{"dokumentstatus":{"dokument":{"hangar_id":"2349295","dok_id":"GH0929","rm":"1993/94","beteckning":"29","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"29","slutnummer":"0","datum":"1993-11-24 00:00:00","systemdatum":"2005-10-27 13:37:13","publicerad":"1993-11-24 00:00:00","titel":"Riksdagens snabbprotokoll 1993/94:29 Onsdagen den 24 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{66ACC222-B819-48A7-880C-48ECABEF27EC}","dokument_url_text":"http://data.riksdagen.se/dokument/GH0929/text","dokument_url_html":"http://data.riksdagen.se/dokument/GH0929","dokumentstatus_url_xml":"http://data.riksdagen.se/dokumentstatus/GH0929","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:29</div>\r\n<div class=\"sidhuvud_datum\">Onsdagen den 24 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 18 november.</pre><pre>2 §  Anmälan om ny ordförande i Europarådets\r\nsvenska delegation</pre><pre>Talmannen anmälde att Europarådets svenska\r\ndelegation den 17 november utsett Birger Hagård\r\n(m) till ny ordförande efter Ann-Cathrine Haglund\r\n(m).</pre><pre>3 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1993/94:KU9</pre><pre>Finansutskottets betänkande 1993/94:FiU2</pre><pre>Skatteutskottets betänkande 1993/94:SkU13</pre><pre>Socialförsäkringsutskottets betänkanden\r\n1993/94:SfU3--SfU5 och SfU8</pre><pre>Trafikutskottets betänkanden 1993/94:TU2--TU4</pre><pre>Näringsutskottets betänkande 1993/94:NU5</pre><pre>Meddelande om samlad votering</pre><pre>Talmannen meddelade att utrikesutskottets\r\nbetänkande UU7, konstitutionsutskottets\r\nbetänkande KU10, skatteutskottets betänkanden\r\nSkU3 och SkU5, justitieutskottets betänkanden\r\nJuU5 och JuU6, lagutskottets betänkanden LU5,\r\nLU6 och LU10, kulturutskottets betänkanden\r\nKrU4, KrU6, KrU7, KrU8 och KrU9,\r\njordbruksutskottets betänkanden JoU7 och JoU8\r\nsamt arbetsmarknadsutskottets betänkande AU8\r\nskulle avgöras i ett sammanhang efter avslutad\r\ndebatt.</pre><pre>4 §  Avskaffande av ekonomiska sanktioner mot\r\nSydafrika</pre><pre>Föredrogs</pre><pre>utrikesutskottets betänkande</pre><pre>1993/94:UU7 Avskaffande av ekonomiska\r\nsanktioner mot Sydafrika (prop. 1993/94:47).</pre><pre>Anf. 1  INGER KOCH (m):</pre><pre>Fru talman! Den 8 oktober antog FN:s\r\ngeneralförsamling enhälligt en resolution, som\r\ninnebar att alla förbud eller restriktioner mot\r\nSydafrika när det gäller handel, investeringar,\r\nfinansiering, resor och transporter upphävdes. Ett\r\nundantag gjordes: det tidigare rekommenderade\r\noljeembargot föreslogs upphöra att gälla när det\r\ninrättade övergångsrådet blivit operationellt.</pre><pre>Detta historiska beslut hälsades med kraftiga\r\napplåder från de närvarande deltagarna i\r\nförsamlingen. Vad vi applåderade var naturligtvis\r\natt den nu pågående demokratiseringsprocessen i\r\nSydafrika -- genom besluten i det sydafrikanska\r\nparlamentet att allmänna och fria val skall hållas\r\nden 27 april nästa år och genom inrättandet av ett\r\növergångsråd -- nu i praktiken har avskaffat\r\napartheidsystemet.</pre><pre>Det är ett oerhört destruktivt system, som har\r\nförorsakat landets svarta befolkning svåra lidanden\r\noch skapat stora ekonomiska och sociala skillnader\r\nmellan landets olika invånare.</pre><pre>Som ett bevis på sina stora och avgörande\r\npersonliga insatser för att göra dessa beslut möjliga\r\noch för sina ansträngningar att åstadkomma en\r\nfredlig övergång till demokrati i Sydafrika kommer\r\npresident de Klerk och Nelson Mandela i år att\r\ntilldelas Nobels fredspris.</pre><pre>Överenskommelsen om upprättandet av\r\növergångsrådet, som träffades den 7 september i år\r\ni Sydafrika, ledde till att den svenska regeringen\r\nbeslutade att avskaffa handelsförbudet mot\r\nSydafrika fr.o.m. den 13 september.</pre><pre>I det betänkande som vi nu debatterar tillstyrker\r\nutskottet förslaget i regeringens proposition om att\r\nockså upphäva lagen om förbud mot investeringar.\r\nFör att den nu påbörjade demokratiska\r\nutvecklingen skall lyckas är det nödvändigt att\r\nomvärlden är beredd att genom ekonomiskt\r\nsamarbete bidra till att revitalisera den\r\nsydafrikanska ekonomin.</pre><pre>Genom dagens beslut kan nu även Sverige lämna\r\nsitt bidrag till den ekonomiska utveckling som är\r\nnödvändig för att stabilitet och fortsatta framsteg\r\npå vägen mot demokrati under fredliga former skall\r\nkunna garanteras. Sveriges exportråd kommer nu\r\natt med stöd av regeringen upprätta ett\r\nhandelskontor i Johannesburg. Detta bidrar också\r\naktivt till att stärka våra handelsförbindelser.</pre><pre>Men redan 1991 startade Näringslivets\r\ninternationella råd managementutbildning för\r\nsvarta småföretagare i Sydafrika. Den första\r\nutbildningskonferensen hölls i Sverige med\r\ndeltagare från tjänstesektorn och handeln. År 1992\r\nflyttades utbildningen till Sydafrika, och under de\r\ntvå senaste åren har man i samarbete med\r\nSwedecorp utbildat 240 deltagare.</pre><pre>Detta är ett bra exempel på hur vi genom att stödja\r\noch uppmuntra den fria småföretagarverksamheten\r\ni Sydafrika bidrar till ett pluralistiskt samhälles\r\nframväxande.</pre><pre>Fru talman! Vägen mot demokrati är ofta svår och\r\ndramatisk, men den 17 oktober togs ytterligare ett\r\nsteg mot demokrati i Sydafrika. Då undertecknades\r\navtalet av landets politiska majoritet, i vilket bl.a.\r\nde s.k. svarta hemländerna upplöses och landets\r\nsvarta majoritet ges politiskt inflytande efter 300 år\r\nav vit dominans.</pre><pre>Genom denna överenskommelse kommer också en\r\nny försvarsmakt och en ny polisstyrka att skapas.\r\nAlla de olika militära och paramilitära styrkor som\r\nkontrolleras av en politisk organisation skall\r\nsmältas samman till en nationell styrka. Den skall\r\ninnefatta både ANC:s och PAC:s väpnade grenar.</pre><pre>USA:s beslut att nu slopa sina sanktioner mot\r\nSydafrika innebär också att lån ur den\r\ninternationella valutafonden blir möjliga att ge\r\näven till Sydafrika.</pre><pre>Fru talman! Alla dessa faktorer inger ändå hopp om\r\natt vi snart kommer att få uppleva ett Sydafrika\r\nbyggt på demokratiska principer. Det är med\r\nsärskilt stor glädje som jag nu yrkar bifall till\r\nhemställan i utrikesutskottets betänkande.</pre><pre>Anf. 2  HADAR CARS (fp):</pre><pre>Fru talman! Få platser på jorden har som Sydafrika,\r\nårtionde efter årtionde, fångat vår uppmärksamhet\r\noch väckt -- också i våra svenska sinnen -- starka\r\nkänslor av avsky för förtryckarna och respekt och\r\nbeundran för dem som stått rasister och bödlar\r\nemot och aldrig gett upp i kampen för\r\nmänniskovärde och frihet!</pre><pre>När jag som student bestämde mig för att engagera\r\nmig politiskt i den liberala student- och\r\nungdomsrörelsen var det inte minst de unga\r\nliberalernas oreserverade motstånd mot alla\r\ndiktaturer -- vilken färg deras fanor än bar -- som\r\navgjorde mitt politiska val.</pre><pre>De unga liberalerna ställde redan då, utan\r\nsidoblickar på västvärldens s.k. ekonomiska och\r\nmilitärstrategiska intressen, rasistregimen i\r\nSydafrika vid skampålen och begärde de svenska\r\nmedborgarnas och statsmakternas engagemang och\r\nmedverkan i kampen för de förtrycktas frihet.</pre><pre>När Ola Ullsten frågade mig om jag ville bli\r\nhandelsminister i hans regering, nämnde han\r\nsärskilt att uppgiften att sätta stopp för svenska\r\nnyinvesteringar i Sydafrika ingick i uppdraget. Det\r\nmålet sökte regeringen i första hand uppnå genom\r\nen överenskommelse med det svenska näringslivet.\r\nNär den vägen visade sig vara oframkomlig tillkom\r\nlagen om investeringsförbud i Sydafrika. För den\r\nlagen röstade alla partier i riksdagen, med\r\nundantag av Moderata samlingspartiet.</pre><pre>Genom beslutet om investeringsförbud kom\r\nSverige att gå i spetsen för ekonomiska sanktioner\r\nmot apartheidregimen. Sverige kom att åberopas\r\nsom exempel av dem som i andra länder ville\r\nmedverka till att ekonomiskt isolera Sydafrika.\r\nDen svenska lagen studerades flitigt, bl.a. av dem\r\nsom i den amerikanska kongressen tog initiativ till\r\noch genomdrev beslut om ekonomiska sanktioner.</pre><pre>År 1987 tillkom beslutet om svenska\r\nhandelssanktioner mot Sydafrika. Det beslutet\r\nhade inte varit lika lätt att vinna gehör för. När\r\nkravet på sådana sanktioner först ställdes av\r\nFolkpartiets partistyrelse vann det anslutning inom\r\nCentern men mötte motstånd både från den\r\nsocialdemokratiska regeringen och från Moderata\r\nsamlingspartiet.</pre><pre>För socialdemokraternas del gällde motståndet\r\nfrämst om sådana sanktioner var förenliga med\r\nsvenska åtaganden enligt GATT. När regeringen\r\nkommit till klarhet på den punkten kunde\r\nriksdagsbelutet fattas med bred majoritet, dvs. av\r\nsamtliga partier med undantag av Moderata\r\nsamlingspartiet. Breda majoriteter i riksdagen har\r\nockså stött andra former av sanktioner, som t.ex.\r\navbrytandet av idrottsutbyte med Sydafrika.</pre><pre>Det är väsentligt för mig att få understryka att\r\nsanktionspolitiken aldrig har varit ett självändamål.\r\nSanktionernas syfte har varit att skada\r\napartheidregimen, att isolera den internationellt\r\noch undergräva dess trovärdighet, också bland den\r\ndel av den vita befolkningen i Sydafrika som har\r\ngett den sitt stöd.</pre><pre>Men för oss som har stött sanktionspolitiken har det\r\nalltid stått klart att den direkt och indirekt också\r\nhar drabbat de breda befolkningsgrupperna i\r\nSydafrika. Det har inte gått att förhindra. Därför\r\nhar också en grundläggande förutsättning för\r\nsanktionerna varit ANC:s klara ställningstagande\r\nför sanktionspolitiken.</pre><pre>Kampen mot apartheidregimen har först och sist\r\nförsts av de breda befolkningsgrupperna inom\r\nSydafrika. Det är deras kamp -- en kamp som krävt\r\nalldeles för många offer -- som nu krönts med\r\nframgång. De svartas ledare har visat ett mod och\r\nen resning som väckt en hel världs beundran. En\r\nman -- Nelson Mandela -- står som symbol och en\r\nsamlingspunkt för alla dem som ofta under\r\noutsägliga lidanden äntligen vunnit avgörande\r\nframgångar. Till det glädjande hör att också vita\r\nliberaler medverkat i denna kamp.</pre><pre>Sanktionspolitiken har varit omvärldens sätt att\r\nmarkera sitt avståndstagande från\r\napartheidregimen och ge ANC och andra som\r\nmotsatt sig regimen sitt stöd. På så sätt har\r\nsanktionspolitiken bidragit till friheten för de\r\nförtryckta. Vi som ställt upp för denna politik kan\r\ni dag känna en inre glädje över detta.</pre><pre>Nu behövs inte sanktionerna längre. Demokratin\r\noch frihetssträvandena i Sydafrika har segrat.\r\nSydafrika -- detta stora underbart vackra land med\r\nsina många fantastiska människor -- har övervunnit\r\nmörkret och kan gå en ljusnande framtid till mötes.</pre><pre>Men Sydafrikas väg till inre fred, demokratisk\r\nstabilitet och ekonomiska framsteg -- som nu kan\r\nkomma alla medborgare till del -- förblir lång.\r\nSveriges engagemang för Sydafrika får därför inte\r\nta slut med det beslut vi i dag skall fatta om\r\nupphävandet av sanktionspolitiken. Nu är tiden\r\ninne för oss att konstruktivt medverka till att bygga\r\nett nytt och bättre Sydafrika.</pre><pre>(Applåder)</pre><pre>Anf. 3  INGER KOCH (m) replik:</pre><pre>Fru talman! Vi kan naturligtvis här diskutera vad\r\nsom har lett fram till dagens\r\ndemokratiseringsprocess i Sydafrika. Jag är helt\r\növertygad om att den inre utvecklingen varit helt\r\navgörande för apartheidsystemets sammanbrott.\r\nHuruvida sanktionspolitiken har påverkat eller inte\r\nfår historien utvisa.</pre><pre>Det är i dag viktigt att vi glädjer oss åt den\r\nutveckling som nu sker och ser framåt: Hur kan vi\r\npå bästa sätt stödja den process som nu rullar på?</pre><pre>Anf. 4  MARGARETA VIKLUND (kds):</pre><pre>Fru talman! Det är mycket positivt och på många\r\nsätt glädjande att vi nu har kommit fram till det\r\ndatum, eller den dagen, när vi kan avskaffa de\r\nekonomiska sanktionerna mot Sydafrika. Det är\r\nockså positivt att de två som är ledare för den nu\r\npågående demokratiska processen i Sydafrika har\r\nutsetts till årets fredspristagare, dvs. Nelson\r\nMandela och F. W. de Klerk, vilket Inger Koch\r\nockså nämnde. De männen behöver verkligen\r\nvälgångsönskningar och stöd för att lyckas i sitt\r\nsvåra arbete.</pre><pre>Vi har under många år med vemod och avsky\r\nkunnat följa apartheidpolitikens negativa\r\nkonsekvenser. Många människor i Sydafrika har\r\nlevt och lever ännu som flyktingar i sitt eget land.\r\nSpädbarnsdödligheten, som är ett mått på ett lands\r\nvälfärd, har t.ex. varit flera gånger högre för den\r\nsvarta befolkningen än för den vita.</pre><pre>Mänskliga rättigheter och situationen över huvud\r\ntaget för den svarta befolkningen har inte varit och\r\när fortfarande inte vad den borde vara. Som jag\r\nuppfattar situationen är den demokratiska tråden\r\nmycket skör. Men där finns också en kraft och en\r\nvilja att åstadkomma en demokratisk stat och att ta\r\nsig igenom den på många sätt jobbiga process som\r\nman nu är inne i.</pre><pre>Därför är det bra att just nu kunna häva de\r\nekonomiska sanktionerna. Som jag ser det måste\r\nett upphävande av sanktionerna mot Sydafrika\r\nkopplas till just utvecklingen mot demokrati, och i\r\ndetta fall ANC:s egen önskan. Det är bra att vi i\r\nSverige har kunnat motstå de påtryckningar från\r\nolika håll som velat upphäva sanktionerna vid en\r\ntidigare tidpunkt.</pre><pre>Att de ekonomiska sanktionerna hävs kan stärka\r\nlandets ekonomiska tillväxt och utveckling men\r\nockså ge ökat utrymme för näringsliv samt innebära\r\nkulturellt och på annat sätt utvecklande utbyte.</pre><pre>Fru talman! Det är bl.a. genom ekonomisk tillväxt\r\nsom de stora sociala behoven kan tillgodoses och\r\nförväntningar på bättre levnadsvillkor mötas. Men\r\nför det krävs också en annan människosyn, som\r\nhandlar om människors lika värde.</pre><pre>Fru talman! Tiotusentals människor har mist livet i\r\npolitiskt våld i Sydafrika. Det måste bli ett stopp för\r\ndet. Jag tycker att det är bra att vampenembargot\r\nmot Sydafrika kvarstår. Det finns tillräckligt med\r\nvapen i det landet. Man jag kan inte låta bli att i\r\nsammanhanget uttrycka min förvåning över att\r\nZulufolket får ha vapen när det inte är tillåtet för\r\nden övriga befolkningen.</pre><pre>FN har en nyckelroll i valarbetet i Sydafrika. Vi i\r\nKds anser att FN verkligen måste ta på sig den\r\nrollen med allt vad det innebär. Valet, som vi alla\r\nser fram emot, måste bli lugnt och utföras på ett\r\ndemokratiskt, värdigt och moget sätt. Det gäller\r\nockså hela den procedur som leder fram till valet.\r\nDet kommer att krävas många människor för\r\nvalarbetet. Vi i Sverige måste vara beredda att\r\nställa upp vare sig det gäller att utbilda eller\r\növervaka. Men FN måste ta på sig en samordnande\r\nroll i det arbetet. Här handlar det verkligen om\r\nförebyggande arbete.</pre><pre>Fru talman! Den civiliserade och demokratiska\r\nvärlden måste ge de demokratiska krafterna det\r\nmoraliska stöd som krävs så att destabiliserande\r\nextrema krafter inte får den sytrka och utbredning\r\nde så hett önskar.</pre><pre>Genom ekonomiska medel stöder Sverige\r\nvalprocessen fram till den 27 januari 1994. Men\r\nsamtidigt måste vi nu planera för hur vi skall stödja\r\nden sköra demokratin i fortsättningen. Vi som\r\nunder många år på olika sätt försökt stödja den\r\ndemokratiska processen har även efter valdagens\r\nfastställande ett moraliskt ansvar att utveckla något\r\nvettigt av det satsade engagemanget och de satsade\r\nekonomiska medlen.</pre><pre>Mordet på ANC-ledaren Chris Hani, som blivit\r\nnågot av fredens och frihetens symbol i Sydafrika,\r\nvisar hur skör demokratin är och hur svårt det är att\r\nfå en grogrund för den där den tidigare inte funnits.\r\nMarken måste noga förberedas för att demokratin\r\nskall få ett fotfäste. Här har vi fortfarande en\r\nmycket stor uppgift att påverka\r\ndemokratiprocessen. Det är viktigt att vi blir lika\r\naktiva i den uppgiften som vi tidigare varit när det\r\ngällt att införa och vidmakthålla de sanktioner som\r\nvi i dag föreslår skall avskaffas.</pre><pre>Jag yrkar bifall till utskottets hemställan.</pre><pre>Anf. 5  SIMON LILIEDAHL (nyd):</pre><pre>Fru talman! Som bl.a. framgått av Alf Wennerfors\r\noch Peeter Lukseps särskilda yttrande till\r\nutrikesutskottets betänkande kan man diskutera\r\nom den förda sanktionspolitiken varit\r\nframgångsrik. Jag tror att den varit det ur politiskt\r\nsynpunkt och att den definitivt åstadkommit en\r\n''wind of change'' och att vi är där vi är i dag.</pre><pre>Men som f.d. sydafrikansk företagare kan man\r\nkonstatera att sanktionspolitiken medfört en\r\narbetslöshet som nästan kan ha äventyrat den\r\ndemokratiska processen. Mitt företag tvangs att slå\r\nigen, vilket ställde en arbetsstyrka på 3 000\r\nanställda på bar backe. Då förstår man de problem\r\nsom sanktionspolitiken medfört.</pre><pre>Vad som vid den tiden speciellt upprörde mig var\r\nföljande. Den väl fungerande fackföreningen --\r\nvilket var en fördel framför andra Sydafrikanska\r\nföretag -- reagerade naturligtvis negativt och åkte\r\ntill Stockholm för att få tala med sina kolleger inom\r\nfackföreningsrörelsen och med regeringen. Man\r\nville över huvud taget inte träffa dem. De fick inte\r\nframföra sina synpunkter. De fick åka hem och\r\nmeddela detta till alla de tusentals anställda som\r\ninte hade något jobb. Det var en svår tid.</pre><pre>Jag tror att tiden nu är inne att Sverige och andra\r\nländer som har stött sanktionspolitiken lämnar sina\r\nbidrag för att få industriinvesteringarna att skjuta\r\nfart igen i Sydafrika. Man får inte glömma att\r\ndagens arbetslöshet i Sydafrika är astronomiska\r\n40--45 %. Vi mår illa och går i taket när vi hos oss\r\nsjälva har en arbetslöshet på 10 %, men här är den\r\növer 40 %. Det är en katastrof. Därför måste vi\r\nhjälpa till så mycket vi kan.</pre><pre>När jag i en interpellationsdebatt i vår diskuterade\r\ndenna fråga kände jag att det fanns en förståelse\r\nfrån regeringen för att hjälpa till med detta. Tyvärr\r\nhar ingenting hänt. Regeringen visar ingen större\r\ndådkraft då det gäller att presentera\r\nexportfrämjande åtgärder för Sydafrika. Det\r\nverkar som att UD mer bemannas av försiktiga\r\nbyråkrater än av kreativa marknadsförare.</pre><pre>Resultatet kan man delvis avläsa i att vi ligger\r\nhästlängder efter konkurrentländer som t.ex.\r\nFinland. Dagens svenska export till Sydafrika är på\r\nårsbasis ca 200 miljoner medan den finska är av\r\nstorleksordningen 1,2 miljarder. Denna skillnad\r\nförklaras säkerligen till stor del av att finnarna\r\nsläppte sina sanktioner för två år sedan. Vi har\r\nkommit på efterkälken, vilket inte minst vår\r\nexporterande skogsindustri känner av. Nu gäller\r\ndet att hjälpa den att komma i fas igen.</pre><pre>Ett ljus i mörkret är att Exportrådet har öppnat ett\r\nkontor i Johannesburg i dagarna. Jag tror tyvärr\r\ninte att det var exportrådets eget initiativ, utan\r\nUD:s.</pre><pre>Från experthåll framhåller man att det är viktigt att\r\nSydafrika definieras som ett u-land enligt OECD-\r\nregler och Helsingforsavtalet och att man kommer\r\nunder en bruttonationalprodukt på 2695 US-dollar\r\nper innevånare. Vid detta magiska tal får man\r\nnämligen fördel av mjuka lån som löper på tio år\r\nutan amortering och ränta. Tyvärr, och\r\negendomligt nog, får mjuka lån inte användas för\r\nkommersiella investeringar. Det är just sådana som\r\nbehövs i dagens läge. Det är bara att hoppas att\r\nkohorten av UD:s jurister kan finna en finländsk\r\nväg ut ur alla dessa diplomatiska labyrinter som\r\nförsvårar våra hjälpambitioner.</pre><pre>Egendomligt nog är det lättare att hjälpa ett u-land\r\nsom Sydafrika med mjuka lån om det gäller\r\ninfrastrukturella projekt som kraftförsörjning och\r\nuppbyggnad av nya telefonnät. Tyvärr hjälper inte\r\ndetta dem som verkligen behöver det, nämligen\r\nsmåföretagen, utan det är storföretag som ABB\r\noch Ericsson som tar hem spelet på samma sätt som\r\nt.ex. i Kina.</pre><pre>Swedfund och Swedecorp i all ära, det är dock\r\ngenom exportkrediter och investeringskrediter från\r\nEKN som svenska företag i dag kan få reell hjälp.\r\nTyvärr har regeringen inte lyckats få fart på EKN\r\nsom snärjer sig fast i konventioner och\r\ninstruktioner. De har bl.a. ambitionen att inte gå\r\nmed förlust. I dessa svåra tider med en gigantisk\r\narbetslöshet borde Exportkreditnämnden kunna få\r\nta risker, speciellt som företagen själva har\r\nsjälvrisker på 5--10 %.</pre><pre>Jag tror därför att det gäller för Europaministern\r\natt titta på dessa saker. Det gäller att inte bara\r\ntänka på Europa utan även på Afrika. Det är\r\nmycket av snusförnuft som skall gälla när man skall\r\nhitta åtgärder som kan få fart på den svenska\r\nexporten. UD måste försöka att komma ifrån den\r\nsnårskog av bestämmelser och konventioner som\r\nreglerar stöden till ett u-land. Vi hoppas att\r\nSydafrika kommer att anses vara ett u-land.</pre><pre>Detta är svår materia att hantera. Därför förslår vi\r\ni Ny demokrati i vår motion att det görs en\r\nsnabbutredning av en enmansutredare som kan\r\nföreslå åtgärder för att hjälpa den svenska industrin\r\natt återetablera sig i Sydafrika. Vi hoppas att\r\nutredaren inte blir en trött juridiskt utbildad\r\ndiplomat utan en ung aggressiv marknadsförare\r\nsom verkligen vill åstadkomma något. Om\r\nEuropaministern lyckas med detta hoppas vi att vi\r\näven får kalla honom Afrikaminister.</pre><pre>Låt mig slutligen säga några ord om ANC och\r\nbidragen dit. Jag har läst i tidningarna att ANC inte\r\nhar förbrukat 37 miljoner av stödet för 1992/93.\r\nDärför finns det kanske risk att även innevarande\r\nårs stöd fryser inne. Jag kan inte tänka mig ett mer\r\nlämpligt sätt att använda dessa ursprungligen\r\nöronmärkta ANC-pengar än att hjälpa svenska\r\nföretag att etablera sig i Sydafrika och på detta sätt\r\nskaffa fram nya jobb.</pre><pre>Anf. 6  EVA ZETTERBERG (v):</pre><pre>Fru talman! Få frågor har väckt det svenska folkets\r\nengagemang som motståndet mot\r\napartheidpolitiken. Jag känner personligen många\r\nmänniskor som fått sin politiska medvetenhet väckt\r\ngenom just avskyn mot apartheidpolitiken. Vi har\r\nkunnat se hur en politik som syftar till orättvisor\r\nmellan människor och där människor inte har lika\r\nvärde har tillämpats till sin fulländning just i\r\nSydafrika.</pre><pre>Därför har vi i Sverige och runt om i världen arbetat\r\npå olika sätt för att motarbeta apartheidpolitiken.\r\nJust sanktionspolitiken har varit ett mycket viktigt\r\nmedel både för att visa vår avsky för Sydafrikas\r\nregim och för att konkret visa hur omvärlden tar\r\navstånd från kontakter med ett land som behandlar\r\nsina egna medborgare på det sätt som man har gjort\r\ni Sydafrika.</pre><pre>Därför är det en stor glädje för mig och\r\nVänsterpartiet -- liksom, vad jag förstår, även för\r\nhela Sveriges riksdag i full enighet -- att vi i dag kan\r\nfatta beslut om att låta sanktionerna upphöra utom\r\nnär det gäller olja och vapen.</pre><pre>Nelson Mandelas tal i FN den 24 september och\r\nFN:s beslut att rekommendera medlemsstaterna på\r\ndetta område är viktig vägledning för oss. Jag tror\r\natt Nelson Mandela själv inte bara symboliserar\r\nmotståndet mot apartheid utan även den mänskliga\r\nvärdighet som har funnits, och finns, i just\r\nmotståndet.</pre><pre>Det fredspris som man har beslutat tilldela\r\npresident de Klerk och Nelson Mandela är ett\r\nviktigt pris. Det markerar det som Nelson Mandela\r\noch ANC gjort, men det markerar framför allt för\r\nframtiden hur ett pris inte skall vara en bekräftelse\r\npå vad som har gjorts. Det skall vara en bekräftelse\r\npå vad som behöver göras i framtiden i Sydafrika\r\nför att ena ett folk och få människor med olika\r\netnisk bakgrund att fungera tillsammans.</pre><pre>Det är helt klart att sanktionerna har haft ett stort\r\nvärde i kampen mot apartheid. Därför är det\r\nmärkligt att t.ex. moderaterna i sitt särskilda\r\nyttrande kan ta upp och ifrågasätta det. Det är väl\r\nomvittnat, inte bara från ANC utan även från\r\nmånga andra krafter, hur man har uppfattat\r\nsanktionspolitiken som ett stöd emot apartheid.</pre><pre>När vi nu lämnar fasen med sanktionspolitiken för\r\natt på ett annat mycket konkret sätt visa vårt stöd\r\nför dem som arbetar inne i Sydafrika, utgör valet\r\nden 27 april ett viktigt datum. Där kan Sverige, som\r\nvi förbundit oss att göra, ställa upp med\r\nvalövervakare. Men det räcker inte. Vi har viktiga\r\nerfarenheter som vi bör dra lärdomar av.</pre><pre>Jag tänker t.ex. på Angola där det också fanns\r\ninternationell övervakning, men i alldeles för liten\r\nskala. Man såg inte heller till att avväpna de\r\nmilitära krafter som var emot valet. Därför är det\r\nviktigt att valövervakningen sker på ett massivt sätt\r\noch inte bara koncentreras under en kort tid.</pre><pre>Vi har också erfarenheter från Namibia där det\r\nfanns 3 000 valövervakare. Om vi skall överföra det\r\ntill Sydafrikas befolkning landar vi på en siffra på\r\n20 000--25 000. Internationella\r\njuristkommissionens slutsats är just att det krävs ett\r\nmycket massivt stöd för att valet skall kunna\r\ngenomföras utan att det blir våldshandlingar.</pre><pre>Erfarenheterna hittills visar att varje steg mot\r\ndemokrati har följts av våldshandlingar. Processen\r\nmot demokrati går inte så enkelt i ett land som är\r\nfyllt av våld och motsättningar. Vi vet t.ex att när\r\nman hade tagit viktiga förhandlingssteg mördades\r\nChris Hani på påskafton 1993. Vi vet också att bara\r\nsedan 1990 har ungefär 10 000 människor mördats\r\ngenom politiskt våld. Vi vet att varje steg i\r\nprocessen har följts av politiskt våld. Därför är det\r\noerhört väsentligt att vi ger vårt stöd till den\r\ndemokratiska processen och inte stannar upp på\r\ngrund av det politiska våldet.</pre><pre>Ett annat avgörande sätt för oss i Sverige att visa att\r\nvi stöder den demokratiska processen i Sydafrika är\r\natt fortsätta stödet till ANC fram till valdagen. Man\r\nkan inte betrakta ANC som vilket parti som helst\r\nsom klarar sig på de reguljära vägarna. Därefter är\r\ndet självklart att Sverige måste fortsätta stödet i nya\r\nformer till de organisationer som arbetar för att\r\nförbättra människors hälsa, för att ge utbildning\r\noch för att på olika sätt hjälpa de fattiga att komma\r\nupp till en människovärdig nivå.</pre><pre>Arbetet måste alltså fortsätta efter valet och inte ta\r\nslut i och med det. Jag vill understryka vad några\r\ngäster som vi hade här i riksdagen förra veckan\r\nsade. Det var ordföranden och vice ordföranden\r\nfrån hembiträdenas fackliga organisation,\r\nDomestic workers. De betonade att det är nu, i\r\nsamband med valet och efter valet, som omvärldens\r\nstöd till de krafter som vill verka för att demokrati\r\noch utveckling kommer till stånd är viktigt. Det får\r\ninte stanna vid internationella uttalanden.</pre><pre>Fru talman! Jag vill därmed yrka bifall till\r\nhemställan i betänkandet från utrikesutskottet och\r\nunderstryka vikten av att Sveriges stöd till ANC och\r\nde demokratiska krafterna i Sydafrika inte\r\navstannar.</pre><pre>Anf. 7  GÖRAN LENNMARKER (m):</pre><pre>Fru talman! Sydafrika befinner sig nu i ett kritiskt\r\nomvandlingsskede. Många har diskuterat\r\ndemokratiseringsprocessen. Jag tänkte inte\r\nspecifikt gå in på den. Jag hänvisar bl.a. till det som\r\nInger Koch har framfört i det avseendet.</pre><pre>Parallellt med demokratiseringsprocessen krävs det\r\nnu en ekonomisk omvandling i Sydafrika som har\r\nungefär samma dimensioner som de systemskiften\r\nvi ser i Central- och Östeuropa.</pre><pre>Det är alltså inte enbart fråga om en\r\ndemokratisering, utan om ett skifte av landets\r\nekonomiska och sociala system parallellt med\r\ndetta. Det innebär att betydande\r\nstrukturförändringar får göras. Det behövs\r\navregleringar av en genomreglerad ekonomi, det\r\nbehövs privatiseringar och många monopol\r\nbehöver brytas upp. Den svarta företagsamhet som\r\nhar vuxit fram i blygsam omfattning efter att\r\npraktiskt taget ha varit ickeexisterande behöver få\r\nen kraftig stimulans. Vi vet av erfarenheter från\r\nhela den tredje världen att det behövs en oerhört\r\nstark framväxt av småföretagsamhet för att man\r\nskall klara den ekonomiska utvecklingen.</pre><pre>Tidigare redogjordes det för att arbetslösheten i\r\nSydafrika ligger på ungefär 40 %, vilket inom\r\nparantes sagt är förhållandet i många u-länder. Om\r\nden skall kunna nedbringas krävs det en enorm\r\nsatsning på småföretagande och nyföretagande,\r\nframför allt från den svarta befolkningsgruppen.\r\nDet kräver stora omställningar också vad gäller den\r\nsydafrikanska staten som hittills i stor utsträckning\r\nhar monopoliserat väldigt många olika\r\nverksamheter.</pre><pre>Den ekonomiska utvecklingen är viktig för att den\r\ndemokratiska utvecklingen skall fungera. Vi vet att\r\ndet finns stora förväntningar på demokratin.\r\nMånga människor har enormt stora förväntningar\r\npå att demokratin inte bara skall ge frihet utan\r\nockså ekonomiska och sociala framsteg. Därför är\r\ndet så centralt att den demokratiska regering som\r\nvi med stor sannolikhet får se komma till stånd efter\r\nden 27 april förmår leverera till befolkningen så att\r\nförväntningarna kan infrias.</pre><pre>Det ställer också stora krav på att omvärlden inte,\r\nvilket det finns en risk för, tillämpar handelshinder\r\noch på olika sätt försöker förhindra den export som\r\nmed nödvändighet måste vara en central del i det\r\nekonomiska återupprättandet av Sydafrika.</pre><pre>Den handelspolitik som behövs kommer med stor\r\nsannolikhet att bli lik den som finns för övriga\r\nAfrika söder om Sahara. Det kommer att ges\r\nmöjlighet att exportera fritt -- inte bara till Europas\r\nmarknader. Det är angeläget att Sydafrika kommer\r\nin i det system som den europeiska gemenskapen\r\nhar för preferenshandel -- det s.k. ACP-systemet.</pre><pre>Sydafrikas omvandling är inte bara av vikt för\r\nSydafrika självt utan också förmodligen för hela\r\nsödra Afrika. Den kan innebära ett väsentligt\r\ntillskott till den dynamik som hittills har saknats i\r\nstörsta delen av Afrika. Det kan finnas en chans att\r\ndet smittar av sig till grannländerna och kanske till\r\nhela södra Afrika om Sydafrika får till stånd en\r\nkraftfull ekonomisk utveckling. De\r\nhandelsströmmar och de ekonomiska förbindelser\r\nsom kan utvecklas kan komma att bli av\r\nutomordentligt stor betydelse för detta.</pre><pre>Låt mig avslutningsvis, fru talman, med några ord\r\nberöra det särskilda yttrande som Moderata\r\nsamlingspartiet har gjort till detta betänkande. Där\r\nredovisas Moderata samlingspartiets syn på\r\nsanktionspolitiken. Jag vill som en personlig\r\nreflektion säga att jag själv var med i en\r\nSydafrikakommitté i slutet på 60-talet, och det var\r\ndå jag kom att engagera mig speciellt i denna fråga.\r\nJag kom till en delvis annan slutsats än vad Hadar\r\nCars gjorde vad gäller synen på sanktioner. Dock\r\nvill jag betona att själva målsättningen var\r\ndensamma.</pre><pre>Anf. 8  HANS GÖRAN FRANCK (s):</pre><pre>Fru talman! Vi socialdemokrater står också bakom\r\nhemställan i utrikesutskottets betänkande. Få\r\nfrågor har haft ett så stort stöd hos den\r\növerväldigande majoriteten av det svenska folket\r\nsom den svenska Sydafrikapolitiken och de\r\nsanktioner som Sverige har stått för.</pre><pre>De sanktionerna har haft en stor betydelse. De har\r\nockså haft ett brett stöd i Sydafrika. Jag har vid\r\nupprepade besök i Sydafrika kunnat försäkra mig\r\nom att ANC har haft ett stort stöd i sitt eget land för\r\natt föra denna politik, som självfallet har inneburit\r\nbetydande uppoffringar för människorna i\r\nSydafrika.</pre><pre>Sanktionspolitiken har också varit viktig på det\r\nsättet att det har kommit sanktioner från en rad\r\nandra länder vid sidan av de sanktioner som\r\nFörenta nationerna har beslutat om. Det har också\r\nhaft betydelse.</pre><pre>Det faktum att Sverige på ett konsekvent sätt har\r\nhävdat denna linje har haft betydelse för andra\r\nviktiga länders ställningstagande. Jag tänker\r\nsärskilt på den roll som USA:s sanktioner har\r\nspelat. Jag hörde i morse att ett beslut motsvarande\r\ndet vi är på väg att fatta här kommer att fattas i\r\nUSA.</pre><pre>Det finns inget annat land än Sydafrika i hela\r\nvärlden än där man både i lag och i grundlag har\r\nfastställt människors olikheter och att människor\r\ninte är jämlika. Detta rasistiska system --\r\napartheidsystemet -- har varit unikt. Det har\r\nmedfört oändligt mycket lidande i Sydafrika.</pre><pre>Riskerna för att den demokratiska processen inte\r\nskall kunna fullföljas finns fortfarande, men det har\r\ngjorts mycket stora och väsentliga framsteg. Det är\r\nviktigt att också understryka att vår vaksamhet\r\nmåste vara stor.</pre><pre>I utrikesutskottets utlåtande nämns inte bara att det\r\nvapenembargo som FN:s säkerhetsråd har beslutat\r\nom skall kvarstå. Det finns också ett uttalande om\r\ndet oljeembargo som beslutats av FN:s\r\ngeneralförsamling. Utskottet förutsätter att\r\nregeringen noga bevakar den svenska\r\nefterlevnaden av generalförsamlingens\r\nrekommendation och har beredskap för att med\r\nkort varsel föreslå erforderliga\r\nlagstiftningsåtgärder om det skulle visa sig att\r\nsvenska företag inte hörsammar\r\nrekommendationen.</pre><pre>Det vore av intresse att få statsrådet Dinkelspiels\r\nkommentarer på just denna punkt, framför allt med\r\nhänsyn till vissa av de inlägg som har gjorts här i\r\ndebatten.</pre><pre>Det är kort tid fram till valet i Sydafrika. I går\r\nbeslutade vi i den svenska AWEPA-gruppen här i\r\nriksdagen -- den har betydligt mer än 100\r\nmedlemmar -- att vi skall bevaka inte bara själva\r\nvalet utan också valrörelsen intensivt.</pre><pre>Den första gruppen svenska riksdagsmän reser till\r\nSydafrika i början av februari. Vi räknar med att\r\nkunna ha bevakning under en veckas tid i mars och\r\nslutligen strax före valet, på valdagen och dagarna\r\ndärefter i april. Jag vill gärna utnyttja detta tillfälle\r\ntill att uppmana de som är intresserade av att delta\r\ni detta viktiga arbete att göra det.</pre><pre>Jag vill fråga statsrådet om vi kan räkna med ett\r\nvälvilligt ekonomisk stöd.</pre><pre>Slutligen vill jag ta upp frågan om vad som skall\r\nhända i fortsättningen. Det är väldigt viktigt att\r\nSverige har en plan och en god beredskap för att\r\nsätta in massiva ekonomiska och sociala insatser\r\nefter det att en demokratisk regering har kommit\r\npå plats. Även på den punkten förväntar jag mig\r\nuttalanden från statsrådet Dinkelspiel.</pre><pre>Anf. 9  Statsrådet ULF DINKELSPIEL (m):</pre><pre>Fru talman! ''Ett i det närmaste ofattbart framsteg\r\npå väg mot demokrati och apartheidsystemets\r\navskaffande i Sydafrika är den uppgörelse om en\r\növergångsförfattning som regeringen de Klerk och\r\nANC träffade sent på onsdagskvällen'' -- alltså för\r\nmindre än en vecka sedan. Så skrev Västerbottens-\r\nKuriren i en ledare häromdagen. Det är\r\nkonstateranden som dessa som är bakgrunden till\r\ndagens debatt.</pre><pre>Jag har velat medverka i denna debatt inte minst av\r\ndet skälet att jag många gånger under de senaste två\r\nåren har deltagit i debatten kring Sydafrika. Alla\r\nvet att jag har ägnat politiken i allmänhet och de\r\nekonomiska sanktionerna i synnerhet stor\r\nuppmärksamhet.</pre><pre>Det är särskilt tillfredsställande att konstatera att\r\nutvecklingen i Sydafrika nu gjort det möjligt att\r\navskaffa alla ekonomiska sanktioner utom\r\nvapenembargot. Det är särskilt tillfredsställande att\r\nkunna konstatera att en enig riksdag står bakom\r\ndessa beslut.</pre><pre>Om vi ser tillbaka kan vi konstatera att det förvisso\r\nhar funnits olika uppfattningar om\r\nsanktionsvapnets effektivitet. Det har också rått\r\nnågot delade åsikter om exakt tidpunkt för\r\nsanktionernas avskaffande. Jag lämnar den\r\ndiskussionen därhän i dag. Vad som är viktigt att\r\nkonstatera, då riksdagen står i begrepp att fatta ett\r\nsmått historiskt beslut, är att bred enighet alltid har\r\nrått om målen när det gäller utvecklingen i\r\nSydafrika. Det vi har velat se håller faktiskt på att\r\nske, efter så många år av apartheid. Det är\r\nframväxten av ett demokratiskt Sydafrika, där man\r\njust har beslutat om en interimskonstitution.\r\nÖvergångsrådet kommer snart att tillträda, och\r\nman förbereder sig nu för valen i april. Över detta\r\nkänner vi glädje, samtidigt som vi också känner en\r\nviss oro över risken för händelser som kan försvåra\r\nprocessen och förhindra den sydafrikanska\r\ndemokratins stabilisering.</pre><pre>Jag noterar att utskottet liksom flera talare i dagens\r\ndebatt ägnar stort utrymme åt utvecklingen av de\r\nframtida ekonomiska relationerna mellan Sverige\r\noch Sydafrika. Jag välkomnar den inriktningen av\r\ndiskussionen. Det finns mycket som vi kan och bör\r\ngöra på detta område, till ömsesidig nytta.\r\nEkonomisk utveckling i Sydafrika är nödvändig för\r\natt de sociala problemen skall kunna lösas och för\r\natt de politiska framstegen skall konsolideras.\r\nInternationellt ekonomiskt utbyte och utländska\r\ninvesteringar kan spela en viktigt roll i denna\r\nutveckling.</pre><pre>Simon Liliedahl tog upp ett antal frågor i sitt\r\nanförande som rörde just biståndet och stödet för\r\nen utveckling av våra ekonomiska relationer.\r\nAndra talare har också berört detta. Låt mig genast\r\nsäga att vi, från det ögonblick vi tillkännagav\r\nsanktionernas avskaffande, från regeringens sida\r\nhar verkat för en utveckling av de ekonomiska\r\nrelationerna, klart och tydligt i ord och handling\r\noch genom att avsätta särskilda medel för det\r\nkontor som nu upprättas i Sydafrika. Det är vår\r\navsikt att göra så. Jag hoppas att inom de närmaste\r\nmånaderna, genom besök i Sydafrika tillsammans\r\nmed företrädare för näringslivet, kunna markera\r\natt vi nu är inne i en ny epok, ett nytt stadium, där\r\ndet gäller att tillvarata de möjligheter som finns att\r\nutveckla det ekonomiska samarbetet.</pre><pre>Ansvaret ligger naturligtvis i första hand på\r\nföretagen själva. Det är en illusion att tro att\r\nstatsmakterna på något sätt skulle kunna ersätta\r\ndem. Men vi kan, genom exportstödjande insatser\r\noch exportkrediter, befordra en sådan utveckling.\r\nExportkreditnämnden är öppen. För mjuka\r\nkrediter finns inga särskilda bestämmelser när det\r\ngäller Sydafrika. Här har vi att iaktta allmänna\r\ninternationella överenskommelser, inte minst inom\r\nOECD:s ram.</pre><pre>Vi ser nästan dagligen, senast i dagens tidningar,\r\nbevis på att svenska företag tar fasta på de\r\nmöjligheter som öppnas för ökad handel med\r\nSydafrika. Om man, som Simon Liliedahl, jämför\r\nmed Finland, är det självklart att våra siffror är\r\nannorlunda. Det hade varit konstigt om vi hade haft\r\nsamma export till Sydafrika som Finland, när vi har\r\nhaft sanktioner intill för kort tid sedan medan\r\nFinland avskaffade sina sanktioner för två år sedan.\r\nDet hade ju varit brott mot sanktionerna. Låt oss i\r\nstället se var vi står om två år, vem som snabbast\r\nutvecklar det hela. Det är vad frågan gäller. Än en\r\ngång, vi skall satsa hårt på detta.</pre><pre>Simon Liliedahl utbad sig en särskild utredare för\r\natt diskutera dessa frågor. Jag skall gärna säga\r\nSimon Liliedahl att jag inte tror på utredare, och\r\njag har en känsla av att man inom näringslivet inte\r\nheller är trakterad av tanken på att tillsätta utredare\r\nför detta ändamål. Det är någon som har sagt: När\r\nvår Herre ville att intet skulle ske, så satte han till\r\nvärlden sin första kommitté. Att nu försena ett\r\naktivt handlande genom ett utredande tror jag vore\r\nkontraproduktivt.</pre><pre>Hans Göran Franck tog i sitt anförande upp de\r\nsärskilda förhållanden som gäller oljeembargot.\r\nFörst och främst vill jag säga att vi har anledning tro\r\natt också oljeembargot kommer att avskaffas inom\r\nden allra närmaste tiden. Det är, om jag inte\r\nmissminner mig, knutet till tillträdet för\r\növergångsregeringen. Men detta är en FN-fråga.\r\nGivetvis kommer vi i detta avseende att följa de\r\nbeslut som FN fattar. Jag vill gärna avge en\r\nförsäkran att om det skulle visa sig att det finns risk\r\nför missbruk så länge sanktionerna är i kraft,\r\nkommer vi givetvis att vidta erforderliga åtgärder.</pre><pre>Jag vill också till Hans Göran Franck säga att stödet\r\ntill ANC kommer att utgå i oförändrad omfattning\r\nunder detta år. Det förhållandet att det avbröts\r\ntidigare påverkar alltså icke omfattningen av\r\nstödet.</pre><pre>Fru talman! Om två veckor kommer ANC-ledaren\r\nNelson Mandela och president de Klerk att ta emot\r\nNobels fredspris och även besöka Stockholm.\r\nDessa båda män har spelat en alldeles avgörande\r\nroll för de mycket stora framsteg som har gjorts i\r\nSydafrika under de senaste åren. Jag tycker att det\r\när utomordentligt glädjande och passande att vi kan\r\nhälsa dem välkomna till Sverige med ett beslut som\r\ngör det möjligt för svenska företag att bidra till\r\nSydafrikas ekonomiska och sociala utveckling.</pre><pre>Anf. 10  HANS GÖRAN FRANCK (s)\r\nreplik:</pre><pre>Fru talman! Jag är nöjd med att statsrådet\r\nDinkelspiel besvarar min fråga om oljeembargot\r\npositivt. Det han yttrade här ligger helt i linje med\r\nde önskemål och krav som utskottet har ställt på\r\ndenna punkt om att det skall finnas verklig\r\nberedskap och att man skall vaka över att svenska\r\nföretag verkligen följer vad som beslutas.</pre><pre>En viktig fråga i den debatt som har förevarit när\r\ndet gäller avskaffandet av sanktionerna, som\r\nstatsrådet hänvisade till, har varit att sanktionerna\r\nskulle avskaffas vid rätt och lämplig tidpunkt. Vi\r\nsocialdemokrater har gång på gång agerat här i\r\nkammaren för att man inte skulle förlägga\r\navskaffandet till en för tidig tidpunkt. Nu har rätt\r\ntidpunkt kommit. Jag är tillfredsställd med att vi på\r\nden punkten har fått gehör.</pre><pre>Statsrådet tog inte upp den fråga jag ställde om\r\növervakning av valet. Det är viktigt att få höra\r\nregeringens syn på detta, framför allt med hänsyn\r\ntill att vi bl.a. från olika riksdagsledamöters sida gör\r\nstora ansträngningar för att vi skall kunna göra en\r\ninsats på denna punkt.</pre><pre>Statsrådet säger att stödet till ANC skall utgå i\r\noförändrad omfattning under innevarande år. Jag\r\nmenar att det är viktigt med ett stöd som gynnar\r\nden demokratiska processen. Sydafrika befinner sig\r\ni en unik situation. Det gäller att stödet under nästa\r\når verkligen blir av det slaget att det gynnar både\r\nANC:s ansträngningar att bilda en ny regering och\r\natt genomföra demokrati.</pre><pre>Slutligen vill jag säga att sanktionerna har haft en\r\ngynnsam inverkan också för Sveriges anseende i\r\nvärlden. Svenska företag kommer att ha nytta av\r\ndet goda anseende Sverige har fått genom den\r\nsanktionspolitik som bedrivits från svensk sida.</pre><pre>Anf. 11  Statsrådet ULF DINKELSPIEL\r\n(m):</pre><pre>Fru talman! När det gäller valövervakningen i\r\nSydafrika vet jag att diskussioner pågår. Jag kan\r\ninte på rak arm säga exakt var man står i den\r\nfrågan. Jag tar i den delen Hans Göran Francks\r\nsynpunkter ad notam.</pre><pre>Det är självklart att det fortsatta biståndet till\r\nSydafrika skall få en utformning så att det befordrar\r\nden ekonomiska, sociala och politiska utvecklingen\r\ni landet. Men det ligger i sakens natur att jag inte\r\nvill föregripa den fortsatta utformningen och\r\ninriktningen av biståndet. Det är en fråga som\r\ngivetvis i första hand faller på biståndsministern och\r\nsom i sinom tid kommer att redovisas här i\r\nkammaren.</pre><pre>Anf. 12  HANS GÖRAN FRANCK (s)\r\nreplik:</pre><pre>Herr talman! Till sist vill jag bara säga att jag\r\nverkligen hoppas att vi får klara och positiva besked\r\ndå Nelson Mandela kommer hit. Vi kommer\r\nsjälvfallet att hälsa honom välkommen. Det pris\r\nsom han och F. W. de Klerk har fått är ett viktigt\r\nstöd för demokratiprocessen i Sydafrika.</pre><pre>Anf. 13  SIMON LILIEDAHL (nyd) replik:</pre><pre>Fru talman! Jag tackar utrikeshandelsministern för\r\nhans positiva besked om regeringens tänkta\r\ninsatser för att ge ekonomiskt stöd till Sydafrika.\r\nDet får emellertid inte bara bli fråga om ord. Jag\r\nvill än en gång peka på att många inom\r\nexportindustrin, och inte minst jag själv, känner att\r\nExportkreditnämnden fungerar dåligt i dag.\r\nNämnden är inte beredd att ta risker utan skall gå\r\nmed vinst. Jag tycker att det är erbarmligt.</pre><pre>Jag hoppas bara att regeringen och Euro--Afrika-\r\nministern kommer att ge nya instruktioner till\r\nExportkreditnämnden. Om detta görs, är jag gärna\r\nberedd att ta tillbaka förslaget om en särskild\r\nutredare. Jag har kanske provocerat\r\nutrikeshandelsministern, men det är viktigare att\r\nvidta positiva åtgärder omgående än att kalla på en\r\nutredare.</pre><pre>Anf. 14  Statsrådet ULF DINKELSPIEL\r\n(m):</pre><pre>Fru talman! Det förefaller som om Simon Liliedahl\r\noch jag är eniga i den senare delen. När det gäller\r\nExportkreditnämndens agerande har jag svårt att\r\nförstå vad Simon Liliedahl menar. Han säger att\r\nExportkreditnämnden inte tar några risker.\r\nExportkreditnämnden har gått med jättelika\r\nförluster genom åren just därför att nämnden har\r\ntagit risker. Det är risker som i praktiken har visat\r\nsig gå utöver de önskemål som inte minst har\r\nframförts från riksdagens sida.</pre><pre>Syftet är inte att EKN skall gå med vinst. Syftet är\r\natt EKN skall balansera. Det är en princip som är\r\ninternationellt erkänd. Inom ramen för detta tas\r\nrisker. I fråga om Sydafrika är\r\nExportkreditnämnden öppen för att ta risker för att\r\ngarantera, försäkra, Exportkrediter som företagen\r\ntar. Om det inte finns några risker, Simon Liliedahl,\r\nfrågar jag mig varför företagen vänder sig till\r\nExportkreditnämnden för att försäkra sina\r\nexportkrediter på Sydafrika.</pre><pre>Anf. 15  SIMON LILIEDAHL (nyd) replik:</pre><pre>Fru talman! Ser man på Exportkreditnämndens\r\nhistoria framgår det att de jättelika förlusterna\r\nberodde på de jättelika åtagandena gentemot de\r\nsvenska storföretagen. Vidare åkte nämnden på\r\npolitiska risker som t.ex. Nordkorea.</pre><pre>Men problemet med Exportkreditnämnden är att\r\nnämnden inte har särskilt stort intresse av att ta till\r\nvara de små företagens problem. Det är enklare att\r\nge stora krediter till stora företag. Nämnden borde\r\nvara litet mer lyhörd mot de små företagen. Jag tror\r\natt man skall börja med att stuva om i\r\nExportkreditnämndens styrelse. Där sitter bara\r\nbyråkrater och representanter för storföretag. Jag\r\ntror inte att det finns en enda representant för dessa\r\nsmåföretag som gärna vill komma in i Sydafrika.</pre><pre>Anf. 16  Statsrådet ULF DINKELSPIEL\r\n(m):</pre><pre>Fru talman! Jag tror att det finns en grundläggande\r\nenighet mellan Simon Liliedahl och mig, nämligen\r\natt man bör ägna särskild uppmärksamhet åt små\r\noch medelstora företag.</pre><pre>Jag tror också att man med gott samvete kan säga\r\natt Exportkreditnämnden i sin verksamhet har\r\nförsökt att ta sådana särskilda hänsyn, inte minst\r\nbeaktande att små och medelstora företag ofta har\r\nsärskilt svårt att komma ut på exportmarknaderna.\r\nMen det är ingenting bra som inte kan göras bättre\r\ni det avseendet. Jag mottar med glädje konkreta\r\nsynpunkter, t.ex. det som har framförts om vad som\r\nkan göras för att förbättra Exportkreditnämndens\r\nverksamhet i det avseendet.</pre><pre>Anf. 17  EVA ZETTERBERG (v) replik:</pre><pre>Fru talman! Statsrådet Dinkelspiel tog inte upp en\r\nsak i sitt anförande som hade varit klädsamt,\r\nnämligen att regeringen under våren kom med en\r\nskrivelse där man gick händelserna i förväg.\r\nRegeringen föreslog att riksdagen skulle avskaffa\r\nsanktionerna utan att det fanns beslut i FN och utan\r\natt det fanns en majoritet för ett sådant förslag i\r\nriksdagen. Det hade varit klädsamt med en\r\nkommentar från regeringens sida på den punkten.</pre><pre>Statsrådet Dinkelspiel tog också upp frågan om\r\nvikten av att utveckla ekonomin, företagsamheten\r\noch speciellt småföretag i Sydafrika. Jag instämmer\r\ni att detta är en viktig uppgift. Svenska företag som\r\nav lojalitet med beslutet om sanktioner avstod från\r\naffärer och faktiskt har lidit och förlorat ett\r\nförsprång i Sydafrika skall ha vederbörlig hjälp att\r\nkomma i gång. Jag tror att de har mycket att tillföra\r\ni Sydafrika. Jag tror, precis som Hans Göran\r\nFranck, att företagen har mycket goodwill att\r\nhämta just för att de har respekterat beslutet, till\r\nskillnad från en rad andra företag.</pre><pre>Jag är glad att jag kan säga till statsrådet\r\nDinkelspiel att jag instämmer i uppfattningen om\r\natt förslaget från Ny demokrati om en särskild\r\nutredare -- speciellt med tanke på hur Simon\r\nLiliedahl presenterade utredaren litet närmare --\r\ninte skall bifallas från regeringens och majoritetens\r\nsida. Simon Liliedahl beskriver personen som en\r\nung, aggressiv marknadsförare. Det fattas bara\r\nman -- det var precis det som låg i förslaget. Jag\r\nmenar att de åtgärder som vidtas från svensk sida\r\nför att stärka svenska företags möjligheter att bistå\r\ni den ekonomiska utvecklingen i Sydafrika är fullt\r\ntillräckliga.</pre><pre>Däremot vill jag fråga statsrådet Dinkelspiel om\r\nnågot annat. Han nämner att stödet till ANC\r\nfortsätter under innevarande år. Ja, det är helt\r\nklart. Det är svårt att ändra något sådant, förutom\r\natt regeringen vill avbryta stödet före valet. Kan\r\ninte regeringen uttala något om angelägenheten att\r\nfortsätta stödet till utvecklingen av den\r\ndemokratiska processen i Sydafrika? Det trodde\r\njag var en självklarhet för regeringen.</pre><pre>Vidare har vi frågan om valövervakningen. Jag tog\r\nupp något om storleksordningen av\r\nvalövervakningen. Det finns väl någon uppfattning\r\nfrån regeringens sida om hur stor insatsen skall\r\nvara? Det går att göra jämförelser med andra\r\nländer i södra Afrika, t.ex. Angola och Namibia.\r\nSydafrika skall inte behöva hamna i samma\r\nsituation som i Angola med ett blodigt inbördeskrig\r\noch tusen människor som dör varje dag.</pre><pre>Anf. 18  Statsrådet ULF DINKELSPIEL\r\n(m):</pre><pre>Fru talman! Angående den senare delen av Eva\r\nZetterbergs inlägg vill jag säga följande. Jag\r\nföredrar att inte uttala mig precist på punkter där\r\njag inte har ett precist svar att ge. Det vore att helt\r\nenkelt gå utanför den kunskap jag har i dag om\r\nexakt var vi står i denna fråga. Låt oss avvakta den\r\ninterna diskussionen kring dessa frågor i\r\nregeringen, så att vi kan komma med ett klart och\r\nprecist besked i dessa frågor. Men den principiellt\r\npositiva inställningen har jag redovisat i ett tidigare\r\ninlägg.</pre><pre>Så till diskussionen om den skrivelse som avgavs i\r\nvåras. Den avsåg handelssanktionerna. Där gavs\r\ninte någon precis tidpunkt för avskaffande, just av\r\ndet skälet att vi inte hade någon bestämd grund att\r\nstå på för att bedöma när den rätta tidpunkten var\r\ninne. En av frågorna gällde beslutet om en\r\növergångsregering. De sanktionerna avskaffades i\r\nseptember. Nu diskuterar vi\r\ninvesteringssanktionerna, och de grundas som\r\nbekant på en senare proposition till riksdagen.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>5 §  Kommission om utredningen av mordet på\r\nOlof Palme:</pre><pre>Föredrogs</pre><pre>kulturutskottets betänkande</pre><pre>1993/94:KU10 Kommission om utredningen av\r\nmordet på Olof Palme.</pre><pre>Anf. 19  HANS GÖRAN FRANCK (s):</pre><pre>Fru talman! Det är mycket tillfredsställande att\r\nman till slut lyckades uppnå enighet om utskottets\r\nutlåtande. Det är välkänt att det funnits ett visst\r\nmotstånd mot att tillsätta en ny kommission när det\r\ngäller mordet på statsminister Olof Palme, men de\r\ntveksamheter och invändningar som har funnits har\r\nunder diskussionerna i utskottet övervunnits. Vi\r\nsocialdemokrater står helt bakom det utlåtande\r\nsom nu ligger på riksdagens bord.</pre><pre>Innan det här utskottsutlåtandet tillkom har det\r\ngång på gång här i kammaren förekommit debatter\r\ni detta ärende. Från socialdemokratisk sida har vi\r\nvid dessa tillfällen efterlyst ställningstagande från\r\nregeringen till ett tillsättande av en kommission.</pre><pre>Utgångspunkten för utskottsutlåtandet är en\r\nmotion av Kent Carlsson m.fl. I det här\r\nsammanhanget vill jag passa på att uttrycka min\r\nhögaktning och respekt för det arbete som Kent\r\nCarlsson gjort i den här frågan och i många andra\r\nfrågor i riksdagen.</pre><pre>I betänkandet klargörs med stor tydlighet att det\r\nfinns behov av en kommission. Det är naturligtvis\r\ndjupt beklagligt och otillfredsställande att Olof\r\nPalmes mördare fortfarande går fri. Att ledande\r\npolitiker mördas ute i världen är inte unikt, men att\r\ndet har skett här i Sverige, där demokratin och\r\nrättssamhället har haft en stark förankring, är\r\nnaturligtvis mycket oroväckande.</pre><pre>Att vi inte kunnat få klarhet i motiven bakom\r\nmordet har varit en källa till ständig oro hos\r\npraktiskt taget hela svenska folket. Det har också\r\nförsvårat arbetet att vidta bl.a. förebyggande\r\nåtgärder, som är behövliga för att skapa\r\nrättstrygghet och rättssäkerhet.</pre><pre>Fru talman, vad gäller utskottsutlåtandet vill jag\r\nendast markera några saker som finns i det. För det\r\nförsta har utskottet uppfattningen att uppgiften är\r\natt försöka göra bedömningar och värderingar av\r\nutredningsarbetet. För det andra är uppgiften att\r\nundersöka huruvida det finns delar av\r\nutredningsmaterialet som inte är tillräckligt\r\nbearbetat. För det tredje är, som anges som\r\nexempel, det s.k. polisspåret i behov av ytterligare\r\nuppföljningsarbete.</pre><pre>Syftet med kommissionen är, som det står i\r\nbetänkandet, att så långt det är möjligt, räta ut de\r\nfrågetecken som har förekommit i debatten och i\r\nandra sammanhang och att bringa klarhet i dessa\r\nfrågor, vilket naturligtvis har stor betydelse för\r\nförtroendet för rättsväsendet.</pre><pre>I utlåtandet sägs det att själva spaningsarbetet och\r\nbrottmålsutredningsarbetet kommer att komma in\r\ni en mindre aktiv fas. Att ägna sig åt det som de\r\nrättsliga instanserna har att arbeta med ankommer\r\nju inte alls på kommissionen. Men det är\r\nnaturligtvis viktigt att granska de fortsatta planerna\r\nför utredningen. Trots allt har vi ju den\r\nförhoppningen att det en dag skall vara möjligt att\r\nkunna få fast den som mördade Olof Palme.</pre><pre>Socialdemokraterna anser att sammansättning och\r\ndirektiv överlämnas till regeringen, och självfallet\r\nhoppas vi på att regeringen i det här läget fattar ett\r\nbeslut i frågan så snart som möjligt.</pre><pre>Anf. 20  ULRICA MESSING (s):</pre><pre>Fru talman! Att mordet på statsminister Olof Palme\r\nännu inte är löst är olyckligt. Det är alltid olyckligt\r\ndå gärningsmän får gå fria, då vi inte kan hitta dem\r\nsom ligger bakom olika dåd och angrepp i\r\nsamhället. Alla ställer vi oss frågor kring vad som\r\negentligen hände, och varför det som egentligen\r\ninte fick hända ändå kunde hända.</pre><pre>Mordet på Olof Palme är olyckligt också på ett\r\nannat sätt, nämligen att det under årens gång\r\nkommit fram alldeles för många frågor och alldeles\r\nför många påståenden som inte har besvarats. Det\r\nfinns spår och ledtrådar som inte har prövats. Det\r\nfinns människor som har anmält händelser som inte\r\nhar följts upp. Det finns anmälningar om olika\r\nhändelser före mordet som aldrig har kommit fram\r\ntill berörda personer.</pre><pre>Varför, frågar sig människor som hör det. Det har\r\nockså vi gjort då vi har skrivit den motion där vi\r\nkräver att en ny Palmekommision tillsätts.</pre><pre>Vi är väl medvetna om att det blir allt svårare att\r\nlösa mordet ju längre tid som går. Folk minns inte\r\nlängre exakt vad som hände, och eventuella spår är\r\nför länge sedan borta.</pre><pre>Men frågorna kring den nuvarande\r\nspaningsutredningen är så pass många och kritiken\r\nmot dess arbete hittills är så pass omfattande att vi\r\ntycker att det är helt nödvändigt att tillsätta en ny\r\ngrupp. Allt som kan besvaras måste också besvaras.\r\nAlla frågor som kan ställas måste också ställas.\r\nTilltron till att allt har provats får inte ifrågasättas\r\nså som nu görs. Ingen människa i det här landet\r\nskall tro eller misstänka att ansvariga poliser eller\r\npolitiker inte vill att alla frågor skall fram i ljuset.\r\nDet är självklart att vi vill det.</pre><pre>Den nya grupp som skall sätta sig ner och titta\r\nigenom arbetet och fortsätta utifrån de olika spåren\r\nbör vara brett sammansatt. Det skall vara\r\nmänniskor med olika erfarenheter; politiker,\r\njournalister, författare, debattörer och gärna också\r\nmänniskor från andra länder. Det är rimligt att inte\r\nenbart poliser själva sitter och utreder vad andra\r\npoliser har gjort. Andra människor, som står\r\nutanför det traditionella rättsväsendet, har också\r\nerfarenheter att bidra med. Nya människor\r\nkommer att se andra frågor och har andra\r\ninfallsvinklar. Det berikar arbetet.</pre><pre>Fru talman! För att behålla tilltron till vårt\r\nrättssamhälle och för att ännu fortsätta arbetet med\r\natt få fast den eller dem som ligger bakom mordet\r\npå Olof Palme behövs det en ny kommission. Det\r\ngläder oss som har skrivit motionen oerhört mycket\r\natt konstitutionsutskottet har tagit den till sig.</pre><pre>I detta anförande instämde Martin Nilsson (s).</pre><pre>Anf. 21  BIRGER HAGÅRD (m):</pre><pre>Fru talman! Några klarlägganden kanske skulle\r\nvara på sin plats i detta sammanhang. Låt mig först\r\nkonstatera att det motstånd som Hans Göran\r\nFranck talar om när det gäller att tillsätta en sådan\r\nhär kommission egentligen aldrig har existerat.\r\nDäremot har det funnits många frågetecken.</pre><pre>Man kan konstatera att utskottets majoritet inte var\r\nberedd att utan vidare expediera de krav som\r\nfördes fram i de nu aktuella motionerna, utan\r\nmenade att detta är en fråga av så stor betydelse, av\r\nså stor dignitet, att den borde vara föremål för en\r\növerenskommelse mellan i detta fall\r\noppositionsledaren och statsministern i Sverige.\r\nDetta kom också så småningom att resultera i en\r\növerenskommelse mellan Ingvar Carlsson och Carl\r\nBildt. I samma ögonblick som bägge gav sin\r\nanslutning till att en kommission skulle tillsättas var\r\nsaken därmed i realiteten också klar.</pre><pre>Man får hoppas att denna kommission, i motsats till\r\ntidigare kommissioner, möjligtvis skall komma\r\nfram till någonting.</pre><pre>Låt mig dock understryka -- det sägs också klart i\r\nbetänkandet -- att det inte på något sätt är fråga om\r\nett operativt arbete från kommissionens sida. Den\r\nskall inte lägga sig i vad polisen och de\r\nundersökande myndigheterna sysslar med i detta\r\nfall.</pre><pre>Den tid som torde bli aktuell att titta närmare på\r\nför kommissionen är tiden efter den 4 februari\r\n1987. Men vad den skall göra har varit och är\r\nalltjämt höljt i ett visst dunkel. Detta är en av\r\nsvagheterna med de krav som har förts fram. Man\r\nvill överlämna åt regeringen att utforma direktiven,\r\nmen man har inte sagt vad kommissionen\r\negentligen skall syssla med.</pre><pre>Det är ett oerhört stort material som kommissionen\r\nhar att gå igenom, och det är naturligtvis ett arbete\r\nsom kommer att ta ganska lång tid.</pre><pre>Jag tycker att det är angeläget att slå fast att\r\nkommissionen alltså inte på något sätt skall syssla\r\nmed ett operativt arbete. Det skall sägas, så att\r\nsvenska folket inte fäster alltför stora\r\nförhoppningar vid det som nu skall åstadkommas.\r\nMen vi är överens om att kommissionen skall\r\ntillsättas. Regeringen får jobba med det hela, och\r\nvi hoppas på ett positivt resultat.</pre><pre>Anf. 22  HANS GÖRAN FRANCK (s)\r\nreplik:</pre><pre>Fru talman! Det är bra att Ingvar Carlsson och Carl\r\nBildt har diskuterat den här saken och att de stöder\r\ndetta initiativ. Jag vill ändå i det sammanhanget\r\nmarkera att det inte är detta som är avgörande för\r\noss socialdemokrater i utskottet, utan det är att\r\nriksdagen, konstitutionsutskottet, självständigt kan\r\nta ställning i de här frågorna. Vi är inte för våra\r\nställningstaganden beroende av vad andra, utanför\r\nvår sfär, kan tycka och tänka.</pre><pre>Jag kan instämma med Birger Hagård när han\r\nmarkerar att kommissionen inte skall syssla med\r\nnågonting som är operativt. Han hänvisar särskilt\r\ntill vad polis och åklagare kan göra.</pre><pre>Vi har gått ett steg längre i utskottet. Det är viktigt\r\natt markera att kommissionen inte skall syssla med\r\nsådant som prövas av rättsliga instanser. Det rör sig\r\nom vad exempelvis domstol och andra rättsliga\r\ninstanser kan ha skyldighet att befatta sig med.</pre><pre>I övrigt hänvisar jag till vad jag sade i mitt tidigare\r\ninlägg, och det är utförligare redovisat i materialet.</pre><pre>Ulrica Messing talade om önskemålen i fråga om\r\nkommissionens sammansättning. På den punkten\r\nhar vi i betänkandet sagt att kommissionen bör få\r\n''en bred sammansättning av betrodda medborgare.\r\nEtt visst parlamentariskt inslag är också av\r\nbetydelse. Om det skulle visa sig erforderligt, bör\r\näven kommissionen ha frihet att ta i anspråk och till\r\nkommissionen knyta särskild expertis.''</pre><pre>Jag tycker att det är ett tillräckligt\r\nståndpunktstagande, för att regeringen skall kunna\r\ntillsätta en bra, allsidig och opartisk kommission.</pre><pre>Hur lång tid detta skall ta beror i viss mån på de\r\nresurser som kommissionen får och på vilka som\r\narbetar i den. Men jag kan instämma i vad som har\r\nsagts i utskottsbetänkandet respektive nu i\r\ndebatten, dvs. att det är ett mycket omfattande\r\narbete och att det därför fordras att det bedrivs med\r\nbåde effektivitet och största möjliga snabbhet, för\r\natt ett resultat skall nås. Det är angeläget att\r\nunderstryka just det, därför att svenska folket\r\nväntar på besked.</pre><pre>Anf. 23  BIRGER HAGÅRD (m) replik:</pre><pre>Fru talman! Jag konstaterar att Hans Göran Franck\r\noch jag för en gångs skull är i allt väsentligt överens.\r\nDet kan vara en god utgångspunkt för det fortsatta\r\narbetet.</pre><pre>Anf. 24  ULRICA MESSING (s):</pre><pre>Fru talman! Birger Hagård säger i sitt anförande att\r\nkommissionen inte skall lägga sig i polisens arbete.\r\nSjälvfallet skall den göra det. Den kan inte gå in och\r\nhjälpa till med arbetet i den praktiska\r\nverksamheten, men det är därför vi tillsätter en\r\nkommission. Den skall hjälpa till med att se olika\r\nsaker i polisens arbete och kanske hitta andra\r\nståndpunkter. Det är helt självklart att den inte\r\nskall syssla med operativt arbete.</pre><pre>Jag tror inte att vi kan ha för stora förhoppningar,\r\neftersom det har gått så pass lång tid efter mordet.\r\nMen vi måste alltid ha förhoppningar om att\r\nutredningar och kommissioner leder någonstans.\r\nVi kanske inte får svar på alla frågor, men möjligen\r\npå en del av de frågor som är obesvarade. Det är\r\ndet som är så otroligt viktigt.</pre><pre>Anf. 25  BIRGER HAGÅRD (m):</pre><pre>Fru talman! För undvikande av alla missförstånd,\r\nskall det ändå slås fast ytterligare en gång att\r\nkommissionen på intet sätt skall syssla med något\r\noperativt arbete. Det är sådant som åligger polis\r\noch åklagare. Den första utredningsfasen är slut vid\r\nårsskiftet, och Riksåklagaren har inte bedömt det\r\nsom något hinder att kommissionen tillsätts. Men\r\nden skall alltså inte ägna sig åt något som helst\r\noperativt arbete. Det är angeläget att slå fast det.\r\nDen skall i övrigt se vilka bedömningar som har\r\ngjorts av det material som finns tillgängligt i olika\r\nsammanhang. Det kanske kan komma ut någonting\r\ndärav -- det vet vi inte ännu.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>6 §  Dubbelbeskattningsavtal mellan Sverige\r\noch Litauen</pre><pre>Föredrogs</pre><pre>skatteutskottets betänkande</pre><pre>1993/94:SkU3 Dubbelbeskattningsavtal mellan\r\nSverige och Litauen (prop. 1993/94:7).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 21 §.)</pre><pre>7 §  Ändring i dubbelbeskattningsavtalet mellan\r\nSverige och Irland</pre><pre>Föredrogs</pre><pre>skatteutskottets betänkande</pre><pre>1993/94:SkU5 Ändring i dubbelbeskattningsavtalet\r\nmellan Sverige och Irland (prop. 1993/94:12).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 21 §.)</pre><pre>8 §  Fortsatt giltighet av 1952 års\r\ntvångsmedelslag</pre><pre>Föredrogs</pre><pre>justitieutskottets betänkande</pre><pre>1993/94:JuU5 Fortsatt giltighet av 1952 års\r\ntvångsmedelslag (prop. 1993/94:14).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 21 §.)</pre><pre>9 §  Teleavlyssning och teleövervakning</pre><pre>Föredrogs</pre><pre>justitieutskottets betänkande</pre><pre>1993/94:JuU6 Teleavlyssning och teleövervakning\r\n(skr. 1993/94:46).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 21 §.)</pre><pre>10 §  Ändringar i lagen om internationell\r\njärnvägstrafik</pre><pre>Föredrogs</pre><pre>lagutskottets betänkande</pre><pre>1993/94:LU5 Ändringar i lagen om internationell\r\njärnvägstrafik (prop. 1993/94:16).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 21 §.)</pre><pre>11 §  Referensränta vid konsumentkrediter</pre><pre>Föredrogs</pre><pre>lagutskottets betänkande</pre><pre>1993/94:LU6 Referensränta vid konsumentkrediter\r\n(prop. 1993/94:55).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 21 §.)</pre><pre>12 §  Övergångsbestämmelserna till\r\nupphovsrättslagen</pre><pre>Föredrogs</pre><pre>lagutskottets betänkande</pre><pre>1993/94:LU10 Övergångsbestämmelserna till\r\nupphovsrättslagen (prop. 1993/94:49).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 21 §.)</pre><pre>13 §  Officiell namnlängd m.m.</pre><pre>Föredrogs</pre><pre>kulturutskottets betänkande</pre><pre>1993/94:KrU4 Officiell namnlängd m.m.</pre><pre>Anf. 26  GÖRAN ÅSTRAND (m):</pre><pre>Fru talman! Den här frågan har vi ägnat stort\r\nintresse i kulturutskottet. Jag har för egen del roat\r\nmig med att titta på hur det egentligen var. Vi\r\nnoterar i utskottet att motionen är sådan att vi\r\nhoppas att den kommer att bifallas, dock inte riktigt\r\ni den form som motionären har tänkt sig.</pre><pre>Motionären pekar nämligen på att vi har varit litet\r\noaktsamma med vårt kulturarv. Vi har tagit bort\r\nnamn, namnsdagar och dagar som har en klar\r\nförankring i svensk historia och svenskt kulturliv.\r\nSamtidigt har vi, tycker utskottet, alltför ofta\r\nförändrat de här förutsättningarna.</pre><pre>Jag skall först citera några rader ur betänkandet,\r\nsedan ge några exempel på hur det var förut i\r\nalmanackan och på hur det skulle kunna bli.</pre><pre>Vi skriver i utskottsbetänkandet på sidan 4:</pre><pre>''Utskottet delar motionärernas uppfattning om det\r\nkulturhistoriska värdet av den gamla namnlängden\r\nfrån tiden före 1901 års revision. Den påminner om\r\ngamla kulturtraditioner och är på sitt sätt ett\r\nkulturminne som är värt att bevara.''</pre><pre>Litet längre fram skriver vi att det historiskt\r\nvärdefulla som ''kommer till uttryck på så många\r\nsätt, enligt utskottets bedömning också kan väntas\r\nmedföra att uppmärksamheten riktas mot den\r\ngamla namnlängden och de kulturtraditioner som\r\nligger bakom denna''. Det här har vi citerat från ett\r\ntidigare utskottsbetänkande.</pre><pre>Den gamla namnlängden innehåller dock bl.a.\r\nfullständigt obegripliga namn. Det är ändå bara\r\ndrygt 90 år sedan som man när man skulle döpa och\r\nnamna sina barn hade att välja om det skulle bli\r\nNicanor eller Hyginus -- som hade namnsdag den\r\n11 januari -- eller Arcadius, Marcellus, Priska,\r\nPolykarpus, Krysostomus, Blasius, Malakias,\r\nEufrosyne, Agabus, Eukarius, Hilarius,\r\nTertullianus, Apalonius, osv.</pre><pre>Det var för att bidra till underhållningen som jag\r\nläste upp den här listan. Det är inte de namnen som\r\nmotionären -- eller utskottet -- vill bevara. Däremot\r\nvill vi bevara en del namn som vi i Sverige under\r\nhistoriens lopp haft med i namnlängden för att\r\nhedra vissa personer; vi har ju haft ett stort antal\r\ndagar som har helgats vissa personer.</pre><pre>Just när utskottet arbetade med det här och sade att\r\nvi skulle behandla motionen i positiv anda kom\r\nSvenska Akademien och lade sig i debatten. På s. 3\r\ni utskottsbetänkandet skriver vi: ''I dagarna har\r\nSvenska Akademien informerat om att den beslutat\r\nge ut en almanacka, grundad på den traditionella\r\nnamnlängden - - -.''</pre><pre>Litet längre ned säger vi att vi har funnit att ungefär\r\nett fyrtiotal namn har flyttats från sin hävdvunna\r\nplats. Vi skriver: ''Akademien framhåller att\r\nnamnlängden tillhör vårt kulturarv. Att låta\r\nalmanackans namnlängd variera med namnmodet\r\när enligt akademien inte rimligt och kräver ständiga\r\nrevisioner.'' Jag tolkar det så att det helt eniga\r\nutskottet delar den uppfattningen.</pre><pre>Det är en lång rad namn som helt har uteslutits eller\r\nsom enligt utskottets uppfattning -- och i det här\r\nsammanhanget också Svenska Akademiens -- litet\r\nohistoriskt har flyttats till dagar där de inte alls hör\r\nhemma. Jag har svårt att förstå varför det skall\r\ndrabba mycket kända namn som Börje och Svante,\r\nvarför det skall drabba historiskt viktiga namn som\r\nPaulus och Matteus, varför det skall drabba namn\r\nsom är viktiga i svenskt kulturliv som Esaias och\r\nvarför det skall drabba Engelbrekt med sin\r\nhistoriska förankring. Det är drygt 40 sådana namn\r\nsom man har handskats med på det viset.</pre><pre>Med den här argumenteringen har ett enigt utskott\r\nbestämt sig för att klart uttala att det som\r\nmotionären -- och Svenska Akademien -- pekar på\r\nbör komma till uttryck, låt vara att utskottet\r\navstyrkt motionen; det kan kanske förvåna\r\nmotionären. Det beror på att motionären vill att vi\r\nskall ta in den officiella namnlängden i\r\nstatskalendern, och det kravet har utskottet ingen\r\nförståelse för.</pre><pre>Med detta yrkar jag, fru talman, bifall till utskottets\r\nhemställan.</pre><pre>Anf. 27  BIRGER HAGÅRD (m):</pre><pre>Fru talman! Låt mig uttrycka min tacksamhet\r\ngentemot utskottet. Det är kanske inte så vanligt att\r\nman instämmer i ett avslagsyrkande på en motion\r\nsom man själv har författat, men jag tycker att jag\r\nkan göra det i det här fallet. Kravet i klämmen på\r\nmotionen -- att vi skulle få en auktoritativ\r\nnamnlängd i statskalendern -- var måhända inte\r\nalldeles välbetänkt. Men vem vågade hoppas på att\r\nutskottet över huvud taget skulle inta en så välvillig\r\nhållning som det ändå har gjort till motionen?</pre><pre>Jag betraktar den utveckling som vi har sett på\r\nsenare tid som en förflackning av vårt kulturarv. Jag\r\när glad åt att kunna konstatera att Svenska\r\nAkademien uppenbarligen också har satt vissa\r\nfrågetecken inför den och att man nu har beslutat\r\nsig för att ge ut en almanacka, som för övrigt såvitt\r\njag förstår borde ligga på bokhandelsdiskarna i\r\ndetta ögonblick eller i varje fall kommer att göra\r\ndet inom någon vecka.</pre><pre>Det är positivt att man tar tag i den här saken, och\r\njag är glad över det arbete som utskottet har lagt\r\nned på denna enligt min mening inte alldeles\r\noviktiga fråga och inte minst för det arbete som\r\nGöran Åstrand har gjort för att komma fram till ett\r\nresultat. Tack, goda utskott! Låt oss fortsätta i våra\r\nsträvanden att bevara det svenska kulturarvet.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>14 §  Tornedalsfrågor</pre><pre>Föredrogs</pre><pre>kulturutskottets betänkande</pre><pre>1993/94:KrU6 Tornedalsfrågor.</pre><pre>Anf. 28  BRUNO POROMAA (s):</pre><pre>Fru talman! Till det betänkande som riksdagen nu\r\nbehandlar har fogats en motion av mig och Ewa\r\nHedkvist Petersen, på vilken kulturutskottet\r\nföreslår avslag.</pre><pre>Det är en årligen återkommande motion som\r\nriksdagen nu på förslag av ett enhälligt utskott\r\nkommer att avslå. Därför finner jag det\r\nmeningslöst att yrka bifall till motionen. Det finns\r\ninga som helst förutsättningar, anser jag, att vinna\r\nden här stora församlingens förståelse för den här\r\nfrågan, då jag efter så många år inte vunnit\r\nförståelse hos utskottets ledamöter.</pre><pre>In i det sista har jag varit tveksam, om jag över\r\nhuvud taget skulle begära ordet i den här frågan.\r\nMen eftersom detta är sista gången som jag för min\r\ndel har möjlighet att föra fram den här frågan i den\r\nhär församlingen har jag, för att freda mitt samvete,\r\ni sista stund anmält mig till talarlistan.</pre><pre>År efter år har jag motionerat om att vi\r\ntornedalingar -- i likhet med samerna -- skulle få ett\r\nkulturellt erkännande som en etnisk minoritet i det\r\nsvenska samhället. Språket är den viktigaste\r\nkulturbäraren. Vi har ett eget språk, ett eget\r\nmodersmål -- tornedalsfinskan eller Meän kieli som\r\nvi kallar det. Meän kieli är också mitt modersmål,\r\noch jag har i likhet med många andra tornedalingar\r\nunder min skolgång bittert fått ta emot bestraffning\r\nför att jag exempelvis under rasterna i skolan\r\nanvände det språk som mina föräldrar hade lärt\r\nmig.</pre><pre>Det var den tidens etniska rensning -- Tornedalen\r\nskulle av säkerhetspolitiska skäl försvenskas till\r\nvilket pris som helst. Man var nämligen rädd för\r\nryssen. Det är tydligen svårt för dem som inte\r\nupplevt dessa bestraffningar att förstå den\r\nförnedring som skolbarnen i Tornedalen utsattes\r\nför. Jag har själv fått hämta björkris för att bli\r\nslagen med samma ris. Jag har fått stå med\r\nhänderna uppsträckta tills orken inte längre räckte\r\ntill. Många gånger har jag blivit inlåst i klassrummet\r\nefter skolans slut. Brottet var att jag talat det språk\r\nsom mina föräldrar hade lärt mig, nämligen Meän\r\nkieli.</pre><pre>Genom det här trycket från majoritetskulturen har\r\nmånga tornedalingar haft problem med sin\r\nidentitet. Det har i vissa fall gått så långt att man\r\nvelat förneka sitt ursprung genom att byta\r\ntraditionella finskklingande efternamn till nya\r\nsvenska. Jag har själv ett sådant efternamn, som\r\növersatt till svenska skulle bli Svedjemark eller\r\nRenmark.</pre><pre>Ingen organisation eller institution har någonsin\r\nförsvarat den tornedalska kulturen och det\r\ntornedalska språket. Det är först nu under de\r\nsenaste åren som det skett en nytändning för den\r\ntornedalska medvetenheten. Svenska\r\nTornedalingarnas Riksförbund -- Torniolaksolaiset\r\narbetar nu med utgångspunkten att\r\ntornedalingarna är en inhemsk minoritetsgrupp. En\r\naktiv verksamhet pågår inom olika kulturområden\r\npå svenska och tornedalsfinska om, av och för\r\ntornedalingar.</pre><pre>Den negativa självuppfattningen har nu på mycket\r\nkort tid förändrats. Allt fler tornedalingar känner\r\nstolthet över sin kultur, och en tornedalsk identitet\r\nhåller nu på att formas. Vi har, som jag ser det, i\r\nvårt land två inhemska minoritetsgrupper,\r\nnämligen den samiska och den tornedalska. Till\r\nskillnad från de samiska organisationerna har STR-\r\nT inte blivit erkänd som organisation för en\r\ninhemsk minoritet. Vår organisation intar även i\r\njämförelse med invandrarorganisationerna en s.k.\r\nmarginell ställning. Kulturbärarna existerar och\r\nminoriteten finns, men dess offentliga existens\r\nkräver enligt min mening samhällets erkännande.\r\nDet är därför som jag under den allmänna\r\nmotionstiden år efter år har motionerat om ett\r\nerkännande av STR-T.</pre><pre>Herr talman! Jag har inte för avsikt att ställa något\r\nyrkande, men jag vill ändå för utskottet deklarera\r\natt jag inte mer har möjlighet att återkomma i den\r\nhär frågan. Jag betraktar därför med viss bitterhet\r\nalla mina tidigare ansträngningar som ett\r\nmisslyckande.</pre><pre>Anf. 29  INGEGERD SAHLSTRÖM (s):</pre><pre>Herr talman! När jag var ny i riksdagen gick min\r\nförsta utskottsresa med kulturutskottet till just\r\nTornedalen. Jag måste erkänna att det för mig var\r\nen betydelsefull resa. Den gav mig nya kunskaper.\r\nJag förstod hur människorna i Tornedalen har känt\r\ninför den behandling som de har varit utsatta för.</pre><pre>Jag har också här i riksdagen kunnat följa Bruno\r\nPoromaas engagemang i frågan. Jag beundrar det\r\nengagemanget. Det är tråkigt om Bruno Poromaa\r\ntycker att han har misslyckats. Jag anser tvärtom att\r\nvi alla år från år har blivit mer och mer insatta i\r\ntornedalingarnas problem.</pre><pre>Jag kan inte hålla med Bruno Poromaa om att\r\nriksdagen inte har gjort någonting. Statens\r\nkulturråd har ju på olika sätt engagerat sig och\r\nstöttat verksamheten. Presstödsnämnden finns\r\nmed. Länsstyrelsen får pengar som\r\nvidarebefordras, och Glesbygdsmyndigheten är\r\nengagerad.</pre><pre>Det är viktigt att påpeka att det i dag finns generösa\r\nregler när det gäller hemspråksundervisningen i\r\nTornedalen. Det gör att de barn som i dag går i\r\nskolan verkligen kan känna att de har ett eget\r\nmodersmål, ett eget hemspråk.</pre><pre>Vi i kulturutskottet är eniga om att den här frågan\r\när viktig. Vi vill se till att man i Tornedalen kan\r\nbevara sitt språk och sin kultur, men vi har inte\r\nkunnat gå motionärerna helt till mötes. Vi har sagt\r\natt vi med största intresse kommer att följa den här\r\nfrågan. Även om Bruno Poromaa själv inte är här\r\nnästa år under den allmäna motionstiden lovar jag\r\nhonom att de som finns i kulturutskottet kommer\r\natt bevaka tornedalingarnas frågor och se till att\r\nstödet inte blir sämre utan att det tvärtom på olika\r\nsätt kan ökas.</pre><pre>Det är ett enigt utskott som står bakom den\r\nhemställan som jag nu vill yrka bifall till.</pre><pre>Anf. 30  BRUNO POROMAA (s):</pre><pre>Herr talman! Ingegerd Sahlström lämnar samma\r\nredovisning som hon lämnade förra året. Jag finner\r\ninte denna redovisning till fyllest. Man har inte\r\nofficiellt gett tornedalingarna ett erkännande som\r\nen inhemsk minoritet. Det är märkligt.</pre><pre>I Norge finns det en likartad minoritetsbefolkning:\r\nkvenerna. Norska stortinget har erkänt kvenerna\r\nsom ett minoritetsfolk. De uppbär också ett statligt\r\nanslag för sin verksamhet för att den kulturella\r\nmångfalden skall bevaras.</pre><pre>Ingegerd Sahlström säger att kulturutskottet skall\r\nfölja frågan. Hur länge skall man följa denna fråga?\r\nSkall man göra det tills Sverige kulturellt sett har\r\nblivit fattigare, genom att Sverige förlorar det språk\r\nsom fortfarande finns i den delen av landet? Jag\r\nbefarar att vi inom en mycket nära framtid är\r\ntvungna att ta till ett tredje språk, nämligen\r\nengelskan, för att kunna kommunicera över det\r\nsom kallas världens fredligaste gräns.</pre><pre>Anf. 31  INGEGERD SAHLSTRÖM (s):</pre><pre>Herr talman! Jag kan inte hålla med Bruno\r\nPoromaa när han säger att det tornedalska språket\r\nkanske kommer att försvinna. Jag tror inte det. Jag\r\ntror mycket mer på tornedalingarna än vad Bruno\r\nPoromaa ger uttryck för.</pre><pre>Som jag påpekade tidigare är språkundervisningen\r\ni skolan en viktig del för att språket inte skall\r\nförsvinna, och det sätts in en hel del pengar för att\r\nman skall kunna bevara och utveckla kulturen.</pre><pre>Jag tycker att utskottet i alla fall kan få ett litet plus\r\nför det uttalande som vi har gjort när det gäller\r\nradiosändningarna på tornedalsfinska. Jag hoppas\r\natt de nu kommer att utvecklas och få mer tid i olika\r\nsammanhang.</pre><pre>Anf. 32  BRUNO POROMAA (s):</pre><pre>Herr talman! Tycker inte Ingegerd Sahlström och\r\nde övriga i kulturutskottet att de tornedalingar som\r\nunder sin skolgång blev så förnedrade skulle kunna\r\nkompenseras på något vis? Det skulle vara en\r\nmycket billig kompensation att erkänna dem som\r\nen inhemsk minoritet.</pre><pre>Anf. 33  INGEGERD SAHLSTRÖM (s):</pre><pre>Herr talman! Jag förstår problematiken, Bruno\r\nPoromaa. Jag förstår bitterheten bland dem som\r\nhar varit utsatta för en mycket grym behandling.\r\nDet är väl att det i dag inte är på det viset. Vi\r\nerkänner ju tornedalingarna som en\r\nursprungsbefolkning.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>15 §  Bibelfråga</pre><pre>Föredrogs</pre><pre>kulturutskottets betänkande</pre><pre>1993/94:KrU7 Bibelfråga.</pre><pre>Anf. 34  GÖRAN ÅSTRAND (m):</pre><pre>Herr talman! Bibeln ses av många människor som\r\nden viktigaste boken. Den finns i hela världen. Den\r\nläses i hela världen. Den stöder och hjälper\r\nmänniskor. Den är i ordets rätta bemärkelse\r\ninternationell. Även budskapet är internationellt\r\noch allmängiltigt.</pre><pre>Det här är faktiskt en viktig bakgrund till det\r\npolitiska ställningstagande som vi nu skall göra.\r\nBibeln ger i litterärt högtstående texter livsråd.\r\nDen förmedlar kunskaper om och förståelse för hur\r\nmänniskor hade det i det gamla Isarel. Herr talman!\r\nDen ger perspektiv på relationen mellan\r\nmänniskor, relationen mellan människor och\r\nsamhälle och relationen mellan människor och\r\nGud.</pre><pre>Det är inte en bok som behöver förklaras eller\r\nurskuldas. Då världen var ond beskrivs den som\r\nond. Då synen på brott och straff var grym beskrivs\r\nden som grym. Då synen på kvinnan var\r\nförnedrande beskrivs den som förnedrande.</pre><pre>Allt detta, vilket alla i kammaren vet, bildar\r\nbakgrund till det som sedan kom: Kristus och\r\nevangelierna. Man kan inte förstå evangelierna,\r\noch kristendomen, om de inte får skildras mot\r\nbakgrund av det samhälle som skildras i Gamla\r\ntestamentet.</pre><pre>Jag, som också har en förankring i kyrkomötet, har\r\nunder årens lopp haft förmånen att få delta i ganska\r\nmånga debatter kring detta ämne. Vi har i alla fall\r\ni kyrkomötet, och även tidigare här i riksdagen,\r\nbortsett från något enstaka undantag varit eniga om\r\natt det är så här man skall se på kristendomen. Det\r\ngår inte att plötsligt komma med någon sorts\r\nurskuldande på det sättet att man i ett förord tar\r\navstånd från vissa delar, texter och budskap.</pre><pre>Utan bakgrunden i Gamla testamentet är det alltså\r\nsvårt att förstå kristendomens markering av t.ex.\r\nbegrepp som barmhärtighet och ödmjukhet, synen\r\npå rättfärdighet och den, jämfört med Gamla\r\ntestamentet, helt annorlunda synen på kvinnans\r\nställning.</pre><pre>Herr talman! Mot denna bakgrund har vi i utskottet\r\nhelt enigt -- vi har varit eniga i flera år -- sagt att vi\r\nicke kan bifalla en motion om att det skall vara\r\nförord eller kompletteringar till Bibeln kring det\r\nsom har påtalats, t.ex. den förnedrande\r\nkvinnosynen.</pre><pre>Vi har dock sagt att i likhet med tidigare\r\nBibelutgåvor kommer det nu att finnas\r\nordförklaringar. Bibelkommissionen som har\r\nuppdraget att arbeta med detta, kommer\r\nnaturligtvis från sina utgångspunkter -- teologiska\r\noch språkliga -- att göra kommentarer. Med detta\r\nlåter sig utskottet nöja och tycker att det är precis\r\nså det skall gå till.</pre><pre>Herr talman! Med det anförda yrkar jag bifall till\r\nutskottets hemställan.</pre><pre>Anf. 35  EVA ZETTERBERG (v) replik:</pre><pre>Herr talman! Bibeln är en viktig del av vårt\r\nkulturarv. Den läses av miljoner människor runt\r\nom i världen, precis som Göran Åstrand tog upp i\r\nsitt anförande. Bibeln är också en helig skrift för\r\nmiljoner människor i världen. Även för mig är det\r\nen helig skrift. Jag läser i den mycket gärna och\r\nofta. Men det betyder inte att varje ord i bibeln är\r\nheligt. Det betyder inte att varje del och varje\r\nuppfattning som där kommer fram är helig. Bibeln\r\när tillkommen i en annan tidsepok i en annan kultur\r\noch för därför med sig värderingar från den\r\ntidsepoken.</pre><pre>Vi klagar ofta över problemet med\r\nfundamentalister inom islam. Men vi vet likväl att\r\ndet även inom kristendomen finns många\r\nfundamentalister som gärna åberopar varenda ord\r\ni Bibeln som heligt och som ett rättesnöre även i vår\r\ntidsepok.</pre><pre>I Biblen finns det många uttryck för en kvinno- och\r\nmänniskosyn som är helt främmande för de flesta\r\nav oss. Det finns exempel på en far som kan sälja\r\nsin dotter, hur trollpackor skall brännas, hur den\r\nsom inte är oskuld vid giftermålet kan stenas, hur\r\nfiender skall störtas i graven, hur barnet skall agas\r\nav kärlek och att kvinnan är oren vid menstruation\r\nefter barnsbörd. Listan kan göras mycket längre.\r\nDe flesta av dessa exempel kommer från Gamla\r\ntestamentet eller den hebreiska bibeln, som\r\njudarna föredrar att kalla den. Dessa exempel\r\nförekommer dock inte bara i Gamla testamentet.\r\nDe förekommer också i Nya testamentet. Särskilt\r\nbetydelsefull har kanske Paulus fras blivit om att\r\nkvinnan skall tiga i församlingen.</pre><pre>Det är viktigt att ta upp dessa frågor, eftersom\r\neffekterna av den kvinno- och människosyn som\r\nkommer fram på många håll i Gamla testamentet\r\nmen även i Nya testamentet lever kvar i vår tid.\r\nDen lever kvar i värderingar hos många människor.\r\nJag behöver bara nämna motståndet mot kvinnliga\r\npräster som ett exempel. Ett annat exempel är den\r\nfruktansvärda avart som finns inom vissa sekter,\r\ndär man anser att aga av barn inte bara skall\r\ntillgripas när man inte kommer på något annat sätt\r\natt uppfostra barn utan att det är förenligt med\r\nGuds kärleksbud.</pre><pre>Det här är något av bakgrunden till motionen. Vi\r\nvet att förslaget om ett förord om kvinnosynen i\r\nBibeln länge har drivits framför allt ifrån\r\nkvinnornas alternativa kyrkomöte. Fristående\r\nforskare som t.ex. Birgitta Onsell har gjort ett\r\nbetydelsefullt arbete för att visa på problemen om\r\nman tolkar Bibeln väldigt exakt.</pre><pre>I utskottsbetänkandet står att man har för avsikt att\r\ni Bibelkommissionen belysa vissa generella\r\nproblem för textförståelsen, vilka har sin grund i\r\nbl.a. en annan kulturs människosyn. Jag har\r\nföreslagit ett förord eller att man på annat sätt skall\r\nmarkera dessa problem när det gäller tolkningen av\r\nBibeln. Jag tycker att det som står i utskottets\r\nskrivning är mycket positivt. Min uppfattning är att\r\nvi på olika sätt bör få fler människor att läsa Bibeln\r\noch att ta del av dess budskap. Man skall kunna ta\r\ntill sig budskapet utan att för den skull ta till sig och\r\nåberopa kulturellt bestämda uppfattningar om\r\nkvinnan, människor, fiender osv. Jag tycker att det\r\njag kan utläsa i betänkandet om hur\r\nBibelkommissionen i uppslagsdelen skall belysa\r\ndessa frågor är positivt.</pre><pre>Herr talman! Jag hyser stor respekt och högaktning\r\nför den kunskap och kompetens som finns hos\r\nBibelkommissionen. Jag har personligen lärt känna\r\ndess ordförande Bertil Hansson. Jag vet att han har\r\nvisat intresse och förståelse för de synpunkter som\r\njag har lyft fram i motionen. Jag ser fram emot att\r\nBibelkommissionen förutom sitt viktiga\r\növersättningsarbete kommer att göra en\r\nkommentar, som förhoppningsvis också kommer\r\natt inrymma just de frågeställningar som jag\r\nefterlyser. Därigenom tror jag att Bibelarbetet och\r\nBibelstudiet snarare kan berikas än utarmas.</pre><pre>Anf. 36  CARL-JOHAN WILSON (fp):</pre><pre>Värderade talman! Nu har Eva Zetterberg i stort\r\nsett tagit tillbaka sina förhoppningar, eftersom hon\r\ntycker att kulturutskottets besked till henne var\r\ntillräckligt. Därför kanske man inte skulle behöva\r\nyttra sig mera i den här debatten. Jag vill ändock\r\nsäga några ord.</pre><pre>Den kvinno- och människosyn som Eva Zetterberg\r\naktualiserade tror jag att det är viktigt att man får\r\nbelyst på något sätt. Det gläder mig att Eva\r\nZetterberg nu är nöjd med vårt förslag. Jag tycker\r\ninte att det räcker med att man redovisar människo-\r\noch kvinnosyn, som Eva Zetterberg har skrivit. Det\r\nfinns mycket annat i Bibeln som behöver förklaras.\r\nDet gäller t.ex. den tekniska utvecklingen. Det\r\ngäller naturligtvis kvinnosynen men även frågor om\r\nbrott och straff. Om man skall ha ett heltäckande\r\nförord finge man väl skriva att om det står åsna i\r\nBibeln skall det jämföras med moped i våra dagar.\r\nDet är därför helt omöjligt att i ett förord täcka in\r\nvad människor kan ha behov av att veta som\r\nbakgrund när de läser Bibeln. Därför är\r\nuppslagsdelen bra. Redan nu finns det sådana\r\nuppslagsdelar i flera Bibelutgåvor, och de är\r\nintressanta.</pre><pre>Egentligen tycker jag att det som Eva Zetterberg\r\nefterlyser är ett förlagsärende. Det finns flera\r\nbokförlag som kommer att ha möjlighet att ge ut\r\nBiblen. Förlagen kan då göra tillägg om de inte är\r\nnöjda med vad Bibelkommissionen kommer att\r\nskriva. Problemet är att om man skulle göra en\r\ntolkning som jag tror att Eva Zetterberg och jag är\r\növerens om, skulle en hel del av de människor som\r\när aktiva som förkunnare i våra kyrkor inte kunna\r\nanvända den boken. Det som står i ett förord som\r\nEva Zetterberg och jag skulle gilla, skulle inte\r\nstämma med deras kyrkosyn eller teologiska syn.</pre><pre>Som kyrkomusiker i Svenska kyrkan har jag lyssnat\r\npå tusentals betraktelser med Bibeln som\r\nutgångspunkt. Min erfarenhet av hur pass olika\r\ntolkningar man kan göra är därför ganska stor. En\r\nav kyrkornas allra viktigaste uppgifter är att göra\r\nBibelns budskap begripligt för de människor som\r\nlyssnar i den tid då det förkunnas. Lyckas man inte\r\nmed det är kyrkans uppgift inte särskilt stor. Med\r\nutbildning och den debatt som Eva Zetterberg och\r\nvi andra för här kan vi hålla dessa ärenden aktuella.\r\nVi får hoppas att den kunskap om människosyn,\r\nteknisk utveckling osv. som man behöver ha innan\r\nman skall tolka kommer att hållas levande.</pre><pre>Värderade talman! Eftersom Eva Zetterberg inte\r\nhar yrkat något annat än bifall till kulturutskottets\r\nbetänkande nöjer jag mig med detta och yrkar själv\r\nbifall till hemställan i kulturutskottets betänkande\r\nnr 7.</pre><pre>Anf. 37  EVA ZETTERBERG (v):</pre><pre>Herr talman! Liksom Carl-Johan Wilson har jag\r\nerfarenheten att jag har tagit del av många\r\npredikningar. Jag vet att Bibelns budskap kan\r\ntolkas och användas på de mest intressanta sätt. Jag\r\nmenar att frågan är hur man skall skildra kvinno-\r\noch människosynen. Tanken med ett förord är att\r\nman mycket kortfattat skall kunna lyfta fram det\r\nhär just för att den som inte är en särskilt van\r\nBibelläsare ändå skall bli intresserad och inte tappa\r\nperspektivet och genast bli avskräckt av de olika\r\nexemplen i Gamla testamentet.</pre><pre></pre><pre>Det var alltså min ursprungliga tanke. Men med\r\ntanke på att Bibelkommissionen arbetar med det\r\nhär och i stället har velat använda möjligheten till\r\nen kommentar och att gå in i detaljer, tycker jag att\r\ndet i dag känns fel att stödja tanken med förord. Jag\r\nvill gärna se resultatet av vad Bibelkommissionen\r\nhar kommit fram till. Men precis som Carl-Johan\r\nWilson lyfte fram: Det är fullt möjligt för varje\r\nbokförlag som ger ut Bibeln att självt ha med ett\r\nsådant förord. Sedan är det upp till förkunnarna\r\nsjälva i vilken mån man vill ta in det. Till slut är det\r\nju ändå den enskilda läsaren som väljer att läsa det\r\nsom står där och också själv tänker och ser i vilket\r\nsammanhang texterna har framkommit.</pre><pre>Anf. 38  CARL-JOHAN WILSON (fp)\r\nreplik:</pre><pre>Herr talman! Nu gör Eva Zetterberg samma sak\r\nigen. Först fortsätter hon sin kritik och sedan, i\r\nslutet av sitt inlägg, tar hon tillbaka den och låter\r\nden inte få någon följd i hennes förslag. Jag vill bara\r\nkommentera det som Eva Zetterberg sade om att\r\nfolk skulle bli inskolade om de läser förordet först.\r\nJag undrar hur många bibelläsare som börjar med\r\natt läsa förordet. Det kan inte vara en promille av\r\nläsarna som tar del av det. Den viktigaste uppgiften\r\nför att hålla de här sakerna levande är att de som\r\nanvänder Bibeln i undervisning av något slag,\r\nantingen i skola eller i kyrka, vidarebefordrar\r\ninformationen.</pre><pre>Skulle vi, som Eva Zetterberg av och till föreslår,\r\nha med en markering i ett förord så skulle det\r\navskräcka de grupper för vilka ett sådant här\r\nförtydligande inte stämmer med deras teologiska\r\nuppfattning. Bibeln skulle bli en bok som man inte\r\nskulle använda. Det är vad vi vill förhindra genom\r\natt Bibelkommissionens utgåva skall vara så neutral\r\nså att alla de som i Sverige hanterar Bibeln i\r\nförkunnelse eller utbildning skall kunna använda\r\nden. De tillägg som behövs skulle kunna göras\r\nantingen förlagsvägen eller i den egna\r\nförkunnelsen. Men nu tror jag att vi är tillräckligt\r\növerens för att talmannen skall kunna förklara\r\ndebatten härmed avslutad.</pre><pre>Anf. 39  EVA ZETTERBERG (v):</pre><pre>Herr talman! Debatten var avslutad, men eftersom\r\nCarl-Johan Wilson ser motsättningar där det inte\r\nfinns några vill jag göra en kommentar. Jag har lyft\r\nfram frågan, men i och med att Bibelkommissionen\r\nskall göra kommentaren avser jag, i gammal god\r\nsvensk tradition, att se vad resultatet blir innan jag\r\ngår vidare med frågan.</pre><pre>Det är självfallet så, Carl-Johan Wilson, att alla de\r\nsom använder Bibeln i undervisning har möjlighet\r\natt lägga fram budskapet. Vi skall inte förstora\r\nfrågan om just ett förord eller kommentarer. Det är\r\ni den praktiska användningen man kan visa och\r\nlyfta fram vad Bibelns grundbudskap går ut på, och\r\ndet är den väsentligaste uppgiften.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>16 §  Pliktexemplar av dokument</pre><pre>Föredrogs</pre><pre>kulturutskottets betänkande</pre><pre>1993/94:KrU8 Pliktexemplar av dokument (prop.\r\n1993/94:10).</pre><pre>Anf. 40  ÅKE GUSTAVSSON (s):</pre><pre>Herr talman! Jag skall göra någonting som jag helst\r\nhade velat slippa, nämligen att i egenskap av\r\nutskottsordförande yrka avslag till ett moment i ett\r\nenhälligt betänkande. I betänkade nr 7 har\r\nutskottet i moment 2 hemställt att riksdagen skall\r\nanta regeringens förslag till lag om ändring i lagen\r\nom upphovsrätt till litterära och konstnärliga verk,\r\nalltså upphovsrättslagen.</pre><pre>Ändringen avser 22 a § denna lag och ändringen\r\ninnebär att en hänvisning till lagen om\r\npliktexemplar av skrifter, ljud- och\r\nbildupptagningar byts ut mot en hänvisning till den\r\nnya lagen om pliktexemplar av dokument.\r\nÄndringen skall enligt förslaget träda i kraft den 1\r\njanuari 1994.</pre><pre>På grund av förbiseende har det först nu\r\nuppmärksammats att 22 a § i upphovsrättslagen\r\nenligt riksdagens beslut 1992/93 LU:44,\r\nriksdagsskrivelse 1992/93:413, upphör att gälla den\r\n1 januari 1994.</pre><pre>Herr talman! Mot denna bakgrund ber jag att få\r\nyrka avslag på utskottets hemställan såvitt avser\r\nmoment 2 och utgår från att ett enat utskott står\r\nbakom detta.</pre><pre>Överläggningen var härmed avslutad.</pre><pre>17 §  Biblioteksersättningen</pre><pre>Föredrogs</pre><pre>kulturutskottets betänkande</pre><pre>1993/94:KrU9 Biblioteksersättningen (prop.\r\n1993/94:54).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 21 §.)</pre><pre>18 §  Godkännande av konventionen om\r\nbiologisk mångfald</pre><pre>Föredrogs</pre><pre>jordbruksutskottets betänkande</pre><pre>1993/94:JoU4 Godkännande av konventionen om\r\nbiologisk mångfald (prop. 1992/93:227).</pre><pre>Anf. 41  SINIKKA BOHLIN (s):</pre><pre>Herr talman! Beslutet från Förenta nationernas\r\nkonferens om miljö och utveckling i Rio de Janeiro\r\nframhåller att mänsklig verksamhet måste bygga på\r\nde ekologiska grunderna och anpassas till de\r\nekologiska ramarna. Vid konferensen enades de\r\ndeltagande staterna om den s.k. Riodeklarationen\r\noch om ett handlingsprogram, Agenda 21, samt ett\r\nicke bindande auktoritativt uttalande om principer\r\nför en global enighet om skötsel, bevarande och\r\nhållbart utnyttjande av skogar. Två konventioner\r\nundertecknades, en om biologisk mångfald och en\r\nom klimatförändringar. Konferensen tilldrog sig ett\r\nintresse utan motstycke i internationellt samarbete.\r\nEn politisk enighet om allvaret i världens\r\nmiljösituation och behovet av kraftfulla åtgärder\r\nmanifesterades.</pre><pre>Nu gäller det att förverkliga det som man var\r\növerens om. Förväntningarna på de olika\r\nnationerna och deras nationella strategier är stora.</pre><pre>I samband med propositionen om godkännande av\r\nkonventionen om biologisk mångfald har\r\njordbruksutskottet behandlat en socialdemokratisk\r\npartimotion från allmänna motionstiden.</pre><pre>I motionen föreslås en rad åtgärder för uppföljning\r\nav FN:s miljökonferens UNCED i juni 1992. Vi\r\nsocialdemokrater finner det anmärkningsvärt att\r\nregeringen trots den tid som förflutit inte har\r\nvidtagit några åtgärder av det slag som föreslås i\r\nmotionen, bl.a. en uppföljningskommission,\r\ninitiativ till europeiska konferenser samt\r\nanvändning av militära resurser för miljöändamål.</pre><pre>Sverige och socialdemokratin har alltid varit en\r\ndrivande kraft vad gäller miljöfrågor globalt inom\r\nFN, men även ur ett europeiskt perspektiv. Med\r\nden nya borgerliga samlingsregeringen har allt\r\ninternationellt och europeiskt arbete att driva\r\nfrågorna i stort sett upphört. Ett svenskt agerande\r\ninom FN lyser med sin frånvaro. Detta är\r\nförödande för Sverige som nation. Och vart tog\r\ninitiativen att utveckla det europeiska samarbetet\r\nvägen? Då menar jag inte de pågående\r\nförhandlingarna om ett medlemskap i EG, utan att\r\nfå till stånd en bredare uppföljning med deltagande\r\nparlamentariker och representanter från icke-\r\nstatliga organisationer och andra delar av\r\nsamhället.</pre><pre>I motionen krävs också en nationell plan för hur\r\nkonventionen om biologisk mångfald skall kunna\r\nuppfyllas. Under innevarande höst har en\r\nproposition med förslag om en nationell strategi för\r\nbiologisk mångfald avlämnats. I propositionen\r\npresenteras en mycket allmänt hållen strategi för\r\nbiologisk mångfald. Preciserade mål och\r\nprioriteringar saknas. Men den debatten kan vi\r\nspara till ett senare tillfälle.</pre><pre>I propositionen om konventionen aviseras även en\r\nproposition om uppföljning av UNCED. Eftersom\r\nen del av de frågor som motionen tar upp således\r\nkommer att behandlas av riksdagen i andra\r\nsammanhang, har vi socialdemokrater nöjt oss med\r\nett särskilt yttrande med en kommentar att\r\nregeringens senfärdighet på området är olycklig.</pre><pre>Anf. 42  LENNART DALÉUS (c):</pre><pre>Herr talman! Regeringen har på ett föredömligt\r\nsätt med propositionen om ett godkännande av\r\nkonventionen om biologisk mångfald och även på\r\nandra sätt visat att man är beredd att ta ett konkret\r\noch tydligt ansvar när det gäller att följa upp\r\nkonferensen i Rio om utveckling och miljö. Detta\r\nhar också blivit utskottets korrekta bedömning.</pre><pre>Med detta yrkar jag bifall till hemställan i\r\njordbruksutskottets betänkande nr 4.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>19 §  Svensk verksamhet i Antarktis</pre><pre>Föredrogs</pre><pre>jordbruksutskottets betänkande</pre><pre>1993/94:JoU7 Svensk verksamhet i Antarktis\r\n(prop. 1992/93:140).</pre><pre>Anf. 43  INGA-BRITT JOHANSSON (s):</pre><pre>Herr talman! Jag yrkar bifall till den reservation\r\nsom vi socialdemokrater har fogat till det här\r\nbetänkandet, vilket handlar om svensk verksamhet\r\ni Antarktis.</pre><pre>I stort sett är vi överens med regeringen och\r\nutskottsmajoriteten. Men på några punkter har vi\r\nen avvikande mening.</pre><pre>Den första punkten där vi har en avvikande mening\r\ngäller skadeansvaret. Vi vill att ansvaret för skador\r\nregleras i protokollet. Det finns nämligen bara en\r\ngenerell skrivning nu.</pre><pre>Detta är ju ett arbete som måste fortsätta. Vi vill\r\ndärför att riksdagen skall uttala att regeringen bör\r\nfortsätta att aktivt driva den här frågan.\r\nUtskottsmajoriteten tar för givet att det blir gjort.\r\nMen liksom i det förra ärendet vågar vi inte ta saker\r\noch ting för givna när det gäller\r\nMiljödepartementet. Senfärdigheten är alltför\r\npåtaglig. Ett exempel är alltså den här\r\npropositionen. Det är ju två år sedan protokollet i\r\nfråga skrevs under. Det tar två år att få den här\r\nanpassningen antagen i Sverige. För att vi skall\r\nkunna vara säkra på att detta blir gjort tror jag nog\r\natt det är nödvändigt att riksdagen gör nämnda\r\ntillkännagivande.</pre><pre>Beträffande den andra punkten där vi har en\r\navvikande mening anser vi att\r\nMiljöskyddskommittén skall ta med den här\r\nlagstiftningen i sitt fortsatta arbete med\r\nanpassningen av lagstiftningen till en ny miljöbalk.\r\nDet är helt korrekt att Miljöskyddskommittén själv\r\nkan ta upp frågor om vilken lagstiftning som skall\r\nanpassas. Vi anser att det är nyttigt att även den här\r\nlagen ingår i miljöbalken. Därför är det värdefullt\r\natt riksdagen gör en sådan markering, vilket vi\r\nockså har framfört i vår reservation.</pre><pre>Den fråga där vi nog är mest oense gäller vilken\r\ntillståndsmyndighet vi skall ha. Regeringen har,\r\nenligt propositionstexten och 28 § i den aktuella\r\nlagen, för avsikt att utse\r\nPolarforskningssekretariatet till\r\ntillståndsmyndighet. Detta är inte odiskutabelt,\r\nvilket framgår av remissinstansernas uttalanden.\r\nAtt regeringen inte heller tycker att det är\r\nodiskutabelt kan möjligen utläsas av propositionen.\r\nVi tycker att det är underförstått att\r\nmiljökonsekvensbeskrivningar som görs av\r\nPolarforskningssekretariatet skall granskas av\r\nNaturvårdsverket. Lennart Daléus kan kanske\r\nbekräfta att den tolkningen är riktig.</pre><pre>Polarforskningssekretariatet är inte, som man\r\nskulle kunna tro, en myndighet som särskilt mycket\r\nägnar sig åt forskning. Verksamheten utgörs till\r\nstörre delen av den logistiska verksamheten -- det\r\ngäller då transporter och byggnader.\r\nTillståndsmyndighet för den verksamheten borde\r\nvara Naturvårdsverket.</pre><pre>Ytterligare en sak som får mig att tveka inför\r\nPolarforskningssekretariatet är det faktum att både\r\nforskare och tjänstemän där som leder exempelvis\r\nturistexpeditioner använder sig av amerikanska\r\nfartyg för att komma undan de hårdare svenska\r\nkraven. Det tyder väl på att man inte är särskilt\r\nangelägen om att se till att de hårdare svenska\r\nkraven verkligen finns med vid tillståndsgivningen.</pre><pre>Nu är man tydligen överens om att\r\nNaturvårdsverket inte har de resurser som behövs\r\nför att klara tillståndsgivningen omedelbart. Därför\r\när det vårt förslag att man följer upp verksamheten\r\nunder en femårsperiod för att se vad som händer. I\r\nsamband med den uppföljningen vill vi att man\r\nockså överväger om det ändå inte är Statens\r\nnaturvårdsverk som bör överta ansvaret för\r\ntillståndsgivningen.</pre><pre>Med detta yrkar jag, som sagt, bifall till vår\r\nreservation.</pre><pre>Anf. 44  LENNART DALÉUS (c):</pre><pre>Herr talman! Vad det nu är fråga om är\r\ngodkännandet av miljöprotokollet beträffande\r\nAntarktisfördraget och att i svensk lag reglera det\r\nsvenska agerandet när det gäller vistelse eller\r\nverksamhet i Antarktis.</pre><pre>Regeringen har i samband med sin proposition\r\nklarat ut tillsynsfrågor och markerat sin benägenhet\r\natt följa hanteringen av tillstånden och av\r\nlagstiftningen, inte minst genom att hänsyn tas till\r\ndet som kommer fram i t.ex.\r\nMiljöskyddskommittén. Det är bra att det finns en\r\nbred enighet när det gäller detta arbete.</pre><pre>Jag yrkar bifall till hemställan i jordbruksutskottets\r\nbetänkande nr 7.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>20 §  Miljöskyddslagstiftning m.m.</pre><pre>Föredrogs</pre><pre>jordbruksutskottets betänkande</pre><pre>1993/94:JoU8 Miljöskyddslagstiftning m.m.</pre><pre>Anf. 45  MAX MONTALVO (nyd):</pre><pre>Herr talman! Lagstiftningen beträffande\r\nmiljöskyddsåtgärder är viktig. Vi vet ju alla hur\r\nviktigt det är att ha en bra miljö. På den punkten\r\nhar vi inget att invända, tvärtom.</pre><pre>Men utskottets svar på vår motion tycker vi är litet\r\nlustigt. Utskottet säger:</pre><pre>''Sammanfattningsvis kan konstateras att\r\ngemensamma regler och insatser på en hög\r\nambitionsnivå är nödvändiga för att skapa en god\r\nlivsmiljö för alla.''</pre><pre>Vi hakar upp oss på att man talar om gemensamma\r\nregler. Vi upplever nämligen inte att vi i Sverige har\r\nregler som är gemensamma med andra länders. Vi\r\ni Sverige vill ju gärna vara steget före och vara ett\r\nslags pionjärer. Därför ifrågasätter vi om detta är\r\nekonomiskt riktigt i nuvarande läge.</pre><pre>Vi instämmer i det som sagts. Men miljöavgifterna\r\noch annat som vi har tagit upp tidigare här visar att\r\nvi skall lägga tyngre bördor på våra företag än som\r\nsker utomlands. Vi anser att detta är fel i nuvarande\r\nläge. Vi måste se miljöpolitiken i ett ekonomiskt\r\nperspektiv för att få en viss balans där också. Det är\r\ninte bara fråga om att miljöfrågorna måste hävdas i\r\nalla sammanhang -- om så sker, går det hela\r\növerstyr.</pre><pre>Risken finns att vi får se allt fler företag flytta sin\r\nproduktion utomlands -- t.ex. till öststaterna, där\r\ndet är billigt att producera varor. Vi vet ju alla att\r\nmiljöproblemen är globala problem. Vi får alltså\r\ntillbaka skiten. 80--85 % av vatten- och\r\nluftföroreningarna kommer ju från annat håll. Det\r\nfinns därför anledning att ana att en del av\r\nföroreningarna kommer även från de fabriker som\r\nflyttats till utlandet. Därmed är problemet alltså\r\ninte löst. Vad som inträffat är i stället att vi har\r\nförlorat arbetstillfällen.</pre><pre>För att klara den svenska miljöskulden behövs\r\nekonomiskt stabila företag i landet, så att vi får\r\ntillräckliga medel för att vidta åtgärder. Annars kan\r\nvi aldrig nå en lösning där. Vi får nog lov att ha ett\r\nekonomiskt perspektiv tillsammans med\r\nmiljöperspektivet för att nå någon vart i framtiden.</pre><pre>Vi anser vidare att avgifterna för miljöprövningar\r\nmåste stå i rimlig proportion till den faktiska\r\nkostnaden. Där har det varit litet si och så på vissa\r\nhåll. Man har tagit ut alldeles för höga avgifter. Det\r\nhar inneburit problem.</pre><pre>Jag yrkar bifall till min reservation.</pre><pre>Anf. 46  LENNART DALÉUS (c):</pre><pre>Herr talman! Regeringens miljöarbete präglas av\r\nen tydlig, offensiv ambition att vilja gå före på\r\nmiljöområdet, att ta ett ansvar nationellt och\r\ninternationellt. Man tar steg som ligger i vad man\r\nkan kalla framkanten av miljöområdet och har i\r\nsjälva verket detta som ett vapen i det\r\ninternationella arbetet. Man visar att Sverige\r\nbehövs i det internationella miljöarbetet just som\r\nen pådrivande kraft. Samtidigt sätts detta in i ett\r\nsammanhang där man förstår sambandet mellan\r\nekologi och ekonomi.</pre><pre>Det här har utskottet på ett korrekt sätt iakttagit,\r\nfångat upp och ställt sig bakom. Lika tydligt och på\r\nett riktigt sätt har utskottet hänvisat mycket av det\r\nfortsatta miljöarbete som tas upp i de frågor som\r\nfinns i de aktuella motionerna till det arbete som nu\r\nbedrivs inför en ny miljöbalk med en sammanfattad\r\noch skärpt miljölagstiftning. Hela den ambitionen\r\nåterspeglas i utskottets betänkande.</pre><pre>Herr talman! Jag vill yrka bifall till hemställan i\r\njordbruksutskottets betänkande nr 8.</pre><pre>Anf. 47  MAX MONTALVO (nyd) replik:</pre><pre>Herr talman! Vi tycker att det är bra att man står i\r\ntäten, Lennart Daléus, men man får inte sänka\r\nSverige ekonomiskt på grund av för stora\r\nambitioner, att vilja lyckas med allt. Det viktiga,\r\nsom Lennart Daléus själv nämnde, är att arbeta\r\ninternationellt och få med sig andra länder så att vi\r\nhar samma standard. Det är det väsentliga.</pre><pre>Anf. 48  LENNART DALÉUS (c) replik:</pre><pre>Herr talman! Ett offensivt svenskt miljöarbete är\r\ninget problem. Det är en möjlighet.</pre><pre>Anf. 49  JOHN ANDERSSON (-):</pre><pre>Herr talman! I det här betänkandet behandlas\r\nockså en motion som undertecknad har skrivit om\r\nallemansrätten och de många frågekomplex som\r\nfinns kring denna. Precis som förra året är\r\njordbruksutskottet mycket kallsinnigt. Man\r\navfärdar min motion rakt upp och ner. Jag har\r\nväldigt svårt att förstå det. Jag tycker att det borde\r\nfinnas anledning att se på det ena och det andra\r\nkring allemansrätten; rätten att utnyttja vår natur,\r\nhur man gör det och vilka problem det kan komma\r\natt föra med sig i framtiden.</pre><pre>Allemansrätten är inte lagreglerad. Det är en\r\ngammal sedvanerätt. Det enda ställe där det finns\r\nnågot angett om allemansrätten är i\r\nnaturvårdslagen. Där står att naturen utgör en\r\nnationell tillgång som skall skyddas och vårdas.\r\nDen är tillgänglig för alla enligt allemansrätten.</pre><pre>Det enda jag kan läsa ut av detta är att det är en\r\nnationell tillgång. Jag kan inte finna att det på något\r\nställe står att det är en internationell tillgång. Jag\r\ntycker att de senaste årens utveckling och tendenser\r\ngör att det finns all anledning att se till att vi inte\r\nfullständigt tappar kontrollen över hur vår natur\r\nnyttjas.</pre><pre>Jag var tämligen ensam från början om att peka på\r\ndet här problemet. Till min glädje är det nu allt fler\r\nsom börjar uppmärksamma detta. Senast är det\r\nBjörn O. Gillberg som går så långt att han säger att\r\nallemansrätten är ett miljöhot. Han säger att det i\r\ndet tätt befolkade Europa finns miljoner människor\r\nsom vill få uppleva den nordiska naturen och dess\r\nvildmarker. Men våra marker tål inte obegränsad\r\nvildmarksturism. Det har inte heller varit meningen\r\natt allemansrätten skall få exploateras av\r\nansvarslösa kommersiella intressen.</pre><pre>Nu har bl.a. tyska företag etablerat sig i den här\r\nbranschen, och de utnyttjar den svenska\r\nallemansrätten. I Tyskland marknadsförs\r\nvildmarksresor och sagoresor till Sverige som\r\nkompletta paket. Man tillhandahåller allt. Inte en\r\nkrona spenderas i Sverige, utan allt tillhandahålls\r\nfrån Tyskland.</pre><pre>Enligt uppgifter i den här artikeln som Björn O.\r\nGillberg har skrivit har enbart i Årjängs kommun i\r\nVärmland ca 2 000 tyska kanotister kommit till\r\nkommunens sjöar och vattendrag. Det är resor\r\norganiserade av tyska företag. Vi ser liknande\r\nutveckling då det gäller bärresorna till Norrland.\r\nPolska företag säljer licenser för bärplockning i\r\nNorrland, till resor och allt som följer med detta.</pre><pre>Jag skulle vilja ställa frågan till i första hand\r\nutskottets ledamöter: Hur länge tror ni att\r\nmänniskorna, framför allt de som bor i glesbygd\r\noch även markägare, stillatigande kommer att se på\r\nden här utvecklingen?</pre><pre>Redan har detta, såvitt jag vet, lett till vissa åtal. En\r\nfortsatt utveckling på det här området kommer att\r\nmedföra att det inte finns någon möjlighet att\r\nreglera den här utvecklingen.</pre><pre>Jag har mycket svårt att förstå den kallsinnighet\r\nsom utskottet redovisar i detta betänkande. Enligt\r\nmitt sätt att se borde det verkligen vara på tiden att\r\nman tittar på hela detta frågekomplex. Det kanske\r\nblir en omöjlighet för Sverige att i framtiden införa\r\nnågon reglering eller vidta åtgärder som begränsar\r\nden kommersiella framfarten i vår natur, vilket vi\r\njust nu får se med hänvisning till allemansrätten.</pre><pre>Anf. 50  LENNART DALÉUS (c) replik:</pre><pre>Herr talman! Allemansrätten har för det första\r\ningenting med EG-frågan att göra. Det är det\r\nviktigt att slå fast.</pre><pre>För det andra är rättigheterna och skyldigheterna\r\nenligt allemansrätten knappast rättigheter och\r\nskyldigheter av sådan karaktär att de bör\r\ndetaljregleras. Det skulle vara direkt olyckligt.</pre><pre>För det tredje, herr talman, finns det i dag mycket\r\ntydliga och markerade möjligheter att beivra\r\nmissbruk av allemansrätten på olika sätt med\r\nrättsliga åtgärder.</pre><pre>För det fjärde har vi John Anderssons fråga, hur\r\nlänge befolkningen som berörs av utnyttjandet av\r\nallemansrätten stillatigande kommer att åse\r\nsituationen. Jag vet inte, herr talman. Men jag tror\r\natt de klokt kommer att försöka finna en bra balans\r\nmellan en sund och livaktig turistnäring och en\r\nsträng och tydligt markerad omsorg om naturen och\r\nvår miljö. En sådan omsorg visar John Andersson\r\nockså mycket tydligt engagemang i.</pre><pre>Anf. 51  JOHN ANDERSSON (-) replik:</pre><pre>Herr talman! Nu nämnde jag faktiskt aldrig EG i\r\nmitt anförande. Det kanske bara var ett antagande\r\nsom Lennart Daléus gjorde, men jag nämnde som\r\nsagt inte EG. Det är helt möjligt -- oavsett om vi\r\ngår med i EG eller inte -- för andra länder att\r\nanvända vår allemansrätt i kommersiellt syfte. Vårt\r\nland är ju unikt på det här området. Jag vet inte om\r\ndet över huvud taget skulle vara möjligt för t.ex.\r\nLennart Daléus att anordna resor och evenemang i\r\nTyskland eller i andra länder, stå för allt, bara\r\nskicka dit folk och få de tyska markägarna och\r\nbefolkningen att acceptera detta. Här i Sverige är\r\ndet fullt möjligt.</pre><pre>Folk från andra länder kan starta företag och\r\narrangera resor i Sverige med utnyttjande av\r\nallemansrätten, som innebär att man kan vandra\r\nvar som helst oavsett vem om äger marken, plocka\r\nbär, osv. Den rätten har varit självklar för oss här i\r\nSverige.</pre><pre>Hur skall vi kunna hantera detta, om den\r\nutveckling som vi nu ser fortsätter? Allt talar ju för\r\ndet. Av egen erfarenhet vet jag att sådan här\r\nverksamhet har ökat från år till år. Hur länge som\r\nhelst kommer inte glesbygdsbefolkningen och\r\nmarkägarna att acceptera den här utvecklingen.\r\nDet kan Lennart Daléus vara fullständigt övertygad\r\nom.</pre><pre>Det enda sättet att hantera frågan är att vi inte\r\nlagstiftar om själva allemansrätten men på något\r\nsätt gör den reglerad, så att vi kan stävja det\r\nkommersiella utnyttjandet av allemansrätten, allra\r\nhelst det som styrs utifrån.</pre><pre>Anf. 52  LENNART DALÉUS (c) replik:</pre><pre>Herr talman! Vi har uppenbarligen samma\r\nengagemang för frågan, så det är inte bekymret.\r\nMen det måste finnas någon balans och sans i\r\nargumentationen. Det är riktigt att när tyskar åker\r\ntill Årjäng, plockar blåbär och paddlar kanot\r\ninnebär det ett slitage på den miljön, lika väl som\r\ndet innebär slitage när svenskar åker till Årjäng och\r\nplockar blåbär. Att vara mottagare av resor kanske\r\ninte är helt unikt för Sverige. Såvitt jag vet går ett\r\nicke obetydligt antal charterresor till\r\nMedelhavsområdet, där den mycket sårbara\r\nMedelhavsmiljön påverkas inte minst av svenska\r\nturisters agerande och beteende. Det måste ändå\r\nfinnas någon rimlig balans i resonemanget.</pre><pre>Låt oss enas, John Andersson, om att det som detta\r\nslitage skall mötas med är en sund syn på\r\nturistnäringen, hur den skall kunna utvecklas på ett\r\nmiljöriktigt sätt. Det måste finnas ett\r\nansvarstagande och också en möjlighet för svenska\r\nturister i Medelhavsområdet och för tyska turister i\r\nÅrjäng att ta det nödvändiga miljöansvaret.</pre><pre>Anf. 53  JOHN ANDERSSON (-) replik:</pre><pre>Herr talman! Lennart Daléus säger att det skall vara\r\nrim och reson i resonemanget. Hittills har det gått\r\nnågorlunda bra, men man ser ju tendenserna, man\r\nser hur det här har utvecklats. Frågan är om det\r\növer huvud taget är möjligt att få kontroll på sådan\r\nhär verksamhet framöver.</pre><pre>Vi har i Sverige en storslagen natur. Låt oss se på\r\nnaturförstöringen i Centraleuropa, där\r\nlarmrapporterna duggar tätt om vad som händer\r\nmed bl.a. skogen. Då kan vi tänka oss det tryck som\r\ndet kommer att bli från framför allt Centraleuropa\r\npå vår natur. Det är inte dagens situation som vi\r\nskall diskutera, utan vi måste se på utvecklingen.</pre><pre>Lennart Daléus talar om utvecklingen av\r\nturistnäringen. Det här är ju en utveckling av\r\nsvensk turistnäring, som innebär att utländska\r\nföretag står för alla fioler, arrangerar resor hit och\r\nså att säga tar den svenska allemansrätten för\r\nnågonting självklart. Tyskarna säger ''die dummen\r\nSchweden''. Det går att göra precis vad som helst --\r\nden svenska naturen finns där helt gratis. Det är\r\nbara fråga om kreativitet och uppfinningsrikedom\r\nför att kunna utnyttja denna unika rättighet som\r\nSverige står ensamt i Europa för. Det är detta vi\r\nborde tänka på och redan nu se efter, så att\r\nutvecklingen inte springer oss ur händerna.</pre><pre>Anf. 54  ANNIKA ÅHNBERG (-):</pre><pre>Herr talman! Jordbruksutskottet har haft att ta\r\nställning till ett antal förslag från riksdagens\r\nledamöter väckta under den allmänna\r\nmotionstiden, dvs. sådana förslag som ledamöterna\r\nhar hittat på själva utan att regeringen har lagt fram\r\nen proposition. Utskottet har därför behandlat dem\r\nsom man brukar göra med sådana förslag: Man\r\navstyrker dem utan att, såvitt jag kan förstå, ens ha\r\nläst dem. Det är i alla fall den slutsats jag drar när\r\njag ser hur utskottet behandlat min motion.\r\nUtskottet avstyrker den och hänvisar till att det\r\nfinns en kommitté, Miljöskyddskommittén, som har\r\ntill uppgift att se över hela den svenska\r\nmiljöskyddslagstiftningen och komma med ett\r\nomfattande förslag till förändringar.</pre><pre>Min motion handlar dock om en väldigt konkret\r\nsak: Vad händer med miljöpolitiken i\r\nlågkonjunktur? Vad kan man göra från riksdagens\r\nsida för att i lågkonjunktur ändå se till att vi har en\r\nhög nivå på miljöskyddsarbetet? Det finns inte\r\nnågon som helst rimlig chans att tro att\r\nMiljöskyddskommittén skulle kunna behandla mina\r\nfrågor. Jag måste säga, herr talman, att jag finner\r\ndet mycket märkligt, näst intill oförskämt, av\r\nutskottet att på detta slarviga sätt avstyrka en\r\nmotion som faktiskt handlar om viktiga frågor.</pre><pre>Det finns ganska många oroande uppgifter om vad\r\nsom händer med miljöpolitiken i lågkonjunktur. I\r\nden politiska debatten är miljöpolitiken\r\nuppenbarligen frånvarande. Det är andra frågor\r\nsom begripligt nog står högt på dagordningen,\r\nexempelvis arbetslösheten. Men diskussionen kring\r\nhur man skall kunna minska arbetslösheten kunde\r\nfaktiskt förenas med diskussionen kring hur man\r\nskall kunna förbättra miljön. Det finns åtgärder\r\nsom delvis kan avhjälpa båda problemen.</pre><pre>Ute i kommunerna ser man också oroande\r\ntendenser till att miljöskyddsarbetet får stryka på\r\nfoten. Kommunerna har ansvaret för väldigt\r\nmycket av miljöskyddet och miljötillsynen. Vad\r\nhänder när kommunerna får ont om pengar? Jo,\r\nman kan inte återanställa, och man tvingas att dra\r\nner verksamheten. Tyvärr drabbas miljöskyddet.\r\nDet kommer ganska många oroande rapporter om\r\nsådant runt om i landet.</pre><pre>Inom industrin är det på samma sätt. Man orkar\r\ninte hålla takten uppe och göra sådana\r\ninvesteringar som behövs för att förbättra miljön.\r\nAllt detta är mycket oroande.</pre><pre>Då tycker jag att det är riksdagens uppgift att för\r\ndet första ta reda på vad alla de olika rapporter som\r\nkommer från olika håll ger för helhet, ta reda på\r\nhur det ser ut i vårt land, vad som händer med\r\nmiljöåtgärderna, både dem som samhället skall stå\r\nför och dem som olika privata aktörer skall stå för.</pre><pre>För det andra tycker jag att det är riksdagens\r\nuppgift -- och detta har jag yrkat i min motion -- att\r\nse på vad vi kan göra för att ha en bra miljöpolitik\r\näven i en tid av dålig ekonomi. Jag tycker t.ex. att\r\nman skulle kunna se om man inte kan använda de\r\nstora resurser som samhället avsätter för att\r\nbekämpa arbetslösheten på ett sätt som också\r\ngynnar miljön.</pre><pre>Det görs spridda försök. T.ex. Nacka kommun och\r\nSödertälje kommun använder\r\nungdomspraktikplatser så att man utbildar\r\nungdomar i miljökunskap. Ungdomarna kan sedan\r\ngå ut i butiker och företag och titta efter hur\r\nprodukterna ser ut, om det finns någonting som kan\r\nbytas ut eller förändras. Dessa ungdomar kan också\r\narbeta aktivt gentemot konsumenter. Men detta är\r\nsmå enskilda försök, ofta i en hopplös kamp med\r\nbyråkrati och krångel av olika slag.</pre><pre>Arbetsmarknadsstyrelsen har nu begärt att få\r\nanvända 2,5 miljarder av de pengar som man redan\r\nhar för att i aktivt samarbete med kommunerna\r\ngöra någonting annat än att tillgripa\r\nberedskapsarbeten och den typen av\r\nsysselsättningsåtgärder. I stället vill man göra något\r\nmed hjälp av riktiga anställningar som på ett bättre\r\nsätt kan motverka arbetslösheten.</pre><pre>När kommunerna drar ner och tvingas avskeda\r\nleder detta till att kommuninnevånarna får sämre\r\nservice. Kostnaderna för samhället ökar, och ett\r\nväxande antal människor får gå utan jobb. Det\r\nfinns hur många viktiga saker som helst i vårt\r\nsamhälle som behöver göras. Ändå går fler och fler\r\narbetslösa. Det är fullständigt orimligt. Riksdagen\r\nhar i det här fallet inte tagit sitt ansvar för att\r\nförsöka vända på den här trenden och för att se till\r\natt kommunerna kunde använda dessa resurser till\r\natt göra någonting som är bra för miljön.</pre><pre>Räddningen för vårt samhälle och den långsiktiga\r\nsysselsättningen är nog till stor del beroende av om\r\nvi lyckas utveckla sådan teknik och kunskap att vi\r\nkan producera miljöanpassade produkter. OECD\r\nhar i en rapport visat att värdet av de produkter och\r\ntjänster som skapar bättre miljöanpassning är 200\r\nmiljarder dollar per år -- dvs. det som brukar kallas\r\nför miljömarknaden. Det är en marknad som\r\nväntas öka med åtminstone 50 % fram till år 2000.\r\nSkall Sverige kunna delta i den processen? Skall\r\nSverige bli ett av de länder som ligger i täten, som\r\nutvecklar produkter och som kan ge människor\r\narbete med att tillverka dessa produkter eller\r\ntjänster? Det verkar inte så, herr talman,\r\nåtminstone inte om man skall döma efter hur dessa\r\nfrågor nu hanteras, t.ex. här i kammaren.</pre><pre>Avslutningsvis vill jag angående allemansrätten\r\nsäga att jag tycker att John Andersson tar upp en\r\nmycket viktig fråga. I ett land som Spanien har man\r\ni dag oerhörda problem på grund av det sätt på\r\nvilket turismen ohämmat fick utvecklas. Man\r\nbyggde stora hotell utmed badstränderna och --\r\nprecis som Lennart Daléus påpekade -- förstörde en\r\nmycket värdefull miljö. Vi får inte göra samma\r\nmisstag. Det är inte så, att människor från andra\r\nländer är dummare än vi eller att de inte förstår sig\r\npå naturen, men vi måste se till att turismen\r\nutvecklas på ett hållbart sätt, både för vår egen\r\nskull och för turismens skull.</pre><pre>Överläggningen var härmed avslutad.</pre><pre>(Beslut fattades efter 21 §.)</pre><pre>21 §  Bidrag till Stiftelsen Utbildning\r\nNordkalotten, m.m.</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU8 Bidrag till Stiftelsen Utbildning\r\nNordkalotten, m.m. (prop. 1993/94:64).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>UU7 Avskaffande av ekonomiska sanktioner mot\r\nSydafrika</pre><pre>Kammaren biföll utskottets hemställan.</pre><pre>KU10 Kommission om utredningen av mordet på\r\nOlof Palme</pre><pre>Kammaren biföll utskottets hemställan.</pre><pre>SkU3 Dubbelbeskattningsavtal mellan Sverige och\r\nLitauen</pre><pre>Kammaren biföll utskottets hemställan.</pre><pre>SkU5 Ändring i dubbelbeskattningsavtalet mellan\r\nSverige och Irland</pre><pre>Kammaren biföll utskottets hemställan.</pre><pre>JuU5 Fortsatt giltighet av 1952 års tvångsmedelslag</pre><pre>Kammaren biföll utskottets hemställan.</pre><pre>JuU6 Teleavlyssning och teleövervakning</pre><pre>Kammaren biföll utskottets hemställan.</pre><pre>LU5 Ändringar i lagen om internationell\r\njärnvägstrafik</pre><pre>Kammaren biföll utskottets hemställan.</pre><pre>LU6 Referensränta vid konsumentkrediter</pre><pre>Kammaren biföll utskottets hemställan.</pre><pre>LU10 Övergångsbestämmelserna till\r\nupphovsrättslagen</pre><pre>Kammaren biföll utskottets hemställan.</pre><pre>KrU4 Officiell namnlängd m.m.</pre><pre>Kammaren biföll utskottets hemställan.</pre><pre>KrU6 Tornedalsfrågor</pre><pre>Kammaren biföll utskottets hemställan.</pre><pre>KrU7 Bibelfråga</pre><pre>Kammaren biföll utskottets hemställan.</pre><pre>KRU8 Pliktexemplar av dokument</pre><pre>Mom. 2 (ändring i lagen om upphovsrätt till\r\nlitterära och konstnärliga verk)</pre><pre>Ställdes utskottet mot avslag på mom. 2.</pre><pre>Yrkandet om avslag på mom. 2 bifölls med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>KrU9 Biblioteksersättningen</pre><pre>Kammaren biföll utskottets hemställan.</pre><pre>JoU4 Godkännande av konventionen om biologisk\r\nmångfald</pre><pre>Kammaren biföll utskottets hemställan.</pre><pre>JoU7 Svensk verksamhet i Antarktis</pre><pre>Mom. 4 (reglering i miljöskyddsprotokollet av\r\nansvar för skada m.m.)</pre><pre>1. utskottet</pre><pre>2. res. (s)</pre><pre>Votering:</pre><pre>162 för utskottet</pre><pre>127 för res.</pre><pre>60 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 69 m, 26 c, 23 fp, 22 kds, 20 nyd, 1 -</pre><pre>För res.:</pre><pre>113 s, 12 v, 2 -</pre><pre>Frånvarande:</pre><pre>24 s, 2 v, 11 m, 5 c, 10 fp, 4 kds, 3 nyd, 1 -</pre><pre>Sören Lekberg (s) anmälde att han avsett att rösta\r\nnej men markerats ha röstat ja.</pre><pre>JoU8 Miljöskyddslagstiftning m.m.</pre><pre>Mom. 2--4 (sambandet mellan ekonomi och\r\nekologi m.m.)</pre><pre>1. utskottet</pre><pre>2. res. i motsvarande del (nyd)</pre><pre>Votering:</pre><pre>264 för utskottet</pre><pre>20 för res.</pre><pre>1 avstod</pre><pre>64 frånvarande</pre><pre>Partivis fördelning av rösterna:</pre><pre>Kammaren biföll utskottets hemställan.</pre><pre>För utskottet:</pre><pre>112 s, 12 v, 68 m, 25 c, 22 fp, 22 kds, 3 -</pre><pre>För res.:</pre><pre>20 nyd</pre><pre>Avstod:</pre><pre>1 s</pre><pre>Frånvarande:</pre><pre>25 s, 2 v, 12 m, 6 c, 11 fp, 4 kds, 3 nyd, 1 -</pre><pre>Övriga moment</pre><pre>Kammare biföll utskottets hemställan.</pre><pre>AU8 Bidrag till Stiftelsen Utbildning\r\nNordkalotten, m.m.</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av tredje vice talmannen medgav\r\nkammaren att de på föredragningslistan\r\nåterstående ärendena utrikesutskottets\r\nbetänkanden UU3, UU6, UU8 och UU9 fick\r\navgöras i ett sammanhang efter avslutad debatt.</pre><pre>22 §  Mänskliga rättigheter</pre><pre>Föredrogs</pre><pre>utrikesutskottets betänkande</pre><pre>1993/94:UU3 Mänskliga rättigheter.</pre><pre>Anf. 55  MARGARETA VIKLUND (kds):</pre><pre>Herr talman! Jag fick ett brev från utrikesministern\r\nhäromdagen. Det gjorde mig glad.</pre><pre>Inför utrikesministerns resa till Indien nu i höst\r\nlämnade jag nämligen över en skrivelse till henne\r\noch den övriga svenska delegationen. I den\r\nkonstaterade jag å många kristdemokraters vägnar\r\nföljande: ''Den indiskfödda ekonomen Amartya\r\nSen, verksam vid Harvard i USA, påpekade för ett\r\npar år sedan att minst 100 miljoner kvinnor saknas i\r\nvärldens befolkningsstatistik. En viktig orsak är att\r\nföräldrar använder fosterdiagnostik för att välja\r\nkön på sina barn. Flickfoster aborteras därför att de\r\nhar ''fel' kön -- dvs. en prenatal\r\nkönsdiskriminering. Kvinnor saknas också på\r\ngrund av att de i många länder diskrimineras genom\r\nsämre tillgång till föda och läkarvård än män.''</pre><pre>Indien är ett av de länder där den verkamhet som\r\njag har beskrivit förekommer. Men den här\r\ndiskrimineringen förekommer i praktiskt taget hela\r\nSydostasien. Dessutom får flickor sämre vård,\r\nomsorg och behandling. Flera bevis finns för det.\r\nDet föds t.ex. färre flickor än pojkar i världen och\r\ni Sydostasien, medan det normalt egentligen borde\r\nvara tvärtom. 103--106 pojkar skall normalt födas\r\nper 100 flickor. Således är aborter i samband med\r\nkönsbestämning vanligt förekommande med\r\navseende på både kvantitet och intensitet.</pre><pre>Syftet med skrivelsen var att allvarligt uppmana\r\ndelegaterna i den svenska delegationen att vid sina\r\nsamtal med bl.a. företrädare för den indiska\r\nstatsledningen påpeka kvinnans och såväl det födda\r\nsom ofödda flickebarnets oacceptabla situation.\r\nBehandlingen av flickan/kvinnan i Indien måste\r\nanses som ett specifikt och grovt brott mot\r\nmänskliga rättigheter.</pre><pre>I sitt svar på min skrivelse anför utrikesministern att\r\nhon vid flera av sina samtal med olika statsmän, och\r\ni andra sammanhang i Indien, förde fram brevets\r\nsynpunkter på kvinnans situation. Hon fick också\r\nbesked av dem som hon talade med om att man\r\nkände till situationen samt att man också försökte\r\natt ändra på förhållandena. Jag är tacksam för\r\nansträngningarna, men de får därmed inte\r\nupphöra.</pre><pre></pre><pre>Herr talman! Jag anser att detta, dvs. det ofödda\r\nflickebarnets oacceptabla situation i många länder\r\ni världen och framför allt den prenatala\r\nkönsdiskrimineringen, är en mycket angelägen\r\nmänsklig-rättighets-fråga, som bör lyftas fram i\r\nmånga olika sammanhang. Jag anser också att\r\nSverige måste ta upp denna fråga i FN och att den\r\nbör stå på dagordningen både på FN:s\r\nbefolkningskonferens i Kairo nästa år och på FN:s\r\nkvinnokonferens i Kina 1995.</pre><pre>Ett förslag till slogan som diskuteras för den\r\ninternationella kvinnokonferensen 1995 är: Var är\r\nkvinnan? Under den rubriken borde frågan om\r\nprenatal könsdiskriminering ha en viktig plats. Vi\r\nvet att kvinnan över hela världen är utsatt för\r\nkönsdiskriminering. Men att hon utsätts för\r\nkönsdiskriminering redan innan hon är född tycker\r\njag visar på ett för människor ovärdigt barbari.</pre><pre>Herr talman! Sedan 1948, dvs. i 45 år, har Kashmirs\r\nbefolkning väntat på att få uttala sin önskan om\r\nsjälvbestämmande i en folkomröstning. FN:s\r\nsäkerhetsråd har genom olika resolutioner i\r\nenlighet med deras önskan lovat dem denna\r\nfolkomröstning. Men ännu har den inte ägt rum,\r\nbl.a. beroende på motsättningar mellan\r\nsupermakterna.</pre><pre>Under tiden har Indien försökt ändra\r\nbefolkningens sammansättning i Kashmir genom\r\natt flytta människor till Kashmir från olika\r\nfolkstammar i Indien, bl.a. i syfte att urvattna\r\nKashmirs muslimska identitet. Detta har tyvärr\r\nskapat ett hat mot Indien och inneburit att\r\nunderjordiska, militanta och politiska rörelser har\r\nvuxit upp. Ögonvittnen berättar att Kashmirdalen\r\nhar förvandlats till ett blodigt slagfält.</pre><pre>Omkring 10 000 kashmiris har dödats och 10 000\r\nsitter i fängelse enligt de uppgifter som jag har fått\r\ntag i. Utländska journalister och diplomater får inte\r\nkomma dit. Indien anklagar Pakistan för stöd till\r\nseparatistiska rörelser. Men enligt kashmiriska\r\nledare avböjs alla förslag till delning av Kashmir,\r\nliksom separatism. Kampen gäller endast\r\nbefolkningens rätt till självbestämmande och\r\nmöjlighet att utöva tryck på Indien så att denna rätt\r\nkan utövas.</pre><pre>Herr talman! Det måste ingå i kampen för de\r\nmänskliga rättigheterna att få ett slut på lidande,\r\ntortyr och dödande och att få till stånd ett avspänt\r\nförhållande mellan Pakistan och Indien.</pre><pre>Jag anser därför att det är dags att lyfta fram frågan\r\nom Kashmir i ljuset och få ett slut på blodbadet. En\r\nny generation av Kashmirdalens befolkning tycks\r\nha förlorat tålamodet. Jag anser att världen måste\r\nfå upp ögonen för tillståndet i Kashmir och också\r\nvidta åtgärder för att ändra det. Här kan Sverige\r\nvara med och ta initiativ.</pre><pre>Herr talman! Så skall jag säga några ord om\r\nBosnien-Hercegovina. Allt tätare kommer\r\npropåerna om att häva sanktionerna mot Serbien\r\nutan att någon förändring av den allt vidrigare\r\nsituationen i Bosnien har kunnat skönjas. Jag\r\nvänder mig emot detta. Jag anser att västvärlden\r\ngenom sin brist på handlingskraft, framför allt i\r\nBosnien-Hercegovina, alltför tydligt visat att våld,\r\nförtryck och förnedring av människor lönar sig.</pre><pre>Ändå är det mest angelägna just nu att\r\nmänniskorna inte svälter och fryser ihjäl. De av alla\r\nparter utlovade korridorerna måste snabbt öppnas.\r\nEftersom alla parter i FN:s regi skrivit under en\r\nsådan uppgörelse, anser jag att FN borde se till att\r\ndessa korridorer hålls öppna -- med vapenmakt om\r\nså behövs. Det kan ju inte vara annat än\r\ngangsterhopar och banditgäng som trotsar sina\r\nledare och ger sig på dessa transporter.</pre><pre>Sedan anser jag att Sverige skall arbeta för att\r\nflygplatsen i Tuzla öppnas så fort som möjligt. Den\r\nkan bli en kanal ut mot omvärlden och en\r\ninkörsport för bistånd av olika slag. Belägringen av\r\nolika städer och samhällen av serber, kroater och\r\nmuslimer bör också upphöra, och dessa samhällen\r\nbör ställas under FN:s beskydd.</pre><pre>Som jag tidigare har sagt här i kammaren, anser jag\r\natt Sverige skall upprätta en ambassad i Bosnien\r\neller dess närhet, eftersom vi har erkänt Bosnien-\r\nHercegovina. Det är bra att Sverige nu genom\r\nutrikesministern gör ett officiellt besök i Sarajevo i\r\nBosnien-Hercegovina. Det ses förmodligen som en\r\npositiv gest.</pre><pre>Jag vet att FN inte är starkare än sina\r\nmedlemsstater. Det har jag fått mig itutat nyligen\r\nunder drygt tre veckors vistelse i FN. Trots detta\r\nanser jag att FN med all kraft måste förmå de olika\r\nparterna att sätta sig vid förhandlingsbordet igen.\r\nMen då måste man också ha en för alla parter\r\nacceptabel plan att lägga fram. De som tidigare har\r\ndiskuterats har visat de stridande och omvärlden att\r\nvåld lönar sig.</pre><pre>Herr talman! Jag vill också i sammanhanget erinra\r\nom att vi inte får glömma bort de problem som\r\nIndonesiens annektering av Östtimor medför.</pre><pre>Herr talman! Jag yrkar bifall till reservationen\r\ngällande aborter.</pre><pre>Under 60-talet var Sverige ett föregångsland när\r\ndet gällde familjeplanering i tredje världen. Under\r\nsenare delen av 70-talet och under 80-talet var\r\nSverige inte lika aktivt på det området, förmodligen\r\nsom en följd av steriliseringsskandalerna på 70-\r\ntalet.</pre><pre>Endast 0,9 % av den rika världens bistånd går till\r\nfamiljeplanering, trots att allt talar för att just\r\ndenna typ av bistånd är mycket effektiv från både\r\nhumanitär och ekonomisk synpunkt.</pre><pre>500 000 kvinnor dör varje år till följd av\r\nkomplikationer av illegala aborter eller av\r\ngraviditeter. Varje minut, dygnet runt, dör en\r\nkvinna i världen av graviditets- och\r\nförlossningskomplikationer. Ungefär 50 miljoner\r\naborter utförs varje år. Enligt tillgänglig statistik är\r\nen mycket stor del av dem, ca 20-30 miljoner,\r\nillegala.</pre><pre>I dag har endast 23 länder, inklusive Kina, Cuba,\r\nUSA och f.d. Sovjetunionen ''fri abort''. Många\r\nländer anser att abort är ett brott mot de mänskliga\r\nrättigheterna. Vi kristdemokrater anser att de vore\r\nolyckligt om biståndsländerna får uppfattningen att\r\nSveriges bistånd är kopplat till abortfrågan. Det\r\nskulle sända fel signaler till många länder som är i\r\nbehov av hjälp och stöd.</pre><pre>Det kan också ur folkrättslig synpunkt vara ytterst\r\ntveksamt om man skall stödja och initiera något\r\nsom i en majoritet av världens länder uppfattas som\r\nett brott mot mänskliga rättigheter. Herr talman!\r\nFrågan är inte helt enkel.</pre><pre>Sveriges synsätt på aborter kan inte tvingas på\r\nandra länder med andra kulturella mönster och\r\nlivsbetingelser. De abortförebyggande\r\naktiviteterna måste därför intensifieras och byggas\r\nin i de övriga förebyggande verksamheterna.\r\nEfterfrågan på preventivmedel är t.ex. mycket\r\nstörre än tillgången.</pre><pre>Utbildning och hälsobefrämjande åtgärder är\r\nbetydelsefulla inslag i arbetet för att minska antalet\r\naborter och förbättra kvinnors och barns livsvillkor.\r\nArbetet för sexuell och reproduktiv hälsa bör ses\r\nsom en särskild del av kvinnors och mäns\r\nmöjligheter att kontrollera sina liv och nedbringa\r\nsjukligheten och dödligheten i samband med\r\nsexuell och reproduktiv ohälsa. Som jag ser det är\r\nfamiljeplaneringen en del av detta större begrepp\r\noch innefattar bl.a. rådgivning och distribution av\r\npreventivmedel. Dessa måste vara säkra,\r\nlättillgängliga och billiga.</pre><pre>Herr talman! För övrigt yrkar jag bifall till\r\nutskottets hemställan och naturligtvis också till\r\nreservationen.</pre><pre>Anf. 56  BERTIL MÅBRINK (v):</pre><pre>Herr talman! Utskottet är i stort sett enigt om det\r\nbetänkande om mänskliga rättigheter som nu\r\nbehandlas. Det är naturligtvis bra att de olika\r\npartierna är överens om vad som bör göras för att\r\nförbättra situationen för förtryckta människor runt\r\nom i vår värld.</pre><pre>Men enigheten i utskottet betyder inte att läget för\r\nmänskliga rättigheter är tillfredsställande i olika\r\nländer, inte heller att det nämnvärt förbättrats\r\nsedan vi senast diskuterade denna fråga i\r\nkammaren.</pre><pre>Vid den kinesiska presidenten Jiang Xemins möte\r\nmed USA:s president Bill Clinton häromdagen\r\nuttryckte Zemin sin irritation över att Clinton tog\r\nupp de mänskliga rättigheterna i diskussionen dem\r\nemellan. Zemin uttryckte sig ungefär så här: Det\r\nfinns större problem att diskutera när ledarna för\r\ntvå av världens största länder träffas.</pre><pre>Det är förfärande ord från Kinas president, från en\r\npresident för ett av världens största länder. De är\r\nett exempel på den likgiltighet och det förakt som\r\nden kinesiska ledningen visar inför frågan om\r\nmänniskors grundläggande fri- och rättigheter.\r\nDetta förakt innebär bl.a. att människor i Kina\r\navrättas för stöld av boskap och jordbruksredskap,\r\natt regimkritiker fängslas, torteras och utvisas och\r\natt etniska minoriteter -- jag tänker främst på\r\ntibetanerna -- utsätts för brutal assimileringspolitik.</pre><pre>Situationen för mänskliga rättigheter i Kina\r\nbehandlas inte i utrikesutskottets betänkande. Men\r\ndet är viktigt att understryka att Kina är det land\r\nsom i dag ställer frågan om de demokratiska\r\nstaternas värnande om mänskliga rättigheter i\r\nomvärlden på sin spets.</pre><pre>Kina utgör också i dag det internationella kapitalets\r\nmest intressanta marknad. Multinationella företag,\r\ninklusive de svenska, står på kö för att få komma in\r\npå den kinesiska marknaden. Utan tvivel är det just\r\ndetta som gör att många länder ser mellan fingrarna\r\npå de övergrepp som begås i Kina. Så får det\r\ngivetvis inte gå till.</pre><pre>Om den svenska regeringen, som i ord gjort\r\nförsvaret av mänskliga rättigheter till ett\r\nkännemärke för utrikespolitiken, också vill bevisa\r\natt den handlar därefter, bör den hålla de svenska\r\nföretagen i mycket strama tyglar vad gäller\r\nförbindelserna med Kina.</pre><pre>Om jag inte har helt fel är det så att antalet stater\r\nsom har dödsstraff nu har ökat. Ett av de länder\r\nsom aktivt verkställer dödsstraffet är som bekant\r\nKina. Kina nonchalerar världssamfundets beslut\r\nom avskaffande av detta straff. Häromdagen\r\navrättades 60 människor i Kina för att de begått\r\nbrott som boskapsstöld och narkotikahandel.</pre><pre>För knappt en månad sedan anordnades en\r\nfolkomröstning i Peru om att utvidga dödsstraffet,\r\noch dessutom fördes på tal att tillämpa dödsstraffet\r\nretroaktivt. Vad man gör i Peru är att agera stick i\r\nstäv mot FN:s beslut i denna fråga. Att dessutom\r\ngenomföra en folkomröstning i en sådan fråga är ett\r\nmakabert skådespel som inte har ett dyft med\r\ndemokrati att göra.</pre><pre>Terrorism bekämpas inte genom att en regim\r\nförsöker legitimera sin egen statsterrorism på detta\r\nsätt. Terrorism bekämpas och utrotas om ett land\r\noch dess regering garanterar varje människa rätten\r\ntill ett värdigt liv och rätten att fritt få uttrycka sig.</pre><pre>Ett annat land som avrättar människor är USA.\r\nDet är naturligtvis människor som i många fall har\r\nbegått bestialiska brott. Men det rättfärdigar inte\r\nen stat att döda dessa människor. USA:s regering\r\när en dålig företrädare för mänskliga rättigheter så\r\nlänge som den själv fortsätter att ta livet av\r\nmänniskor.</pre><pre>Iran är ett särskilt land -- ett land som framstår som\r\ndet mest blodtörstiga av alla dem som har\r\ndödsstraffet och tillämpar detsamma. Det har\r\nutsträckt sitt dödsstraff till att också omfatta\r\nmedborgare i andra länder. Salman Rushdie, och\r\nde som försvarar Salman Rushdie, är ett sådant\r\nexempel. I många länder med dödsstraff föregås\r\nrättegångar och verkställigheten av en lång och\r\ngrym tortyr. Detta sker särskilt i Iran.</pre><pre>Alla länder med dödsstraff bör ständigt påminnas\r\nom sin skyldighet att avskaffa detta straff. Sverige\r\ngör viktiga insatser och måste fortsätta med detta.\r\nMen det är också viktigt, som jag tidigare nämnde,\r\natt det finns en balans mellan att protestera mot\r\ndessa länder och utvidga ekonomiska förbindelser.</pre><pre>För några år sedan utarbetades en barnkonvention.\r\nAvsikten var att använda den för att skydda och få\r\nett slut på den grymma behandling som barn utsätts\r\nför runt om i världen. En förbrytare på detta\r\nområde är bl.a. Brasilien. De som följt Dagens\r\nNyheters reportage från Rio och gatubarnen där\r\nkan inte ha undgått att få klart för sig vilken\r\nfruktansvärd människosyn som präglar vissa\r\npolitiker i Brasilien. Enligt dessa är det riktigt att,\r\nsom de uttryckte sig, eliminera gatubarnen i Rio.</pre><pre>Det är också på sin plats att citera vad Brasiliens\r\nchargé-d'affaires i Stockholm sade efter Dagens\r\nNyheters reportage om gatubarnen i Rio. Han\r\nuttryckte förvåning över att svenskarna är\r\nupprörda över de ''abnormaliteter'' som drabbar\r\ngatubarnen, men inte reagerar över att 33 000\r\nfoster dödas vid aborter på svenska sjukhus varje\r\når. Han efterlyste också en nyhetsrapportering som\r\ninte bara handlar om problem och tråkigheter i\r\nBrasilien.</pre><pre>Här har vi ett nytt exempel på makthavares\r\nlikgiltighet inför och försök till bagatellisering av\r\ngrova övergrepp på mänskliga rättigheter. Denna\r\nchargé-d'affaires uttalande är enligt min uppfattning\r\nockså ett bevis på att regimen i Brasilien är\r\ninblandad i övergreppen mot gatubarnen. Det är\r\nockså nödvändigt att påpeka att barnamördarnas\r\ntaktik till viss del har ändrats. Nu tar man allt oftare\r\nspädbarn från hemlösa mödrar och mördar eller\r\nsäljer dessa spädbarn.</pre><pre>Nu är det inte bara Brasilien som mördar och\r\ntorterar barn. Det är många länder runtom i\r\nvärlden som begår dessa förbrytelser. Dessa länders\r\nstatschefer, presidenter och premiärministrar har\r\nnaturligtvis skrivit under Barnkonventionen. Men\r\nde fortsätter att grovt bryta mot denna konvention.</pre><pre>Det är inte mycket som hänt sedan konventionens\r\ntillkomst. Vad som egentligen skett är att\r\nomfattningen av förbrytelserna och olika former av\r\nförbrytelser kommit fram i dagen. Det är\r\nnaturligtvis bra. Men det krävs åtgärder mot\r\nförbrytarna. Det finns länder som i mycket stor\r\nomfattning tillåter att barn tvingas till hårt arbete i\r\n10--15 timmar per dag. När dessa barn kommer upp\r\ni tonåren har de en utsliten kropp, dvs. en åldrings\r\nkropp. Nog borde väl de länder som utför dessa\r\nolika brott mot barnen utsättas för alla de medel\r\nsom ändå finns att använda internationellt?</pre><pre>Herr talman! Som vi alla känner till härjar ett stort\r\nantal krigsförbrytare runtom i världen. Vi har\r\nsådana herrar inte så långt ifrån oss i Europa i det\r\nforna Jugoslavien. De finns i Bosnien, Belgrad,\r\nKosova och i Kroatien. Där sitter de och ger dagliga\r\norder om att döda, tortera och våldta. Det är bra\r\natt en krigsförbrytartribunal nu skall börja utreda\r\noch förhoppningsvis döma dessa 1990-talets stora\r\nkrigsförbrytare.</pre><pre>Herr talman! FN borde nu äntligen kunna agera så\r\nsom det var tänkt från början vid dess tillkomst.\r\nMen fortfarande finns det problem. Dessa borde\r\negentligen ha försvunnit i och med att två\r\nsupermakter inte längre kan blockera FN:s aktiva\r\narbete. Men det är inte så enkelt. Nu är det USA\r\nsom skall spela huvudrollen. Det är detta som är\r\nden nya världsordningen, såvitt jag kan förstå. När\r\nUSA vill införa FN-sanktioner blir det sanktioner,\r\nnär det inte vill blir det inga. När USA vill att FN\r\nskall agera militärt blir det så, när det inte vill blir\r\ndet inte så.</pre><pre>Detta är oacceptabelt. En ny världsordning måste\r\ninnebära att det är FN som skall spela sin aktiva roll\r\ni arbetet att se till att mänskliga rättigheter\r\nrespekteras, att fattigdom och förnedring utplånas\r\noch att krigsgalningar runtom i världen stoppas.\r\nDet är först då vi kan tala om att det påbörjats ett\r\nkonkret arbete för en ny världsordning som bygger\r\npå FN:s principer.</pre><pre>Anf. 57  INGER KOCH (m):</pre><pre>Herr talman! Trots att fler än 120 stater anslutit sig\r\ntill FN:s barnkonvention får Amnesty international\r\nvarje år hundratals rapporter om hur barn\r\ntorterats, våldtagits och avrättats av polis och\r\nmilitär runtom i världen och om makthavare som\r\nhämnats på politiskt obekväma vuxna genom att\r\nskada deras barn.</pre><pre>Jag instämmer med Bertil Måbrink i att dessa\r\nfruktansvärda övergrepp och brott mot mänskliga\r\nrättigheter alltid måste påtalas och fördömas. Barn\r\nfår inte, enligt konventionen, diskrimineras eller\r\nutsättas för våld på grund av barnets eller dess\r\nföräldrars ras, kön, etniska ursprung, handikapp\r\neller börd.</pre><pre>Det känns därför bra att konstatera att Sverige\r\ninom ramen för FN:s kommission för de mänskliga\r\nrättigheterna varit pådrivande när det gällt att\r\nförmå världens länder att skriva på\r\nBarnkonventionen och därmed förbinda sig att\r\nfölja dess principer. Att kontrollera att så verkligen\r\nsker är en stor och viktig uppgift för\r\nvärldssamfundet. Sverige har också på olika sätt\r\nstött den kommitté som övervakar de ratificerande\r\nstaternas efterlevnad av konventionen.</pre><pre>Herr talman! Tyvärr måste vi konstatera att\r\nAmnesty internationals rapporter också visar att\r\nmänniskors grundläggande rättigheter fortfarande\r\nkränks och förnekas överallt i världen. Det gäller\r\nframför allt de medborgerliga och politiska\r\nrättigheterna, men även de ekonomiska, sociala\r\noch kulturella rättigheterna.</pre><pre>Vi behöver bara läsa dagstidningarna för att\r\nkonstatera att allvarliga övergrepp mot de\r\nmänskliga rättigheterna förekommer över hela\r\nvärlden i form av åsiktsförtryck, tortyr,\r\nförsvinnanden, fängslanden utan rättegångar och\r\nmord utförda av regeringsanknutna dödspatruller.</pre><pre>Det finns bevis för att massmord utförs av\r\nregeringsstyrkor och att enskilda personer, män,\r\nkvinnor och barn, med berått mod har dödats av\r\nsina egna regeringar. Motiven för dessa mord har i\r\nde flesta fall varit att offren misstänks för\r\nopposition mot den härskande regimen. Men\r\nmänniskor dödas också för sin religion, sin etniska\r\ntillhörighet och för kontakter eller släktskap med\r\nmänniskor som anses vara fiender till staten.\r\nMycket av det avsiktliga dödandet utanför lagens\r\nråmärken har skett, och sker fortfarande, i länder\r\ndär det pågår väpnade konflikter.</pre><pre>Ingen regering kan i dag säga att mänskliga\r\nrättigheter är en nationell fråga. I enlighet med FN-\r\nstadgan har världens länder förpliktigat sig att\r\nsamarbeta när det gäller övergrepp mot de\r\nmänskliga rättigheterna. Säkerhetsrådets beslut att\r\ningripa i stater där det på grund av väpnade\r\nkonflikter sker massiva kränkningar av mänskliga\r\nrättigheter, som t.ex. har skett i Bosnien-\r\nHercegovina och Somalia, är ett exempel på att\r\nvärldens länder nu är beredda att leva upp till sina\r\nåtaganden.</pre><pre>Den nu inrättade internationella tribunalen i Haag,\r\nsom även Bertil Måbrink påtalade, skall pröva och\r\ndöma fall av krigsförbrytelser i det tidigare\r\nJugoslavien. Det är ett annat exempel på att\r\nvärldens länder inte tolererar grymheter som etnisk\r\nrensning, massövergrepp mot kvinnor och barn,\r\nvåld, tortyr och mord. Respekten för\r\nmänniskovärdet och folkrätten kräver att de illdåd\r\nsom begås inte förblir ostraffade.</pre><pre>Många regeringsstödda mord och övergrepp\r\nförövas av trupper under eller efter\r\nregeringsfientliga demonstrationer. Det sker\r\nframför allt i odemokratiska samhällen där\r\nregeringarna inte tål opposition och där förtrycket\r\när en förutsättning för att regeringarna skall kunna\r\nsitta kvar. Det är därför viktigt att slå fast att\r\nrespekten för varje människas värde, åsikter och\r\nrättigheter har sin fasta grund i ett demokratiskt\r\nstyrelsesätt och i rättssamhället oavsett kön, ålder,\r\nras, etnisk och religiös tillhörighet. Att hävda och\r\nkunna utöva sina mänskliga rättigheter är en\r\nnaturlig del i demokratins verksamhet och\r\nutveckling.</pre><pre>Respekten för demokrati och mänskliga rättigheter\r\nmåste därför ständigt hävdas och försvaras. Det är\r\nviktigt att vår utrikespolitik stärker och utvecklar\r\nrespekten för dem. I utrikesutskottets betänkande\r\nredogörs för Sveriges pådrivande roll och stora\r\nengagemang i olika internationella forum i dessa\r\nfrågor.</pre><pre>Stödet för mänskliga rättigheter skall vara särskilt\r\ntydligt i vår biståndspolitik. Arbetet för demokrati\r\noch för mänskliga rättigheter utgör nu också en\r\nviktig del av dialogen med våra biståndsländer.\r\nSom ett av de biståndspolitiska målen ligger det till\r\ngrund för bedömningen av ländernas\r\nutvecklingspolitik. Vid fördelningen av framtida\r\nbiståndsmedel kommer ländernas vilja och förmåga\r\nnär det gäller agerande för demokrati och respekt\r\nför mänskliga rättigheter att ha en avgörande roll.\r\nUndertecknandet och efterlevnanden av\r\ninternationella konventioner om skydd för\r\nmänskliga rättigheter kommer att tillmätas stor\r\nbetydelse.</pre><pre>Under de senaste åren har vi upplevt en glädjande\r\nutveckling i riktning mot demokrati och ökad\r\nrespekt för de grundläggande mänskliga fri- och\r\nrättigheterna i Central- och Östeuropa, men även i\r\ndelar av Afrika går utvecklingen mot ökad\r\ndemokrati. I Latinamerika styrs i dag nästan\r\nsamtliga länder av civila regeringar.</pre><pre>Samtidigt kan vi konstatera att det i dag finns\r\nomkring 4 000 etniska samhällen spridda i länder\r\növer hela världen. Det är avgörande för en framtida\r\nfredlig utveckling hur dessa minoriteter erkänns\r\noch skyddas i de olika ländernas konstitutioner.\r\nDärför är det viktigt att Sverige och övriga\r\ndemokratiska länder, i olika internationella forum\r\noch bilateralt, är beredda att hjälpa de nya\r\nframväxande demokratierna i deras arbete med att\r\nutarbeta nya konstitutioner där även\r\nminoriteternas rätt beaktas och skrivs in.</pre><pre>Mot bakgrund av de etniska problemen i vissa\r\neuropeiska stater har minoritetsfrågorna under\r\nsenare tid också fått ökad uppmärksamhet inom\r\nramen för Europarådets arbete. Ministerkommittén\r\nhar t.ex. tillsatt en särskild kommission för\r\ngranskning av minoritetsfrågor.</pre><pre>Även inom ramen för den europeiska\r\nsäkerhetskonferensen har minoritetsfrågorna fått\r\nsärskild uppmärksamhet. Inrättandet av en\r\nhögkommissarie för nationella minoriteter förra\r\nåret är ett bevis på detta. Han skall fungera som en\r\nväckarklocka när minoritetsrelaterade problem\r\nhotar att utvecklas till konflikter.</pre><pre>Herr talman! Trots att 58 olika yrkanden framställts\r\ni de motioner som vi behandlar i detta betänkande\r\när enigheten stor i utskottet när det gäller synen på\r\nden nuvarande regeringens insatser och förmåga att\r\nverka för att normerna och principerna beträffande\r\nde mänskliga rättigheterna ständigt utvecklas och\r\nförbättras och att påtala att redan existerande\r\nregler efterlevs. Ett bevis på detta är, som Bertil\r\nMåbrink så riktigt påpekade, att endast två\r\nreservationer bifogats dagens betänkande.</pre><pre>Jag yrkar bifall till hemställan i utskottets\r\nbetänkande.</pre><pre>Anf. 58  VIOLA FURUBJELKE (s):</pre><pre>Herr talman! I det internationella umgänget\r\npolitiker och diplomater emellan är det i dag ''inne''\r\natt tala om mänskliga rättigheter. Jag skulle vilja\r\nfråga Inger Koch vad hon egentligen menar när hon\r\nsäger att MR-frågorna skall ha ett avgörande\r\ninflytande på biståndspolitiken. Detta med\r\nmänskliga rättigheter har ju blivit begreppet för\r\ndagen.</pre><pre>Efter Berlinmurens fall har det ofta framhållits att\r\ndetta är de mänskliga rättigheternas tid. Nu skall\r\ndiktatorer falla. Nu skall demokratier spira. Nu\r\nskall hela världen vrida sig ur det kalla krigets\r\ngrepp. Det nuvarande intresset för MR-frågor är i\r\noch för sig glädjande. Det har märkts inte minst i\r\nFN som har utropat 1990-talet till folkrättens\r\ndecennium.</pre><pre>Vi har i dag ett internationellt regelverk av\r\nkonventioner om de mänskliga rättigheterna som\r\nom de efterlevdes skulle innebära att de flesta\r\nmänniskor på jorden kunde leva trygga och säkra i\r\nrättvisa samhällen. Men vi måste tyvärr konstatera\r\natt det ofta är mycket långt mellan ord och\r\nhandling. Även om framsteg kan ses i flera länder,\r\nförtrampas alltjämt de mänskliga rättigheterna i\r\nstora delar av världen.</pre><pre>Wienkonferensen om mänskliga rättigheter i\r\nsomras innebar inte heller att vi tog några stora steg\r\nframåt. Viktiga länder som USA, som i\r\ninternationella forum gärna vill vara normgivande,\r\nhar för egen del inte ratificerat de viktigaste av FN:s\r\nkonventioner om de mänskliga rättigheterna. Å\r\nandra sidan har länder som Turkiet, Guatemala,\r\nColombia, Brasilien, Marocko -- listan kan göras\r\nlång -- obekymrat ratificerat konventionerna, till\r\nsynes utan att tänka på att de förpliktigar.</pre><pre>I själva verket är problemet för dagen kanske inte\r\ni första hand att få fler länder att ansluta sig till\r\nkonventionerna, utan att få dem som har gjort det\r\natt efterleva dem.</pre><pre>I dag ser vi en utveckling där fler och fler länder\r\nfaktiskt ratificerar konventionerna, men samtidigt\r\nökar brotten mot de mänskliga rättigheterna i\r\nvärlden. Förra året kränktes enligt Amnesty\r\nInternational mänskliga rättigheter i 161 av\r\nvärldens 187 länder. Det är fler än någonsin\r\ntidigare.</pre><pre>100 000-tals politiska fångar fängslades utan\r\nrättegång. 10 000-tals obeväpnade och försvarslösa\r\nmänniskor dödades av polis och militär eller\r\npolitiska grupper. Nästan 2 000 människor som\r\ndömts till döden avrättades. I minst 60 länder,\r\ndäribland Sverige, hölls 4 400 samvetsfångar, dvs.\r\nkrigstjänstvägrare, fångna.</pre><pre>I mer än 110 länder i världen används regelmässigt\r\ntortyr som förhörsmetod i fängelser och på\r\npolisstationer. Politiska mord och försvinnanden på\r\nregeringars initiativ förekom i minst 45 länder. Om\r\nvi därtill lägger den våg av etniska konflikter,\r\nrasism och främlingsfientlighet som drar över\r\nvärlden är det lätt att inse att trots att mycket\r\npositivt har hänt på den politiska arenan blev förra\r\nåret, 1992, ett tragediernas år för många människor\r\noch folk. Värst av alla drabbas barnen.</pre><pre>I valet av föräldrar kan man aldrig vara tillräckligt\r\nnoggrann. Det är ett skämtsamt talesätt här hos oss.\r\nMen för de barn som har oturen att födas i Afrika,\r\nAsien eller Latinamerika handlar det om skillnaden\r\nmellan att vara undernärd eller mätt, att gå i skola\r\neller förbli analfabet, att ha hem och familj eller att\r\ntvingas till ett liv på gatan, kanske i förnedrande\r\nbarnprostitution.</pre><pre>Råkar man dessutom födas till flicka kan livet bli\r\nmycket kort. En undersökning i den indiska\r\ndelstaten Tami Nadu, som UNICEF redovisar,\r\navslöjar att 51 % av familjerna har dödat sina\r\nnyfödda flickebarn inom en vecka efter\r\nförlossningen för att slippa att betala hemgift vid\r\ngiftemålet. Man säger: ''Att föda upp en dotter är\r\nsom att vattna grannens planta.''</pre><pre>När barnkonventionen antogs av FN den 20\r\nseptember 1989 var det en historisk dag.\r\nKonventionen slår fast en lång rad grundläggande\r\nrättigheter för världens två miljarder barn. Trots att\r\n128 länder har undertecknat konventionen är det i\r\nsjälva verket bara en minoritet av världens länder\r\nsom lever upp till konventionens innehåll.</pre><pre>I stället är det så att de flesta av jordens barn blir\r\noskyldiga offer för vuxnas tillkortakommanden. De\r\ndrabbas, utan att själva kunna göra något åt det, av\r\nkrig och förföljelse. De tvingas ofta till kriminalitet,\r\nprostitution och annan förnedring. Barn utnyttjas\r\nsom arbetskraft och blir tidigt fysiskt utslitna. De\r\nblir berövade sin barndom och tvingas alltför tidigt\r\natt ta ansvar långt utöver sin förmåga.</pre><pre>Man känner igen barnarbetare särskilt på tre saker,\r\nsäger Maj-Gull Axelsson, som i flera böcker har\r\nskildrat barnens situation.</pre><pre>Det är deras sträva händer med läderartad hud,\r\nderas ständigt skrällande hosta och en mycket\r\nspeciell blick. Dessa barn finns överallt där det\r\nfinns fattigdom. De arbetar i gruvor och fabriker.\r\nDe är ofta inlåsta så att de inte kan rymma från\r\njobbet. De finns på restauranger och i överklassens\r\nkök. Enligt UNICEF finns det 150 miljoner\r\narbetande barn i världen, och för varje dag blir de\r\nfler.</pre><pre>Alltför sällan hörs det några fördömanden från\r\nSveriges regering eller från andra regeringar när det\r\ngäller barnarbete. Jag tycker att det är upprörande\r\natt barnen, som är världens framtid, inför våra ögon\r\nhåller på att lösas upp i limångor, våld och hivvirus.</pre><pre>När Sverige som ett av de första länderna i världen\r\nantog barnkonventionen -- vi var också mycket\r\naktiva vid dess tillkomst -- innebar det inte att vi\r\nbara åtog oss att verka för att svenska barn skall få\r\nde garanterade rättigheterna. I konventionen är det\r\nuttryckligen fastlagt att vi skall verka för att alla\r\nbarn skall få åtnjuta dessa rättigheter.</pre><pre>Det är mot den bakgrunden som vi\r\nsocialdemokrater har krävt att Sverige skall göra en\r\nextraordinär insats för barnkonventionens\r\nratificerande. Vi skall inte bara försöka få fler\r\nländer att ratificera den, utan verkligen deklarera\r\natt vi står som fadder för barnkonventionen och i\r\nalla sammanhang, i alla internationella forum,\r\nbetona barnens rättigheter. Det skulle ske i samma\r\ngoda tradition som arbetet i samband med\r\nbarnkonventionens tillkomst.</pre><pre>Vi lever i en tid när maten räcker, när tekniken\r\nfaktiskt finns och när kunskap går att vinna. Vi\r\nlever med andra ord i en tid när Afrikas barn borde\r\nha samma rättigheter som våra.</pre><pre>Herr talman! Nära förknippad med barnens\r\nsituation i världen är också situationen för världens\r\nkvinnor. Diskrimineringen av kvinnor måste nu på\r\nallvar föras upp på den internationella\r\ndagordningen. Vi känner till att kvinnorna utgör\r\nmer än hälften av jordens befolkning, och de står\r\nför 2/3 av alla arbetstimmar. Kvinnor producerar\r\nungefär 80 % av all mat i Afrika, men äger inte\r\nmarken de odlar. I ett flertal länder ställs kvinnor\r\nunder förmyndarskap på olika sätt. De får inte resa\r\nutomlands utan skriftlig tillåtelse av sina män, och\r\ni många länder får de inte själva ta banklån. Rätten\r\natt rösta för sin hustru kan också tillkomma\r\nmannen.</pre><pre>En viktig kvinnlig rättighet som vi har skrivit om i\r\nutrikesutskottets betänkande är rätten för varje\r\nkvinna att själv bestämma när hon vill ha barn och\r\nhur många barn hon vill ha. Utskottet anser att\r\nmänniskor måste ha tillgång till en kvalitativt\r\nfullgod service för reproduktiv hälsa inklusive\r\nfamiljeplanering och rätt till säker och legal abort.\r\nDet är också viktigt att informera om\r\nskadeverkningar av osäkra och illegala\r\nabortmetoder.</pre><pre>På denna punkt skiljer sig utskottsledamöternas\r\nuppfattningar något åt. Suppleanten från kds har\r\nreserverat sig mot textens lydelse och vill skriva att\r\nabort bara kan komma i fråga i sista hand.\r\nUtskottsmajoritetens uppfattning är att kvinnor\r\nsjälva skall kunna avgöra om de behöver tillämpa\r\nabort eller inte.</pre><pre>Herr talman! Jag vill avslutningsvis säga några ord\r\nom rasism och främlingsfientlighet.</pre><pre>Låt oss alla medge att vi har fördomar. Den allra\r\nvanligaste fördom som vi alla har är att vi inte har\r\nnågra fördomar alls. Trots att vi inte har några\r\nfördomar ser vi en skrämmande utveckling mot\r\nintolerans i vårt land och i Europa. Rasism och\r\nfrämlingsfientlighet är ett gemensamt problem för\r\nvärldens många länder i dag. De finns i alla\r\nvärldsdelar och i rika och fattiga länder. De uppstår\r\nfaktiskt inte av sig självt.</pre><pre>Att motverka rasism och främlingsfientlighet måste\r\ni dag ses som en av de allra mest angelägna\r\nuppgifter som vi har.</pre><pre>Attitydförändringen börjar kanske hemma vid\r\nköksbordet i familjesamtalen mellan vuxna och\r\nbarn, men det är lika viktigt att insatserna i\r\nskolorna ökar. Regeringar och parlament måste\r\nsamtidigt aktivt visa att ett demokratiskt samhälle\r\ninte kan acceptera rasism och främlingsfientlighet.</pre><pre>Därför har det lagts fram ett föreslag om ett\r\nvärldstoppmöte mot rasism och\r\nfrämlingsfientlighet. Det vore väldigt bra om vår\r\negen regering kunde ta initiativ till ett sådant. Det\r\nskulle vid sidan av de nationella insatser som också\r\nbehöver göras kunna vara en bra signal om var\r\nregeringen står i dessa frågor.</pre><pre>Herr talman! Flera före mig har sagt att utskottet i\r\nstort sett är enigt i detta betänkande. Jag yrkar\r\ndärför bifall till hemställan i betänkandet och avslag\r\npå kds reservation.</pre><pre>Anf. 59  INGER KOCH (m) replik:</pre><pre>Herr talman! Regeringen är inte pådrivande när det\r\ngäller att påverka andra länder att leva upp till de\r\nmänskliga rättigheterna för att det är inne. Det\r\nfinns ett äkta engagemang och en önskan att kunna\r\nförbättra respekten för de mänskliga rättigheterna\r\ni världen, Viola Furubjelke. Det är viktigt. Det har\r\nriksdagen enats om. Det är det som är regeringens\r\nönskan.</pre><pre>För att kunna göra det måste vi agera på olika sätt.\r\nEtt sätt är att ställa krav i alla sammanhang. Det\r\ntror jag att vi är ense om. Vi måste även ställa krav\r\npå våra samarbetsländer. Det har vi tidigare varit\r\nense om, t.ex. i utrikesutskottets betänkande om\r\nfördelningen av biståndsmedlen från i våras. Jag\r\nhörde ingen invändning från Socialdemokraterna\r\nmot den skrivning vi gjorde. Det jag sade i mitt\r\nanförande är ett upprepande av det som skrevs i\r\nbetänkandet.</pre><pre>När det gäller barnkonventionen slår Viola\r\nFurubjelke in öppna dörrar. Jag tror att alla som\r\nhar sett Sveriges agerande kan vittna om att Sverige\r\ni alla sammanhang har varit ett av de mest\r\npådrivande länderna.</pre><pre>Anf. 60  VIOLA FURUBJELKE (s) replik:</pre><pre>Herr talman! Det är bra att regeringen alltid har\r\ntyckt att mänskliga-rättighets-frågor har varit\r\nväldigt viktiga. Men min fråga gällde det Inger\r\nKoch sade i sitt anförande, nämligen att mänskliga-\r\nrättighets-frågor skall ha ett avgörande inflytande\r\növer biståndsfrågor. Vi har fem biståndsmål, och\r\nmänskliga rättigheter och demokrati är ett av dem.\r\nJag anser inte att något mål kan gå före de andra.\r\nDe är en samverkande helhet och skall inte\r\nrangordnas.</pre><pre>Jag anser inte att vi är överens om hur vi skall agera\r\nom mänskliga-rättighets-målet skulle stå i strid med\r\nnågot av de andra målen. Det har vi inte heller varit\r\ni utskottet.</pre><pre>Visst var den socialdemokratiska regeringen och\r\nIngvar Carlsson mycket pådrivande vid\r\nbarnkonventionens tillkomst. Ingvar Carlsson tog\r\nunder sin tid som statsminister initiativ till\r\nbarntoppmötet. Sverige har på grund av detta ett\r\nmycket gott renommé.</pre><pre>Det vore en enkel sak för regeringen att förklara sig\r\nvara fadder för barnkonventionen och ta på sig den\r\nrollen internationellt. Det skall vi inte göra bara när\r\nvi tycker att det passar oss själva. Också andra\r\nländer skall tillmäta Sverige den rollen.</pre><pre>Anf. 61  INGER KOCH (m) replik:</pre><pre>När det gäller synen på mänskliga rättigheter tror\r\njag ändå att vi är överens. Vi måste ställa krav på\r\nvåra biståndsländer. SIDA betonar nu mycket\r\nstarkt vikten av att det bistånd vi ger till våra\r\nbiståndsländer bidrar till en utveckling av\r\nrespekten för de mänskliga rättigheterna där.</pre><pre>Jag minns att vi hade en diskussion om dessa frågor\r\nnär det gäller Cuba förra året, Viola Furubjelke.\r\nMotivet till att avbryta biståndet till Cuba var bl.a.\r\nde massiva kränkningar som regeringen utsatte sin\r\negen befolkning för. Där var vi väl ganska överens?</pre><pre>När det gäller barnkonventionen anser jag\r\nfortfarande att Viola Furubjelke slår in öppna\r\ndörrar. Det finns ingen anledning att anklaga\r\nregeringen för att inte driva de frågorna. Vi nämner\r\ndem i varenda mening när vi träffar de olika\r\nländerna i olika sammanhang.</pre><pre>Anf. 62  VIOLA FURUBJELKE (s) replik:</pre><pre>Herr talman! Det finns en fråga som gäller\r\nbarnkonventionen där regeringen för Sveriges del\r\ninte har uppfyllt barnkonventionens krav. Det\r\nfanns två frågor, men den fråga som handlar om\r\nbarnsoldater kommer förmodligen att lösas.</pre><pre>Det handlar om att barn inte får exploateras i\r\npornografiskt syfte. Man skall enligt\r\nbarnkonventionen tillämpa en åldersgräns, men det\r\ngör inte Sverige. Vi lät oss nöja med detta i\r\nutskottet, därför att vi fick veta att en\r\ndepartementspromemoria var på gång. Inger Koch\r\nkan kanske som majoritetsföreträdare tala om\r\nhuruvida Sverige efterlever barnkonventionen på\r\ndetta område för tillfället.</pre><pre>Anf. 63  MARGARETA VIKLUND (kds)\r\nreplik:</pre><pre>Herr talman! Det är precis som jag sade i mitt\r\nanförande viktigt att det svenska biståndet inte\r\nkopplas ihop med abortfrågan. I många länder i\r\nvärlden anser man att abort är en fråga om\r\nmänskliga rättigheter, sett ur barnets perspektiv.</pre><pre>Vi i kds anser att man i första hand skall satsa på\r\nhälsovård och förebyggande verksamhet. Man skall\r\nhöja den reproduktiva och den sexuella hälsan, om\r\njag får säga så. Man skall höja kvinnans status\r\ngenerellt sett. Det är ett jättearbete.</pre><pre>Jag talade också om den prenatala\r\ndiskrimineringen, dvs. diskriminering före\r\nfödelsen. Man aborterar foster på grund av att det\r\nhar ''fel'' kön.</pre><pre>En enligt Viola Furubjelkes synsätt utvidgad rätt\r\ntill abort eller en legalisering av abortverksamheten\r\nskulle som jag ser det medföra att\r\nabortverksamheten ökar, såvida man inte höjer\r\nkvinnans status först.</pre><pre>Anf. 64  VIOLA FURUBJELKE (s) replik:</pre><pre>Herr talman! I debatten om rätten till en säker och\r\nlegal abort är kds ensamt om sin reservation. Vi\r\nskiljer oss åt på den punkten. Inom kds vill man ha\r\nen skärpning. Övriga partier anser att det\r\ntillkommer kvinnan själv att avgöra om abort är\r\nden utväg hon vill tillgripa.</pre><pre>Det är väl känt att kds står för en helt annan linje\r\nän de övriga riksdagspartierna. Jag är glad att inte\r\nnågra andra partier gled med och anslöt sig till den\r\nmycket mjuka formulering som reservationen\r\ninnehåller. Jag tror att den står för någonting\r\nmycket mer omfattande.</pre><pre>Vi betraktar livets början som den tidpunkt då\r\nbarnet föds. Vi betraktar rätten till abort som en\r\nrätt som tillkommer kvinnan.</pre><pre>Anf. 65  MARGARETA VIKLUND (kds)\r\nreplik:</pre><pre>Herr talman! Viola Furubjelke sade att kvinnan\r\nsjälv måste påverka sin situation i abortfrågan -- jag\r\nminns inte riktigt hur hon formulerade det. Vad är\r\ndet som säger att det är kvinnan själv som fattar\r\nbeslutet? Hon kan vara i en svår situation, i ett\r\nbiståndsland vilket som helst, och känna sig tvingad\r\natt utföra aborten på grund av hälsoskäl och annat.\r\nDärför anser jag att det är viktigt att lyfta fram\r\npreventiva aktiviteter, förebyggande verksamhet --\r\nsatsa på hälsovård, höja flickors och kvinnors\r\nstatus. Det tycker jag är mycket viktigare än att\r\nföra ut ''vår'' syn på abortfrågan till\r\nbiståndsländerna, så att biståndet kopplas ihop\r\nmed abortfrågan. Det vore oerhört olyckligt.</pre><pre>Anf. 66  VIOLA FURUBJELKE (s) replik:</pre><pre>Herr talman! Självfallet är abort inte någon\r\nförstahandslösning för någon. Det måste finnas\r\npreventivmedel, information, utbildning men\r\nockså rätt till säker och legal abort. Margareta\r\nViklund tar här upp hälsofrågorna. Hälsofrågorna\r\nhar ett mycket klart samband med alla de illegala\r\naborter som utförs i de länder där abortlagarna är\r\nstränga. Jag föredrar att det är kvinnan själv som\r\nbeslutar, av vilken anledning hon än fattar detta\r\nbeslut, framför att en myndighet i landet gör det åt\r\nhenne och sätter upp regler för vem som skall få\r\nabort och när.</pre><pre>Anf. 67  HÅKAN HOLMBERG (fp):</pre><pre>Herr talman! Alldeles nyss var det ett\r\nmeningsutbyte om huruvida regeringen möjligtvis\r\ndriver frågor om mänskliga rättigheter av\r\nopportunistiska skäl mer än av principiell\r\növertygelse. Jag antar att man även åsyftade\r\ntidigare regeringar i Sverige. Jag tror att det\r\nknappast finns någon i denna kammare som driver\r\nden typen av frågor som ett uttryck för lättköpt\r\nopportunism. Jag tror att det generellt bygger på\r\nprincipiell övertygelse. Möjligen kan man dra\r\nnågon gräns bland kammarens ledamöter. Det finns\r\nett parti som över huvud taget inte har bekymrat sig\r\nom att anmäla någon deltagare till denna debatt.\r\nMen det kan ju bero på andra saker,\r\nförhoppningsvis.</pre><pre>Inte desto mindre tror jag att det är ofrånkomligt\r\natt konstatera att frågor om mänskliga rättigheter\r\nändå är något av modefrågor, åtminstone i den\r\ninternationella politiken. Jag erinrar mig de\r\nförhånande tillmälen som mötte USA:s president\r\nCarter, när han försökte göra mänskliga rättigheter\r\ntill ledstjärnan för amerikansk utrikespolitik och\r\nför västvärldens uppträdande över huvud taget.\r\nDet var ingen hejd på de sura kommentarer som\r\nfälldes. Alternativet skulle vara kall realpolitik och\r\natt göra affärer med diktaturstater. Det sades\r\nuttryckligen av Margaret Thatcher vid något\r\ntillfälle. Mänskliga rättigheter skulle inte ha någon\r\nsärskild plats på dagordningen.</pre><pre>Tyvärr tror jag att detta är en fråga där intresset går\r\ni vågor, beroende på internationella konjunkturer.\r\nMånga av oss, i länder som Sverige, försöker dock\r\nsyssla med frågor om mänskliga rättigheter oavsett\r\nkonjunkturer. Det finns ändå något av en\r\nhändelsernas inneboende logik, som gör att\r\nintresset, åtminstone internationellt, varierar\r\nmycket mellan olika perioder.</pre><pre>Man kan konstatera att vi har haft några år när det\r\nhar varit lätt och naturligt för många att tala om\r\nmänskliga rättigheter i samband med\r\nkommunistiska regimer och de diktaturernas\r\nkollaps. Det gäller även många som aldrig hördes\r\nav förut i dessa debatter. På samma sätt kan man\r\nkonstatera att det i dag är något färre som talar lika\r\nstarkt om mänskliga rättigheter när det gäller de\r\nnya hot mot dessa rättigheter som den extrema\r\nnationalismen, nyfascismen eller vad man vill kalla\r\ndet för, på olika håll innebär.</pre><pre>Det har också varit ett meningsutbyte här vad gäller\r\nförhållandet mellan mänskliga rättigheter och\r\nandra mål för det svenska u-landssamarbetet,\r\nbiståndet, som jag över huvud taget inte förstod\r\nmig på. Under en ganska lång period i svensk\r\npolitisk historia har mänskliga rättigheter\r\nframställts som något man skulle kunna byta bort\r\nmot löften om ekonomisk eller social utveckling.\r\nFöreställningen har på sina håll varit mycket vanlig,\r\natt man kan företa någon form av byteshandel och\r\natt mänskliga rättigheter ofta skulle vara ett hot\r\nmot andra angelägna mål. All erfarenhet talar för\r\natt det verkliga förhållandet i ett långsiktigt\r\nperspektiv är att mänskliga rättigheter har ett\r\noupplösligt samband med de andra mål som vi vill\r\nuppnå med vårt bistånd. Den demokratiska,\r\nekonomiska och sociala utvecklingen är svagast i de\r\nländer där de mänskliga rättigheterna respekteras\r\nminst. Det tror jag att man kan hävda generellt.\r\nOm man har den verklighetsbilden, som jag tror det\r\nfinns fog för, blir den diskussion vi hörde nyss svår\r\natt förstå sig på, åtminstone för mig.</pre><pre>Jag begärde egentligen ordet för att något\r\nkommentera den reservation som har lagts fram av\r\nkds i abortfrågan. Jag menar att man i utskottets\r\nmajoritetsskrivning tar det helhetsgrepp på dessa\r\nfrågor som är nödvändigt. Där talas om farorna\r\nmed illegala abortmetoder, vikten av\r\npreventivmedelsrådgivning osv. Det som på ytan\r\nskiljer kds-reservationen från\r\nmajoritetsskrivningen vad gäller formulering om\r\naborter är uttrycket ''i sista hand''. Uttrycket ''i sista\r\nhand'' är en truism. Det betyder egentligen\r\ningenting som är partiskiljande eller ideologiskt\r\nskiljande, av det enkla skälet att aborter\r\nnaturligtvis aldrig kan vara en utväg som man tar\r\ntill i första hand. Det är något man ser sig tvingad\r\ntill, när alla andra utvägar är stängda och man\r\nbefinner sig i en alldeles omöjlig situation. Om man\r\nbefinner sig i en sådan situation kan naturligtvis\r\nbara den berörda kvinnan avgöra. Alternativet är\r\natt myndigheter lägger sig i saken.</pre><pre>Om kds-reservationen skulle vinna bifall, kommer\r\ndet att uppfattas som att riksdagens majoritet har\r\nändrat sin principiella inställning i denna fråga, mot\r\nbakgrund av det som har sagts här i kammaren och\r\nskrivits i andra sammanhang, t.ex. i motioner. Jag\r\nkan inte uppfatta det på annat sätt. Jag tror dock\r\ninte att det finns en majoritet för en sådan\r\nförändring. Om vi vill hålla fast vid den inställning\r\nsom nästan hela kammaren omfattar, bör kds-\r\nreservationen avvisas.</pre><pre>Jag vill också konstatera att det finns en glidning i\r\nMargareta Viklunds argumentering. I sitt\r\ninledningsanförande använde hon en formulering\r\nom att man genom att uttrycka sig som majoriteten\r\nprackar på andra våra europeiska eller\r\nvästerländska värderingar och synsätt. Men kds\r\naccepterar faktiskt också abort, i sista hand, som\r\ndet formuleras. I så fall gör kds sig skyldigt till\r\nprecis samma förseelse. Jag tycker inte att detta är\r\nett bärande argument mot majoritetens skrivning.\r\nDet är en glidning, som är litet tråkig och ytterst\r\nbetingas av att kds sannolikt vill åstadkomma något\r\nannat än den relativt milda, mjuka formulering\r\nman har i reservationen. Man tycker egentligen\r\nnågot annat men vill inte skriva det rent ut, och så\r\nblir det glidningar av denna typ.</pre><pre>Herr talman! Till sist några ord om kurdfrågan. Det\r\nfinns ett särskilt yttrande från Vänsterpartiet. Jag\r\nkänner i och för sig sympati för målet med den. Jag\r\nkänner även sympati för syftet med kds-\r\nreservationen i ett avseende, nämligen att aborter\r\nnaturligtvis bör motarbetas så långt möjligt, genom\r\natt andra alternativ erbjuds och att det finns\r\nsexualundervisning, preventivmedelsrådgivning\r\nosv.</pre><pre>När det gäller kurdfrågan har jag i olika\r\nsammanhang haft en del kontakter för att försöka\r\nstödja det kurdiska självstyret i norra Irak. Men att\r\nSverige skulle börja driva frågan om att detta\r\nsjälvstyrande område skulle förvandlas till en\r\nsjälvständig stat, tror jag inte är välbetänkt i ett\r\nskede då hela situationen är så oklar. Det kanske\r\nkan bli ett resultat på lång sikt. Men det som står\r\npå dagordningen i detta kurdiska område är att\r\növerleva över huvud taget som ett självstyrande\r\nområde. Frågan om självständighet nu har, vad jag\r\nvet, inte förts fram alls därifrån. Det är något som\r\nkanske kan komma i framtiden, som ett led i\r\nlösningen på den kurdiska frågan, som till sist måste\r\nlösas.</pre><pre>Jag yrkar bifall till utskottets hemställan.</pre><pre>Anf. 68  INGBRITT IRHAMMAR (c):</pre><pre>Herr talman! Flyktingfrågor diskuteras ofta i\r\nsamhället. Det diskuteras hur vi skall ta hand om\r\nflyktingar, var detta skall ske -- om det skall ske i\r\nnärheten av hemländerna eller i andra, främmande\r\nländer. Det talas om hur många flyktingarna är. Det\r\nfinns siffror på att antalet är uppe i 20 miljoner\r\nutanför landets gränser och ytterligare ett antal\r\nmiljoner som flyr inom sitt lands gränser. Det\r\ndiskuteras kostnader. Men mindre ofta talar man\r\nom orsakerna till att människor flyr.</pre><pre>Det finns åtskilliga orsaker till att folk tvingas fly.\r\nDe vanligaste är krig, hunger, svält,\r\nmiljöförstöring.</pre><pre></pre><pre>Men ett annat viktigt skäl som berörs i betänkandet\r\när just bristen på respekt för mänskliga rättigheter\r\noch avsaknad av demokrati. Det är också skälet till\r\nvarför det är oerhört viktigt att få till stånd\r\nförbättringar vad gäller situationen med mänskliga\r\nrättigheter i olika länder. Det är på så sätt vi främst\r\nminskar flyktingskarorna i världen. Ett antal\r\nmotioner har väckts just i syfte att få till stånd\r\npåtryckningar på olika länder som brister i\r\nrespekten för mänskliga rättigheter.</pre><pre>Herr talman! Jag tänker särskilt belysa situationen\r\nför kurderna i världen. De utgör ca 20 miljoner\r\nmänniskor i huvudsak boende i Turkiet men också\r\ni Irak, Iran, Ryssland och Syrien.</pre><pre>I en centermotion, och i andra motioner, framhålls\r\njust att situationen är mycket svår för kurderna.\r\nSärskilt betonas situationen i norra Irak, som också\r\nhar berörts här av andra talare. Det finns behov av\r\nmat, medicin och olja. Behovet av dessa varor är\r\nextra stort eftersom det finns FN-sanktioner mot\r\nIrak. Nu gäller inte dessa sanktioner mat och\r\nmediciner, då Irak har rätt att sälja olja för att köpa\r\ndessa varor. Men nu är inte Irak särskilt intresserat\r\nav att sälja dessa varor, dessutom är Irak speciellt\r\nintresserat av att göra livet svårt för kurderna i\r\nnorra Irak. Förutom den allmänt besvärliga\r\nsituationen för den irakiska befolkningen, är den\r\nextra besvärlig för kurderna i norra Irak. Därför är\r\nbehovet stort av hjälp till att distribuera varor, att\r\nbygga upp byar och att förbättra de jordar som har\r\nförstörts under kriget. Där finns ett akut behov av\r\nhumanitär hjälp utifrån.</pre><pre>Sverige har bidragit med medel. Under 1992/93\r\navsattes 18 miljoner kronor. Dessutom har Sverige\r\ngett ekonomiska bidrag via olika\r\nhjälporganisationer. Jag vill betona hur viktigt det\r\när att stödet fortsätter att utgå. Det är också\r\noerhört viktigt att fortsätta med demokratistödet\r\ntill området även i fortsättningen.</pre><pre>Jag skall nu gå över till situationen för kurderna i\r\nTurkiet. Det är inte bara kurderna som har det svårt\r\ni Turkiet. Det gäller alla oppositionella, t.ex.\r\naktivister som arbetar för mänskliga rättigheter.\r\nMen speciellt kurderna har det svårt. Det har nu i\r\ndagarna kommit nya alarmerande uppgifter. Jag\r\nskall läsa upp ett informationsblad som jag har fått\r\nalldeles nyss från MR-arbetare i östra Turkiet. Det\r\när skrämmande uppgifter.</pre><pre>''Läget inom Turkiet är mycket spänt. Den kurdiska\r\nfrågan är fortfarande olöst. Etniska och religiösa\r\nkonflikter utnyttjas för att splittra det civila\r\nsamhället. Staten förespråkar alltmer militära\r\nlösningar som enda utvägen. Det är karakteristiska\r\ndrag av ett samhälle på väg in i ett krigsliknande\r\ntillstånd.''</pre><pre>Det här är uppgifter som verkligen oroar.</pre><pre>''Respekten för mänskliga rättigheter får allt\r\nmindre utrymme. Upptrappningen av våldet\r\nfortsätter. Koalitionsregeringen tycks ha förlorat\r\nkontrollen över händelsernas utveckling.''</pre><pre>Det här är särskilt märkbart i bl.a. östra och\r\nsydöstra Turkiet, och där har man hamnat i en\r\nåtervändsgränd.</pre><pre>''Talet om militära lösningar har fått allt större\r\nutrymme. Vid den partikongress som ägde rum\r\nnyligen band premiärminister Ciller upp sig till\r\nkortsiktiga militära lösningar för att söka behärska\r\nkonflikterna i sydöstra Turkiet. Komplexet ''den\r\nkurdiska frågan' med dess sociopolitiska,\r\nekonomiska och kulturella implikationer\r\nreducerades till en enkel fråga och karakteriseras\r\nenbart som PKK-terrorism.''</pre><pre>Tortyren fortsätter och leder också till dödsfall.</pre><pre>''Under premiärminister Cillers styre har 8\r\npersoner dött i polis- eller gendarmhäkte av tortyr.\r\nRapporterna om fängslade journalister,\r\nkonfiskerade publikationer, bl.a. brev om\r\nmänskliga rättigheter, är många. Amnesty\r\nrapporterar om extra-judikala avrättningar, om\r\n''försvinnanden', om urskillningslösa beskjutningar\r\nmot civila demonstranter från säkerhetsstyrkorna.\r\nFrån olika håll ställs nu krav att åtgärder skall\r\nvidtas som suspenderar demokratiska och\r\nmänskliga rättigheter. I parlamentet krävs att\r\ndödsdomar skall verkställas.''</pre><pre>Herr talman! I det turkiska parlamentet ligger nu\r\nvidare förslag om en ny antiterroristlag. Om den\r\nantas innebär det att mänskliga rättigheter\r\nallvarligt inskränks. Pressens frihet inskränks, och\r\nförenings- och organisationsfriheten inskränks. Det\r\när en antiterroristlag som dessutom i sina delar\r\ninnehåller inslag som till sin karaktär är ett förebud\r\nom kommande stridigheter. Skadade soldater,\r\nsäkerhetspersonal och deras anhöriga får speciella\r\nprivilegier och högre lön, bl.a. med hjälp av\r\nskattelättnader.</pre><pre>''Rättigheter till advokathjälp begränsas. Förhör av\r\nmisstänkta kan hemligstämplas. Tidningar och\r\npublikationer som verkar för illegala organisationer\r\neller deras åsikter skall beläggas med stora\r\nbötesbelopp och fängelse upp till två år skall\r\nutdömas. Utgivningsförbud upp till en månad kan\r\nmeddelas. Fängelse upp till tre år kan utdömas för\r\ndem som stödjer förbjudna organisationer eller\r\ndeltar i protestaktioner till stöd för dessa\r\norganisationer. Om finansiellt stöd utgår till\r\nförbjudna organisationer från politiska partier, från\r\nfackföreningar m.m. skall dessa läggas ned och all\r\nderas egendom konfiskeras. Som en följd av\r\noförmågan att lösa den kurdiska frågan ökar inte\r\nbara etniska motsättningar utan också\r\npolariseringen mellan olika folkgrupper -- även\r\nmotsättningarna mellan olika religiösa\r\ngrupperingar.</pre><pre>Frågan är om det finns möjlighet, innan det är för\r\nsent, att förhindra en utveckling likt den vi redan\r\nhar sett hända i Jugoslavien. Alarmsignalerna är\r\nmånga. Det är synnerligen angeläget att Sverige\r\ntydligt markerar sin oro över utvecklingen. Varje\r\nstat har förvisso sin rätt och skyldighet att bekämpa\r\nterrorhandlingar, men detta skall göras inom ramen\r\nför demokratiska värderingar och med respekt för\r\nde mänskliga rättigheterna. Den turkiska staten går\r\ni dag utanför denna ram.''</pre><pre>Herr talman! Det är därför bra att det i\r\nbetänkandet slås fast att Turkiet måste följa de\r\nkonventioner landet har skrivit under, bl.a. när det\r\ngäller mänskliga rättigheter men också\r\nkonventioner mot tortyr. Vi måste på olika sätt öka\r\ntrycket på den turkiska regeringen så att de följer\r\nde ratificerade konventionerna. Det är också\r\nviktigt att vi uttrycker en beredskap att ställa upp\r\nsom medlare mellan parterna i Turkiet om det\r\nkommer en sådan framställning.</pre><pre>Herr talman! Till sist några ord om behovet av att\r\nstärka kvinnans ställning i världen. I en\r\ncenterkvinnomotion till riksdagen -- även den finns\r\nmed i betänkandet -- framförs behovet av att\r\nkvinnor i betydligt högre utsträckning blir\r\nrepresenterade inom samhällets alla nivåer -- också\r\ni internationella fora. Vi framför i motionen att\r\nkvinnorepresentationen inom FN-systemets alla\r\norgan måste öka. Målet måste självfallet vara en 50-\r\nprocentig representation. Vi framför vidare att\r\nkvinnor måste delta i alla konferenser, särskilt\r\nfreds- och konfliktslösningskonferenser. Kvinnor\r\nmåste delta för att kunna påverka frågor som är\r\nangelägna i ett kvinnoperspektiv, men också på\r\ngrund av de erfarenheter vi har som kvinnor. Vi\r\nmåste få nödvändiga resurser för att kunna\r\ninvolveras i arbetet. Särskilt viktigt är detta inför\r\nkvinnokonferensen i Peking. Det framgår i\r\nbetänkandet att Sverige lägger stor vikt vid att olika\r\nkonferenser tar upp frågor som rör behovet av att\r\nstärka kvinnans ställning. Sverige arbetar också för\r\natt öka andelen kvinnor i beslutande församlingar.\r\nSverige driver frågan om kvinnors representation i\r\nFN-sekretariatet hårt. Bl.a. är Sverige\r\nmedförslagsställare på en resolution i\r\ngeneralförsamlingen angående förbättrandet av\r\nkvinnans ställning inom FN -- speciellt måste\r\nandelen kvinnor från utvecklingsländer öka.</pre><pre>Herr talman! Vi har emellertid ännu långt kvar till\r\nmålet i världen, nämligen att uppnå hälften var för\r\nkvinnorna.</pre><pre>Anf. 69  HANS GÖRAN FRANCK (s):t</pre><pre>Herr talman! I detta inlägg vill jag ägna mig åt en\r\nenda fråga, som enligt min mening har stor\r\nbetydelse då det gäller att söka vända den\r\nolycksaliga utvecklingen under senare tid i fråga om\r\nrespekten för mänskliga rättigheter. Det gäller det\r\nomfattande bruket av dödsstraff.</pre><pre>En majoritet av FN-anslutna länder har fortfarande\r\nkvar dödsstraffet. I Europa finns också ett stort\r\nantal länder som har det.</pre><pre>I en socialdemokratisk motion U628 som behandlas\r\ni detta utskottsbetänkande framhålls den stora\r\nbetydelsen av att arbetet för att avskaffa\r\ndödsstraffet intensifieras. I motionen krävs att man\r\nskall söka få till stånd en bindande konvention mot\r\ndödsstraffet.</pre><pre>I utskottsutlåtandet kan man inte säga annat än att\r\nmotionen är förhållandevis välvilligt behandlad.\r\nMen i alla de utlåtanden som skrivs över motioner\r\nav det här slaget, liksom på det internationella\r\nplanet, märker man en viss trötthet i skrivningarna.\r\nDet rör sig kanske om brist på engagemang och om\r\natt man tycker att frågan nästan är hopplös. En viss\r\nform av passivitet utvecklas kanske därför.</pre><pre>Under senare tid har det även i Sverige förekommit\r\nlitet oroväckande uttryck för tilltron till\r\ndödsstraffet i -- kanske mindre seriösa --\r\nopinionsundersökningar. Det förekommer även att\r\nen och annan ledamot här i riksdagen uttrycker sin\r\nsympati för dödsstraffet. Eftersom Claus Zaar\r\nkommer in i debatten, kan det därför vara av\r\nintresse att få höra hur de olika ledamöterna i Ny\r\ndemokrati ställer sig till dödsstraffets avskaffande.\r\nPeeter Luksep, som är väl insatt i förhållanden i de\r\nbaltiska staterna, skall också tala här i kammaren\r\ni dag. Det vore av vikt att också han redovisar sin\r\ninställning till frågan om dödsstraffet i de baltiska\r\nländerna.</pre><pre>Det är nödvändigt att skärpa argumenteringen mot\r\ndödsstraffet. Dödsstraffet är inte bara ett brutalt\r\nstraff utan ett barbariskt straff. Det är ett straff som\r\ntjänar vedergällning. Vedergällningsskälen\r\nmaskeras ofta med att det handlar om en\r\nrättviseprincip som värnas. Straffet är\r\noåterkalleligt.</pre><pre>Vad som ur samhällets synvinkel är särskilt viktigt\r\när att dödsstraffet brutaliserar samhällsklimatet,\r\nnär staten tar sig rätten över liv och död.</pre><pre>För terroristen är dödsstraffet inte någonting\r\nsärskilt allvarligt. De värsta terroristerna tycker\r\nnärmast att det är en heroisk gärning att kunna gå\r\nså långt, dvs. att kunna bli offer. Det fascinerar dem\r\ni stället att gärningen kan leda till ett dödsstraff.\r\nFascisternas krigsrop känner förhoppningsvis alla\r\ntill: Leve döden! Det är ytterligheten, när man\r\ndriver sin kamp på det sättet.</pre><pre>Mänskliga rättigheter, och frågan om dödsstraffet\r\nsom gäller den grundläggande mänskliga\r\nrättigheten, gäller rätten till liv. Mänskliga\r\nrättigheter kan aldrig få bli beroende av\r\nfolkopinionen. Hur skulle det då bli? Hur skulle det\r\nbli om folk vill ha tortyr, dödsstraff och andra typer\r\nav kränkningar? Dessa principer kan inte bli\r\nföremål för olika uppfattningar om var\r\nfolkopinionen står.</pre><pre>Det är därför viktigt att få till stånd en ny europeisk\r\nkonvention om dödsstraffets avskaffande. Jag har\r\nsjälv uppdrag från Europarådet att försöka\r\nutarbeta ett nytt förslag. Det protokoll som finns på\r\ndet här området gäller bara ett avskaffande av\r\ndödsstraff i fredsstid, när det gäller Europa. I\r\ntilläggsprotokollet som FN däremot har antagit\r\ngäller ett avskaffande både i krigs- och i fredstid.</pre><pre>Det är nödvändigt att ta nya steg, att skärpa kraven\r\noch att bedriva ett mycket mer aktivt arbete för att\r\nfå förändringar till stånd. Det räcker inte att man\r\ntar upp de här frågorna på det bilaterala planet,\r\nvilket i och för sig är viktigt, utan nu är det fråga om\r\natt bedriva en mycket kraftfullare offensiv på detta\r\nområde.</pre><pre>Anf. 70  BERITH ERIKSSON (v):</pre><pre>Herr talman! Håkan Holmberg inledde sitt\r\nanförande med att mänskliga rättighetsfrågor var\r\nkonjunkturberoende. Dessa frågor verkar vara\r\nkonjunkturberoende här i vårt parlament också.\r\nJag har deltagit i de här debatterna ända sedan jag\r\nkom in i riksdagen 1988, och vi har aldrig haft en så\r\nkort talarlista och en så dålig representation i\r\nkammaren. Det beklagar jag verkligen.</pre><pre>I inledningen till dagens betänkande sägs att\r\nomsorgen om och försvaret av de mänskliga\r\nrättigheterna är en integrerad del av den svenska\r\nutrikespolitiken. Att främja respekten för\r\nmänskliga rättigheter och för internationell rätt\r\növer huvud taget är centrala inslag i vår\r\nutrikespolitik. Vänsterpartiets förhoppning är att vi\r\näven fortsättningsvis här i Sveriges riksdag skall\r\nkunna besluta om vad vi anser vara viktigt och\r\ncentralt i vår utrikespolitik, nämligen att vi har en\r\negen utrikespolitik och inte är underordnade en\r\nEuropaunions utrikespolitik.</pre><pre>Varje tidsepok har sina optimala möjligheter. Bertil\r\nMåbrink tog upp det faktum att när nu\r\nmaktblocken inte finns längre, finns det en optimal\r\nmöjlighet att göra någonting.</pre><pre>Om man ser på FN ur ett rättsstatsperspektiv inser\r\nvi nog litet till mans att det finns mycket att göra.\r\nAtt just stärka FN:s roll är i dag mycket viktigt. Vad\r\nåterstår om FN försvagas ytterligare? Blir det ett\r\ngatans parlament i världsnivå, där våldet är\r\nförhärskande, där våldet lönar sig?</pre><pre>Andra europeiska fora där skyddet av mänskliga\r\nrättigheter och folkrätten är centralt är\r\nEuroparådet och den europeiska\r\nsäkerhetskonferensen, ESK. För att en stat skall bli\r\nmedlem i Europarådet krävs bl.a. att landet\r\nundertecknar, respekterar och följer gemensamma\r\nkrav och konventioner, däribland konventionen om\r\nmänskliga rättigheter och tortyrkonventionen.</pre><pre>Den här frågan har varit uppe till belysning i\r\nsamband med att nya stater från det forna\r\nÖsteuropa begärt inträde i Europarådet. Men det\r\nborde naturligtvis vara lika angeläget att se till att\r\nde gamla medlemmarna uppfyller de här kraven.</pre><pre>Hur är det egentligen med Turkiet? Ingbritt\r\nIrhammar tog upp ganska mycket om hur\r\nsituationen ser ut där i dag, och jag tänker inte\r\nupprepa det.</pre><pre>Jag vill bara fråga: Hur är det möjligt att Turkiet,\r\nsom är medlem i både Europarådet och ESK,\r\ngrövre och grövre kan bryta mot konventioner som\r\nman har undertecknat, utan att reaktionen mot och\r\ntrycket på Turkiet blir större från de andra\r\nmedlemsländerna, däribland Sverige? Kan det\r\nfortfarande hävdas att Turkiet är en demokrati och\r\nen värdig medlem i Europarådet och ESK?</pre><pre>Under de år som jag har varit här i riksdagen har\r\nrespekten för och efterlevnaden av mänskliga\r\nrättigheter i Turkiet hela tiden försämrats. Det\r\ngäller hela Turkiet. För de sydöstra regionerna,\r\nsom till 90 % bebos av kurder, har utvecklingen\r\nvarit katastrofal. Där pågår ett inbördeskrig i dag --\r\ndet dör fler människor dagligen i de regionerna än\r\ni exempelvis Sarajevo.</pre><pre>I betänkandet sägs att situationen för assyrier och\r\nkurder har försvårats av kampen mot PKK. Det är\r\ndelvis sant. Men PKK:s väpnade kamp inleddes\r\n1984, och den kurdiska frågan är väsentligt äldre än\r\nså -- den kan man följa tillbaka till 20-talet.</pre><pre>Hur kunde Turkiet få bli medlem i Europarådet och\r\nfortsätta att vara medlem där, med de lagar som\r\nlandet har? Hur har man kunnat behålla\r\nundantagslagarna i de sydöstra regionerna,\r\nalltsedan den senaste statskuppen, dvs. under hela\r\n80-talet?</pre><pre>De här två sakerna gör att det inte är möjligt för\r\nolika krafter, grupper, organisationer och politiska\r\npartier i landet att arbeta för en annan utveckling.\r\nDet är inte möjligt att följa konventionen om\r\nmänskliga rättigheter, om att alla individer har en\r\nsjälvklar rätt till sin identitet, sitt språk, sin kultur\r\noch sin religion, med de lagar som Turkiet har.</pre><pre>Nu är ministern inte här i dag, men den fråga jag\r\nvill ställa är om Turkiet verkligen i bilaterala samtal\r\noch i andra sammanhang på något sätt har lagt fram\r\ntankar om hur dagens situation skall kunna lösas,\r\nannat än genom kraftigt militärt våld.</pre><pre>Vänsterpartiets meningsyttring till det här\r\nbetänkandet gäller irakiska Kurdistan. Med\r\nresolution 688 gjorde FN ett avsteg från\r\nfolkrättslagarna och den FN-stadga som säger att\r\nman inte skall blanda sig i en stats inre\r\nangelägenheter. Med det avsteget gjorde man det\r\nmöjligt att skydda kurderna och stoppa det\r\nfolkmord som Saddam under en längre tid hade\r\nhållit på med gentemot kurder.</pre><pre>Mot Irak pågår också en internationell blockad,\r\nsom stöds av de irakiska kurderna -- även om den,\r\ntillsammans med den blockad som Saddamregimen\r\nutsätter dem för, drabbar dem väldigt hårt. Det är\r\nuthärdligt under en begränsad period, men den här\r\nstrypningen av ekonomin, av försörjningen och av\r\nlivsmöjligheterna kan inte få pågå i åratal, utan att\r\nman ser något slut på den.</pre><pre>Det borde vara möjligt att göra avsteg även när det\r\ngäller hur blockaden genomförs. Att straffa offren\r\nmed samma medicin som man straffar bödeln med\r\när i sig ologiskt.</pre><pre>Saddamregimen utför samtidigt sabotage. De har\r\nhelt stoppat införsel av mat, medicin, bränsle,\r\ndrivmedel och andra förnödenheter. De har helt\r\ndragit bort sin administration. De har sedan fem\r\nmånader stängt av elektriciteten till hela D'hok-\r\nområdet, där det finns två stora städer. I somras dog\r\nmånga människor på sjukhusen där av värmeslag\r\ninnan man hann få i gång aggregat.</pre><pre>De här sakerna tillsammans borde vara tillräckliga\r\nmotiv för att avgränsa blockaden mot Irak och\r\nundanta Kurdistan.</pre><pre>Jag vill också påpeka att Kurdistan enligt den\r\nirakiska konstitutionen är en autonom region, med\r\nett eget parlament. Inga krav har ställts från\r\nKurdistan, dess folkvalda lokala administration och\r\nparlament, om att bli en egen stat.</pre><pre>Den rädsla och försiktighet som ibland\r\nframskymtar -- också i detta betänkande -- när man\r\ntar upp frågan om att det skulle kunna innebära ett\r\nerkännande av Kurdistan som en egen stat, synes\r\nmig vara överdrivna och saknar reell grund.</pre><pre>Om man i åratal skall fortsätta att enbart ge\r\nkatastrofhjälp dyker med tiden andra faror och\r\nsvårigheter upp. Kurdernas satsning på ett folkvalt\r\nparlament, på att åstadkomma en egen\r\nadministration efter det att Irak drog tillbaka sin\r\nadministration, på att följa internationella\r\nkonventioner, på att över huvud taget bygga upp en\r\ndemokrati, riskerar att omintetgöras och störtas i\r\noch med att man med tiden inte kan tillgodose\r\nmänniskors behov, inte kan upprätthålla den typ av\r\ndemokrati som man vill ha. Därtill kommer alltså\r\nomvärldens rädsla för att stödja deras strävanden\r\nmot demokrati.</pre><pre>Vid min senaste resa i Kurdistan för några veckor\r\nsedan kunde jag konstatera att shiamuslimska\r\norganisationer från Iran hade gått in och börjat\r\nsatsa stort i området, med moskébyggen, med\r\nåteruppbyggnad av byar och med humanitär hjälp.\r\nDet här är en utveckling som starkt oroar\r\nadministrationen, och det är definitivt inte en\r\nutveckling som man vill ha. Men det är en\r\nutveckling som man inte heller i nuläget kan\r\nstoppa. Man kan inte neka människor att ta emot\r\nden hjälp som Iran kommer in med nu.</pre><pre>Utskottet besvarar motionsyrkandet om att verka\r\nför att Kurdistan blir en demilitariserad zon med att\r\nskyddet mot luftangrepp skulle motsvara det. Det\r\nsom sägs i resolution 688 innebär bara att skydda\r\nmot luftangrepp. Om det skall vara möjligt att\r\nstödja den här spirande demokratin, om det skall\r\nvara möjligt att lyfta sanktionerna, är det under\r\nFN:s mandat det skall ske. Det har ingenting att\r\ngöra med att man samtidigt skulle erkänna\r\nKurdistan som en egen stat.</pre><pre>Jag yrkar därmed bifall till Vänsterpartiets\r\nmeningsyttring.</pre><pre>Anf. 71  CLAUS ZAAR (nyd):</pre><pre>Herr talman! Korruption är en dold verksamhet\r\nsom sätter den fria konkurrensen ur spel. Jag\r\nnoterar med tillfredsställelse att utskottet delar den\r\noro som jag framfört i min motion.</pre><pre>I betänkandet konstaterar utskottet vidare att\r\nfrågan om korruption är kontroversiell i såväl\r\nutvecklingsländer som industriländer. Det är därför\r\nsom jag anser att den här frågan är en viktig politisk\r\nsignal. Många med positioner i samhället --\r\npolitiker, ämbetsmän, industrifolk -- är inblandade\r\ni surdegen och vill inte lyfta fram allt till belysning.</pre><pre>Det vill Ny demokrati. Motionen innebär förslag\r\ntill några åtgärder. Utskottet anser det önskvärt att\r\nkorruptionsproblemet uppmärksammas på\r\ninternationell nivå. Nu återstår det att se om\r\nregeringen vill det, eftersom utskottet har varit så\r\npositivt i sin skrivning. Jag ser fram emot ett\r\ninitiativ.</pre><pre>Vi behöver bara se på rapporter i tidningarna.\r\nNyligen har det rapporterats om Italien. Det har\r\nvarit rapporter om hur FN-tjänstemän har varit\r\ninblandade. Det finns otaliga exempel. SIDA har\r\nvarit inblandat. Bara för någon dag sedan visade\r\nman att när flyktingar som inte har skäl att stanna\r\nhär skall återvända till Kosova måste svenska staten\r\nbidra med pengar till korruptionen genom att\r\nbetala mer eller mindre konstiga avgifter, enligt\r\ntidningsuppgifter t.o.m. i form av whiskyflaskor.\r\nDet är med bestörtning man läser sådana rapporter.</pre><pre>Medborgarna tröttnar när korruptionen\r\ngenomsyrar samhället. Den finns över hela världen\r\nsom en farsot, en sjukdom som blir allvarligare och\r\nallvarligare om vi inte gör någonting. Det är just ett\r\nsådant initiativ som motionen visar att vi måste ta\r\nför att ta itu med problemet.</pre><pre>I vårt u-landsbistånd har vi konstaterat att det\r\nflorerar korruption av olika slag. Enligt de\r\nuppgifter som jag har fått är exempelvis vissa\r\nverksamhetsrapporter till SIDA friserade och\r\nförskönade till oigenkännlighet. Mina sagesmän\r\nhar läst dem men är inte själva inblandade i SIDA\r\nutan känner till fakta på plats. Man rapporterar helt\r\nenkelt så att det passar de hemmavarande\r\nbeslutande ämbetsmännen och politikerna. Hur det\r\när i verkligheten är en helt annan sak. Den som i\r\ndet fallet skriver är rädd om sin verksamhet och\r\nsina privilegier, och då får man lätt ett slags\r\nvänskapskorruption. Det har i alltför hög grad varit\r\naccepterat.</pre><pre>Korruptionen finns i och runt FN, och därför måste\r\nvi ge tydliga signaler från Sverige. Jag väntar mig\r\nnu att det händer någonting positivt med anledning\r\nav denna motion.</pre><pre>Anf. 72  PEETER LUKSEP (m):</pre><pre>Herr talman! Ledamöter! Jag lyssnade med stort\r\nintresse på Bruno Poromaas inlägg i en tidigare\r\ndebatt i dag, där han redogjorde för\r\ntornedalingarnas historia. Det jag tänker tala om\r\nnu rör om man så vill tornedalsfinnarnas kusiner i\r\nnordvästra Ryssland.</pre><pre>De finsk-ugriska minoritetsfolk som i dag\r\nfortfarande finns i nordvästra Ryssland har bott där\r\nunder mycket lång tid, kanske under årtusenden.\r\nDe har under sin tid i dessa områden sett hur större\r\nfolk -- ryssar, för all del också svenskar -- har trängt\r\nin i deras historiska områden och gjort dem till\r\nminoriteter i det som ursprungligen var deras land.\r\nDet rör sig om ett antal olika mindre folk eller -- om\r\nman så vill -- folkspillror.</pre><pre>Om man börjar i söder kan man tala om det\r\nsetukesiska folket, som bor i områdena söder om\r\nsjön Peipus, i det omtvistade gränsområdet mellan\r\nRyssland och Estland. Vi har ingermanländarna\r\nrunt Finska vikens inre del. Som bekant förbjöd\r\nPeter den store bruket av namnet Ingermanland på\r\nalla kartor när han anlade S:t Petersburg. Vi har det\r\nvotiska folket, som bor jäms med\r\ningermanländarna, mellan Narva och S:t\r\nPetersburg. Vi har vepserna, som bor öster om\r\nLadoga och upp mot sjön Onega. Vi har karelerna,\r\nsom några säger är finnar och andra säger är ett eget\r\nfolkslag. Vi har givetvis samerna, och om man så\r\nvill kan man gå upp till samojedfolken i norra\r\nRyssland.</pre><pre>Det intressanta med dessa folkslag är att de nästan\r\nalla bor i det område som Sverige betraktar som\r\nnärområdet i nordvästra Ryssland, dvs. det område\r\nsom vi enligt olika principer skall samarbeta särskilt\r\nmed och där vi skall bidra till en positiv ekonomisk\r\noch politisk utveckling.</pre><pre>Dessa folk genomgick under Sovjettiden, och för\r\nden delen även under det tsarryska väldets senare\r\ndel, ett ganska oblitt öde. Visserligen fanns det\r\nperioder då man underlättade för deras kulturella\r\nexistens och då man gjorde det möjligt för dem att\r\nutge böcker och undervisa i skolor på sina egna\r\nspråk. Detta förbyttes dock mycket snabbt i en\r\nytterst brutal förryskning.</pre><pre>Det finns kanske särskilt skäl att uppmärksamma\r\ningermanlänningarnas situation. Under slutet av\r\nandra världskriget var de mer eller mindre\r\nfördrivna från sina områden. Detta hade ett\r\nsamband med att de ingermanländska områdena\r\ntill stor del kom under finsk kontroll under\r\nfortsättningskriget. I och med den finska reträtten\r\nföljde ingermanlänningarna med, men i\r\nfredsavtalet blev Finland tvunget att utlämna\r\ningermanlänningarna till Sovjetunionen. Så skedde\r\nockså. Det vara bara en mindre krets som klarade\r\nsig undan. En del kom till Sverige. Det finns i dag\r\nungefär 5 000 ingermanlänningar i Sverige.</pre><pre>Ingermanlänningarna tvingades i stor utsträckning\r\natt bosätta sig i Sibirien i stället för att återfå sina\r\ngamla marker. I realiteten är det först på senare år\r\nsom de har kunnat komma tillbaka till sina\r\nursprungliga bygder.</pre><pre>Vårt intresse för dessa områden borde baseras på\r\natt Sverige, vid sidan av Finland, är ett land med ett\r\nstort antal finsktalande personer. Det finns många\r\nmänniskor som har språklig förmåga att ta kontakt\r\nmed dessa folk. En del har t.o.m. personliga\r\nkontaker med dem. Ibland är det lättare för Sverige\r\natt uppmärksamma dessa folks situation, därför att\r\ndet när Finland gör det ibland kan uppfattas som ett\r\ninlägg i en gammal gränskonflikt mellan Finland\r\noch Ryssland.</pre><pre>Som alla vet pågår det i Finland en debatt om\r\ngränsen i Karelen. Det är inte alltid till fördel för\r\ndessa folk om ett intresse för deras existens, språk\r\noch kultur uppfattas som varande en del i ett försök\r\natt ändra gränserna.</pre><pre>Utskottet skriver välvilligt om min motion i detta\r\nämne. Jag tror att verkligheten tyvärr är den att\r\nsvenska myndigheter i sitt samarbete med\r\nnordvästra Ryssland mycket litet har\r\nuppmärksammat dessa folk. I någon mån kan detta\r\nbero på att man från rysk sida förefaller vara\r\nrelativt ointresserad. Kanske är man rent politiskt\r\nlitet rädd för att dessa folk skall göra sina intressen\r\ngällande. Kanske ser man inte med särskilt stor\r\nförståelse på att de nu skall undervisa på sina egna\r\nspråk osv. Därför tror jag att detta är en fråga som\r\nsvenska myndigheter måste uppmärksamma\r\nbetydligt mer än vad man hittills har gjort.</pre><pre>Till sist vill jag bemöta Hans Göran Franck. Han\r\nställde en fråga till mig om dödsstraffet i de baltiska\r\nstaterna. Jag instämmer helt och fullt med Hans\r\nGöran Franck i denna fråga. Jag vågar påstå att jag,\r\nnär jag träffar baltiska politiker, inte låter något\r\ntillfälle gå förlorat för att påtala det lämpliga i att\r\navskaffa dödsstraffet.</pre><pre>I ärlighetens namn skall man nog säga att de allra\r\nflesta ledande baltiska politiker är relativt\r\ninförstådda med detta. De har problem med en\r\nfolkopinion som inte är lika förstående och som\r\nofta hejas på av åklagare från den gamla\r\nsovjettiden, som åklagarkåren fortfarande till stor\r\ndel utgörs av. De driver en kampanj mot vad de\r\npåstår är en otillåten uppmjukning av rättsväsendet\r\nsedan demokratiseringen i de tre baltiska staterna.\r\nJag tror att det framför allt är folkopinionen i de\r\nbaltiska länderna som behöver påverkas. Jag bidrar\r\nmed stor övertygelse med mitt lilla strå till den\r\nstacken.</pre><pre>Jag yrkar bifall till utskottets hemställan.</pre><pre>Anf. 73  HANS GÖRAN FRANCK (s):</pre><pre>Herr talman! Egentligen borde jag inte begära\r\nordet när någon instämmer. Jag vill ändå göra ett\r\ntillägg.</pre><pre>Man skall naturligtvis fundera över vad\r\nfolkopinionen tycker och tänker. Men när det gäller\r\nde grundläggande mänskliga rättigheterna -- rätten\r\ntill liv och rätten att inte bli torterad -- måste\r\npolitikerna klart säga ifrån att detta är\r\noacceptabelt.</pre><pre>Jag är trots allt mycket bekymrad över situationen\r\ni Baltikum. Jag kan nämna ett exempel. Efter\r\nfrigörelsen 1989 har det skett 18 verkställanden av\r\ndödsstraff. Det senaste skedde i maj 1992. Fem nya\r\ndödsstraff avkunnades i Lettland 1992. Eftersom\r\ndetta är särskilt apostroferat i utskottsutlåtandet\r\nfinns det anledning för oss att göra ytterligare\r\nansträningar för dödsstraffets avskaffande i vårt\r\nnärområde.</pre><pre>Herr talman! Till sist vill jag säga att vi är några som\r\nskall resa till Ryssland inför valet den 12 december.\r\nJag vill erinra samtliga som åker om att det nu sitter\r\n500 personer i dödscell i Ryssland.</pre><pre>Anf. 74  PEETER LUKSEP (m):</pre><pre>Herr talman! Eftersom jag instämmer i det som\r\nHans Göran Franck säger måste även jag begära\r\nreplik. Det är populärt att begära repliker även om\r\nman håller med.</pre><pre>Jag instämmer som sagt i att det är otillåtet med\r\ndödsstraff. Jag anser att det är varje politikers, även\r\nbaltiska politikers, skyldighet att tala ut om detta,\r\noavsett hur folkopinionen ser ut. Jag ville bara peka\r\npå de problem som finns efter årtionden av\r\nkommunistisk brutalitet i de baltiska, och för all del\r\näven i de ryska, samhällena. I en demokratisk tid\r\nmåste man övertyga folkopinionen om att det finns\r\nbättre metoder i kriminalpolitiken.</pre><pre>Överläggningen var härmed avslutad.</pre><pre>(Beslut fattades efter 25 §.)</pre><pre>p10p &gt; 23 §  Nordiskt samarbete</pre><pre>Föredrogs</pre><pre>utrikesutskottets betänkande</pre><pre>1993/94:UU6 Nordiskt samarbete (redog.\r\n1993/94:NR1).</pre><pre>Anf. 75  BENGT HURTIG (v):</pre><pre>Herr talman! I de fem nordligaste länen och\r\nfylkeskommunerna bor ca 1 miljon människor. I\r\nMurmansk och Arkhangelsk oblast bor totalt\r\nungefär 2,8 miljoner människor. Sammanlagt bor\r\ndet alltså ungefär 3,8 miljoner människor på det\r\nsom brukar kallas Nordkalotten. I denna siffra\r\ningår också den samiska befolkningen. Den har sin\r\nsärprägel.</pre><pre>De historiska förändringar som har skett genom\r\nden militära avspänningen har väckt förhoppningar\r\ni den här delen av världen om ett bredare\r\nsamarbete inom samhällslivets alla områden.\r\nEgentligen har vi som bor där uppe talat om\r\nbehovet av ett sådant samarbete under flera\r\ndecennier, men det kalla kriget har varit ett hinder.</pre><pre>I betänkandet nämns den viktiga\r\nKirkeneskonferensen, som hölls den 11 januari\r\n1993, inte 1992 som det står i betänkandet.\r\nKirkeneskonferensen kan bli en startpunkt för ett\r\nstarkare samarbete i regionen. Det råd som\r\nbildades i samband med Kirkeneskonferensen skall\r\nverka för ett samarbete inom en rad olika områden,\r\nt.ex. handel, ekonomi, forskning, teknik,\r\ninfrastruktur, turism, utbildning och kulturellt\r\nutbyte. En del av detta samarbete har också\r\nkommit i gång.</pre><pre>En plan för samarbete mellan Norrbottens län och\r\nMurmansk oblast har undertecknats i år. Denna\r\nplan är en fortsättning på det samarbete som har\r\nbedrivits alltsedan 1988. Flera kommuner har\r\nvänorter i norra Ryssland och i de nordiska\r\ngrannländernas norra delar. Det pågår också ett\r\nomfattande välgörenhetsarbete för att lindra det\r\nsociala elände som har utvecklats i Ryssland.</pre><pre>Miljöproblemen kartläggs i regionen genom ett\r\nsamarbete mellan länsmyndigheterna. Vissa\r\ngemensamma utbildningsinsatser görs också.\r\nNaturligtvis utvecklas också handeln.</pre><pre>Det finns också anledning till oro. I en del\r\nbeskrivningar av Barentssamarbetet kan man få\r\nintrycket att de rika naturtillgångarna i området\r\nskall exploateras på de centraleuropeiska\r\nekonomiernas villkor. Det är viktigt att beslut inte\r\nfattas ovanför huvudena på kalottbefolkningen, i\r\nnågon sort nykolonial anda. Om befolkningen i\r\nregionen körs över är ett kommande bakslag mer\r\neller mindre garanterat. Likaså kommer det att bli\r\nett bakslag om man inte vid en exploatering av olja,\r\ngas och malmer tar hänsyn till de stora\r\nmiljöriskerna med en sådan\r\nexploateringsverksamhet.</pre><pre>Vi kan snart vara tillbaka i djupa motsättningar, om\r\nvi inte tar hänsyn till befolkning och miljö i det här\r\nområdet. Det är därför som jag i min motion\r\nkraftigt understryker ömsesidigheten och\r\nallsidigheten i Barentssamarbetet.</pre><pre>Jag är inte helt nöjd med utskottets skrivning, men\r\njag uppskattar den positiva hållning som avspeglas\r\ni texten.</pre><pre>Ett annat orosmoln är givetvis den kriminalitet som\r\nbreder ut sig i de västra delarna av Ryssland.\r\nOlaglig handel med sprit och narkotika och annan\r\nkriminalitet kan luckra upp affärsmoralen\r\nytterligare också hos oss i Sverige, och den kan\r\nockså utnyttjas av mindre nogräknade intressenter\r\ni länderna i vår del av världen.</pre><pre>Det fordras verkligen att vi håller garden uppe så\r\natt öst--väst-handeln inte spårar ur. Vi måste bygga\r\nut gränskontroller i stället för att avveckla, eller i\r\nvarje fall minska, dem.</pre><pre>Det är givetvis bra, herr talman, att\r\nkommunikationsministrarna nu haft ett möte och\r\ngjort en deklaration, den 8 september, om\r\ninfrastruktursatsningar i regionen Nordkalotten.\r\nDet är ofrånkomligt att vägnät, järnvägsnät samt\r\ntele- och datakommunikation samordnas, så att\r\ninvesteringar blir maximalt effektiva. Det räcker\r\ninte med deklarationer. Det måste till ett mer\r\nsystematiskt samarbete mellan de statliga verken\r\noch deras myndigheter. Man måste helt enkelt sätta\r\nsig ner för att i detalj planera utseendet på den\r\nfysiska infrastrukturen.</pre><pre>Såväl Banverket som Vägverket har lagt fram\r\nskisser och förslag som kan vara ett mycket\r\nanvändbart material för en sådan plan. Ett förstärkt\r\noch utvecklat järnvägssystem på Nordkalotten\r\nskulle också ha stor betydelse för Bothnia- och\r\nNorrbothniaprojekten. Det skulle också förstärka\r\nbehovet av insatser i Haparanda, exempelvis av en\r\nomaxlingsstation.</pre><pre>Jag konstaterar att skrivningen är positiv också i\r\ndetta avseende. Men när en motion i\r\nutrikesutskottet anses vara besvarad är den i\r\npraktiken avslagen. Jag tycker att vi skulle haft en\r\nnågot djärvare hållning. En sådan hållning kommer\r\ntill uttryck i Bertil Måbrinks meningsyttring, till\r\nvilken jag yrkar bifall.</pre><pre>Anf. 76  INGER KOCH (m):</pre><pre>Herr talman! Den nya europeiska öppenheten och\r\nsträvan till integration innebär en utmaning för det\r\nnordiska samarbetet. Det är också det europeiska\r\nengagemanget som är nyckeln till vår nordiska\r\nframtid. De nordiska statsministrarna stadfäste\r\nredan i Bornholmsdeklarationen sitt gemensamma\r\nintresse för att delta i ett utbyggt utrikespolitiskt,\r\nsäkerhetspolitiskt och ekonomiskt samarbete i\r\nEuropa.</pre><pre>Som en följd av utvecklingen i Central- och\r\nÖsteuropa har säkerhetsbegreppet vidgats. Det\r\nomfattar nu t.ex. även ekonomi, miljö och\r\nmänskliga rättigheter. De största säkerhetspolitiska\r\nriskerna i dag förorsakas av de etniska och\r\nnationella motsättningarna i Östeuropa och det\r\nalltmer kritiska ekonomiska läget där.</pre><pre>Dessa faktorer har redan lett till ett starkt nordiskt\r\nengagemang inom ramen för ESK-processen. Den\r\nnordiska Bosnienbataljonen är ett bidrag. Det är\r\nviktigt att de nordiska länderna på alla sätt bidrar\r\ntill att trygga demokratin, till att värna om de\r\nmänskliga rättigheterna och till att skapa en\r\nekonomisk bärkraftig utveckling i Europa. Men\r\ndetta kan vi klara endast i samarbete med EU.</pre><pre>I det ökade regionala samarbete som vi nu ser växa\r\nfram i vår närhet, har de nordiska länderna redan\r\nen given roll. Ett samarbete med de europeiska\r\ninstitutionerna kommer att berika också det\r\ntraditionella nordiska samarbetet inom Nordiska\r\nrådets ram. Jag tänker närmast på det etablerade\r\nsamarbetet inom Östersjörådet, på det baltiska\r\ninvesteringsprogrammet, på Nordiska rådets\r\narbetsprogram för Baltikum och Östeuropa och på\r\nNordiska investeringsbanken. Av stort värde är\r\nnaturligtvis också samarbetet mellan Nordiska\r\nrådet och Baltiska rådet.</pre><pre>Samarbetet inom Barentsregionen, Barents Euro-\r\nArktiska råd -- där frågor som rör miljö, ekonomi,\r\nteknik och vetenskap samt infrastrukturen skall\r\ndiskuteras -- är ett bra exempel på ett nytt sätt att\r\nsamarbeta. Bengt Hurtig pekade också på detta\r\nalldeles nyss.</pre><pre>Även befolkningsfrågor, mänskliga kontakter,\r\nkulturella förbindelser och turism diskuteras i\r\nrådet. Barentsrådet kommer också att medverka i\r\nden särskilda kommitté som skall bildas för\r\nregionernas Europa inom unionen.</pre><pre>Skapandet av ett ömsesidigt givande och ett\r\nvaraktigt samarbete över Storkalotten kommer\r\nockså att bidra till fortsatt stabilitet i våra\r\nnärområden.</pre><pre>Utmaningarna på Kolahalvön är enorma. Vi har\r\ndär en miljöförstöring nästan utan motsvarighet på\r\nandra håll i Europa och en oerhört stark militär\r\ndominans, som förhoppningsvis kan brytas genom\r\nen övergång till ett mer civilt samhälle. De stora\r\nresurser som krävs för detta och för att förbättra\r\nmiljön finns inte inom regionen. Det är därför\r\nnödvändigt att sätta in detta samarbete i ett sådant\r\nvidare sammanhang som EU:s medverkan leder\r\ntill. Därmed skapas också en länk till det övriga\r\nEuropa.</pre><pre>Vid Nordiska rådets 43:e session i Mariehamn för\r\ntvå veckor sedan, antogs t.ex. också en\r\nrekommendation till Nordiska ministerrådet om att\r\nutarbeta ett konkret handlings- och\r\nsamarbetsprogram för Nordens närområden, med\r\nsärskild uppmärksamhet på S:t Petersburg- och\r\nLeningradregionen. Möjligheter och förutsättning\r\ntill samarbete på miljö- , handels- , kultur- och\r\ninfrastrukturområden skall särskilt beaktas.</pre><pre>Vidare antogs också en rekommendation till\r\nMinisterrådet om att, för att bemöta de ökade\r\nkraven på koordinering och utökat samarbete som\r\nföljer av den europeiska integrationen, förstärka\r\nresurserna för det nordiska regionalpolitiska\r\nsamarbetet. I utvecklingsarbetet skall även de\r\neventuella kommande möjligheterna till\r\nstrukturpolitiskt samarbete med EU beaktas, och\r\nde förutsättningar som finns och de institutionella\r\nformer som krävs, skall analyseras, för att ett\r\neffektivt regionalpolitiskt samarbete skall kunna\r\netableras i Östersjö- respektive Barentsregionen.</pre><pre>Vidare rekommenderade rådet Ministerrådet att\r\netablera ett samarbete med utvecklingsorganen i\r\nNordkalottens län och fylken för att utveckla\r\nkonkreta projekt som kan ingå i ett utvidgat\r\nregionalpolitiskt samarbete inom Barentsregionen.\r\nSåvitt jag förstår, efterlyste Bengt Hurtig precis\r\ndetta nyss.</pre><pre>Allt detta visar, herr talman, att de allt fastare band\r\nsom Norden nu också genom Sveriges, Norges och\r\nFinlands medlemskapsförhandlingar är i färd att\r\nknyta med EU, ger de nordiska länderna inte bara\r\nen unik möjlighet att bygga ut ett samarbete\r\nsinsemellan utan också en möjlighet att stärka\r\nNordens röst i Europa och i världen i övrigt.</pre><pre>Men det är viktigt att det förnyelsearbete som nu\r\ninletts, i syfte att finna former för ett starkt och\r\ndynamiskt nordiskt samarbete inom en vidare\r\neuropeisk ram, hela tiden prövas, effektiviseras och\r\nanpassas till förändrade förhållanden. Detta gäller\r\nnaturligtvis också parlamentarikerns roll i\r\nverksamheten.</pre><pre>Herr talman! Jag yrkar bifall till utrikesutskottets\r\nhemställan.</pre><pre>Anf. 77  BENGT HURTIG (v) replik:</pre><pre>Herr talman! Inger Koch och jag är nog i huvudsak\r\növerens om principerna. Det är fina deklarationer\r\nsom kommer från Nordiska rådet om att utveckla\r\nvaraktigt samarbete.</pre><pre>Deklarationerna från Nordiska rådet om olika\r\ntyper av samarbetsprojekt har ofta inte lett till så\r\nmånga konkreta resultat. Om vi skall kunna få\r\nkonkreta resultat, fodras det att det tillskjuts\r\nekonomiska resurser dels till miljösamarbetet på\r\nNordkalotten, dels till de aktuella myndigheterna\r\nså att man där kan sätta i gång med upprättandet av\r\nplaner för infrastrukturverksamheten, osv.</pre><pre>Har Inger Koch kännedom om huruvida regeringen\r\ni budgetpropositionen har tillskjutit medel, så att vi\r\nfår se konkreta aktioner på grundval av de principer\r\nsom vi är överen om?</pre><pre>Anf. 78  INGER KOCH (m) replik:</pre><pre>Herr talman! Jag kan, Bengt Hurtig, inte säga om\r\ndetta redan har hunnit avspeglas i\r\nbudgetpropositionen, eftersom den i stort sett är\r\nklar. De rekommendationer som Nordiska rådet\r\nhoppas skall kunna fullföljas, med det allt\r\neffektivare arbete som rådet förordar, och som\r\näven ministrarna sagt sig vara beredda att ställa upp\r\npå, hoppas jag att vi skall kunna se det, om inte i\r\nårets, så i nästa års budgetproposition.</pre><pre>Anf. 79  BENGT HURTIG (v) replik:</pre><pre>Herr talman! Denna diskussion har ju nu pågått\r\nminst ett år. Det gick betydligt snabbare att\r\nutveckla östsamarbetet med Polen och Baltikum.\r\nJag vill understryka att detta är en del av Norden,\r\nsom vi har landförbindelse med och där handel och\r\nutbyte av olika slag snabbt kan utvecklas. Men\r\nmiljöproblemen är omfattande, och behoven av ett\r\nfolkligt samarbete och fortsatt avspänning är stora.\r\nJag avvaktar med spänning vad\r\nbudgetpropositionen kommer att innehålla i detta\r\navseende. Vi får säkert tillfälle att återkomma.</pre><pre>Anf. 80  INGER KOCH (m) replik:</pre><pre>Herr talman! Jag kan upplysa Bengt Hurtig om att\r\nNordiska rådet fattade beslut om en\r\nrekommendation när det gäller säkerhet, energi\r\noch miljö, framför allt i dessa områden. Jag hoppas\r\natt även denna rekommendation skall leda till en\r\nförbättring.</pre><pre>Anf. 81  JAN FRANSSON (s):</pre><pre>Herr talman! En omfattande utslagning från\r\narbetsliv och gemenskap pågår nu i hela Europa.\r\nNär människor känner att de inte behövs, växer\r\nmissnöjet mot samhället och de demokratiska\r\ninstitutionernas förmåga att lösa problemen. Den\r\nekonomiska krisen riskerar att gå över i en kris för\r\ndemokratin.</pre><pre>Sysselsättningen är den helt övergripande frågan i\r\nden socialdemokratiska politiken. Detta\r\nmanifesterade vi senast för några veckor sedan på\r\nvår Europakongress. Kampen mot arbetslöshet,\r\nkampen för att varje människa har rätt till en\r\nmeningsfull sysselsättning och att känna att hon\r\nbehövs i samhället, är den fråga som nu står överst\r\npå den politiska dagordningen i vårt fortsatta\r\nEuropasamarbete.</pre><pre>Vi socialdemokrater har genom det samarbete som\r\narbetarrörelsen nu bedriver på nordisk basis i\r\neuropeiska sammanhang fått klart för oss att vi med\r\nvåra traditioner när det gäller arbetsmarknaden i\r\nNorden har goda möjligheter att påverka den\r\npolitik som nu utformas. Det vore illa om Nordiska\r\nrådet hamnade på åskådarplats i den process som\r\nnu tyder på ett omtänkande och nytänkande i\r\nEuropa vad gäller sysselsättningen.</pre><pre>Mot bakgrund av de senaste årens växande\r\narbetslöshet i de nordiska länderna är det illa att\r\ninga initiativ har tagits från svensk sida av dem som\r\nnärmast är ansvariga, nämligen samarbetsministern\r\noch arbetsmarknadsministern, för genomförande\r\nav det samarbetsavtal som undertecknades redan\r\n1983 om en gemensam arbetsmarknad.</pre><pre>Vid Nordiska rådets session på Åland för två\r\nveckor sedan beslöt rådet att rekommendera\r\nministerrådet att före den 1 mars 1994 lägga fram\r\nförslag om åtgärder, som på ett nordiskt plan kan\r\nbidra till ökad sysselsättning. Hade ansvariga\r\nministrar visat det intresset för det nordiska\r\nsamarbetet att de hade närvarit i kammaren när vi\r\nnu diskuterar detta, hade jag frågat vilka initiativ\r\noch vilka förberedelser som de ansvariga\r\nministrarna vidtar för att verkligen göra nästa\r\nsession här i Stockholm i mars till ett nordiskt möte,\r\nsom klart markerar för de nordiska folken, och inte\r\nminst för våra ungdomar, att kampen mot\r\narbetslösheten är den viktigaste frågan.</pre><pre>Vi är medvetna om att det inte finns några enkla\r\nlösningar på arbetslösheten av typen ''sänk skatten\r\noch avreglera, så gör marknaden resten''. De som\r\ntror att sådana finns måste redan ha blivit gruvligt\r\nbesvikna.</pre><pre>Ute i Europa är det två skolor som gör sig gällande.\r\nDen ena menar att avreglering av\r\narbetsmarknaden, försämring av de anställdas\r\nanställningsskydd och försvagning av fackets\r\ninflytande är lösningen. Den andra går ut på att\r\nstärka individernas ställning, att rusta dem som nu\r\när arbetslösa eller hotas av arbetslöshet för de jobb\r\nsom kommer att finnas. Det torde inte råda någon\r\ntvekan om vilken inriktning vi socialdemokrater\r\nstår för.</pre><pre>Vad som behövs är politiska beslut som inte bara\r\nstimulerar tllväxt utan också korrigerar\r\nmarknadens och industrisamhällets till synes\r\nobönhörliga utslagning av människor. Vi\r\naccepterar inte att människor betraktas såsom\r\navfall. Det rimmar illa med vår uppfattning om alla\r\nmänniskors lika värde. Vi accepterar inte en\r\nmassarbetslöshet, där en hel ungdomsgeneration\r\nslås ut.</pre><pre>Jag har i Danmark mött en bild som skrämmer mig\r\noerhört. Danmark har till skillnad från Sverige haft\r\nen hög arbetslöshet under lång tid, och det finns\r\nmycket att lära av förhållandena där. En bild, som\r\njag har fått från politiker och andra ansvariga, är en\r\nung familj med föräldrar i åldern 20--30 år och med\r\nett eller ett par barn. De unga föräldrarna har aldrig\r\nhaft ett arbete med det liv, den identitet och den\r\nrytm som det innebär. Passiviteten har blivit nästan\r\nfullständig. Att sitta och titta på TV:s olika kanaler\r\nblir i stort sett den enda sysselsättningen.\r\nMathållningen består till stor del av chips, när man\r\ntittar på TV.</pre><pre>Det sociala kontaktnät som uppstår genom arbete\r\noch fritidsaktiviteter saknas. Även om man\r\nekonomiskt sett skulle kunna åka på semester, blir\r\npassiviteten ett hinder.</pre><pre>I denna situation skall de ungas barn växa upp. De\r\nhar aldrig fått uppleva att föräldrarna har ett arbete\r\nmed allt vad detta innebär. Allt fler i Danmark talar\r\nom en förlorad generation, i mitt exempel de unga\r\nföräldrarna. Det är mycket stor risk för att en ny\r\nförlorad generation är på väg: de ungas barn. Det\r\nkommer att behövas omfattande insatser för att så\r\ninte skall bli fallet. Vi måste vara starkt medvetna\r\nom att det i arbetslöshetens spår håller på att växa\r\nfram ett mycket allvarligt folkhälsoproblem. Låt\r\noss också i det nordiska samarbetet göra allt för att\r\nförhindra en sådan utveckling.</pre><pre>Anf. 82  WIGGO KOMSTEDT (m):</pre><pre>Herr talman! Det är helt naturligt att riksdagen i en\r\nnordisk debatt även uppehåller sig vid frågor som\r\ngäller Sveriges framtid i ett allt starkare och\r\nintegrerat Europa. De senaste årens snabba\r\nscenförändringar har skapat nya förutsättningar\r\noch ändrade förhållanden. Vi har än så länge endast\r\nkunnat skönja de formella ramarna för dessa, och\r\nderas reella innebörd har vi av naturliga skäl ännu\r\ninte kunnat bilda oss en klar uppfattning om.</pre><pre>Jag syftar givetvis på det förhoppningsvis snart\r\nikraftträdande EES-avtalet och på Sveriges\r\nframtida medlemskap i EG. Jag vill emellertid här\r\nrikta uppmärksamheten på den form av\r\nmellanstatligt samarbete som det nordiska\r\nsamarbetet representerar. Jag gör det med en\r\nkänsla av att vi inför de stora förändringar som\r\nförestår inte tillräckligt beaktar de erfarenheter\r\nsom det nordiska samarbetet erbjuder. Att Norden\r\nredan i en dryg mansålder har varit en långt\r\nintegrerad region i Europa med passfrihet,\r\ngemensam arbetsmarknad och likabehandling i\r\nfråga om social trygghet såsom hörnstenar i\r\nsamarbetet upplevs av gemene man såsom en\r\nsjälvklarhet. Vi reflekterar inte ens över dess\r\nfördelar. Ändå bör vi besinna att det nordiska\r\nsamarbetet inte har kommit såsom en skänk från\r\novan.</pre><pre>Det representerar i stället ett mångsidigt och\r\nstundom tålamodskrävande samarbete, som\r\nutvecklats utan överstatliga regler men i en allt\r\nstarkare förvissning om att små länders\r\nintressegemenskap kan ersätta och överbrygga\r\nårhundradens split och stundom krigiska relationer.\r\nDet nordiska samarbetet kan förvisso lyftas fram\r\nsom en samarbetsmodell också för andra regioner i\r\nEuropa. I dag gäller detta mer än på länge.</pre><pre>Nordiska rådet, vars svenska delegation har drygt\r\nen tiondel av kammarens ledamöter som sina\r\nmedlemmar, är unikt som samarbetsorgan, också i\r\nså måtto att både regeringar och parlament är\r\nsamarbetspartner i rådet. Den dimensionen gör det\r\nockså naturligt att rådets inriktning och\r\nverksamhetsformer ändras och moderniseras i nära\r\nsamarbete mellan regeringarna och parlamenten.</pre><pre>Den av statsministrarna beslutade nyvärderingen\r\nav det nordiska samarbetet har varit viktig och\r\nvärdefull även för Nordiska rådet, eftersom den på\r\nett klarläggande sätt har visat på möjligheterna och\r\näven på begränsningarna i det fortsatta nordiska\r\nsamarbetet i det europeiska\r\nintegritetsperspektivet.</pre><pre>Statsministrarnas bedömning av det nordiska\r\nsamarbetets framtid är positiv. Nordiska rådet har\r\nredan instämt i denna bedömning. Samtidigt har\r\nrådet under det gångna året haft tillfälle att\r\npraktisera den ökade budgetmakt som man länge\r\nkrävt och som regeringarna numera har gått med\r\npå. Den av statsministrarna förordade nysatsningen\r\npå det kulturella samarbetet -- som tyvärr måste ske\r\ngenom nedskärningar på andra områden, eftersom\r\nbudgeten inte tillåts öka -- har på det stora hela\r\ngodtagits av rådet, om än med en viss vånda.</pre><pre>Jag tror emellertid att det är viktigt att vi även i det\r\nnordiska samarbetet iakttar stor försiktighet med\r\nutgifterna. Lika viktigt är det att Nordiska rådet gör\r\nde omprioriteringar som situationen kräver. Den\r\nförr ofta prövade modellen att på nordisk väg ta\r\nfram förslag om resurser som man på hemmaplan\r\nfått avslag på bör en gång för alla avskrivas. Det\r\nkräver det trängda budgetläget i alla nordiska\r\nländer. Samtidigt är detta inget hinder för att vi\r\nvidareutvecklar det nordiska samarbetet på andra\r\nområden med gemensamma nordiska intressen,\r\nsåsom miljöpolitik, energi och utveckling av\r\ninfrastrukturen.</pre><pre>Utrikespolitiken var länge tabu i Nordiska rådets\r\nverksamhet men har efter det att den politiska\r\nkartan i Europa ritats om förts in även i Nordiska\r\nrådet. Vid novembersessionen i fjol infördes en ny\r\nordning, innebärande att en av utrikesministrarna\r\nlämnar en redogörelse i rådet. Därpå följer en\r\ngeneraldebatt. Denna ordning tillämpades också\r\nvid sessionen i Mariehamn häromveckan. Detta är\r\ngivetvis i takt med tiden. Det nordiska samarbetet\r\när ju en del av det europeiska och det övriga\r\ninternationella samarbetet. Men vad som är viktigt\r\när att rådet självt inte börjar plöja egna fåror på det\r\nutrikespolitiska fältet utan att man följer de linjer\r\nsom regeringar och parlament slagit fast.</pre><pre>I linje med Nordiska rådets orientering mot ökade\r\nkontakter med omvärlden har rådets presidium\r\nförordat en samordning av de nordiska frågorna\r\nmed de europeiska i de nationella parlamenten. I\r\nSverige har frågan följts upp i en flerpartimotion\r\nfrån i vintras. Vi moderater stod inte med som\r\nundertecknare, men vi instämmer i grundfrågan.</pre><pre>Däremot har jag som medlem i\r\nförvaltningsstyrelsen och som vice ordförande i\r\nNordiska rådets svenska delegation haft svårt att\r\nförstå den administrativa gången i detta ärende,\r\ndvs. frågan om inrättandet av ett riksdagens\r\ninternationella kansli, RIK.</pre><pre>Frågan diskuterades på talmanskonferensen i\r\ndecember i fjol på basis av ett förslag från\r\nriksdagsförvaltningen. Vad som beslöts vid detta\r\ntillfälle beträffande rådsdelegationens kansli har\r\ndet rått delade meningar om. Något protokoll som\r\nhade kunnat vägleda oss finns inte. Därefter har\r\nfrågan genom olika administrativa beslut förts\r\nvidare utan att delegationen i Nordiska rådet vid\r\nnågot tillfälle haft möjlighet att framlägga sina\r\nsynpunkter.</pre><pre>Detta har kunnat ske först i samband med att\r\ndelegationens anslagsäskande för någon vecka\r\nsedan lämnades in. För egen del har jag hävdat att\r\nden organisatoriska förändring som eftersträvas\r\nmycket väl kunde ha fått anstå till dess att klarhet\r\nvunnits om Sverige blir medlem av EG eller inte.</pre><pre>Förfaringssättet vid denna\r\norganisationsförändring, som konkret innebär att\r\ndelegationens kansli upphör som egen myndighet,\r\nkan kortfattat beskrivas som ett sätt att avskaffa en\r\nstatlig myndighet utan att man märker det.</pre><pre>Det sätt på vilket man gått till väga skiljer sig\r\nmarkant från vad som gällt i andra liknande fall, där\r\ndenna kammare har kunnat ta ställning till ett på\r\nvedertaget sätt utarbetat förslag. Det inträffade\r\nökar dess värre inte riksdagens anseende som\r\narbetsgivare och arbetsplats.</pre><pre>Delegationen har, som sagt, funnit detta\r\nanmärkningsvärt. Vi hoppas nu att vi skall kunna\r\nhitta den rätta samverkansformen, så att Nordiska\r\nrådets arbete kan fortsätta i den positiva anda som\r\nvi alla hoppas på.</pre><pre>Anf. 83  ELVER JONSSON (fp):</pre><pre>Herr talman! Det sägs att Norden och Nordiska\r\nrådet är de mest disparata organen på detta\r\njordklot. Men det kan också påstås att de är de mest\r\nsammanhållna och mest harmoniska organen i vår\r\ndel av världen. För den skull saknas inte problem.\r\nDärför behöver det nordiska samarbetet förnyas\r\noch utvecklas. Det behöver också förenklas,\r\nframför allt med tanke på människorna i det\r\npraktiska vardagslivet.</pre><pre>Inför EES-förhandlingarna och förberedelserna för\r\nSveriges ansökan om medlemskap i EG har det från\r\nvissa håll uttryckts pessimism om det nordiska\r\nsamarbetets framtid. För att kunna få en bättre bild\r\nav vad som förändrat den politiska bilden i Europa\r\nhar nya samarbetsformer krävts också för Norden.\r\nPå Nordiska rådets uppmaning lät statsministrarna\r\nföreta en s.k. nyvärdering av det nordiska\r\nsamarbetet. Det kunde konstateras att det fanns\r\ngoda förutsättningar för ett fortsatt omfattande\r\nnordiskt samarbete, om än i något förändrat skick.</pre><pre>Vad som nu gäller är att vi har ett par sessioner i\r\nstället för bara en. Det har här tidigare sagts att\r\nrådet fått ökad budgetmakt. Detta innebär att vi\r\nbeslutar om innehållet inom de av ministerrådet\r\ngivna ramarna. Det har också poängterats att\r\nutrikes- och säkerhetspolitiska frågor inte längre är\r\ntabu.</pre><pre>Det faktum att regeringarna fortsättningsvis också\r\ningår i rådet tycker jag borgar för att Nordiska\r\nrådet behåller sin unika ställning som\r\nsamarbetsorgan för fem länder och tre\r\nsjälvstyrande områdens regeringar och parlament.</pre><pre>Parlamentarikerna å sin sida har i princip sagt sig\r\nvara eniga och instämma i statsministrarnas förslag\r\ntill prioritering på vissa samarbetsområden. Dessa\r\nomfattar de flesta av de traditionella\r\nsamarbetsfrågorna. Positivt är också att\r\nutvecklingen av infrastruktur, samarbete om\r\nenergi- och resursfrågor samt regionalt samarbete\r\nsärskilt framhålls. Det är nämligen genom\r\nsamarbete på dessa områden som Norden kan\r\nförstärkas och förbättra sin ställning som en\r\nslagkraftig och expansiv region i Europa.</pre><pre>Herr talman! Medlemmar från fem av riksdagens\r\npartier lade i vintras fram en motion som syftade till\r\natt förstärka det parlamentariska samarbetet i\r\nnordiska frågor och därigenom motverka risken för\r\nett demokratiskt underskott i och med att större\r\neuropeiska samarbetsforum uppstår.</pre><pre>Nu säger utrikesutskottet att man delar\r\nmotionärernas syn på behovet av att det\r\nparlamentariska samarbetet effektiviseras i takt\r\nmed att regeringarnas nordiska samarbete\r\nreformeras. I sina slutsatser landar man i\r\nutrikesutskottet ändå på ett ställningstagande som\r\ninnebär att man inte tillstyrker motionen. I stället\r\nnöjer man sig med ett förhållandevis försiktigt\r\nuttalande.</pre><pre>Debatten här handlar självfallet om den\r\nredogörelse som vi har fått när det gäller Nordiska\r\nrådets verksamhet fram t.o.m. sessionen i mars i år.\r\nJag vill ändå beröra ett par frågor som har haft stor\r\ntyngd och som återkom också vid vårt senaste möte\r\ni Mariehamn. För det första gäller det miljö- och\r\nsäkerhetsfrågor. För det andra gäller det\r\nsysselsättningen.</pre><pre>På grund av de många atomavfallsprodukter som\r\nfinns i våra nordområden och de omfattande\r\nindustriutsläppen, inte minst från det ryska landet\r\noch från Kolahalvön, har miljöhoten ökat enormt\r\ninom Nordkalotten och Barentshavsområdena.\r\nDär har ledamoten av Nordiska rådet, Hugo\r\nBergdahl, vid flera tillfällen aktualiserat att det\r\nbehövs stora kraftinsatser för att få hejd på den\r\nväldiga miljöförstöring som pågår i det norra\r\nområdet. Miljöutskottet i Nordiska rådet har för\r\növrigt, vilket utrikesutskottet citerar, sagt att man\r\nmed skärpa måste ta itu med åtgärder som främjar\r\natomsäkerheten i nordområdena, bl.a. genom\r\nbindande internationella avtal om atomsäkerhet\r\noch om hantering av avfall från civil och militär\r\nverksamhet. Man har också uttalat sig för att det\r\nhär måste ske mycket snabbt.</pre><pre>Den andra frågan som jag kort ville beröra är den\r\nplåga som Norden känner av när vi för närvarande\r\nhar en oacceptabelt hög arbetslöshet. Därför är det\r\nbåde angeläget och naturligt att Nordens politiker\r\ntillsammans diskuterar vad som går att göra.</pre><pre>Situationen är ju den att den våg av arbetslöshet\r\nsom har sköljt in över europeiska länder också har\r\nnått fram till det nordiska området. Den höga\r\narbetslöshet som tog sin fart 1990 i Sverige har\r\nfortsatt att stiga till för oss oacceptabelt höga\r\nnivåer. Utvecklingen i Norge och på Island är\r\nliknande. Danmark som under lång tid har brottats\r\nmed hög arbetslöshet har en relativt sett\r\noförändrad situation, medan Finland drabbats\r\nhårdast med en öppen arbetslöshet kring 20 %.</pre><pre>I statsministrarnas uttalande i Mariehamn pekar\r\nman på några vitala områden som är en\r\nförutsättning för hög sysselsättning och därmed för\r\nfortsatt välfärd. Det ekonomiska utskottet lyckades\r\nkomma fram till en enad ståndpunkt angående\r\nmedlemsförslagen om åtgärder mot arbetslöshet.\r\nAlla partigrupper i ekonomiska utskottet var eniga\r\nom behovet av ökade satsningar på forskning,\r\nutveckling och utbildning. Utskottet underströk\r\nockså de nordiska ländernas beroende av\r\ninternationell handel, och att det därför är\r\nväsentligt att regeringarna medverkar till positiva\r\nresultat i GATT-förhandlingarna.</pre><pre>Jan Fransson, som tidigare talade här, hade några\r\nkritiska synpunkter. Han menar att det under en\r\ntioårsperiod inte har tagits några initiativ från\r\nsvensk sida. Det var rejäla svingar han riktade mot\r\nsocialdemokratiska ministrar och statsråd samt\r\näven mot regeringsmedlemmar av annan kulör. På\r\nden punkten vill jag ändå mena att det har skett\r\nnågot, men att både rådet och statsministrarna i\r\nfullt samförstånd med samarbetsministrarna säger\r\natt man nu måste ta till väldiga krafttag för att reda\r\nupp den svåra situation där miljontals människor i\r\nNorden är utan arbete.</pre><pre>Rent principiellt hade Jan Fransson synpunkter\r\nsom det är lätt att instämma i, nämligen faran av\r\nden väldiga passivisering som äger rum då\r\nmänniskor går utan arbete. Men att antyda att det\r\ninte skulle göras insatser nationellt och nordiskt för\r\natt ta itu med arbetslösheten menar jag ändå är en\r\növerdrift. Låt oss, Jan Fransson, ta gemensamma\r\ntag för att komma till rätta med problemen. På den\r\npunkten gör jag tolkningen att det finns en god\r\nsamstämmighet.</pre><pre>Till sist de svårigheter som råder för människor\r\nmed vardagsnära dagliga problem. Förre ministern\r\noch parlamentarikern Nils G. Åsling har gjort en\r\nsnabbutredning som har redovisat en rad\r\nkvarstående hinder för medborgare och nordbor\r\nnär det gäller möjligheten att resa, uppehålla sig\r\noch jobba i olika delar av Norden. Dessa hinder bör\r\nsnarast undanröjas eftersom de motverkar den\r\nsträvan till friare samfärdsel mellan de nordiska\r\nfolken som faktiskt var ett utredningsmål redan för\r\n40 år sedan.</pre><pre>Sysselsättningspolitiken är naturligtvis i första hand\r\nen nationell angelägenhet, men den står för den\r\nskull enligt min mening inte i strid med\r\ngemensamma nordiska tag för att komma till rätta\r\nmed bristen på jobb. Insatser på\r\nkommunikationsområdet, bättre\r\nenergiutnyttjande, gemensamma\r\nutbildningsinsatser och insatser för miljön kan\r\ntjäna de syftena.</pre><pre>Herr talman! Jag ser fram emot den debatt som\r\nkommer att hållas i denna sal i mars nästa år, då\r\nman framför allt kommer at ta itu med insatserna\r\nför att göra det möjligt att trygga jobben och\r\ndärmed välfärden på sikt, både i Sverige och i\r\nNorden.</pre><pre>Anf. 84  JAN FRANSSON (s) replik:</pre><pre>Herr talman! Jag tror att Elver Jonsson avsiktligt\r\nmissförstod mig när han sade att jag påstår att det\r\ninte har tagits några initiativ under de senaste tio\r\nåren, inte sedan samarbetsavtalet. Jag menar,\r\nprecis på samma sätt som Elver Jonsson, att den\r\narbetslöshet som börjat skölja över oss i sådana tal\r\natt man kan prata om massarbetslöshet är något\r\nsom har skett de senaste åren. Det var naturligtvis\r\ndet jag avsåg. Det är märkligt att inte den svenska\r\nregeringen är mer aktiv när arbetslösheten månad\r\nför månad seglar upp till höjder som vi aldrig har\r\nkunnat drömma om, inte någon av oss.</pre><pre>Om den ansvarige svenske\r\narbetsmarknadsministern hade haft någonting\r\npositivt att redovisa när det gäller den egna\r\naktiviteten utgår jag ifrån att han av rent politiska\r\nskäl hade tagit tillfället i akt att ge oss en\r\nredovisning på Nordiska rådets senaste session för\r\ntvå veckor sedan. Det fanns ingenting i det\r\nanförandet som antydde att han över huvud taget\r\nhade läst vad som står i artiklarna 9 och 10 i det här\r\nsamarbetsavtalet.</pre><pre>Elver Jonsson och jag är helt överens om, och det\r\nvar just det jag avslutade mitt anförande med, att\r\ndet krävs gemensamma tag, kanske inte bara i vårt\r\nland. Vi skall också utnyttja möjligheten att i det\r\nnordiska samarbetet klart visa att vi är beredda att\r\nvidta konkreta gemensamma åtgärder och ge ett\r\nbesked till de nordiska folken om att den här frågan\r\nstår överst på dagordningen.</pre><pre>Anf. 85  ELVER JONSSON (fp) replik:</pre><pre>Herr talman! Jag håller med om att Jan Fransson\r\nhade en snygg avslutning och ändå kom ned på\r\nfötter. Men han förirrade sig in i några påståenden\r\nsom jag tror det är rimligt att påpeka. När Jan\r\nFransson säger att jag har missupfattat honom\r\nnågot är det nog inte så. Jag har följt hans\r\nanförande ord för ord, eftersom det så väl stämmer\r\növerens med det han sade i Mariehamn. Där står\r\natt inga initiativ har tagits av dem som är närmast\r\nansvariga för genomförandet av det samarbetsavtal\r\nsom undertecknades 1983 om en gemensam\r\narbetsmarknad. Min poäng var att det var en stor\r\növerdrift att säga detta. Jag tycker möjligen att det\r\nvar något orättvist mot hans socialdemokratiska\r\nstatsråd, som under åren har gjort en och annna\r\ninsats här.</pre><pre>Det är riktigt att arbetslösheten har skjutit fart de\r\nsenare åren. Från 1990 fram till nu har det varit en\r\nstigande kurva. Det erkännandet skall väl ändå ges\r\nJan Fransson att han klädsamt säger att det inte\r\nfinns några enkla lösningar. Det är riktigt. Men det\r\när otvetydigt så att arbetsmarknadsministern från\r\nSverige i debatten -- om han hade lästa de artiklar\r\nsom Jan Fransson talade om vet jag inte --\r\nredovisade den mycket stora insats som Sveriges\r\nriksdag, på regeringens förslag, har beslutat om,\r\noch där nya åtgärder är på gång. Det är den största\r\ninsatsen i modern tid. Det hindrar inte att vi ändå\r\nfår fortsätta med förnyade ansträngningar.</pre><pre>Anf. 86  JAN FRANSSON (s) replik:</pre><pre>Herr talman! Det är inte särskilt fruktbart att Elver\r\nJonsson och jag fortsätter den här diskussionen. Jag\r\när klart medveten om de möjligheter jag som\r\nledamot har att begära en redovisning från den\r\nansvarige arbetsmarknadsministern. Jag är\r\nnaturligtvis besviken över att han inte finns här i\r\nkammaren när vi diskuterar det nordiska\r\nsamarbetet. Det var fler än jag som inte var särskilt\r\nimponerade av arbetsmarknadsministerns\r\nanförande på den senaste sessionen.</pre><pre>Anf. 87  MARIANNE ANDERSSON (c):</pre><pre>Herr talman! Det är väl ändå litet för mycket begärt\r\nav Jan Fransson att arbetsmarknadsministern\r\nskulle vara här i kammaren när vi diskuterar\r\nnordiska frågor. Arbetsmarknadsfrågorna är\r\noerhört väsentliga, det är vi alla överens om. De\r\nåtgärder som har föreslagits av\r\narbetsmarknadsministern är, precis som Elver\r\nJonsson sade, de mest kraftfulla i modern tid. Att\r\ntala om ointresse därför att\r\narbetsmaknadsministern inte är här är ganska\r\nomaga.</pre><pre>Herr talman! Jag vill fortsätta med att kommentera\r\nNordiska rådets arbete, som under de senaste åren\r\npräglats av en strävan att stärka den europeiska\r\ndimensionen i det nordiska samarbetet. Denna\r\nsträvan motiveras särskilt av EES-avtalet samt de\r\nnordiska ländernas förhållande till EG, de politiska\r\nomvälvningarna i Östeuropa och de baltiska\r\nstaternas självständighet.</pre><pre>Som ett resultat av den arbetsgrupp som\r\nstatsministrarna tillsatte 1991 har bl.a. vissa\r\nförändringar gjorts i Helsingforsavtalet från 1962.\r\nDe ändringarna syftar till att stärka det nordiska\r\nsamarbetet på områden som är av genuint\r\ngemensamt nordiskt intresse samt att bygga ut det\r\npolitiska samarbetet avseende europeiska och\r\nregionala samarbetsfrågor, för att därigenom\r\nunderlätta ländernas deltagande i det kommande\r\nEES- och EG-samarbetet.</pre><pre>Nytt i Helsingforsavtalet är att det särskilt markeras\r\natt länderna bör rådgöra med varandra i frågor av\r\ngemensamt intresse som behandlas i europeiska\r\noch andra internationella organisationer. Vidare\r\nunderstryks vikten av att regeringarna tillvaratar\r\ngemensamma nordiska intressen i europeiskt och\r\nannat internationellt samarbete.</pre><pre>Genuina nordiska samarbetsområden är bl.a.\r\nkultur, utbildning och forskning, vilket också\r\nbetonats i statsministergruppens rapport och i\r\nministerrådsförslaget om planerna på en\r\nnyvärdering av det framtida nordiska\r\nkultursamarbetet. Kulturutskottet har sedan\r\nsessionen i Oslo arbetat intensivt med att ta fram\r\nprioriteringar inom kultur-, forsknings- och\r\nutbildningsområdena och haft täta kontakter med\r\nministerrådet, eftersom kulturen nu tillförs ökade\r\nresurser. Samtliga prioriterade områden, t.ex.\r\nkulturfonden, barn och ungdom, medie- och\r\nspråksamarbete, har alla ett och samma mål,\r\nnämligen att stärka den nordiska samhörigheten\r\noch identiteten i såväl Norden som Europa.</pre><pre>Vi menar att den kulturella mångfalden i Europa\r\ninte är ett hot utan en möjlighet, men för att kunna\r\nmöta denna utmaning måste den nordiska kulturen\r\noch den nordiska identiteten stärkas -- inte minst\r\nviktigt i dessa tider av arbetslöshet. Intressant att\r\nnotera är att även EG börjat visa stort intresse för\r\nkulturfrågor och betonat vikten av att bevara små\r\nkulturer och språk. I den pågående europeiska\r\nintegrationsprocessen blir koncentrationen på egen\r\nidentitet och kultur allt viktigare. Det är ett av flera\r\nskäl för de nordiska länderna att gemensamt\r\nförsöka bevara och intensifiera det nordiska\r\nkultursamarbetet.</pre><pre>Låt mig här beröra ett av de prioriterade områdena,\r\nnämligen mediesamarbetet. Grundvalen för\r\nnordiskt samarbete är ömsesidig språkförståelse\r\noch insikt i grannländernas förhållanden. Här\r\nspelar massmedierna, inte minst televisionen, en\r\nstor roll. Det är i dag alltför få hushåll som kan nås\r\nav nordisk grannlands-TV. Nyligen presenterades\r\nen studie av möjligheten att etablera en gemensam\r\nsatellitdistribuerad TV-kanal. Den föreslagna\r\nkanalen skall enligt studien ha ett brett utbud av\r\nprogram och därmed kunna hävda sig i\r\nkonkurrensen med annat TV-utbud. Låt oss\r\nhoppas att det kommer ut något positivt av detta.</pre><pre>Låt mig också beröra en annan aspekt, där styrkan\r\ni den egna kulturella identiteten och kunskapen om\r\nandras kulturer spelar en stor roll, nämligen\r\nfrämlingsfientligheten. Nordiska rådet har vid ett\r\nantal tillfällen diskuterat främlingsfientlighet och\r\nrasism. Vid den nyligen avslutade sessionen i\r\nMariehamn antogs också en rekommendation om\r\nen nordisk kampanj mot främlingsfientlighet.\r\nKampanjen, som i första hand är riktad till\r\nungdomar, skall genomföras i samarbete med\r\nNordiska ministerrådet, Nordiska rådet,\r\nFöreningarna Norden och de nordiska\r\nungdomsorganisationerna. En arbetsgrupp har\r\nredan tillsatts, och förhoppningen är att en\r\nkampanjplan skall kunna presenteras den 15\r\nfebruari 1994 och kampanjen inledas hösten 1994.</pre><pre>Till stor del har främlingsfientligheten sina rötter i\r\nfruktan för det vi inte känner. Kulturen,\r\nkultursamarbetet och ökad kunskap om den egna\r\noch andras kulturer bidrar till ökad tolerans och är\r\ndärmed också det viktigaste verktyget för att\r\nbekämpa främlingsfientligheten. Det handlar om\r\nvår demokrati, och vår demokrati handlar till\r\nsyvende och sist om vår överlevnad.</pre><pre>Avslutningsvis, herr talman, vill jag beröra ett helt\r\nannat område. Vid Nordiska rådets session i\r\nMariehamn inbjöd markoch planminister Görel\r\nThurdin samtliga kvinnliga statsråd i de nordiska\r\nländerna till samarbete inför FN:s\r\nbefolkningskonferens i Kairo 1994,\r\nkvinnokonferensen i Peking 1995, det sociala\r\nhögnivåmötet i Köpenhamn 1995 och konferensen\r\nom bosättningsfrågor i Istanbul 1996. Resultatet\r\nskulle kunna utgöra ett bidrag till det nordiska\r\nkvinnoforum som skall äga rum i Åbo nästa höst.\r\nDetta är en tanke väl värd ett stöd från Nordiska\r\nrådets och från nationell sida, i syfte att skapa\r\nrespekt för ställningstaganden utifrån kvinnliga\r\nvärderingar.</pre><pre>Herr talman! Jag yrkar bifall till utskottets\r\nhemställan i betänkande UU6.</pre><pre>Anf. 88  JAN FRANSSON (s) replik:</pre><pre>Herr talman! Det är möjligt, herr talman, att\r\nMarianne Andersson har rätt när hon säger att det\r\när för mycket begärt att arbetsmarknadsministern\r\nskall finnas här när vi diskuterar det nordiska\r\nsamarbetet. Jag har noterat att den nordiska\r\nsamarbetsministern nu har kommit till kammaren.\r\nDet är positivt.</pre><pre>Jag hoppas att Marianne Andersson håller med mig\r\nom att man kan begära av den svenska\r\narbetsmarknadsministern att han, när han kommer\r\ntill Nordiska rådet, är medveten om att han är på\r\nNordiska rådets session och har ansvaret för de\r\narbetsmarknadspolitiska frågorna. Det är bara att\r\nstudera hans anförande: Vad fanns det för initiativ\r\nredovisade för att motarbeta arbetslösheten? Det\r\när bara att titta i protokollet.</pre><pre>Anf. 89  MARIANNE ANDERSSON (c)\r\nreplik:</pre><pre>Herr talman! Jag lyssnade på Börje Hörnlunds\r\nanförande i Mariehamn. Jag har det inte framför\r\nmig nu, och jag kan inte erinra mig precis vad han\r\nsade. Men jag minns att han redovisade de mycket\r\nkraftfulla satsningar som görs från svensk sida när\r\ndet gäller att bekämpa arbetslösheten. Självklart är\r\ndet ett samarbetsområde där naturligtvis mer kan\r\ngöras. Viljan vet jag att arbetsmarknadsministern,\r\noch vi alla, har. Det är viktigt att samarbeta inom\r\ndetta område.</pre><pre>Anf. 90  JAN FRANSSON (s) replik:</pre><pre>Herr talman! I artikel 10 i samarbetsavtalet står det\r\natt Nordiska ministerrådet\r\n(arbetsmarknadsministrarna) regelbundet skall\r\nsamråda med arbetsmarknadens parter om frågor\r\nrörande arbetsmarknad och sysselsättning i\r\nNorden.</pre><pre>Med tanke på den våldsamma ökningen av\r\narbetslösheten hade jag i varje fall förväntat mig att\r\narbetsmarknadsministern, med utgångspunkt i\r\nartikel 10, hade haft någonting att redovisa. Det\r\nhade han inte, Marianne Andersson.</pre><pre>Anf. 91  LARS MOQUIST (nyd):</pre><pre>Herr talman! Det vi i dag skall ta ställning till är\r\ninget anslagsäskande, utan här ges riksdagen\r\nendast möjligheter att anlägga synpunkter på\r\nNordiska rådets svenska delegations berättelse om\r\nverksamheten under tiden mars 1992 -- mars 1993.\r\nJag vill ändå passa på att påpeka att eftersom de\r\nnordiska länderna redan har överenskommit om en\r\nbudget på sammanlagt 250 miljoner kronor för\r\n1993, har riksdagen inga reella möjligheter att\r\npåverka anslaget. Riksdagen blir i stort sett bara ett\r\ntransportkompani för att effektuera\r\nanslagsäskandena. Det förhållandet borde inte\r\nriksdagen acceptera.</pre><pre>Herr talman! Vi anser att kostnaderna för Nordiska\r\nministerrådet är orimligt stora och att de kraftigt\r\nbör begränsas. Vi anser att Nordiska rådets\r\nverksamhet och arbetsformer är förlegade och\r\nineffektiva. Vi föreslår att regeringen tar initiativ\r\ntill att en utredning skyndsamt tillsätts, med målet\r\natt dels analysera nya arbetsformer för det nordiska\r\nsamarbetet till en väsentligt lägre kostnad än de\r\nnuvarande och med väsentligt reducerad byråkrati,\r\ndels analysera vilka verksamheter som är väsentliga\r\ni ett nordiskt samarbete och vilka\r\nverksamhetsområden som är lämpade för nordiskt\r\nsamarbete utanför Nordiska rådets ram.</pre><pre>Nordiska rådet har med tiden utvecklats till en\r\notymplig byråkrati med ett stort antal\r\nparlamentariker utan verkligt inflytande. Antalet\r\nparlamentariker i Nordiska rådet bör kraftigt\r\nreduceras, anser vi. Parlamentarikernas\r\nmöjligheter att fatta bindande beslut bör också\r\nanalyseras. Kanske ett enda nordiskt centralt\r\nsekretariat borde inrättas? Behövs en särskild\r\ntidskrift för att täcka de nordiska ländernas\r\ninformationsbehov?</pre><pre>Ja, herr talman, frågorna är många. Kanske en\r\nutredning skulle kunna ge svaren.</pre><pre>Vi anser att Nordiska rådet har blivit en\r\norganisation med ett enormt mångsyssleri.\r\nVerksamheten behöver förändras. Prioriteringar\r\nmåste ske. Nordiska rådets verksamhet bör främst\r\nta fasta på frågor av gemensamt nordiskt intresse\r\noch där ett gemensamt nordiskt agerande kan ge\r\ntyngd åt nordiska krav och behov i ett europeiskt\r\nsamarbete.</pre><pre>Man bör ta fram olika modeller för hur Nordiska\r\nrådets arbete och beslut skall följas upp i de olika\r\nparlamenten och regeringarna. Om Nordiska rådet\r\ninte bara skall bli en tungadministrerad byråkratisk\r\nnordisk diskussionsklubb, måste man finna en\r\nmodell där rådets arbete och beslut får en starkare\r\nställning än i dag. I annat fall bör det nordiska\r\nsamarbetet drivas vidare i andra former än inom\r\nNordiska rådet. Även detta bör återspeglas i en\r\nutredning av det framtida nordiska samarbetet.</pre><pre>De svenska miljöinsatserna i Nordens närområden\r\nmåste inriktas på att maximera miljöförbättringen\r\nper investerad krona. Det innebär att svensk miljö\r\nkan förbättras genom att investeringar görs i ökad\r\nomfattning i reningsverk och anläggningar i\r\nexempelvis Baltikum. De nordiska länderna bör, i\r\nsyfte att bl.a. uppnå högre effektivitet och\r\nsamverkansfördelar, träffa en överenskommelse\r\nom att utse var sitt land i Östersjöområdet till\r\nprioriterat projektland.</pre><pre>Herr talman! Jag vill till sist yrka bifall till vår\r\nmotion om en utredning av det framtida nordiska\r\nsamarbetet. Jag yrkar samtidigt avslag på utskottets\r\nhemställan enligt p. 4.</pre><pre>Anf. 92  INGER KOCH (m) replik:</pre><pre>Herr talman! Jag vill bara erinra om vad utskottet\r\nskriver när det gäller förslaget -- som vi även\r\ndiskuterade förra året, Lars Moquist -- om att utse\r\nett nordiskt fadderland för vart och ett av de\r\nbaltiska länderna. Dessa fadderländer skall\r\nnaturligtvis särskilt beakta miljöförstöringen i de\r\nolika baltiska länderna. Vi tror inte att detta kan\r\nstärka samarbetet. Det sker redan nu mycket\r\nintensivt samarbete mellan de nordiska länderna\r\noch inom den europeiska unionen för att förbättra\r\nmiljösituationen i Baltikum. Jag håller med om att\r\nden är anmärkningsvärd och prekär. Men det\r\nförsiggår redan ett nära och väldigt intensivt\r\nsamarbete.</pre><pre>Som jag sade tror jag inte att förslaget skulle stärka\r\ndet samarbetet. Jag tror att det är bättre om man\r\nkan ha en gemensam syn på de baltiska länderna.</pre><pre>Sverige har ett alldeles särskilt och påtagligt ansvar\r\nför arbetena vid Ignalinaverket i Litauen, och det\r\nvet Lars Moquist. Så jag kan inte riktigt förstå\r\nupprepandet av detta krav.</pre><pre>Anf. 93  LARS MOQUIST (nyd) replik:</pre><pre>Herr talman! Det är riktigt, Inger Koch, att det sker\r\nett utvidgat nordiskt samarbete, och det är vi\r\nnaturligtvis för. Sedan har vi velat ta upp frågan om\r\ndetta kunde vara en lämplig väg att gå fram, dvs.\r\natt ett land sköter ett annat mottagarland. Det är\r\nmöjligt att det finns faktorer som pekar emot det\r\nförslaget, men jag tycker att det är värt att pröva.\r\nDå skulle ett land ta hand om all infrastruktur, alla\r\nmiljösatsningar och valutafrågor. Valutafrågorna är\r\nkanske litet överspelade när det gäller Baltikum,\r\neftersom man redan nu har en valuta som fungerar\r\nrätt hyggligt. Jag vidhåller ändå att detta är en väg\r\nsom man borde fundera över inom de nordiska\r\nländerna. Frågan om att införa denna variant med\r\nett givarland och ett mottagarland har nog över\r\nhuvud taget inte tagits upp i Nordiska rådet.</pre><pre>Anf. 94  INGER KOCH (m) replik:</pre><pre>Herr talman! Det är fråga om så stora pengar när\r\ndet gäller miljösatsningar i de baltiska staterna att\r\ninget land kan klara de omfattande insatser som\r\nbehövs. Det är absolut nödvändigt med ett\r\nsamarbete. Inte ens Norden kan klara detta. Det\r\nbehövs ett samarbete inom hela världssamfundet\r\nför att man skall kunna förbättra den svåra\r\nmiljösituationen.</pre><pre>Anf. 95  LARS MOQUIST (nyd) replik:</pre><pre>Herr talman! Jag vill bara avsluta med att säga att\r\nvi självfallet är med på att man skall ha ett\r\nsamarbete även utöver gränserna. Men man kan\r\nändå pröva den här modellen inom ramen för ett\r\nutvidgat nordiskt samarbete.</pre><pre>Anf. 96  Miljöminister OLOF JOHANSSON\r\n(c):</pre><pre>Herr talman! Jag beklagar att jag på grund av ett\r\nalltför långt sammanträde i Utrikesnämnden inte\r\nhar kunnat vara närvarande under den första delen\r\nav debatten. Men via uppställda TV-apparater\r\nhörde jag hur Jan Fransson gick på, och det fick mig\r\natt omedelbart komma hit för att ta den debatten.\r\nJag tycker nämligen att flera av inläggen här har\r\nvarit ganska förenklade versioner av verkligheten.</pre><pre>Man diskuterar dessa frågor som om den stora\r\nallmänheten inte vet om att Nordiska rådet\r\ndisponerar en budget om 650 miljoner s.k. starka\r\ndanska kronor. Men det är naturligtvis inte hela\r\nbilden. Ibland resonerar man som om det bara var\r\natt ta av dessa pengar för att lösa miljöproblemen\r\noch dessutom sysselsättningen i hela norra Europa.\r\nDet får ju finnas något sinne för proportioner och\r\nnågon måtta på anspråken.</pre><pre>Det stora och viktiga är det informella samarbetet,\r\nsom är möjligt att driva i ett nordiskt sammanhang\r\nför att den vägen utöva tryck också på andra länder\r\ni vår närhet. Det är precis detta som\r\nstatsministrarnas diskussion i Mariehamn handlade\r\nom, nämligen hur Norden tillsammans kan stärka\r\nden europeiska sysselsättningens utveckling i\r\nsamarbete med övriga EG--EFTA-länder. Detta är\r\nbakgrunden till det uttalande om sysselsättningen\r\nsom gjordes av statsministrarna i Mariehamn den 8\r\nnovember. Jag skall inte återge hela det uttalandet,\r\nutan jag skall endast nämna några rubriker.</pre><pre>En rubrik lyder Utvidgad och fri handel.</pre><pre>En annan rubrik lyder Sunda offentliga finanser för\r\nlägre räntor -- där finns ingenting om\r\nkonsumtionsstimulans, Jan Fransson.</pre><pre>En ytterligare rubrik lyder Strukturella reformer\r\nför fler och nya jobb. Under denna rubrik\r\nbehandlas små och medelstora företag, den aktiva\r\narbetsmarknadspolitiken, de arbetssökandes\r\nposition på arbetsmarknaden, vilken bör stärkas,\r\nkompetensutvecklingen genom utbildning och\r\nomskolning. Detta avsnitt har överlämnats direkt\r\nfrån statsministrarna till Finansministerrådet inom\r\nNordiska rådet för att behandlas med sikte på\r\nsessionen i Stockholm i början av mars. I detta\r\nuppdrag ligger också samråd med de fackliga\r\norganisationerna i Norden.</pre><pre>Det är alltså inte så, att vi på regeringssidan isolerar\r\noss från världen i övrigt, som Jan Fransson antydde\r\ni sin retorik.</pre><pre>Statsministrarna diskuterade även stabila\r\nvalutakurser, som var en annan huvudrubrik.</pre><pre>Avsikten med detta gemensamma nordiska grepp\r\när alltså att föra frågorna vidare i det europeiska\r\nsammanhanget. Nästa möte för det europeiska\r\nrådet i Bryssel i december är naturligtvis det första\r\nmålet när det gäller att vidarebefordra dessa\r\nuppfattningar.</pre><pre>Det förhåller sig på samma sätt i fråga om miljön.\r\nAnspråken och behoven i vår omvärld är enorma.\r\nDet är fullt klart att dessa inte ryms inom några\r\nnordiska budgetar. Det skall man säga klart och\r\ntydligt, vilket jag har gjort. Jag sade det till t.ex.\r\nmiljöutskottet i somras då man kom med anspråk\r\npå 600 miljoner hit och ett ytterligare antal miljoner\r\ndit. Miljöutskottet talar om en helt annan form av\r\nnordisk samverkan. Man vill använda det nordiska\r\nsamarbetet för att mobilisera resurser som sedan\r\nskall användas gemensamt. Det tycker jag är bra.\r\nDärför har jag tagit initiativ till -- och det gjorde jag\r\ninnan diskussionen med miljöutskottet -- att\r\nMiljöministerrådet skall arbeta fram ett förslag, där\r\nman föreslår att man i alla de nordiska länderna\r\nparallellt tar ut avgifter som är positiva från\r\nmiljösynpunkt på t.ex. miljöbelastande\r\nenergiråvaror. Dessa pengar skall sedan samlas\r\nihop för att ge en synergieffekt genom att man\r\ngemensamt ser till att dessa medel inriktas på de\r\nstora problemen i vår omvärld, alltifrån\r\nBarentsregionen till Kolahalvön, S:t\r\nPetersburgsområdet och Sosnovyj Bor,\r\nSillamäedammen i Estland, energisystemen i de\r\nbaltiska republikerna och till Litauen och\r\nkärnkraftverket Ignalina. Det var bara några\r\nexempel. Hela Östersjön med de 140 miljarder\r\nkronor som enligt Helcomrapporterna krävs är\r\nytterligare ett exempel. Diskussionen gäller alltså\r\nde hundratals miljarder kronor som skall\r\nmobiliseras. Då tycker jag att man skall tala om det\r\noch inte på hemmaplan försöka att slinka undan\r\noch säga: Nej, vi är inte beredda att ställa upp på\r\nsådana här insatser.</pre><pre>Detta är inte bara en uppgift för miljöministrarna i\r\nNorden. Vi är ense om tagen, och vi kommer att\r\ndiskutera frågan på ett sammanträde med\r\nfinansministrarna i Köpenhamn den 7 december.\r\nDärefter fullföljer vi ett förslag. Statsministrarna\r\nmåste hjälpa till att få fram ett realistiskt sätt att\r\nhantera de enorma behov som finns i vår omvärld.\r\nEftersom detta över huvud taget inte har nämnts i\r\ndebatten tyckte jag att det fanns utrymme att i alla\r\nfall informera om detta.</pre><pre>Det är naturligtvis fritt fram för alla ni\r\nparlamentariker att nu i januari visa att ni ställer\r\nupp på detta, så att någonting blir gjort för att\r\nhantera alla dessa stora problem i norra Europa.\r\nJag har tidigare utmanat Milj udvalget. Nu\r\nutmanar jag den svenska riksdagen att ställa upp på\r\ndetta. Det handlar alltså om gemensamma förslag\r\nfrån alla nordiska länder för att finansiera de\r\nenorma insatser som krävs för att hantera\r\nproblemen på t.ex. miljöområdet,\r\nkärnsäkerhetsområdet, sysselsättningsområdet etc.</pre><pre>Jan Fransson talade om situationen i Danmark, där\r\nman har en socialdemokratiskt ledd regering och en\r\narbetslösheten på ca 12 %. Det har inte heller där\r\nvarit möjligt att med snabba klipp hantera den\r\nsituationen. Det borde i annat fall ha gjorts vid det\r\nhär laget. Danmark har ändå en arbetslöshet som\r\nligger 50 % högre än vår. Jag vet inte om exemplet\r\nDanmark ingick som en del i Jan Franssons i övrigt\r\ninnehållslösa retorik.</pre><pre>Lars Moquist tog upp frågan om otymplig\r\nbyråkrati. Min erfarenhet från det nordiska\r\nsamarbetet är att det är ett av de mer välfungerande\r\ninternationella samarbeten som över huvud taget\r\nfinns. Vid det här laget har jag under ganska många\r\når studerat det både från insidan och från utsidan.\r\nNaturligtvis finns det alltid möjligheter att\r\nomdirigera resurser. Det är just vad\r\nstatsministrarna med sitt initiativ har varit ute efter,\r\noch det är precis det arbete som nu pågår. Varenda\r\nprojekt granskas för att de därefter skall kunna få\r\nen ännu effektivare organisation.</pre><pre>Observera det som litet lättvindigt bara brukar\r\nsvepas över, att människor uppskattar det nordiska\r\nsamarbetet. Varför? Jo, det bygger nämligen på\r\nkoncensusprincipen, att vi skall vara överens. Det\r\ninnebär emellertid inte att det är det mest effektiva.\r\nDet går inte fortast på det sättet. Diktaturer är\r\nnaturligtvis i det avseendet överlägsna. Men vi har\r\nändå valt en förankrande koncensusprincip för att\r\nkunna genomföra stabila reformer i det nordiska\r\nsamarbetet, vilket vi också har gjort. Människorna\r\nuppskattar det. Jag tycker att det är ett ganska gott\r\nbetyg, även om det inte alltid brukar inrymmas\r\nunder rubriken effektivitet. Men demokratiskt\r\neffektivt är det uppenbarligen, eftersom människor\r\nuppskattar det.</pre><pre>Anf. 97  JAN FRANSSON (s):</pre><pre>Herr talman! Olof Johansson tog upp det som jag\r\nsade om Danmark. Om Olof Johansson verkligen\r\nhade varit här och hört vad jag sade, när jag\r\nanvände bilderna från Danmark, hade det kanske\r\nvarit litet lättare att få en litet mer konstruktiv\r\ndebatt i frågan. Men faktum är, om jag ändå skall\r\nge någon kommentar till den diskussionen, att jag\r\nrekommenderar Olof Johansson att ta del av de\r\nintiativ som har tagits under den korta tid som\r\nDanmark har haft en socialdemokratisk regering.\r\nUnder hela 80-talet var det ju en annan regering,\r\neller hur? Men även den tog intressanta initativ. Jag\r\nmenar att vi kanske har litet grand att lära utav\r\ndanskarna.</pre><pre>Det ekonomiska utskottet i Nordiska rådet har\r\nvarit ansvarigt för de medlemsförslag om\r\nsysselsättningen som diskuterades vid den senaste\r\nsessionen. Eftersom jag har deltagit både i en\r\narbetsgrupp och i utskottet vill jag bara upplysa\r\nOlof Johansson om att vi inte har haft något slags\r\nbudgetperspektiv på den frågan. Det är precis så\r\nsom Olof Johansson säger, att Nordiska rådet inte\r\nbara är en budgetapparat. Det handlar också om ett\r\ninformellt samarbete. Att det kan utvecklas till\r\ngemensamma nordiska initiativ är naturligtvis\r\nockså värdefullt. Det var det perspektiv som vi\r\nhade.</pre><pre>Det är riktigt att statsministrarna gjorde ett\r\nuttalande i samband med sessionen på Åland. Om\r\nvi skall vara ärliga innehöll det knappast något\r\nkonkret. Men jag vill ändå försöka att ha en positiv\r\nsyn, eftersom intiativkraft ändå visades.</pre><pre>Vi blir nu informerade om att frågan om\r\nsysselsättningen har lämnats över till olika\r\nansvariga inom regeringen. Vi ser naturligtvis fram\r\nemot vad detta kan resultera i inför nästa års\r\nsession. Men jag vill ändå fråga Olof Johansson: Är\r\ndetta det enda intiativ som har tagits eller planeras\r\nför att verkligen se till att vi vid nästa session kan\r\nföra en ordentlig generaldebatt om sysselsättningen\r\noch om möjligt komma fram till konkreta åtgärder?\r\nI utskottet var vi i alla fall medvetna om att tiden\r\nvar knapp. Därför utgår jag från att man har tagit\r\nytterligare initiativ utöver ett skriftligt uttalande\r\nfrån statsministrarna till finansministrarna och vad\r\ndet nu var.</pre><pre>Anf. 98  LARS MOQUIST (nyd):</pre><pre>Herr talman! Jag har inte för avsikt att gå i polemik\r\nmed miljöministern om Nordiska rådets\r\narbetsformer. Det vi ville ha var en allsidig\r\nutredning och att vi skulle bli överens om tagen i\r\nNordiska rådet.</pre><pre>Olof Johanssons utmaning när det gäller\r\nmiljösatsningar tycker jag rimmar litet illa med den\r\ninriktning som anges i utskottsbetänkandet, där\r\nman bl.a. redovisar utskottets arbete enligt\r\nföljande: Kulturutskottets arbete har präglats av\r\nstatsministergruppens rapport och planerna på en\r\nnyvärdering av det framtida nordiska\r\nkultursamarbetet. Enligt de framlagda förslagen\r\nskall kulturbudgeten få en 25-procentig ökning\r\n1994 och utgöra 50 % av den nordiska budgeten\r\n1996. Utskottets internationella verksamhet har\r\nfortsatt inom de under år 1991 tillsatta\r\narbetsgrupperna för relationer till EG-\r\nparlamentet.</pre><pre>Man tar här upp en del frågor om kultur- och\r\nutbildningsinsatser, forskningsområdet samt\r\nförslag om nya riktlinjer för Forskningspolitiska\r\nrådet, klarare profilering av den nordiska\r\ndimensionen i läroplanen när det gäller\r\nhushållsundervisning i de baltiska länderna.\r\nPersonligen är jag mycket mer positiv till Olof\r\nJohanssons prioritering, dvs. av miljön.</pre><pre>I utrikesutskottet har vi för någon månad sedan\r\nbl.a. blivit varse ett problem som kanske är ett litet\r\nproblem, nämligen Atomsjön i Sillamäe.\r\nProblemen omfattar naturligtvis hela\r\nÖstersjöområdet och inte minst Östersjön.</pre><pre>Miljöministern påpekade att resursbehovet för\r\nÖstersjön enligt Helcom skulle ligga på 140\r\nmiljarder kronor. Det är väsentligt att inte splittra\r\nupp resurserna på en rad andra områden. Det\r\nuppstår en konfliktsituation mellan Olof\r\nJohanssons utmaning till de nordiska länderna och\r\nriksdagen att satsa på miljön och Nordiska rådets\r\ninriktning som i ganska stor utsträckning handlar\r\nom kultur.</pre><pre>Anf. 99  Miljöminister OLOF JOHANSSON\r\n(c):</pre><pre>Herr talman! Låt mig ta upp det senare först och\r\nbara kommentera det med den anmärkningen att\r\nden omprioritering som statsministrarna tog\r\ninitiativ till ligger inom ramen för den nordiska\r\nbudgeten om 650 miljoner kronor. Vad jag talade\r\nom gällde att vidga möjligheterna till samordnade\r\naktioner från de nordiska länderna, och då måste\r\nman gå fram utanför den nordiska budgeten och\r\nkomma överens om hur man parallellt i de olika\r\nnordiska länderna skall finansiera gemensamma\r\ninsatser. Syftet skall naturligtvis vara dels att öka\r\nvolymerna, dels att uppnå synergieffekter, dvs. att\r\nman blir effektivare tillsammans än man är var för\r\nsig.</pre><pre>Det förekommer ett informellt samarbete, och det\r\när inte så att man gör saker och ting helt ovetande\r\nom varandras insatser. Om de nordiska länderna\r\ntillsammans bara på miljöområdet satsar i\r\nstorleksordningen en miljard kronor i de tre\r\nbaltiska republikerna, krävs det samordning för att\r\ninsatserna skall bli så effektiva som möjligt, för att\r\nde skall angripa rätt problem och ge verkligt\r\nlångsiktiga effekter. Det är detta problem som vi\r\nhar tagit upp, inte minst mot bakgrund av de\r\njättelika insatser som krävs när det gäller t.ex.\r\nenergisystem, omhändertagande av avfall i olika\r\ntappningar och kärnsäkerhet.</pre><pre>Kärnsäkerheten är, som alla vet, aktuell på många\r\nolika nivåer i världen. Där har G 7, G 24 och en rad\r\nfinansiella institut, senast Nuclear Safety Account\r\ninom Europeiska utvecklingsbanken, medverkat\r\nför att försöka få litet ordning på de satsningar som\r\ngörs i hela Östeuropa. Sverige gör mest i Norden\r\npå det här området, och vi kommer naturligtvis att\r\nfortsätta att arbeta oförtrutet och bilateralt med\r\ndetta.</pre><pre>Jag hoppas t.ex. att vi när president Brazauskas\r\nkommer hit denna vecka skall diskutera de\r\nkonkreta åtgärder från Litauen självt som krävs i\r\nform av avtal, beslut från myndigheter och\r\nanslutning till internationella konventioner för att\r\nvi skall kunna göra konkreta insatser i t.ex.\r\nIgnalina-reaktorn, utan att för den skull stå för hela\r\nansvaret om olyckan skulle vara framme. Det\r\narbetet fortsätter självfallet, men vi vill höja dess\r\nnivå ytterligare ett steg genom ett förbättrat och\r\nmera ambitiöst nordiskt samarbete.</pre><pre>Jag skall inte gå vidare på temat det danska och det\r\nsvenska. Jag vill bara helt kort konstatera att\r\nDanmark inte med några snabba klipp har lyckats\r\natt sänka sin arbetslöshet. Det är ett större och --\r\nom uttrycket tillåts -- mera gemensamt problem än\r\nså. Det är därför viktigt att det europeiska arbetet\r\nmed kraft fullföljs. Det som då är viktigt är\r\nnaturligtvis den rekommendation som Nordiska\r\nrådet antog i Mariehamn, och i uppföljningen av\r\ndet arbetet får finansministrarna en roll. Jag kan\r\nockså tänka mig att arbetsmarknadsministrarna får\r\ndet.</pre><pre>Detta pågår nu med sikte på Stockholmssessionen.\r\nI det sammanhanget kommer också en inbjudan att\r\ngå ut till de fackliga organisationerna. Det är vad\r\nsom är på gång utöver finans- och statsministrarnas\r\ngemensamma och mera principiellt hållna\r\nuttalande.</pre><pre>Herr talman! Jag har försökt att skingra åtminstone\r\nen del av missförstånden i detta sammanhang. Jan\r\nFransson frågade mig om andra initiativ. I\r\nMariehamn signerades t.ex. ett utbildningsavtal,\r\nsom skall läggas fram för Nordiska rådet under\r\nStockholmssessionen. Det syftar till\r\nkompetenshöjande åtgärder, innefattande fritt\r\ntillträde för ungdomar och andra som söker sig till\r\nutbildningar i Norden. Norden skall vara en\r\nutbildningsgemenskap.</pre><pre>Den sortens åtgärder kan de nordiska länderna\r\ntillsammans med fördel klara inom de snäva\r\nekonomiska ramar som är anvisade. Däremot\r\nmåste den konkreta utbildningsinsatsen ligga\r\nutanför den nordiska budgeten. Vi skall där, som\r\njag ser det, ha samma synsätt som vi har på\r\nmiljöområdet, dvs. att vi skall försöka samordna\r\ninsatser och få ut mera av de pengar som vi satsar.\r\nSom Elver Jonsson sade: Trots den största insatsen\r\ni modern tid i vårt eget land på\r\narbetsmarknadspolitikens område är det självklart\r\natt vi -- just därför att vi satsar så mycket -- också\r\nskall samordna arbetet med de övriga nordiska\r\nländerna för att få ut det bästa möjliga av de kanske\r\n80--90 miljarder som anslås på helårsbasis.</pre><pre>Anf. 100  LARS MOQUIST (nyd):</pre><pre>Herr talman! Jag tycker att miljöministern blandar\r\nbort korten i prioriteringsresonemanget. Det\r\nverkar litet egendomligt att Nordiska rådet inom\r\nramen för de 650 miljonerna gör prioriteringar på\r\nkultursidan, vilket många kan tycka är bra, medan\r\nOlof Johansson säger att det skall vara en utmaning\r\nför riksdagen och andra parter att göra\r\nmiljösatsningar, bl.a. för att rena Östersjön. Hur\r\nkan det komma sig att Nordiska rådet inte inom\r\nramen för sin sedvanliga budget arbetar för att satsa\r\npå miljön? Nordiska rådets 650-miljonersbudget\r\nborde mera spegla en inriktning på miljön än på\r\nkulturen.</pre><pre>Olof Johansson får väl försöka klargöra hur man\r\nskall kunna satsa på kulturen samtidigt som man\r\ngör en jättesatsning på miljösidan. Jag tycker inte\r\natt dessa båda budskap går ihop.</pre><pre>Anf. 101  Miljöminister OLOF JOHANSSON\r\n(c):</pre><pre>Herr talman! Det är viktigt att ta fasta på att\r\nstatsministerinitiativet bl.a. innefattar att vi är\r\nmedvetna om det ökande europeiska samarbetet,\r\noavsett om det handlar om EFTA, EES-avtalet\r\neller ett framtida eventuellt medlemskap i EG. Det\r\ngäller då att använda det nordiska samarbetet för\r\natt prioritera det genuint nordiska, det som ingen\r\nannan kan hantera åt oss. Den nordiska kulturen är\r\nvår; alltså prioriterar statsministrarna i sitt initiativ\r\nkulturen inom ramen för den nordiska budgeten.\r\nDet är mycket tydligt.</pre><pre>När det sedan gäller miljön i vår omvärld är\r\nintresset litet olika beroende på geografiskt avstånd\r\noch på hur mycket man själv berörs av\r\nmiljöförstöringen. Jag tycker att Lars Moquist var\r\nen utmärkt exponent för just detta tänkande.\r\nBehoven är för stora för att kunna hanteras inom\r\nramen för den nordiska budgeten. Det gäller i\r\nstället att utnyttja det nordiska\r\nsamordningsmaskineriet för att koordinera det som\r\nvi nationellt kan mobilisera utanför den nordiska\r\nbudgeten. För att klara den uppgiften har\r\nstatsministrarna också sagt, vilket har följts upp\r\nhela vägen, att miljön skall ha en oförändrad\r\nställning i budgeten. Man har alltså inte föreslagit\r\nnågra besparingar för att finansiera de ökade\r\nkultursatsningarna.</pre><pre>Jag tolkar detta helt enkelt så att det arbetet skall\r\ngå vidare och vara en bas för att man skall kunna\r\ngå utanför det nordiska samarbetet och med mera\r\ninformell samordning mobilisera resurser för\r\ngemensamma insatser i vår omvärld. Då krävs det\r\nnaturligtvis en del bassamverkan inom ramen för\r\ndet nordiska samarbetet.</pre><pre>Det är också min erfarenhet att detta fungerar bra.\r\nVi har lätt att nå varandra, och vi har många\r\ngemensamma uppfattningar som vi driver via det\r\nnordiska samarbetet. Vi träffas som miljöministrar\r\noch pratar t.ex. igenom hur vi skall ställa oss i\r\nsamband med de svavelförhandlingar som för\r\nnärvarande pågår i Genève inom ramen för ECE,\r\nFN:s ekonomiska kommission för Europa. Det är\r\nen självklarhet för oss att vi samordnar oss våra\r\nnordiska intressen när vi ändå träffas på nordisk\r\nbasis. Det är detta som kallas ett informellt\r\nsamarbete.</pre><pre>Det är väl utmärkt, och det handlar inte bara om\r\nvår egen närmiljö utan om hela Europa och om hur\r\nvi skall agera i UNCED, alltså på global basis. Det\r\när så vi skall utnyttja det nordiska samarbetet. Då\r\nfår det ännu bättre effektivitet än om man ägnar sig\r\nbara åt de frågor som kan betalas inom en mycket\r\nsnäv budget på 650 miljoner s.k. starka danska\r\nkronor.</pre><pre>Anf. 102  LARS MOQUIST (nyd):</pre><pre>Herr talman! Jag skall fatta mig mycket kort. Jag\r\nvill bara önska Olof Johansson lycka till i\r\nkommande lobbyverksamhet för satsningar på vår\r\nnärmiljö. Att miljön är en av de viktigaste frågorna,\r\nsärskilt här uppe i Norden, är vi helt överens om.\r\nSå lycka till med den lobbyverksamheten!</pre><pre>Överläggningen var härmed avslutad.</pre><pre>(Beslut fattades efter 25 §.)</pre><pre>24 §  Sveriges tillträde till konventionen</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 25 §.)</pre><pre>25 §  Tillämpning i fråga om Haiti av lagen om\r\nvissa internationella sanktioner</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>UU3 Mänskliga rättigheter</pre><pre>Mom. 4 (kvinnans rätt till abort)</pre><pre>1. utskottets motivering</pre><pre>2. motiveringen i res. (kds)</pre><pre>Votering:</pre><pre>266 för utskottet</pre><pre>22 för res.</pre><pre>61 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 10 v, 69 m, 24 c, 24 fp, 3 kds, 16 nyd, 3 -</pre><pre>För res.:</pre><pre>3 m, 19 kds</pre><pre>Frånvarande:</pre><pre>21 s, 4 v, 8 m, 7 c, 9 fp, 4 kds, 7 nyd, 1 -</pre><pre>Mom. 14 (bistånd till irakiska Kurdistan)</pre><pre>1. utskottet</pre><pre>2. men. (v)</pre><pre>Votering:</pre><pre>277 för utskottet</pre><pre>14 för men.</pre><pre>58 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 71 m, 24 c, 25 fp, 21 kds, 17 nyd, 1 -</pre><pre>För men.:</pre><pre>12 v, 2 -</pre><pre>Frånvarande:</pre><pre>20 s, 2 v, 9 m, 7 c, 8 fp, 5 kds, 6 nyd, 1 -</pre><pre>Övriga moment</pre><pre>Kammare biföll utskottets hemställan.</pre><pre>UU6 Nordiskt samarbete</pre><pre>Mom. 4 (utredning av det framtida nordiska\r\nsamarbetet)</pre><pre>1. utskottet</pre><pre>2. res. (nyd)</pre><pre>Votering:</pre><pre>274 för utskottet</pre><pre>19 för res.</pre><pre>56 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>116 s, 12 v, 72 m, 24 c, 25 fp, 22 kds, 3 -</pre><pre>För res.:</pre><pre>19 nyd</pre><pre>Frånvarande:</pre><pre>22 s, 2 v, 8 m, 7 c, 8 fp, 4 kds, 4 nyd, 1 -</pre><pre>Mom. 8 (kommunikationerna inom\r\nBarentsregionen)</pre><pre>1. utskottet</pre><pre>2. men. (v)</pre><pre>Votering:</pre><pre>282 för utskottet</pre><pre>13 för men.</pre><pre>54 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 72 m, 24 c, 25 fp, 22 kds, 19 nyd, 2 -</pre><pre>För men.:</pre><pre>12 v, 1 -</pre><pre>Frånvarande:</pre><pre>20 s, 2 v, 8 m, 7 c, 8 fp, 4 kds, 4 nyd, 1 -</pre><pre>Övriga moment</pre><pre>Kammare biföll utskottets hemställan.</pre><pre>UU8 Sveriges tillträde till konventionen om\r\nförlikning och skiljedom inom ESK m.m.</pre><pre>Kammaren biföll utskottets hemställan.</pre><pre>UU9 Tillämpning i fråga om Haiti av lagen om vissa\r\ninternationella sanktioner</pre><pre>Kammaren biföll utskottets hemställan.</pre><pre>26 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:77 En ombildning av\r\narbetsgivarorganisationen för det statliga området</pre><pre>Skrivelse</pre><pre>1993/94:95 Redogörelse för handläggningen av\r\nprövningen av ansökan om en fast förbindelse över\r\nÖresund</pre><pre>Motionerna</pre><pre>med anledning av prop. 1993/94:50 Fortsatt\r\nreformering av företagsbeskattningen</pre><pre>1993/94:Sk5 av Ingvar Carlsson m.fl. (s)</pre><pre>1993/94:Sk6 av Olle Schmidt (fp)</pre><pre>1993/94:Sk7 av Erling Bager och Christer Lindblom\r\n(fp)</pre><pre>1993/94:Sk8 av Gudrun Schyman m.fl. (v)</pre><pre>1993/94:Sk9 av Hugo Hegeland (m)</pre><pre>1993/94:Sk10 av Karin Starrin (c)</pre><pre>1993/94:Sk11 av Roland Sundgren m.fl. (s)</pre><pre>1993/94:Sk12 av Ingvar Carlsson m.fl. (s)</pre><pre>1993/94:Sk13 av Peter Kling och Bo G Jenevall\r\n(nyd)</pre><pre>1993/94:Sk14 av Rune Thorén och Tage Påhlsson (c)</pre><pre>1993/94:Sk15 av Roland Sundgren m.fl. (s)</pre><pre>1993/94:Sk16 av Karin Starrin (c)</pre><pre>med anledning av prop. 1993/94:85 Vissa\r\nskattefrågor rörande livförsäkring</pre><pre>1993/94:Sk17 av Lars Hedfors m.fl. (s)</pre><pre>1993/94:Sk18 av Peter Kling och Bo G Jenevall\r\n(nyd)</pre><pre>med anledning av prop. 1993/94:90 Översyn av\r\ntjänstebeskattningen, m.m.</pre><pre>1993/94:Sk19 av Ingvar Carlsson m.fl. (s)</pre><pre>1993/94:Sk20 av Lars Hedfors m.fl. (s)</pre><pre>1993/94:Sk21 av Gudrun Schyman m.fl. (v)</pre><pre>1993/94:Sk22 av Stina Gustavsson och</pre><pre>Rosa Östh (c)</pre><pre>1993/94:Sk23 av Birger Andersson (c)</pre><pre>1993/94:Sk24 av Kjell Eldensjö och Fanny Rizell\r\n(kds)</pre><pre>1993/94:Sk25 av Kjell Eldensjö (kds)</pre><pre>1993/94:Sk26 av Peter Kling och Bo G Jenevall\r\n(nyd)</pre><pre>med anledning av prop. 1993/94:91 Vissa\r\nfastighetsskattefrågor, m.m.</pre><pre>1993/94:Sk27 av Charlotte Branting (fp)</pre><pre>1993/94:Sk28 av Lars Hedfors m.fl. (s)</pre><pre>1993/94:Sk29 av Sören Lekberg m.fl. (s)</pre><pre>1993/94:Sk30 av Stina Gustavsson och Birger\r\nAndersson (c)</pre><pre>1993/94:Sk31 av Dan Eriksson i Stockholm\r\nm.fl.(nyd)</pre><pre>27 §  Anmälan om interpellationer</pre><pre>Anmäldes att följande interpellationer framställts</pre><pre>den 24 november</pre><pre>1993/94:64 av Gudrun Schyman (v) till statsrådet\r\nUlf Dinkelspiel om Sverige och EMU:</pre><pre>År 1997 -- eller allra senast 1999 -- är det tänkt att\r\nEMU:s tredje fas skall börja gälla. Då skall\r\ngemensam valuta och gemensam centralbank\r\ninföras. Innan dess måste medlemsländerna enligt\r\nMaastrichtfördraget ha uppfyllt bestämda\r\nkonvergenskrav vad gäller budgetunderskott,\r\nstatsskuld, växelkurs, räntor och inflation.\r\nDessutom måste länderna i förekommande fall ha\r\nändrat sina lagar så att de nationella riksbankerna\r\ngaranterat är politiskt oberoende och har\r\nprisstabilitet som huvudmål.</pre><pre>När dessa kriterier är uppfyllda fråntas länderna\r\nsina nationella penningväsenden. Detta sker\r\ngenom beslut i unionsrådet med kvalificerad\r\nmajoritet, vilket i dag skulle betyda 54 av 76 röster.\r\nUndantagna från detta beslut är Storbritannien och\r\nDanmark som lyckats reglera undantag genom\r\nsärskilda protokoll.</pre><pre>När utrikeshandelsministern var i Bryssel den 10\r\nnovember och redogjorde för den svenska\r\npositionen beträffande Maastrichtfördraget\r\nhävdade han att det ytterst är riksdagen som\r\nsjälvständigt fattar det avgörande beslutet om en\r\növergång från den andra till den tredje EMU-fasen.\r\nUtrikeshandelsministern lär också ha sagt vid ett\r\npressmöte att om det blir ett nej till detta så\r\nkommer Sverige inte med i den tredje fasen.\r\nUtrikeshandelsministerns slutsats har motsagts av\r\nEG-kommissionens Henning Christophersen, som\r\nenligt Svenska Dagbladet den 12 november hävdar\r\natt Sverige rent folkrättsligt har bundit sig för en\r\nautomatisk övergång när kriterierna är uppfyllda.</pre><pre>Luxemburgs premiärminister Jacques Santer har\r\nenligt samma artikel uttalat att Sveriges riksdag\r\ngenom att godkänna Maastrichtfördraget begränsat\r\nsin handlingsfrihet till att endast rösta ja till den\r\ntredje fasen.</pre><pre>För att upphäva denna begränsning krävs enligt\r\nEG-rätten ett uttryckligt och juridiskt bindande\r\nundantag. Vad som sägs muntligt i ett anförande\r\nsaknar inom EG/EU praktisk betydelse.</pre><pre>Den valhänthet som tycks ha präglat regeringens\r\nagerande inför förhandlingarna om den\r\nekonomiska och monetära unionen reser en mängd\r\nfrågor.</pre><pre>Har regeringen och den socialdemokratiska\r\noppositionen tänkt igenom konsekvenserna av att\r\ndelta i den ekonomiska och monetära unionen?\r\nVilket vetenskapligt underlag finns exempelvis för\r\nde av unionen uppställda konvergenskriterierna?\r\nUtifrån sett tycks de vara tillyxade utan närmare\r\neftertanke. Vad blir konsekvenserna för\r\nsysselsättningen inom unionen om\r\nkonvergenskraven uppfylls, om Belgien skall\r\npressa sin statsskuld från 135 till 60 % av BNP, om\r\nGrekland skall ta ner sin inflation från 13 till 3 %\r\noch om Italien skall halvera sin statsskuld? Några\r\nsådana analyser har inte gjorts.</pre><pre>Vilka konsekvensanalyser kommer för Sveriges\r\nvidkommande? Hur många miljarder i åtstramning\r\noch utgiftsminskningar innebär accepterandet av\r\nEMU:s andra fas för den svenska offentliga\r\nsektorn? Detta borde rimligtvis utredas innan\r\nSverige säger ja till EMU.</pre><pre>Utrikeshandelsministerns metod att begränsa de\r\nsvenska synpunkterna angående EMU till en\r\nmuntlig redogörelse väcker dessutom farhågor om\r\nde övriga frågor det förhandlas om. Om de svenska\r\nsärkraven kommer att manifesteras med muntliga\r\nmarkeringar och ensidiga deklarationer från svensk\r\nsida kommer de att sakna praktiskt värde i den\r\nfortsatta processen. Minimum för om undantag\r\nskall kunna betecknas som undantag är att de skrivs\r\nin i ett eventuellt tillträdesfördrag och blir en del av\r\nunionens primärrätt.</pre><pre>Jag vill därför fråga statsrådet:</pre><pre>1.  Innebär den svenska förhandlingspositionen\r\nnågra som helst bindande undantag från\r\nMaastrichtfördragets tvingande bestämmelser för\r\nekonomin och riksbankens ställning, och därmed\r\nfrån den automatiska övergången till EMU:s tredje\r\nfas?</pre><pre>2.  Vilka konsekvensanalyser har gjorts angående\r\nutfallet för svensk ekonomi om Sverige\r\nunderordnas unionens konvergenskrav?</pre><pre>3.  Syftar regeringen i\r\nmedlemskapsförhandlingarna att få till stånd att\r\nundantag skrivs in i tillträdesfördraget?</pre><pre>1993/94:65 av Sten Andersson i Malmö (m) till\r\nstatsrådet Bo Könberg om vård i livets slutskede:</pre><pre>f413 &gt; Eutanasi (en god och stilla död).</pre><pre>f413 &gt; Jag drar inga förhastade slutsatser</pre><pre>Jag vet att döden återstår</pre><pre>Men det skall vara sång och dans och\r\nglam på vägen dit</pre><pre>Värdighet</pre><pre>Matpaus</pre><pre>Böcker och vänskap</pre><pre>Förf: Birgitta Boucht</pre><pre>Ovanstående håller de flesta med om,\r\ndock med tillägget att även den sista tiden\r\ni livet skall vara värdig. Så är det tyvärr\r\ninte alltid.</pre><pre>Läkarvetenskapen har under 1900-talet\r\ngjort stora framsteg till fromma för\r\nmänskligheten. Tidigare obotliga\r\nsjukdomar och svåra lidanden kan nu botas\r\noch lindras tack vare en framgångsrik\r\nforskning och teknisk utveckling.\r\nTragiskt nog har dessa framsteg ibland\r\ndess värre inneburit ett svårt lidande för\r\nmänniskor i livets slutskede. Människor\r\nsom inte längre varit kontaktbara och\r\nsom aldrig, baserat på vetenskaplig\r\nexpertis, kan tänkas bli så, har fått sina\r\nliv ''förlängda'', detta på grund av en\r\nmedicinsk teknik som förmodligen\r\nmånga inte önskar skall tillämpas i dessa\r\nfall.</pre><pre>Att sluta livet efter att kanske under lång\r\ntid ha levt ''konstgjort'', där\r\nvärdigheten för människan som levande\r\nvarelse i stort saknas, är verkligen\r\navsaknad av värdighet!</pre><pre>I riksdagen har under årens lopp\r\nmotioner lagts med önskemål om\r\nutredning avseende en värdig vård under\r\nlivets sista dagar. Dessutom menar de\r\ntillfrågade i olika\r\nopinionsundersökningar att\r\n''konstgjorda'' livsuppehållande insatser\r\ninte är förenliga med mänsklig\r\nvärdighet.</pre><pre>Vilka åtgärder är statsrådet beredd att\r\nvidta så att människor under livets\r\nslutskede blir behandlade på ett värdigt\r\nvis?</pre><pre>Är statsrådet beredd att medverka till en\r\nlagstiftning där den enskilda\r\nmänniskan får en större\r\nbestämmanderätt över vården i livets\r\nslutskede?</pre><pre>28 §  Anmälan om frågor</pre><pre>Anmäldes att följande frågor framställts</pre><pre>den 23 november</pre><pre>1993/94:193 av Kaj Larsson (s) till\r\njordbruksministern om Östersjöfisk\r\nsom födämne:</pre><pre>I förra veckan varnades allmänheten via\r\npressen för att äta Östersjöfisk, med\r\nbl.a. rubriker som ''Ät aldrig\r\nÖstersjöfisk'' och ''Mäns könsorgan kan\r\nmissbildas''. En orolig allmänhet togs på\r\nsängen av katastrofbudskapet, och det\r\nåterspeglade sig i försäljningen av\r\nÖstersjöfisk. Vissa affärer vägrar\r\nockså att sälja fisk från Östersjön. Det är\r\növerläkare Lennart Hardell vid\r\nregionsjukhuset i Örebro som i\r\ndebattartiklar varnar för PCB, ett gift som\r\nbl.a. påträffas i Östersjön. Han refererar\r\ntill en amerikansk undersökning och menar\r\nt.o.m. att kvinnor som vill ha barn skall\r\nundvika att äta Östersjöfisk.\r\nLivsmedelsverket delar inte Hardells\r\nuppfattning utan anser att den är väsentligt\r\növerdriven. Läkaren Bengt Göran\r\nSvensson, Lund, lägger i december\r\nfram en doktorsavhandling om\r\nfiskkonsumtion och påstår att fisk är nyttig\r\nmat, trots PCB och annat elände.\r\nExperterna och forskarna har tydligen\r\nolika uppfattning i denna så viktiga\r\nhälsofråga. Konsumenten frågar sig, vem\r\nskall jag tro på, och väljer den försiktiga\r\nvägen och undviker Östersjöfisk.\r\nDetta försämrar ytterligare situationen\r\nför det redan hårt utsatta yrkesfisket\r\nlängs Östersjökusten.</pre><pre>Vad tänker jordbruksministern vidta för\r\nåtgärder för att ge konsumenterna en\r\nkorrekt information om farligheten eller\r\nofarligheten i att äta Östersjöfisk och för\r\natt kompensera yrkesfisket längs\r\nÖstersjökusten för inkomstbortfall som det\r\nonekligen blir efter sådana\r\nlarmrapporter?</pre><pre>1993/94:194 av Catarina Rönnung (s) till\r\nförsvarsministern om militärpsykiatrisk\r\nvård för svensk FN-personal:</pre><pre>När riksdagen beslutade om att Sverige\r\nskulle medverka med fredsbevarande och i\r\nvissa fall fredsframtvingande insatser i\r\ndet forna Jugoslavien borde som\r\nförsvarsutskottet uttrycker det ''stor\r\nomsorg läggas på stöd åt personalen och\r\nderas anhöriga när uppdraget slutförts''.\r\nRisken för bestående psykiska men för\r\nde unga människor som upplevt krigets\r\nbrutalitet är betydande.</pre><pre>Avser försvarsministern att verka för att\r\nmilitärpsykiatrisk vård kommer till\r\nstånd, gärna efter norsk modell, så att\r\nriksdagens intentioner vad avser\r\nomsorg om FN-personalen till fullo\r\nuppnås?</pre><pre>1993/94:195 av Kaj Larsson (s) till\r\njordbruksministern om\r\nfiskberedningsindustrins arbetssituation:</pre><pre>Det svenska yrkesfisket i Östersjön är\r\nsom bekant mycket dåligt. Årets svenska\r\nkvot av både lax och torsk är uppfiskad.\r\nBara ett fåtal båtar får på licens fiska torsk\r\npå ryskt vatten. Övriga båtar får ligga\r\nstill men har då en ersättning från a-\r\nkassan på ca 500 kr per man och dygn\r\nplus fartygsersättning med mellan 400 och\r\n2 000 kr.</pre><pre>Fiskberedningsindustrin\r\n(förstahandsmottagare) och dess\r\npersonal kommer i kläm vid sådana\r\ntillfällen då råvarubrist inträffar på\r\ngrund av fiskestopp. Företagen\r\npermitterar sina anställda och får då\r\nersättning med 375 kr per arbetare och\r\ndag från I.U.P. Resten, drygt 400 kr per\r\ndag och anställd, skall erläggas av\r\nföretaget.</pre><pre>Eftersom tillgången på fisk har varit dålig\r\nde senaste åren har\r\nberedningsindustrin flera besvärliga år\r\nbakom sig och har däför inte några\r\nreservfonder eller övervinster att tillgå.\r\nRisken är därför stor att\r\nberedningsindustrin försvinner innan vi\r\nkommer in i EG om inte åtgärder\r\nvidtas.</pre><pre>Vad tänker jordbruksministern vidta för\r\nåtgärder för att ge beredningsindustrin\r\noch dess personal en jämnare och\r\ntryggare arbetssituation så att risken för\r\nnedläggning uteblir?</pre><pre>1993/94:196 av Margareta Viklund (kds)\r\ntill statsrådet Alf Svensson om stöd till barn\r\nvars föräldrar avlidit i hiv/aids:</pre><pre>Under en konferens om hiv/aids, som\r\nhölls under överinseende av WHO i\r\nRiga i april 1993, redovisades det att\r\nminst ett par miljoner barn i dag är\r\nföräldralösa på grund av att föräldrarna\r\navlidit i aids. År 2000 kommer det enligt\r\nWHO:s uppskattning att finnas omkring\r\nnio miljoner föräldralösa barn enbart i\r\nAfrika.</pre><pre>Dessa barn är oerhört utsatta. Redan\r\ninnan föräldrarna avlider i aids måste\r\nbarnen i stor utsträckning hjälpa till med\r\nfamiljens försörjning och med att vårda\r\nsina sjuka föräldrar och syskon. Barnen\r\nhar mycket begränsade möjligheter att\r\nforsätta i skolan. Omgivningens rädsla\r\nför aids kan meföra social utfrysning. Den\r\nstora psykiska och fysiska press barnen\r\nutsätts för gör dem känsligare för\r\ninfektioner. Risken är stor att de också\r\ninfekteras av hiv.</pre><pre>Jag vill därför fråga statsrådet: På vilket\r\nsätt agerar Sverige för att ge stöd till\r\nprojekt som syftar till att hjälpa de på\r\ngrund av hiv/aids föräldralösa barnen?</pre><pre>29 §  Kammaren åtskildes kl. 15.23.</pre><pre>Förhandlingarna leddes</pre><pre>av talmannen från sammanträdets början\r\nt.o.m. 14 § anf. 28 (delvis),</pre><pre>av tredje vice talmannen därefter t.o.m.\r\n22 § anf. 67 (delvis),</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}