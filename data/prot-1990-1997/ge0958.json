{"dokumentstatus":{"dokument":{"hangar_id":"2438946","dok_id":"GE0958","rm":"1990/91","beteckning":"58","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"58","slutnummer":"0","datum":"1991-02-07 00:00:00","systemdatum":"2010-02-17 00:00:00","publicerad":"1991-02-07 00:00:00","titel":"Riksdagens snabbprotokoll 1990/91:58 Torsdagen den 7 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{C473F199-1236-48F8-80EE-2717923D6FAD}","dokument_url_text":"http://data.riksdagen.se/dokument/GE0958/text","dokument_url_html":"http://data.riksdagen.se/dokument/GE0958","dokumentstatus_url_xml":"http://data.riksdagen.se/dokumentstatus/GE0958","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:58</div>\r\n<div class=\"sidhuvud_datum\">Torsdagen den 7 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Allmänpolitisk debatt</pre><pre>(forts. från prot. 57)</pre><pre>Anf. 1 LARS TOBISSON (m):</pre><pre>Herr talman! Med stigande förvåning har jag på\r\nsenare tid hört alltmer bestämda förutsägelser från\r\nregeringshåll om en snar vändning uppåt i\r\nekonomin. Enligt finansplanen skall själva\r\nvändpunkten nås i år, och sedan väntas\r\nåterhämtningen fortsätta under 1992. Men lika litet\r\nsom det går att prata bort prishöjningar och\r\nvalutakriser, lika litet går det att med bara ord\r\nbetvinga den dystra verklighet som\r\nsocialdemokraternas misslyckade ekonomiska\r\npolitik har fört oss till. Jag skall därför inleda med\r\natt slå fast några kalla fakta, med att som kontrast\r\nteckna den rätta bilden.</pre><pre>Sverige får i år enligt samstämmiga bedömningar\r\nden sämsta tillväxten bland industriländerna. Eller\r\nrättare sagt: Det blir ingen tillväxt alls, utan en\r\nproduktionsminskning. Med nuvarande politik\r\ntalar det mesta för att fallet fortsätter även nästa år.\r\nMen även om det skulle kunna bli en obetydlig\r\nförbättring, som regeringen hoppas, kommer\r\nutnyttjandet av våra produktionsresurser att\r\nytterligare försämras. Sverige fortsätter därmed att\r\ni rask takt halka efter jämförbara välfärdsländer.</pre><pre>Förra året steg priserna i Sverige med över 10 %.\r\nPå grund av skattehöjningar vid årsskiftet\r\naccelererade inflationen i januari med bortåt 4 %\r\npå en enda månad. Årstakten är därmed uppe i\r\nnärmare 12 %, och efter den höjning av\r\nboendekostnaderna som inträffade i februari får vi\r\nräkna med en ytterligare uppgång till ca 13 %.\r\nBakom dessa stigande tal ligger de höjda hyror och\r\nde fördyrade arbetsluncher och resor som har\r\ndrabbat medborgarna till följd av strävan,\r\nenvisheten, att trots marginalskattelättnader hålla\r\nskattetrycket uppe på en oförändrat hög nivå. Även\r\nom man för framtiden inte förutser nya\r\nkostnadsökningar av samma storleksordning tar det\r\nerfarenhetsmässigt ändå en avsevärd tid att driva ut\r\ninflationssjukan ur det ekonomiska systemet.\r\nLöftet i finansplanen om att prisstegringen under\r\n1992 skall ha kommit ner klart under nivån i våra\r\nkonkurrentländer är minst sagt lättsinnigt.</pre><pre>Med västvärldens sämsta tillväxt och snabbaste\r\ninflation är det inte underligt att Sveriges utbyte\r\nmed utlandet fortsätter att försämras.\r\nFinansministern förutser själv växande underskott i\r\nbytesbalansen både i år och nästa år. Vid sidan\r\nhärav förekommer en snabb utströmning av\r\nplaceringskapital. Man söker bättre avkastning i\r\naktier, fastigheter och företag utomlands. Därmed\r\nställs det krav på en växande utlandsupplåning, och\r\ndet förutsätter att den svenska räntenivån förblir\r\nhög och i stigande i förhållande till omvärlden.</pre><pre>Höga räntekostnader minskar ytterligare intresset\r\nför satsningar i Sverige. Därmed får vi inte de nya\r\njobb som kan ersätta sådana som slås ut till följd av\r\nden alltför höga kostnadsnivån. Det största\r\nmisslyckandet för den tredje vägens ekonomiska\r\npolitik är naturligtvis att man, trots att inflationen\r\nhar tillåtits skena i väg, inte kan förhindra att\r\narbetslösheten under 1991 stiger till hittills oanade\r\nhöjder. Senare i dag kommer\r\narbetslöshetsstatistiken för januari att presenteras.\r\nJag förutser en uppgång från december när det\r\ngäller antalet arbetslösa med ca 20 000 till totalt\r\növer 100 000 arbetslösa. Skulle inte den gränsen\r\npasseras denna gång, sker det med säkerhet nästa\r\nmånad.</pre><pre>Att vrida utvecklingen rätt igen, att återställa\r\nförutsättningarna för tillväxt och sysselsättning, är\r\ninte gjort i en handvändning. Det blir ett långt och\r\nmödosamt arbete, och det förutsätter en\r\nomprövning av många socialdemokratiska dogmer.\r\nDen har regeringen bitvis påbörjat. Men det går\r\ntrögt, eftersom motståndet är starkt på sina håll i\r\nrörelsen och eftersom hjärtat naturligtvis inte kan\r\nvara med när hjärnan säger att man måste handla\r\nmot sin ideologiska övertygelse.</pre><pre>Om nu inte allt kan ställas till rätta med en gång är\r\ndet desto viktigare att lämna klara besked om att\r\nen kursändring kommer, att sända tydliga signaler\r\noch -- vilket är ännu bättre -- att vidta konkreta\r\nåtgärder som ett första steg på vägen mot en bättre\r\ntingens ordning. Låt mig då understryka att\r\nregeringens planer på att driva fondsocialismen\r\nvidare i ATP-systemets hägn är raka motsatsen.\r\nDet är ett säkert sätt att ytterligare försämra\r\nnäringsklimatet i vårt land.</pre><pre>Det kanska allra viktigaste just nu är i stället att\r\nklart och tydligt uttala att Sverige kommer att sända\r\nin en ansökan om medlemskap i EG före årets slut.\r\nDenna vår avsikt bör ges ökat eftertryck genom en\r\nomedelbar anknytning av kronan till den\r\neuropeiska valutaenheten, ecun. Den direkta\r\nföljden av ett sådant åtagande blir en minskning av\r\nden räntemarginal som vi måste ha i förhållande till\r\neuromarknaden, och det stimulerar naturligtvis till\r\nsatsningar i Sverige.</pre><pre>Därutöver är det av största vikt att nu börja sänka\r\nSveriges rekordhårda skattetryck. Det behövs en\r\nsänkning med 6 procentenheter, eller med nära 100\r\nmiljarder kronor, för att vi skall komma ner till\r\nsamma nivå som gäller för vår närmaste konkurrent\r\nsom högskatteland, Danmark, och med 17\r\nprocentenheter, eller med nära 250 miljarder\r\nkronor, för att vi skall komma ner till genomsnittet\r\ninom EG.</pre><pre>Glädjande nog uttalar man nu i både folkpartiet\r\noch centerpartiet i sina partimotioner att man är\r\ninställd på en minskning, åtminstone ned till vad\r\nsom i dag är Danmarks nivå. Regeringspartiet talar\r\nom en sänkning av de offentliga utgifterna för att på\r\ndet sättet kunna reducera skattetrycket på sikt.\r\nMen vad är det egentligen för ''sikt''? I fråga om den\r\nvalplattform som nyligen presenterades och som\r\nuttryckligen skall gälla för hela 90-talet --\r\nbenämningen är Valplattform för 90-talet -- sägs det\r\ninte ett ord om att skattetrycket skall sänkas.</pre><pre>Självfallet måste den nödvändiga\r\nskatteanpassningen till Europa ske successivt. Det\r\när mycket som behöver göras. Men allt kan inte ske\r\npå en gång. Då bör vi givetvis börja med att sänka\r\nde skatter som skadar mest. Eftersom kapital är\r\nmest lättrörligt över gränserna och eftersom\r\ninvesteringsflykten redan har inletts, gäller det att\r\nsnabbt sänka skatterna på sparande och\r\nföretagande -- skatter som olyckligtvis nyligen har\r\nhöjts med bortåt 40 miljarder kronor. Vidare blir\r\ndet angeläget att sänka kostnadsnivån för svenska\r\nföretag genom en reducering av löneskatterna. Det\r\ngår heller inte att särskilt länge dröja med en\r\njustering av den indirekta beskattningen ner mot\r\neuropeisk nivå. Men då är det generella\r\nnedsättningar av momsen som är det väsentliga.</pre><pre>Utrymme för skattesänkningar måste skapas\r\ngenom besparingar på den offentliga utgiftssidan.\r\nDet moderata budgetalternativet för 1991/92\r\ninnebär t.o.m. en viss förstärkning jämfört med\r\nregeringens förslag, som visserligen presenteras\r\nsom balanserat men i realiteten visar ett\r\nunderskott. Ekonomisk effektivitet uppnås genom\r\navregleringar, som befrämjar konkurrensen och\r\nökar människors valfrihet. Det allmänna skall inte\r\nsyssla med sådant som lika bra eller bättre utförs i\r\nenskild regi. Det betyder att offentliga\r\ntjänstemonopol skall brytas och att statligt och\r\nkommunalt ägda tillgångar i betydande\r\nutsträckning kan privatiseras.</pre><pre>Men samtidigt måste det allmänna se till att det som\r\ningen annan kan utföra sköts bättre än vad som\r\nvarit fallet under senare år. Trots den kraftiga\r\nökningen av offentliga utgifter har statliga\r\nkärnområden som försvar, rättsväsen och polis fått\r\nförfalla -- för att inte tala om hur infrastrukturen i\r\nform av kommunikationer samt högre utbildning\r\noch forskning har försummats. Försäljningen av\r\nstatliga företag ger oss moderater utrymme att\r\nföreslå 2 miljarder mer än regeringen till\r\nväginvesteringar och nästan 1 miljard mer till\r\nuniversitet och högskolor.</pre><pre>Herr talman! Jag har tidigare i denna kammare\r\nkonstaterat att kampen mellan kapitalism och\r\nsocialism är avgjord till kapitalismens fördel. Vad\r\nmera är: det finns ingen tredje väg. Den har inte\r\nvisat sig framkomlig när den prövats i Sverige. Den\r\navvisas av de nya östeuropeiska ledare som, när de\r\nnu gör upp med det socialistiska systemet, i likhet\r\nmed den tjeckoslovakiske finansministern Klaus\r\nkonstaterar att den tredje vägen leder till den tredje\r\nvärlden. Samstämmigheten är stor om att vad som\r\nbehövs är mer av marknadsekonomi och mindre av\r\nplanhushållning och politisk styrning.</pre><pre>Det finns de som hävdar att även svenska\r\nsocialdemokrater har insett detta. Och det gör de\r\nsäkert -- några, långtifrån alla. Men även om ett\r\nomtänkande kan vara på väg, vill jag hävda att ett\r\nparti som står för gårdagens idéer inte kan klara\r\nframtidens, eller rättare samtidens, krav. På samma\r\nsätt som jag i debatter med företrädare för andra\r\nborgerliga partier har brukat hävda att\r\nsocialdemokratisk politik drivs bäst av\r\nsocialdemokraterna själva, är det naturligtvis sant\r\natt de svarar bäst för en marknadsliberal politik\r\nsom verkligen tror på den, som är övertygade om\r\natt den är riktig. För den uppgiften krävs det en\r\nborgerlig regering, som utgår från de grundsatser\r\nsom Carl Bildt och Bengt Westerberg presenterade\r\ni höstas och som ytterligare utvecklats i\r\npartimotioner nu i januari.</pre><pre>Anf. 2 ANNE WIBBLE (fp):</pre><pre>Herr talman! I ett antal dokument under det\r\nsenaste halvåret, nu senast i finansplanen, har\r\nregeringen konstaterat att det ekonomiska läget\r\npräglas av problem. Regeringen är värd en eloge\r\nför att den är så sanningsenlig. Den s.k. tredje\r\nvägens politik har nu definitivt förpassats till\r\npapperskorgen.</pre><pre>Regeringen beskriver själv resultatet av den förda\r\npolitiken så här: Den totala produktionen i landet\r\nminskar, prisökningarna är skyhöga,\r\ninvesteringarna sjunker, underskottet i våra\r\nutlandsaffärer blir större varje år och\r\narbetslösheten ökar i rasande takt. Jag har ingen\r\ninvändning mot den beskrivningen -- den är tyvärr\r\nalltför sann. Under de senaste dagarna har det lagts\r\nvarsel om permitteringar i en tidigare aldrig skådad\r\nomfattning.</pre><pre>Trots dessa problem finns det ändå ljusglimtar.\r\nUnder de senaste månaderna har det skett flera\r\npositiva förändringar: skattereformen, EG,\r\nenergipolitiken. Dessa är en bra början, men de\r\nmåste följas av fler. Samtidigt finns många\r\nillavarslande tecken på att socialdemokraterna inte\r\nförmår fortsätta, och t.o.m. backar, när det inte\r\nlängre är akut valutakris.</pre><pre>Låt mig peka på några illavarslande tecken.</pre><pre>Partisekreteraren Bo Toresson tycker inte att man\r\nskall prioritera kampen mot inflationen. Han\r\nskriver i Svenska Dagbladet: ''Vi prioriterar full\r\nsysselsättning -- -- --. Antingen för man en\r\nekonomisk politik som prioriterar full\r\nsysselsättning eller också ger man i praktiken upp\r\nden målsättningen.'' Han går t.o.m. så långt att han\r\nindirekt berömmer partiet för att ha skapat den\r\növerhettning som gav extremt låg arbetslöshet förra\r\nåret.</pre><pre>Detta är precis motsatsen till vad Allan Larsson\r\nskriver i finansplanen.</pre><pre>Jag måste därför fråga Allan Larsson: Vilket\r\nbudskap är det som egentligen gäller -- är det Allan\r\nLarssons budskap om prioritering av kampen mot\r\ninflationen eller är det partisekreterarens budskap\r\nom prioritering av sysselsättningen? På vilken sida\r\nstår Hans Gustafsson i denna interna konflikt?</pre><pre>Låt mig tills vidare anta att beskeden i finansplanen\r\ngäller och att Bo Toresson blir överkörd. Kampen\r\nmot inflationen skall alltså överordnas. Hur skall då\r\ndetta ske? Även på denna punkt tycks det finns\r\nganska ordentliga interna motsättningar.</pre><pre>Statsministern har t.ex. sagt att det skulle ha varit\r\nbättre för svensk ekonomi om bara regeringen hade\r\nfått igenom sitt förslag att höja momsen med 2 %\r\nvåren 1989. Finansministern däremot har sagt att\r\nskattehöjningar inte hjälper. Det verkar som om\r\nIngvar Carlsson egentligen skulle vilja föra en\r\nannan politik. Men det går inte, för då blir det\r\nvalutakris. Detta är inte särskilt\r\nförtroendeskapande.</pre><pre>Statsministern har också sagt att svensk ekonomi\r\nskulle ha varit bättre om det s.k. stopp-paketet med\r\nlönestopp, prisstopp, strejkstopp, m.fl. hade gått\r\nigenom i riksdagen förra våren. Finansministern\r\ndäremot har sagt att parterna har ansvaret för\r\navtalsförhandlingarna och att vi inte skall ha\r\nprisstopp.</pre><pre>De olika budskapen skapar stor förvirring, och jag\r\nvill fråga Allan Larsson om han nu har skrinlagt\r\nplanerna på någon form av lagstiftning för lönerna.\r\nJag skall också vända mig till Hans Gustafsson:\r\nTänker han förhandla med centern i utskottet om\r\nett slags lönelag?</pre><pre>Herr talman! Regeringen berömmer sig i\r\nfinansplanen av att ha sparat ett antal miljarder\r\nkronor i statsbudgeten. En av besparingarna som\r\nman räknat sig till godo gäller\r\narbetsskadeförsäkringen. Den skall samordnas\r\nmed sjukförsäkringen, står det.</pre><pre>På denna punkt har därefter Stig Malm sagt nej.\r\nHan vill inte ha någon samordning, eftersom det\r\nskulle innebära en viss sänkning av\r\nersättningsnivån inom arbetsskadeförsäkringen.</pre><pre>Regeringen har redan visat betydande eftergifter\r\nmot den fackliga grenen av arbetarrörelsen. Man\r\nsnålar och sparar på anslag till handikappade, på\r\nbiståndet till fattiga u-länder pch på kulturen, men\r\nman vidgar avdragsrätten för fackavgifter. Och ett\r\nanslag på en kvarts miljard kronor för facklig\r\ninformation om MBL, en lag som funnits i mer än\r\n15 år och rimligen är välkänd nu, det vågar man inte\r\nminska med en enda krona.</pre><pre>I dag har socialministern meddelat att det inte blir\r\nnågon samordning mellan sjukförsäkringen och\r\narbetsskadeförsäkringen. Det beror på tekniska\r\nproblem, sägs det. Så kanske det kan uttryckas -- de\r\ntekniska problem som skulle uppkomma för\r\nsamordningen mellan LO och det\r\nsocialdemokratiska partiet i valrörelsen om Malm\r\nfick ge sig nu igen.</pre><pre>Jag tycker det är beklämmande. Partiet är tydligen\r\nviktigare än en bra politik.</pre><pre>Jag vill fråga Allan Larsson vad som nu återstår av\r\nregeringens planerade förändringar inom\r\ntransfereringssystemet -- finns det någon enda\r\nåtgärd kvar som främjar arbetslinjen och minskar\r\nutgiftsexplosionen? Hans Gustafsson får tydligen\r\nvackert finna sig i att räkna om regeringens budget\r\nmed mindre besparingar.</pre><pre>Herr talman! I finansplanen står att regeringen\r\nanser att industrin måste växa och erbjudas goda\r\nutvecklingsbetingelser. Detta är alldeles sant. Det\r\när i själva verket den enda möjligheten att skapa\r\nriktiga jobb och värna den fulla sysselsättningen.</pre><pre>På åtminstone två grundläggande områden tycks\r\nregeringen vara i full färd med att aktivt göra precis\r\ntvärtom. Även i dessa fall handlar det om\r\neftergifter till facket.</pre><pre>Först AP-fonderna. Påhejad av LO vill regeringen\r\nlåta AP-fonderna köpa mera aktier och dessutom\r\nkanske tredubbla fonderna i storlek. Såvitt jag vet\r\när den svenska regeringen den enda i världen som\r\ntror att ökat statligt ägande inom näringslivet\r\nbefrämjar tillväxt och erbjuder goda\r\nutvecklingsmöjligheter. Alla andra regeringar är i\r\nfull färd med att avsocialisera och privatisera\r\nägandet.</pre><pre>Skälet till detta är mycket enkelt. Privat ägande är\r\nen grundförutsättning för en fungerande\r\nmarknadsekonomi. Omsorgen om den egna\r\negendomen, oavsett om det är ett eget företag som\r\nskall gå med vinst eller en egen bostad som skall\r\nunderhållas, är en grundpelare för ett samhälles\r\nmöjligheter att skapa, utveckla och vårda resurser.</pre><pre>Regeringen tänker sig också att lägga in\r\nlöntagarfonerna i AP-systemet. Detta illustrerar än\r\ntydligare att AP-fonderna skall användas för utökat\r\nstatligt ägande och ökad makt. Folkpartiet\r\nliberalerna säger nej till alla former av\r\nfondsocialism.</pre><pre>Det andra området som jag vill peka på gäller\r\nskatten på företagens arbetande kapital. I en\r\npromemoria från finansdepartementet föreslås en\r\nkraftig skärpning av denna skatt.</pre><pre>Det vittnar om en sällsynt dålig förståelse för\r\nföretagandets villkor. Risken är mycket stor att det\r\nskulle tvinga fram försäljning och nedläggning av\r\nmånga mindre och medelstora familjeföretag,\r\neftersom de helt enkelt inte klarar ökade skatter.\r\nEffekten blir att jobb försvinner, kreativa\r\nföretagare ger upp, och maktkoncentrationen i\r\nnäringslivet ökar.</pre><pre>Mot detta står att LO troligen gillar tanken på\r\nskärpt företagsskatt. Men det borde vara en klen\r\ntröst för en finansminister som säger sig vilja skapa\r\ntillväxt och framtidstro.</pre><pre>Folkpartiet liberalerna vill avskaffa skatten på\r\nföretagens arbetande kapital.</pre><pre>Jag vill fråga finansministern om han vågar visa\r\nnågon förståelse för företagandets villkor och lägga\r\nfram ett sådant förslag eller om han även på denna\r\npunkt måste böja sig för LO.</pre><pre>Herr talman! Verkligheten är i dag sådan att alla\r\ninsiktsfulla bedömare är ense om att det som krävs\r\när en borgerlig politik. Jag förstår att det är svårt för\r\nen socialdemokratisk regering. En borgerlig politik\r\nförs faktiskt bäst av en borgerlig regering. Det är\r\nmin fasta övertygelse att Sverige skall få en sådan\r\nefter höstens val.</pre><pre></pre><pre>Anf. 3 GÖREL THURDIN (c):</pre><pre>Herr talman! Den internationella\r\nhögkonjunkturen är över. I år sjunker tillväxten,\r\noch inflationen stiger. Redan nästa år bör dock en\r\nviss återhämtning kunna ske, men osäkerheten är\r\nbetydande, inte minst med tanke på kriget i\r\nMellanöstern och utvecklingen av USAs ekonomi.</pre><pre>Sveriges egen, inhemskt tillverkade\r\nkonjunkturnedgång slår nu igenom i ekonomin\r\nmed full kraft. Antal varsel, företagsnedläggelser\r\noch arbetslöshet ökar markant.\r\nSocialdemokraterna säger sig ha ambitionen att slå\r\nvakt om den fulla sysselsättningen, men de har inte\r\nvisat förmågan. Trots åtta års internationell\r\nhögkonjunktur kommer vi att tvingas se fram emot\r\nen snabbt stigande arbetslöshet. Det politiska\r\nansvaret för detta bör först och främst lastas den\r\nsocialdemokratiska regeringen.</pre><pre>Regeringen hävdar att industriproduktionen och\r\nsysselsättningen åter kan börja stiga redan under\r\n1991. Vi har svårt att tro att så kan bli fallet. Under\r\nförutsättning av samhällsekonomiskt ansvarsfulla\r\nlöneavtal kan kanske en sådan omsvängning\r\nkomma under 1992.</pre><pre>I nuvarande läge är utgången av avtalsrörelsen\r\nförmodligen av än större betydelse än normalt.\r\nMed eller utan Rehnbergkommissionens\r\nförhoppningsvis positiva utfall kommer dock de\r\nnärmaste åren att bli kärva, och stora krav kommer\r\natt ställas på den ekonomiska politiken.</pre><pre>En sådan ekonomisk politik måste bl.a. ha målen\r\nlåg inflation, full sysselsättning, rättvis fördelning,\r\nregional balans och en god miljö.</pre><pre>Utgångspunkten måste vara en fortsatt stram\r\nfinanspolitik och en fast valutapolitik. För att inte\r\nbytesbalansen ytterligare skall försämras, måste\r\nutrymme för investeringar skapas genom att\r\noffentlig och privat konsumtion hålls tillbaka\r\nsamtidigt som sparandet ökar.</pre><pre>Vi måste med all kraft bekämpa inflationen.\r\nKostnaderna rent allmänt måste ned, men viktigast\r\när att åstadkomma lägre priser på nödvändig\r\nkonsumtion som boende, mat och arbetsresor.</pre><pre>Arbetslöshet skall inte användas som ett medel i\r\nden ekonomiska politiken.\r\nArbetsmarknadspolitiken måste inriktas på\r\nkompetensgivande utbildning för att undanröja\r\nflaskhalsar. Det krävs åtgärder för rehabilitering, så\r\natt arbetsskadade snabbt kan återgå till arbetet men\r\nockså en bättre arbetsmiljö för att minska\r\nsjukskrivningar på grund av arbetsskada. Genom\r\nbeslutet om arbetslivsfonden kan vi nu läsa positiva\r\nrubriker om t.ex. Susanne i Gävleborgs län, vilken\r\nmed hjälp av pengar från arbetslivsfonden kunde\r\nåtergå till sitt arbete därför att åtgärder som\r\nvidtagits sparade hennes axlar.</pre><pre>Den offentliga sektorn måste förnyas, och\r\nskattetrycket minska. Konkurrensförhållandena\r\nmåste stärkas och monopoltendenser motverkas\r\ninom flera branscher. I vårt budgetförslag minskar\r\nvi skattetrycket med nära 6 miljarder utöver\r\nregeringens budgetförslag, vilket vi klarar genom\r\nbesparingar i statsutgifterna.</pre><pre>Omfattande investeringar i infrastruktur,\r\nutbildning och forskning måste genomföras. De\r\nskall bidra till att lägga en grund för en god\r\nekonomisk utveckling på längre sikt.</pre><pre>Centerns budgetalternativ innebär en\r\nframtidssatsning på kommunikationer och\r\nutbildning. För kommande budgetår satsar centern\r\n3,5 miljarder kronor på infrastrukturella åtgärder\r\nutöver regeringens budgetförslag.</pre><pre>Jag vill i samband med detta lyfta ett varningens\r\nfinger till regeringen. Det blir ingen regional\r\nbalans, om satsningar endast görs i\r\nstorstadsområdena. Då kommer i stället köerna\r\noch miljöproblemen där att fortsätta. Det är i stället\r\nviktigt att fördela satsningarna i landet. Då kan\r\nproduktionen öka mer än annars, utan att resultatet\r\nblir överhettning.</pre><pre>Om hela Sverige skall utvecklas, krävs också bättre\r\nvillkor för små- och nyföretagandet. Skatt på\r\narbetande kapital måste bort. Möjlighet till\r\nkvittning för nystartade företag måste införas,\r\nliksom lägre arbetsgivaravgifter för de mindre\r\nföretagen.</pre><pre>Det totala sparandet i ekonomin måste öka genom\r\natt det personliga hushållssparandet främjas. Det\r\ntillfälliga obligatoriska sparandet bidrog med 11\r\nmiljarder i ökat sparande. En stor del av detta kan\r\ngenom sparstimulanser bli ett frivilligt sparande.\r\nCentern har under ett antal år föreslagit skattefria\r\navsättningar till personliga investeringskonton för\r\nboende och nyföretagande.</pre><pre>Ekonomi och ekologi måste förenas. Den på lång\r\nsikt viktigaste strukturfrågan i ekonomin är att\r\nhejda miljöförstöringen. Det gäller att\r\nåstadkomma en hållbar ekonomisk utveckling där\r\ntillväxten skapas genom miljövänlig produktion\r\noch miljövänliga produkter.</pre><pre>Sverige behöver en politik som får människorna att\r\nkänna att de för den sittande regeringen inte är ett\r\nsärintresse. Det gäller våra gamla, familjer,\r\nensamstående utan barn, våra ungdomar och\r\nstuderande. Det gäller småföretagen i vårt\r\nnäringsliv, och det gäller också alla i våra\r\nföreningar.</pre><pre>Numera anser regeringen att det t.o.m. räknas som\r\nett särintresse att påverka bytesbalansen i positiv\r\nriktning genom att sänka turistmomsen. Den\r\nsenaste rapporten på det området visar att antalet\r\narbetslösa ökat med 8 000. 450 restauranger gick\r\nomkull 1990, och under januari ytterligare 47, och\r\nomsättningen i december låg 21 % under samma\r\nmånad 1989. I en isolerad beräkning ses höjningen\r\nav turistmomsen som en del av finansieringen av\r\nskatteomläggningen. I ett vidare statsfinansiellt och\r\nframför allt samhällsekonomiskt perspektiv är det\r\nen katastrof.</pre><pre>När resurserna är knappa och en ekonomi i kris\r\nskall saneras, är behovet av rättvis fördelning som\r\nstörst. Bara den som saknar förankring i\r\nverkligheten kan bortse från att landets kris gäller\r\nde många människornas vardagsekonomi. Krisen\r\ngäller kostnaderna för mat, resor och boende samt\r\nutsikterna att få behålla jobbet. Den gäller\r\nmöjlighetern att få vård och omsorg den dag hälsan\r\noch orken inte längre står bi, liksom rätten att själv\r\nfå påverka och välja sin framtid.</pre><pre>En ny regering kan inte acceptera de orättvisor som\r\nhar förekommit under 80-talet. Den måste därför\r\nskriva in målsättningen rättvis fördelning i sin\r\nregeringsförklaring.</pre><pre>Herr talman! Centern fullföljer rättvisepolitiken.\r\nSkatteomläggningens snedfördelning måste rättas\r\ntill. Skatteomläggningen har en fördelningspolitisk\r\nslagsida som skapas av bl.a. höjda kostnader för\r\nboende och kollektivtrafik. När momsen vid nästa\r\nårsskifte skall sänkas, anser vi i centern att\r\nsänkningen skall göras på matmomsen ner till\r\n13,64 %.</pre><pre>Vidare anser vi i centern att byggmomsen och\r\nmomsen på tjänster kopplade till boende skall\r\nsänkas till samma nivå, vilket betalas bl.a. genom\r\nslopade investeringsbidrag. Slopad energimoms\r\nbidrar också till sänkta boendekostnader.</pre><pre>Sänka mat- och boendekostnader gynnar främst\r\nlåg- och medelinkomsttagare, vilka använder\r\nförhållandevis störst andel av sitt ekonomiska\r\nutrymme till sådan nödvändig konsumtion. Jag\r\ntycker i likhet med tidningen Aftonbladet att sänkt\r\nmoms på mat är en bra målsättning för\r\nfinansministerns budgetarbete hösten 1991, vem\r\ndet nu än blir.</pre><pre>Vi måste ta ett helhetsgrepp på marginalskatten.\r\nTrots skatteomläggningens marginalskattesänkning\r\när det i dag flera grupper som råkar ut för mycket\r\nhöga marginaleffekter. Det gäller bl.a. studerande.\r\nEn inkomst på 1 000 kr. utöver det sk. fribeloppet i\r\nstudiemedelssystemet betyder inte bara 30 % i\r\nkommunalskatt. Det betyder också minskade\r\nstudiemedel med 50 % och minskade bostadsbidrag\r\nmed 33,3 %. En summering av detta ger vid handen\r\natt en ungdom som studerar får en marginaleffekt\r\npå 113 % vid t.ex. ett vak-jobb på sjukhus.</pre><pre>Förhållandet är detsamma för pensionärerna. Så\r\nlänge vi skall bolla med deras särskilda\r\ngrundavdrag, kommer deras marginalskatt att vara\r\nbetydligt högre än vanliga löntagares, speciellt när\r\nförmögenheten skall påverka. Vårt förslag är en\r\nhöjd grundpension på för närvarande 98 000 kr. Det\r\nger ökad grundtrygghet, bättre fördelningspolitik\r\noch minskade marginaleffekter.</pre><pre>Sammanfattningsvis innebär centerns förslag lägre\r\nskatt med lägre kostnader för bidrag, lägre\r\ninflation, rättvisare pensionssystem, större\r\nmöjligheter till produktivt arbete, mindre\r\nstödbehov, mindre rundgång, mer dynamik bland\r\nmänniskorna och därmed en effektivare ekonomi.</pre><pre>Anf. 4 MAGGI MIKAELSSON (v):</pre><pre>Herr talman! I den ekonomisk-politiska debatten\r\nfinns det många sanningssägare. För tillfället är det\r\ninne att hylla marknaden. Kapitalistisk\r\nmarknadsekonomi, valfrihet och konkurrens skall\r\nlösa alla samhällsproblem och ge oss det ideala\r\nsamhället, om man får tro merparten av de\r\nekonomer, samhällsplanerare och andra\r\nproffstyckare som uttalar sig i media. Det är som\r\nom det plötsligt funnes en enda sann ekonomisk\r\nteori -- den sista och slutgiltiga, sanningarnas\r\nsanning. Men ekonomiska teorier är inte detsamma\r\nsom verkligheten.</pre><pre>Aftonbladet hade i går ett citat av Ernst Wigforss,\r\nsom sagt följande om ekonomiska teorier: ''Genom\r\nhela den moderna nationalekonomins historia drar\r\nen rad av spådomar om vad som inte skulle kunna\r\nhända, därför att det av ekonomiska lagar\r\nförbjudes -- och som likväl sedan hänt -- och\r\nspådomarna om vad som måste hända om någon\r\nviss åtgärd företages -- och som sedan inte hänt.''</pre><pre>Det visar sig nämligen att verkligheten inte så lätt\r\nlåter sig fångas in i teoretiska modeller. Politikens\r\nuppgift måste vara att kapa topparna och fylla igen\r\ngroparna i de regelbundet återkommande\r\nkonjunktursvängningarna, oavsett dagens s.k.\r\nsanningsteori.</pre><pre>Ernst Wigforss jämför också ekonomen med\r\nmeteorologen för att belysa skillnaden mellan\r\nvetenskap och politik. Meteorologen kan med en\r\nviss sannolikhet avgöra om det skall bli regn eller\r\ntorka. Men han kan inte avgöra vilket som är bra\r\neller dåligt. Det beror helt och hållet på vem man\r\nfrågar, om det är en bonde eller en semesterfirare.\r\nDet kan vara bra att hålla detta i minnet när man\r\ndiskuterar den ekonomiska politiken.</pre><pre>Ekonomen kan liksom meteorologen med en viss\r\ngrad av sannolikhet säga vad som kommer att\r\nhända om den ena eller den andra åtgärden vidtas.\r\nMen om det är bra eller dåligt beror alltså vem man\r\nfrågar.</pre><pre>När vi i vänsterpartiet formulerar vår ekonomiska\r\npolitik, utgår vi ifrån det som är bra eller dåligt för\r\nde lönearbetande kvinnorna och männen. Med en\r\nlätt travestering skulle man kunna säga att det som\r\när bra för de lågavlönade är bra för Sverige.</pre><pre>Det kapitalistiska systemet står inför gigantiska\r\nproblem. Systemet har problem med tillväxten och\r\nproduktiviteten, pris-, löne- och vinstutvecklingen,\r\nmiljöförstörelse och resursslöseri, sysselsättning\r\nsamt arbetsmiljö och utslagning. Det är inte\r\nundersköterskorna på Södersjukhuset eller\r\narbetarna på Rönnskärsverken som orsakar\r\nproblemen i den svenska ekonomin. Inte heller är\r\ndet människors krav på rättvisa och välfärd som är\r\norsaken till problemen eller att svenska folket\r\nskulle vara särskilt benäget att skolka från jobbet\r\neller förstöra miljön. Sanningen är att\r\nkapitalismens inre egna lagbundna förhållanden\r\nskapar sin egen kris.</pre><pre>Ett system som bygger på ständig ensidig\r\nkvantitativ tillväxt för sin överlevnad hamnar förr\r\neller senare i konflikt med vitala, sociala och\r\nsamhälleliga mål. Produktiviteten kan inte\r\nupprätthållas när inflytande på och delaktighet i\r\nverksamheten kraftigt begränsas och arbetsmiljön\r\när undermålig i såväl fysisk som psykisk mening,\r\neftersom makten och verksamhetsinriktningen i\r\nförsta hand syftar till högsta möjliga vinst.</pre><pre>De senaste årens politiska utveckling går högerns\r\nväg. Skatteomläggningen gynnar de högavlönande.\r\nDen sociala välfärden utsätts för ständiga angrepp.\r\nEfter försämrad sjukförsäkring och sänkt\r\nersättning för vård av sjuka barn skulle det bli\r\narbetsskadeförsäkringens tur. Men i radion i morse\r\nfick vi höra att regeringen dragit tillbaka förslaget.\r\nDet är bra, men motiveringen oroar. Det är inte\r\nprotesterna från LO och TCO som fått regeringen\r\natt tänka om, utan tekniska problem. Skall detta\r\ntolkas som att förslaget kommer tillbaka när dessa\r\ntekniska problem är lösta?</pre><pre>Vi tror inte att kapitalismen kan lösa de problem\r\nsom finns i samhället i dag. I stället för\r\nvinstmaximering till varje pris vill vi formulera\r\nriktlinjerna för vår ekonomiska politik utifrån\r\nandra mål:</pre><pre>-- rätten till ett meningsfullt arbete genom en\r\narbetsskapande näringspolitik,\r\narbetsmarknadspolitik och ekonomisk politik,</pre><pre>-- rättvis fördelningspolitik på alla samhällets\r\nområden,</pre><pre>-- försvar och utveckling av den generella\r\nvälfärdspolitiken som kommer alla till del, oavsett\r\nplånbokens storlek,</pre><pre>-- demokratiska rättigheter i arbetslivet och bättre\r\narbetsmiljö med minskad utslagning,</pre><pre>-- försvar av den nationella suveräniteten genom\r\nriktade framtidsinvesteringar för ett slagkraftigt\r\noch ändamålsenligt näringsliv,</pre><pre>-- åtgärder mot den ekologiska krisen och en\r\nresursbevarande och miljöinriktad energipolitik,</pre><pre>-- uppvärdering av kvinnors kunskaper och\r\nerfarenheter genom att man bryter den manliga\r\nmaktstrukturen.</pre><pre>Jag skall uppehålla mig vid några av dessa mål.</pre><pre>Det behövs en rättvis fördelningspolitik på alla\r\nområden, en fördelningspolitik som utgår från de\r\nlågavlönades situation och som sätter en generell\r\nvälfärdspolitik och full sysselsättning i centrum.\r\nRättvis fördelning gäller inte enbart tillväxten, utan\r\nvi vill också se en omfördelning som gäller alla\r\nsamhällets resurser. Det handlar om att fördela från\r\nkapital till arbete, från höginkomsttagare till\r\nlåginkomsttagare, från privat till offentlig\r\nkonsumtion, från kvinnor till män och från stad till\r\nlandsbygd.</pre><pre>Regeringens politik har lett till motsatt utveckling\r\noch under 80-talet har löneklyftan vidgats.\r\nSkattereformen har med sina stora skattelättnader\r\nför höginkomsttagarna bidragit till denna\r\nomfördelning. Skattereformen har dessutom höjt\r\nboendekostnaderna, gjort kollektivtrafiken dyrare\r\noch drivit upp inflationen.</pre><pre>En annan avgörande förutsättning för en\r\nekonomisk utveckling är rätten till arbete. Det är\r\nockså en av de viktigaste fördelningspolitiska\r\nfrågorna. Därför är det anmärkningsvärt att\r\nregeringen överger målet om den fulla\r\nsysselsättningen för det överordnade målet att\r\nbekämpa inflationen. På annat sätt kan man inte\r\ntolka de uttalanden som gjorts om att inte använda\r\ngenerella arbetsmarknadsåtgärder i ett läge då\r\narbetslöshetssiffrorna ökar från dag till dag.</pre><pre>Det är bra att regeringen satsar på utbildning, men\r\nsyftet med utbildning i en lågkonjunktur måste väl\r\nändå vara att man skall återgå till ett jobb när\r\nutbildningen är slut? Därför behövs det också\r\ngenerella åtgärder för att skapa arbetstillfällen.</pre><pre>I den ekonomiska debatten före jul försäkrade\r\nHans Gustafsson att han inte skulle medverka till\r\natt överge målet om full sysselsättning. Med en\r\nfortgående anpassning och kanske\r\nmedlemsansökan till EG som ett möjligt\r\nframtidsscenario, vill jag höra hur Hans Gustafsson\r\ntänker sig att lösa det som man inte lyckats med\r\ninom EG, nämligen att kombinera låg inflation och\r\nlåg arbetslöshet.</pre><pre>Den höga inflationen måste självklart bekämpas,\r\nmen regeringen, liksom de borgerliga partierna,\r\nvägrar inse att det är mekanismerna bakom\r\nprissättningen som är grunden till inflationen och\r\ninte de lönearbetandes krav på kompensation för\r\nprisökningar. Regeringens ensidiga fixering vid\r\nlöneökningarna som orsak till inflationen innebär\r\natt man ger fel medicin för att bota den sjuke. I\r\nstället för att ta itu med höga vinstkrav,\r\nmonopolprissättning och skattelättnader för de\r\nhögst avlönade, ger man sig på de fackliga\r\nrättigheterna.</pre><pre>Rehnberggruppen arbetar utifrån felaktiga\r\npremisser. Den har lagt förslag som har sin udd\r\nriktad mot de lågavlönade och mot lokalt fackligt\r\narbete. Ett utrymme på 1 % av företagens\r\nkostnader skall fördelas centralt till dem som tjänar\r\nunder 170 000 kr. per år. Det motsvarar ungefär\r\n1:25 kr. per timme. Till detta kommer\r\navräkningsklausuler som innebär att löneökningar\r\nskall avräknas på både 1992 och 1993 års utrymme.\r\nSom om inte det skulle räcka innebär förslaget\r\ndessutom stopp för alla lokala förhandlingar och\r\ntotal fredsplikt på alla områden:\r\nanställningsvillkor, arbetsmiljö, inflytandefrågor\r\nosv. Däremot har Rehnberggruppen inte lagt fram\r\nnågra konkreta förslag eller utverkat några\r\nbindande löften i syfte att pressa priserna. Där\r\nförlitar man sig på löften från livsmedelsbranschen.</pre><pre>Vänsterpartiet ställer kravet på regeringen att\r\nunderlätta avtalsrörelsen genom att kompensera de\r\nlågavlönade för de negativa effekterna av\r\nskatteomläggningen och genom kraftfulla åtgärder\r\nmot prisökningarna. Rehnberggruppen är en kniv i\r\nryggen på all lokal facklig verksamhet. Följderna\r\nkan bli förödande. Vägen förbereds för högern att\r\nangripa de fackliga rättigheter som arbetarrörelsen\r\nhar kämpat till sig, om inte regeringen själv, med\r\ntanke på Nicklassons förslag om höjda strejkböter,\r\nföregår detta. Det skulle vara intressant att veta\r\nvilken position socialdemokratin tänker inte i\r\nhändelse av en borgerlig valseger.</pre><pre>Jag har inte längre tid på mig och vill därför bara\r\nsäga att med den politik som vi för i vänsterpartiet\r\nvill vi skapa förutsättningar att samla\r\narbetarrörelsen och i förlängningen skapa ett nytt\r\nsamhälle där traditionella värderingar om rättvisa,\r\njämlikhet, solidaritet och gemenskap får råda.\r\nVarje människas rätt till utveckling skall finnas i ett\r\nsamhälle, som inte i första hand gynnar egoistiska\r\noch enskilda värderingar, där de rika har förtur.</pre><pre>Anf. 5 CLAES ROXBERGH (mp):</pre><pre>Herr talman! Enligt Bildt, Westerberg och även\r\nTobisson är Sverige sämst på ekonomi i\r\nvästvärlden. Man kan undra på vilket sätt, för vi\r\nlever ganska bra, trots allt.</pre><pre>Vi har fler människor i arbete i det här landet än\r\nman har i något annat land. När det gäller\r\nlevnadsstandard har de svenska hushållen större\r\nreala inkomster per hushåll än hushåll i alla andra\r\nländer, och mycket få människor lever under\r\nfattigdomsgränsen. Sveriges produktion per\r\ninvånare är en av de högsta i världen.</pre><pre>På vilket sätt är Sverige sämst? Det är i fråga om\r\nden ekonomiska tillväxten. Sverige har liksom\r\nUSA haft låga ekonomiska tillväxtsiffror. Nästa år\r\nkanske produktionen rent av kommer att sjunka\r\nnågot, eftersom en internationell lågkonjunktur\r\nförväntas. Att Sverige är sämst i ekonomi visar sig,\r\nom man läser det finstilta, betyda att Sverige om\r\nkanske 20 år förlorar sitt försprång och hamnar på\r\nsamma absoluta nivå som Frankrike. Ve denna\r\nkatastrof! Det ödet skall vi naturligtvis försöka\r\nundvika. Men hur?</pre><pre>Jo, vi skall låta arbetslösheten stiga. Vi skall ansluta\r\noss till EG. Vi skall använda i stort sett samma\r\npolitik som Thatcher använde i Storbritannien\r\nunder 80-talet. Vad blev resultatet av den politiken.\r\nJo, den brittiska inflationen blev lika hög som den\r\nsvenska. Tillväxten blev lika låg. Bytesbalansen\r\nblev dessutom negativ.</pre><pre>Den politik som rekommenderas här i Sverige har i\r\nStorbritannien visat sig leda till precis samma\r\nresultat som det som bl.a. Tobisson och Wibble\r\nkritiserar, plus en arbetslöshet som är tre gånger så\r\nhög som den svenska; alltsammans på en BNP-nivå\r\nsom är lägre än vår. Även om britterna fick en\r\njublande tillväxt i sin ekonomi, skulle det ta dem\r\nmånga år att komma ikapp oss.</pre><pre>Men det finns syndare bland händelserna under 80-\r\ntalet. Man kan inte, som den socialdemokratiska\r\nregeringen gjorde under 80-talet, låta företag,\r\nspekulanter och höginkomsttagare simma i pengar,\r\nutan att vanligt folk märker det och själva försöker\r\nta sig ett dopp. Sådana vinster som\r\nregeringspolitiken skapade drev fram en kraftig\r\ninflation. Nu är festen över. De som inte fick vara\r\nmed kräver naturligtvis sin del av den redan\r\nuppätna kakan.</pre><pre>Nu till det viktigaste. Sverige har i dag en\r\nmiljöskuld, som har beräknats till ca 300 miljarder\r\nkronor enligt institutet för vatten- och luftvård.\r\nDen skulden borde finnas med i finansplanen.\r\nDetta är vad det kostar att återställa landet från\r\nmiljöskador, om inget görs utöver redan fattade\r\nmiljöbeslut. Miljöskulden har, utöver inflationen,\r\nmer än fördubblats under de senaste tio åren. De\r\ntyngsta posterna finns inom jordbruk, avfall,\r\nkemikalier, försurningsskadad mark och skadade\r\nvattenområden. Med nuvarande utveckling\r\nkommer den, enligt de här beräkningarna, att öka\r\nfrån 300 miljarder till 520 miljarder kronor i fast\r\npenningvärde fram till år 2020. Det kommer t.ex.\r\natt kosta 90 miljarder kronor bara att återställa\r\njordbrukets humushalt, dvs. tillföra jorden de\r\norganiska ämnen som urlakats, till 1950-talets nivå.</pre><pre>För att råda bot på våra miljöskulder krävs att vi\r\nändrar strukturen på vår konsumtion.\r\nFabriksutsläppen är bara en del av vår miljö- och\r\nnaturförstöring. Viktigt är förvisso den samlade\r\neffekten av miljoner och åter miljoner\r\nmedborgares konsumtion, av trafik och av\r\nsophantering. Men miljöpolitiken har hittills varit\r\ninriktad på kontroll i efterhand. Varuproduktionen\r\nhar fått utvecklas fritt och störningarna i miljön har\r\nman försökt att reparera efteråt. Mest tydligt är\r\ndetta just på kemikalieområdet. Det finns 70 000\r\nolika kemiska ämnen i omlopp på den svenska\r\nvarumarknaden. Mycket få av dem är\r\nkontrollerade och granskade i förväg vad avser\r\nmiljöeffekterna.</pre><pre>Den allra största bristen finns i\r\nresursanvändningen. I dag handlar det om att i ett\r\nallt ökande tempo tillverka, köpa, slita och slänga.\r\nVi plockar ur jorden råvaror som omvandlas till\r\nprodukter med hjälp av energi. När produkterna\r\nhar tjänat ut hamnar de på sophögen. Slit- och\r\nslängfilosofin innebär hela tiden ett ökat tryck på\r\nnaturresurserna. Ju snabbare vi tömmer gruvorna\r\ndesto fattigare blir vi. Om vi i stället satsade på\r\nåtervinning och återanvändning, skulle situationen\r\nvara radikalt annorlunda. Vi måste därför övergå\r\ntill att tillverka, köpa, slita och återvinna.</pre><pre>I en aktuell ledare i Svenska\r\nnaturskyddsföreningens tidning Sveriges Natur\r\nkonstateras: ''De flesta politiker -- och även\r\nmassmedia -- verkar inte ha förstått att\r\nmiljösituationen faktiskt inte blir bättre bara för att\r\nutsläppskurvorna börjar plana ut. -- -- -- Minskade\r\nutsläpp betyder inte att miljösituationen förbättras,\r\nbara att förstörelsetakten minskar en smula.\r\nFörsurningssituationen har aldrig varit allvarligare\r\nän nu. Övergödningen av kusthaven är mer\r\nomfattande än någonsin tidigare. Antalet växt- och\r\ndjurarter som hotas av utrotning i vårt land har\r\naldrig varit större.''</pre><pre>Marknadsekonomin har uppenbara brister när det\r\ngäller att hantera miljö- och resursfrågorna. Som\r\nspelreglerna ser ut i dag påskyndas snarare\r\nexploateringen, och det ges föga utrymme för\r\nmiljöhänsyn. Varken företag eller hushåll behöver\r\nräkna in miljöskadorna i sina kalkyler. Priserna på\r\nenergi och råvaror har varit låga under hela\r\nefterkrigstiden. Kostnaden för arbetskraft har rusat\r\ni höjden, vilket är orsaken till att det inte lönar sig\r\natt återanvända och återvinna. Det blir billigare att\r\narbeta med jungfruliga råvaror än med\r\nrestprodukter. Situationen är ohållbar. Slit- och\r\nslängsamhället måste överges. Men hur skall vi\r\nkomma dit? Jo, våra främsta verktyg är\r\nekonomiska styrmedel. Låt oss höja skatten\r\nordentligt på energi och råvaror och sänk den\r\nsamtidigt på arbetskraft. På det sättet skapas de\r\nnödvändiga incitamenten för ökad återvinning och\r\nåteranvändning. Den svenska energipolitiken är ett\r\nutmärkt exempel. Målet har inte varit att gynna ett\r\nresurssnålt samhälle utan att skapa låga\r\nenergipriser. Man har trott att låga energipriser har\r\nstimulerat svensk industri. Kärnkraften skapades\r\nmed statliga subventioner för att uppnå detta och\r\näven hela det centraliserade svenska elsystemet\r\nmed Vattenfall i centrum, något som har satt all\r\nmarknadsekonomi ur spel inom kraftområdet.\r\nUtan statlig styrning och under\r\nmarknadsbetingelser hade hela den svenska\r\nelsektorn sett annorlunda ur. Förutsättningen för\r\nkärnkraften var bl.a. att försäkringsfrågorna kunde\r\nlösas genom atomansvarighetslagen. Det fanns helt\r\nenkelt inget försäkringsbolag som kunde försäkra\r\neller ville åta sig att försäkra för de risker som\r\nfanns.</pre><pre>Det svenska kraftsystemet är ordentligt\r\növerdimensionerat. Orsaken är lågprispolitiken.\r\nEtt annat faktum är att den konstlade\r\nlågprispolitiken har lett till att den genomsnittlige\r\nsvensken konsumerar mer än tre gånger så mycket\r\nelenergi som den genomsnittlige EG-medborgaren.</pre><pre>En effektiv elanvändning i Sverige kan vi få genom\r\natt avskaffa atomansvarighetslagen, privatisera\r\nVattenfall och skapa en fri elmarknad samt genom\r\natt investera i energieffektivitet.</pre><pre>God ekonomi är att använda alla resurser effektivt.</pre><pre>Och till Allan Larsson: Är regeringen beredd att\r\ndriva en verklig resurspolitik och sätta miljömålet\r\nfrämst för den ekonomiska politiken?</pre><pre></pre><pre>Anf. 6 HANS GUSTAFSSON (s):</pre><pre>Herr talman! Regeringens förslag till finansplan\r\noch budgetproposition presenterades och\r\ndiskuterades i samband med överlämnandet till\r\nriksdagen för en månad sedan. Det finns därför\r\ningen anledning för mig att nu uppehålla mig vid\r\ndessa förslag.</pre><pre>Det kan emellertid konstateras att förslagen har\r\nfått ett positivt mottagande både av den s.k.\r\nmarknaden och i de motioner som partierna har\r\nframlagt i anslutning till förslagen. Det finns många\r\ntecken på att förslagen har haft en gynnsam\r\npåverkan på ekonomin, men då jag förmodar att\r\nfinansministern i sitt anförande kommer att beröra\r\ndetta skall jag avstå från en mer utförlig\r\nredovisning.</pre><pre>Jag förmodar också att en del av kammarens\r\nledamöter för någon vecka sedan såg ett inslag i TV,\r\ndär en nästan oanständigt uppsluppen\r\nriksbankschef konstaterade att alla kurvor numera\r\npekade åt rätt håll. Vi har ju inte precis varit\r\nbortskämda med glada riksbankschefer så det vore\r\nsynd att hejda munterheten, men jag vill ändå påstå\r\natt enligt min mening åtminstone en kurva\r\nfortfarande pekar åt fel håll, nämligen den som\r\ngäller sysselsättningen. Arbetslösheten ökar och\r\nvarslen är många. Det är mot denna bakgrund\r\ntillfredsställande att regeringen signalerat kraftfulla\r\nåtgärder mot arbetslösheten och att man nu också\r\nväljer att motverka den genom den s.k.\r\narbetslinjen.</pre><pre>Anne Wibble frågade i sitt anförande om jag stod\r\npå Bo Toressons eller Allan Larssons linje när det\r\ngäller frågan om sysselsättningen. Jag tycker över\r\nhuvud taget att detta är ett ganska befängt\r\nresonemang. Det är av ungefär samma karaktär\r\nsom diskussionen om hönan och ägget. Det är klart\r\natt vi skall upprätthålla full sysselsättning genom att\r\nbekämpa inflationen. Annars är det omöjligt. Att i\r\ndet här sammanhanget sätta det ena före det andra\r\när orimligt.</pre><pre>Herr talman! Jag har utgått ifrån att vi i denna\r\ndebatt framför allt har att diskutera de\r\npartimotioner som har framlagts i de ekonomiska\r\nfrågorna. Jag skall också fortsättningsvis försöka\r\nuppehålla mig vid dessa.</pre><pre>Finansutskottet har alldeles nyligen påbörjat\r\nbehandlingen av motionerna. Det föreligger därför\r\ninte några beräkningar, som kan ge oss tillräckligt\r\nunderlag för att bedöma de siffermässiga\r\nkonsekvenserna av motionerna i förhållande till\r\nfinansplan och budget. Jag skall därför i dag i\r\nhuvudsak avstå från den typen av diskussion. Vi\r\nkan återkomma i samband med finansdebatten, då\r\njag hoppas att det föreligger ett bättre\r\nberäkningsunderlag från utskottets sida.</pre><pre>Däremot finns det all anledning att diskutera\r\ninnebörden av de ställningstaganden som så\r\nsmåningom resulterat i ett redovisat budgetsaldo.\r\nJag tänkte inte heller beröra de delar av motionerna\r\ndär en rimlig samsyn föreligger mellan regeringens\r\nförslag och motionerna. Det gäller t.ex.\r\nnödvändigheten av en stram finanspolitik och\r\nbudgetbalans.</pre><pre>Moderaterna och folkpartiet liberalerna har lämnat\r\nvar sin motion, även om de numera lär leva i något\r\nslags trolovningsförhållande. I vissa avseenden har\r\nde gemensamma utgångspunkter som man kan\r\nidentifiera, men det finns också betydelsefulla\r\nskillnader.</pre><pre>Båda motionerna börjar med en beskrivning av hur\r\nusel den socialdemokratiska politiken är och, för\r\natt citera moderaternas motion på s. 7, vilken\r\ngyllne period som skulle inträda i Sverige med en\r\npolitik enligt moderata riktlinjer. Det är faktiskt en\r\noch annan som minns hur det var förra gången det\r\nbegav sig, för vi var med då. Vad det än var så inte\r\nvar det gyllne tider precis, det kan jag lova. Men\r\ndet vore synd om vi hängde upp oss på detta. Den\r\ntypen av uttalanden får väl anses höra till ''pjäsen''.\r\nVi har ju annat att diskutera.</pre><pre>En granskning av de båda partimotionerna ger vid\r\nhanden att de i väsentliga avseenden har sin udd\r\nriktad mot löntagarna. Det är möjligt att detta skall\r\nses som en utveckling av Bengt Westerbergs och\r\nCarl Bildts programartikel i Dagens Nyheter. Det\r\när inte möjligt att gå igenom yrkandena i detalj,\r\nmen jag skall i varje fall redovisa dem i korthet.</pre><pre>I folkpartiet liberalernas motion föreslås således att\r\negenavgifterna i arbetslöshetsförsäkringen skall\r\nhöjas från 5 % till 30 %, att skadeståndsbeloppet\r\nför s.k. vilda strejker skall höjas kraftigt -- vad nu\r\nmenas med detta --, att avdragsrätten för\r\nfackföreningsavgifter skall slopas, att delpensionen\r\nskall sänkas, att den sjätte semesterveckan ej skall\r\ngenomföras och att det första steget som inneburit\r\natt semestern förlängts med två dagar skall rivas\r\nupp samt att medlen för MBL-information inte\r\nskall få ändrat användningsområde utan i stället\r\nslopas. Jag har här endast tagit med förslag som är\r\ndirekt adresserade till löntagarna. Det finns\r\nnaturligtvis också andra förslag av allmän karaktär\r\nsom får motsvarande effekt, t.ex. sänkning av\r\nbostadssubventionerna.</pre><pre>En stor del av dessa förslag återfinns också i\r\nmoderaternas motion men med några variationer.\r\nDelpensionen preciseras till 50 %, och\r\narbetslöshetsersättningen föreslås sänkt till 80 % av\r\ntidigare lön under de första 89 dagarna och 90 %\r\ndärefter. Det finns även här betydande ingrepp i\r\nbostadsfinansieringssystemet. Jag måste säga att de\r\nlöntagare som, efter att ha tagit del av detta, ändå\r\nstöder förslagen måste ha en ovanligt idealistisk\r\ninställning.</pre><pre>I avsnittet om en rättvis fördelningspolitik i\r\nfolkpartiet liberalernas motion framhålls, som det\r\nuttrycks, fyra viktiga dimensioner. Det mesta som\r\nstår där är det inte svårt att sympatisera med. I en\r\nav de beskrivna dimensionerna sägs det: ''att inget\r\nomfördelningssystem eller bidrag kan i längden\r\nkompensera för skillnaden i hushållsekonomin av\r\natt ha ett förvärvsarbete och att vara arbetslös. Det\r\nkan konstateras att långvarig arbetslöshet är\r\nsärskilt negativ eftersom den bryter ner\r\nsjälvkänslan och tron på den enga förmågan.'' Det\r\när så sant som det är sagt. Det är kanske den\r\nviktigaste fördelningspolitiska skiljelinje som går\r\nmellan dem som har ett arbete och dem som inte\r\nhar det. Det måste väl också betyda att den tredje\r\nvägens politik i varje fall på detta område har varit\r\nalldeles ovanligt framgångsrik. Det finns inget land\r\ni Europa som har så många människor i arbete som\r\nSverige och som fortfarande har så låg arbetslöshet.</pre><pre>Centerns partimotion är i väsentliga avseenden\r\nannorlunda än de båda andra som jag hittills har\r\nberört. Förslaget är av stor omfattning och\r\ninnehåller på helårsbasis, enligt egna beräkningar,\r\nen inkomstförstärkning på inte mindre än 45,6\r\nmiljarder och en utgiftsökning på 44,3 miljarder.\r\nUtan att förringa alla de övriga förslag som ingår i\r\nmotionen, kan jag konstatera att en betydande del\r\nsammanhänger med förslaget om sänkt matmoms\r\noch finaniseringen av detta.</pre><pre>Frågan om sänkt moms på mat har varit föremål för\r\növerväganden vid ett flertal tillfällen i den här\r\nkammaren. Jag har inte funnit att det har tillförts\r\nnågra nya skäl för att man skulle ändra synsättet i\r\nden här frågan. För egen del kan jag emellertid\r\ntillägga att därest man skulle vilja, som centern\r\nföreslår, bibehålla den tillfälliga momshöjningen på\r\n1 % därför att man vill förbättra för vissa grupper,\r\nskulle ju detta betydande belopp kunna användas\r\nmycket effektivare och mer preciserat än vad en\r\nallmän momssänkning på mat innebär.</pre><pre>Det centern anför i sin motion om vikten av en reell\r\nkommunal självstyrelse för förnyelse av den\r\noffentliga sektorn delar jag. Jag är, från principiella\r\nutgångspunkter, glad över att regeringen försöker\r\nbygga på frivilliga överenskommelser i stället för att\r\nfortsätta att lagfästa kommunala skattestopp. Nu\r\nfår vi bara hoppas att det skall gå bra den vägen.</pre><pre>Samtliga partimotioner har på olika sätt berört den\r\noffentliga sektorns omfattning, organisation och\r\nbehovet av förnyelse. Jag kan inte finna att det\r\nråder delade meningar om angelägenheten av en\r\neffektivisering och förnyelse av den offentliga\r\nsektorn. De ökade behov som föreligger, av\r\ndemografiska skäl och av andra omständigheter,\r\nställer så höga krav på ökade resurser att de är svåra\r\natt tillgodose i ett läge med svag tillväxt.</pre><pre>Det brukar ofta anföras att produktiviteten är låg i\r\nden offentliga sektorn. Det finns inte mycket stöd\r\nför det påståendet. Eftersom jag tydligen har\r\nanvänt mina tio minuter skall jag be att få\r\nåterkomma till vad som sägs i motionerna om den\r\noffentliga sektorn och till motionerna från\r\nvänsterpartiet och miljöpartiet i mitt följande\r\ninlägg.</pre><pre>Anf. 7 LARS TOBISSON (m) replik:</pre><pre>Herr talman! Hans Gustafsson talade länge om det\r\nhan inte avsåg att ta upp till diskussion här. Sedan\r\növergick han till att presentera de borgerliga\r\nmotionerna, inte minst moderaternas och\r\nfolkpartiets. Jag kan förstå det, och det var klokt,\r\neftersom vi står för vad vi har sagt i dem. Däremot\r\när det oklart hur länge det som står i finansplanen\r\nvarar.</pre><pre>Vi har ju i dag fått besked om att den besparing på\r\n1,5 miljarder som man skulle få genom en\r\nsamordning av arbetsskadeförsäkringen och\r\nsjukförsäkringen är borta. Hans Gustafsson har nu\r\nfått en fråga om hur det här skall finansieras, men i\r\nstället för att svara på den tänker han tydligen\r\nkomma tillbaka till sin redogörelse för\r\noppositionens motioner i nästa omgång. Det är en\r\nmycket underlig debatteknik. Jag hoppas att Hans\r\nGustafsson är beredd att ta del av våra synpunkter\r\noch gå i svaromål.</pre><pre>I början hann i alla fall Hans Gustafsson antyda sin\r\nljusa bild av den ekonomiska utvecklingen. Till\r\nintäkt för detta tog han bl.a. Bengt Dennis, som\r\nskall ha sagt att alla kurvor pekar uppåt, när det\r\ngäller inflationen, arbetslösheten och vad det nu\r\nkan vara.</pre><pre>Han blev inte ens betänksam över det stöd han fick\r\nfrån miljöpartiets Claes Roxbergh. Claes Roxbergh\r\nberömde faktiskt den förda politiken och det\r\nresultat man uppnått. Det är inte underligt,\r\neftersom Claes Roxbergh är den som har nått sitt\r\nmål och nästan överträffat det. Vi har ingen tillväxt\r\ni landet längre. Vi har t.o.m. minskad produktion,\r\noch det är ju nolltillväxt som miljöpartiet har talat\r\nför. Det är ju just genom denna nolltillväxt som vi\r\nhalkar efter i levnadsstandard jämfört med andra\r\nindustriländer. Vi har den snabbaste inflationen,\r\noch det är fel att tala om att vi ser någon avsaktning.\r\nDen är nu uppe i 12--13 %, och det kommer att ta\r\ntid innan vi kan vrida ekonomin rätt igen. Vi har\r\nväxande bytesunderskott och tendenser till\r\nkapitalflykt.</pre><pre>Jag tycker att det är förvånansvärt hur lätt man tar\r\npå det yttre förhållandet till omvärlden. Vi har\r\nlänge ägnat oss åt det som är själva kardinalfelet för\r\nen bankman. Vi har lånat utifrån genom kort\r\nupplåning med anspråk på snabb återbetalning.\r\nDessa pengar har vi använt för att finansiera sådant\r\nsom vi aldrig får pengar tillbaka för, t.ex.\r\nbytesunderskottet eller för placering på mycket\r\nlång sikt i fastigheter och företag utomlands. Detta\r\nkan självfallet inte pågå som det nu gör. Vi kommer\r\nhela tiden att tvingas att betala genom en stigande\r\nräntemarginal mot omvärlden.</pre><pre>När det gäller arbetslösheten antydde även Hans\r\nGustafsson att den skulle vara litet tråkig. Det är\r\n11 000 personer som nåtts av varsel om friställning\r\ni januari. Nu förefaller det som om Saab-Scanias\r\nfabrik i Malmö skall avvecklas. Detta är ju ett\r\nfantastiskt misslyckande för socialdemokraternas\r\nnäringspolitik med tanke på hur de bidragit till den\r\netableringen med medel från statskassan och på\r\nandra sätt.</pre><pre>Jag har själv under många år varnat för att vi nu går\r\nmot en upprepning av varvskrisen på bilindustrins\r\nområde. Det är märkvärdigt hur man kan se att på\r\nsamma tomter där varven stod där finns det nu\r\nverkstäder som inte heller de förmår att\r\nkonkurrenskraftigt sätta ihop plåt till fordon.\r\nTidigare var det fartyg. Det är på sätt och vis\r\nallvarligare denna gång eftersom vi har större\r\nåterverkningar för underleverantörer runt om i\r\nlandet. Det vi nu ser början av kommer att\r\ndominera under våren och resten av året. Medan\r\ndet i höstas var finansbolag, fastighetsbolag och en\r\ndel överbelånade aktiefantomer som råkade illa ut\r\noch gick i konkurs når nu krisen även\r\nproduktionsbolag med de konsekvenser det får i\r\nform av växande arbetslöshet. De lider av den höga\r\nkostnadsnivån, den dåliga\r\nproduktivitetsutvecklingen och det hårda\r\nskattetrycket.</pre><pre>Men Hans Gustafsson tar lätt på detta. Han är glad\r\növer att regeringen skall vidta kraftfulla åtgärder\r\nmot arbetslösheten, och han försöker komma ifrån\r\nden oundvikliga fråga som har ställts till honom:\r\nMen hur skall då dessa åtgärder avvägas mot\r\nkampen mot inflationen? Han försöker med en\r\nordlek och säger: För att trygga sysselsättningen\r\nmåste vi bekämpa inflationen.</pre><pre>Men det är två olika mål, och det gäller att göra en\r\navvägning på kort och på lång sikt. Den kommer\r\ninte regeringen ifrån, även om man på\r\nvalplattformar och i andra sammanhang försöker ta\r\nsig ur dilemmat.</pre><pre>Jag skulle vilja fråga om Hans Gustafsson inser vad\r\nen hård valutapolitik, som sätts in i dag då vi har ett\r\nkostnadsläge som är kanske 15--20 % över vad det\r\nborde vara med hänsyn till våra\r\nkonkurrensmöjligheter, kommer att kräva i form av\r\nuppoffringar, i form av påfrestningar på arbetslivet.\r\nJag har stor respekt för de perspektiv som\r\navtecknar sig. Jag har stor respekt för de\r\nsvårigheter som vi kommer att möta, oavsett om vi\r\nsitter i regeringsställning eller i opposition, för att\r\növer huvud taget under många års hårda insatser\r\nförsöka få Sverige dithän att landet återigen kan\r\nmäta sig med jämförbara länder. Om inte Hans\r\nGustafsson förstår detta, så är jag faktiskt säker på\r\natt jobbaren på Saabs Malmöfabrik förstår det i sitt\r\ninnersta -- för han känner nu av de problem som\r\nsocialdemokraternas ekonomiska politik har fört\r\noss in i.</pre><pre>Anf. 8 ANNE WIBBLE (fp) replik:</pre><pre>Herr talman! Det gläder mig att Hans Gustafsson\r\nså noga har läst folkpartiet liberalernas ekonomiska\r\nmotion och att han med instämmande citerar långa\r\navsnitt av detta aktstycke här i kammaren. Jag kan\r\nsjälvfallet instämma i vad han läste upp; det tycker\r\njag var en ovanligt bra passus.</pre><pre>Problemet är bara att Hans Gustafsson smiter ifrån\r\nden konflikt som finns, åtminstone på kort sikt. Om\r\ndet inte vore så att det kortsiktigt råder en konflikt\r\nmellan inflationsbekämpning och mycket snabba\r\ninsatser för att upprätthålla sysselsättningen på\r\nkonstlad väg, så skulle säkert alla vara glada. Men\r\nden konflikten är ju ett faktum, Hans Gustafsson.\r\nMycket av debatten i går och mycket av debatten\r\nunder flera månader -- och mycket av debatten\r\nunder det kommande halvåret eller året -- handlar\r\noch kommer att handla om just detta problem. Det\r\när på något sätt litet fegt av Hans Gustafsson att\r\nförsöka låtsas som om verkligheten är någon annan\r\nän vad den faktiskt är.</pre><pre>Jag läste en intervju med Ingvar Carlsson i Veckans\r\nAffärer nyligen, där han också gav uttryck för en\r\nsådan här egenartad syn på verkligheten. Det\r\ngällde också då arbetslösheten. Han beskrev\r\nproblemet i mycket ljusa termer och talade om att\r\nvarje land då och då måste ha en recession, att man\r\ndå och då måste drabbas av en viss\r\nkonjunkturarbetslöshet, osv.</pre><pre>Detta är ett fundamentalt missförstånd. Om Ingvar\r\nCarlsson, Hans Gustafsson och många andra tror\r\natt den ekonomiska krisen i dag är något slags\r\ntillfällig konjunkturnedgång som liksom försvinner\r\nav sig själv, som många andra\r\nkonjunkturförändringar har gjort, då är Sverige\r\nmycket illa ute -- om ni får fortsätta att föra politik.\r\nDe problem vi har i dag är ju symtom på mycket\r\nlångvariga strukturproblem, som är en direkt följd\r\nav den politik som ni har fört.</pre><pre>Det var mycket illavarslande att Hans Gustafsson\r\ndrog i väg med en sådan här traditionell drapa med\r\nnegativa synpunkter på besparingsförslag. Det\r\nvittnar om att han inte har förstått att de\r\nbesparingar som regeringen har föreslagit bara kan\r\nvara en liten början till det som måste ske i fråga\r\nom omprövning.</pre><pre>Jag noterar för övrigt att Hans Gustafsson inte hade\r\nnågot svar på frågan hur han skall hantera de 1 à 2\r\nmiljarderna i den inräknade men nu tydligen\r\nbortfallande besparingen på\r\narbetsskadeförsäkringen.</pre><pre>Ett annat tecken på hans bristande\r\nverklighetsanknytning är att han kallade den förda\r\npolitiken i fråga om sysselsättningsresultat för\r\nalldeles ovanligt framgångsrik. Jag måste säga att\r\ndå har man verkligen ett kortsiktigt synsätt. Det\r\nstår ju på sida upp och sida ner i finansplanen och i\r\nalla andra ekonomiska bedömningar att den förda\r\npolitiken har lett fram till en kraftig ökning av\r\nvarslen i dag, en kraftig väntad ökning\r\narbetslösheten under lång tid framöver. Att kalla\r\ndetta ovanligt framgångsrikt är ju fullständigt\r\nlöjligt.</pre><pre>Vi har haft arbetslöshetsproblem i svensk ekonomi\r\ntidigare. På 70-talet försökte man lösa dem genom\r\natt i stort sett anställa personer inom den offentliga\r\nsektorn, som växte mycket kraftigt under den\r\nperioden. Under 80-talet försökte man sig på en\r\nannan lösning, nämligen devalveringsvägen. Nu är\r\ndet alldeles uppenbart att båda dessa vägar är\r\nuteslutna. Man kan inte återigen expandera den\r\noffentliga sektorn för att ta hand om folk som\r\nfriställs från industrin och tvärtom. Och vi kan inte\r\nåterigen devalvera, för det löser inga problem och\r\nskulle för evigt skada våra möjligheter att bli\r\nfullvärdiga medlemmar av EG.</pre><pre>Jag tycker att det borde vara intressant för\r\nfinansutskottets ordförande att fundera över hur\r\ndetta problem då skall hanteras. Det räcker inte\r\nmed att stå här och ondgöra sig över att andra till\r\näventyrs har lösningar som man inte gillar. Man\r\nmåste ju ha någon lösning själv, man måste finna\r\nnågot slags politik för att undkomma den kraftiga\r\nökning av arbetslösheten som vi nu ser framför oss.\r\nDet handlar inte om att vara passiv, Hans\r\nGustafsson. Vi måste sätta in åtgärder mot\r\nlångtidsarbetslöshet osv. Men vad det framför allt\r\nhandlar om är ju att lägga om politiken så att vi\r\nskapar goda utvecklingsbetingelser för den del av\r\nekonomin som måste växa och skapa de riktiga\r\njobben. Det handlar om att återindustrialisera\r\nSverige. Det handlar om att skapa\r\ntillväxtmöjligheter för privat företagsamhet. Och\r\ndå handlar det om en rad förändringar i den\r\nsocialdemokratiska politiken, förändringar som\r\nmåste ske nu -- och som Hans Gustafsson\r\nuppenbarligen inte har det minsta begrepp om.</pre><pre>Jag kan instämma i vad Lars Tobisson sade -- att vi\r\nmåste ansöka om medlemskap, klart och tydligt,\r\nansluta kronan till ecun och successivt sänka\r\nskattetrycket. Vi måste skapa framtidstro och ett\r\nklimat hos företagare i Sverige som gör att de vågar\r\nsatsa på Sverige. Vi har inte haft en enda utländsk\r\ninvestering i ny produktion i Sverige under hela 80-\r\ntalet. Det är ett fullständigt skandalöst betyg på den\r\nförda politiken.</pre><pre>Vi måste effektivisera den offentliga sektorn och\r\nskapa konkurrens där. Vi måste satsa mera på\r\nforskning och utbildning, t.ex. genom att använda\r\nlöntagarfondernas pengar. Vi måste flytta om\r\nstatlig förmögenhetsmassa från statliga företag, när\r\nstaten inte har med saken att göra, till infrastruktur\r\ni stället. Vi måste vidta en rad åtgärder av detta\r\nslag.</pre><pre>Hans Gustafsson måste här faktiskt ge något svar.</pre><pre>Anf. 9 GÖREL THURDIN (c) replik:</pre><pre>Herr talman! Jag som sitter i vägverkets styrelse\r\nvet hur den tredje vägen ser ut. Jag bor dessutom i\r\nVästernorrlands län, så jag har praktiskt prövat den\r\nhär vägen. Den är helt utan underhåll, gropig, utan\r\nbeläggning, och man säga att det finns en hel del\r\nvägbommar, t.ex. sådana som man har skapat eller\r\nställt ut under 80-talet. På en vägbom står det\r\nIhållande pris- och kostnadsproblem, på en annan\r\nMinskat internationellt förtroende för\r\nvalutapolitiken, på en tredje talas det om ökade\r\ninkomst- och förmögenhetsskillnader. På\r\nytterligare vägbommar står det Ökade regionala\r\nbalanser som påverkar inflationsnivån, Utebliven\r\nförnyelse av näringslivet, Eftersatta investeringar i\r\ninfrastrukturen, osv.</pre><pre>Detta har pågått under en följd av år och dessutom\r\nunder en högkonjunktur, då vi egentligen borde ha\r\nförstärkt ''vägsystemet'', så att vi i dag hade en\r\nmöjlighet att snabbt välja väg utifrån den\r\nkonjunktur som står för dörren. Det är ju beklagligt\r\natt det har varit på det här viset. Jag håller med om\r\nväldigt mycket av det Anne Wibble sade alldeles\r\nnyss, t.ex. om satsningarna som behöver göras och\r\nom förutsättningarna för företagande.</pre><pre>Skattesystemet styr faktiskt väldigt mycket hur det\r\när här i landet. Vi har haft ett skattesystem som har\r\ngynnat de allra största företagen och missgynnat\r\nsmå och medelstora företag. De största företagen,\r\nsom antagligen hade flyttat verksamheten till\r\nutlandet ändå, utan det här skattesystemet, har\r\nalltså tjänat på det.</pre><pre>För de små och medelstora företagens del, som i\r\ndag är de vi måste bygga på -- det har t.o.m.\r\nIndustriförbundet börjat gå ut och säga -- blir man\r\nlitet konfunderad, när det tar sådan tid att få bra\r\nvillkor för dessa företag. Som jag nämnde förut,\r\nhandlar det om skatt på arbetande kapital över\r\nhuvud taget, företagens möjligheter att generera\r\nett kapital som de, utan att betala skatt på det, kan\r\nanvända för att öka den produktiva verksamheten i\r\nlandet.</pre><pre>Det finns väldigt mycket att göra egentligen utan\r\ntraditionell stödpolitik, för att åstadkomma en bra\r\nsysselsättning i landet framöver. Vi har haft en\r\notroligt låg arbetslöshet, men inte har det varit tack\r\nvare socialdemokraternas politik, utan det har varit\r\ntack vare en stark högkonjunktur och den\r\ndevalvering som genomfördes ögonblicket efter\r\növertagandet av regeringsmakten och som faktiskt\r\nförhindrat en strukturell omvandling som hade\r\nvarit nödvändig.</pre><pre>När jag fostrar mina barn, har jag försökt att fostra\r\ndem till självständiga individer med en önskan att\r\nkunna försörja sig själva, att kunna klara sig själva.\r\nMan kan kanske på det viset tala om inte bara en\r\nfysisk frihet utan också en ekonomisk frihet för\r\nmänniskan. Men jag tycker att jag ser tendenser i\r\nsamhället i dag som visar att man återigen binder in\r\nmänniska efter människa i ett bidragsberoende.</pre><pre>Det är inte ett dynamiskt tänkesätt att tro att detta\r\nbidragsberoende är det ekonomiskt mest effektiva.\r\nDet kan vara det på kort sikt, men det är det inte\r\npå lång sikt, och jag måste säga till Hans Gustafsson\r\natt jag är besviken på att han och\r\nsocialdemokraterna inte inser detta.</pre><pre>Ni tar fram matmomsen som exempel. Ja, men\r\nsänkt matmoms är ett led i filosofin att människan\r\nskall kunna klara sig själv. Differentierad moms\r\nfinns ganska mycket ute i världen och framför allt i\r\nEG. Det är ju för att man har tyckt att människor\r\nmed låga inkomster också skall kunna klara sig\r\nsjälva.</pre><pre>Jag förstår inte att dessutom ett liberalt parti agerar\r\nför bidragsberoende. Jag tycker att man verkligen\r\nmåste se sanningen i vitögat: Varje bidrag höjer\r\nkostnadsnivån i landet, för man accepterar då de\r\nhöga kostnaderna, och så ger man bidrag på grund\r\nav att kostnadsnivån är för hög. Varje rundgång\r\nskapar ett inflationstryck. Jag tycker att det är på\r\ntiden att vi börjar prata om det.</pre><pre>Bidrag är ju traditionell fördelningspolitik, om vi\r\nnu skall tala om detta, som tycks vara ett negativt\r\nuttryck. Jag tycker att vi skall använda oss av aktiv\r\nfördelningspolitik, så att folk känner att de kan\r\nklara sig själva. Det är ett argument som man inte\r\nkan bortse ifrån. Det är förankrat i verkligheten\r\noch inte hämtat ur några skrivbordslådor på\r\nfinansdepartementet.</pre><pre>Jag måste ställa en fråga: Varför anser\r\nsocialdemokraterna att människor är ett\r\nsärintresse, om de vill klara sig på sin lön, men ett\r\nsamhällsintresse om de behöver bidrag?</pre><pre></pre><pre>Anf. 10 MAGGI MIKAELSSON (v) replik:</pre><pre>Herr talman! Det är litet av en märklig debatt. Här\r\nstår nu representanter för borgerliga partier och för\r\nsocialdemokraterna och försöker övertyga\r\nvarandra om hur dåliga de andra är. Samtidigt\r\nredovisar man i det betänkande som vi beslutade\r\nom före jul en betydande samsyn. Man skriver t.ex.\r\npå första sidan i sammanfattningen:</pre><pre>''Utskottet konstaterar att det i flera avseenden\r\nråder stor enighet mellan vad som sägs i\r\npropositionen och vad som uttalas i motionerna\r\nfrån moderata samlingspartiet och folkpartiet\r\nliberalerna om vilka huvudproblemen är i den\r\nsvenska ekonomin och hur den ekonomiska\r\npolitiken skall utformas för att uppnå en\r\ntillfredsställande ekonomisk utveckling i det\r\nmedellånga perspektivet. Det råder sålunda inga\r\ndelade meningar'' osv. osv.</pre><pre>Det vore ju mera intressant, utifrån den här\r\nsamsynen, att ni redovisade vilka effekter era egna\r\nförslag får, t.ex. för kvinnorna i vården, inom\r\nhandeln och inom industrin, att ni redovisade vilka\r\nsysselsättningseffekter det blir och vilka effekter\r\nförslagen får för inkomstfördelningen i landet.</pre><pre>För oss är sysselsättningen viktig. Den är så viktig\r\natt vi tycker att man inte kan ta bort några av de\r\ngenerella instrumenten. Vi tycker att det nu behövs\r\nen politik för solidarisk tillväxt. Man måste satsa på\r\nutbildning och forskning. Man måste satsa på\r\nframtidsinvesteringar i basindustrierna. Man måste\r\nsatsa på ny teknologi och infrastruktur. Man måste\r\nsatsa påsjukvård och rehabilitering -- det är ju rena\r\ninvesteringar i arbetskraften. Vi har haft en lång\r\nrad med konkreta yrkanden, som finns i vår motion\r\nom ekonomin.</pre><pre>De strukturproblem som vi har i Sverige i dag är\r\norsakade av den tredje vägens politik, en väg som\r\ngav våldsamma vinster till näringslivet, något som i\r\nsin tur förde med sig inlåsningseffekter och\r\nspekulationsekonomi. Det är märkligt att man från\r\nborgerligt håll kritiserar regeringen så hårt för det\r\nhär. Regeringen är ansvarig för politiken -- ja, men\r\npolitiken bygger ju på blind tilltro till\r\nmarknadskrafterna, som de borgeliga partierna\r\nhyllar.</pre><pre>Anne Wibble säger att inte en investering i ny\r\nproduktion har gjorts under 80-talet. Har inte\r\nnäringslivet självt något ansvar för hur det\r\nanvänder sina vinster? Varför har inte näringslivet\r\ngjort investeringar, när det nu har friheten att göra\r\ndem?</pre><pre>Sedan skulle jag vilja ha svar av moderaterna: Hur\r\nlåga skatter och hur hög arbetslöshet skall vi ha för\r\natt moderaterna skall kunna garantera att vi får\r\nföretag att välja att investera i arbetstillfällen i\r\nSverige? De garantierna finns inte i dag. Det är\r\nbara någonting som ni säger utifrån er ideologiska\r\nuppfattning, att största möjliga frihet skall ge\r\nstörsta möjliga vinster för kapitalet. Men\r\neffekterna för de människor som skall leva i det här\r\nlandet säger ni väldigt litet om.</pre><pre>Anf. 11 CLAES ROXBERGH (mp) replik:</pre><pre>Herr talman! Lars Tobisson förmår inte skilja på\r\ntillväxt och tillväxt. Det finns två olika sorters\r\ntillväxt. Det finns en sund tillväxt, och det finns en\r\ncancertillväxt. Vi kan ju göra liknelsen med en\r\nvuxen människa. Tillväxt hos vuxna personer är\r\noftast farlig. Antingen blir vi feta eller också rör det\r\nsig om cancer. Sverige är i detta fall ett fullvuxet\r\nland, en fullvuxen och mogen nation. Men det finns\r\nockså en sund tillväxt. Det finns länder som faktiskt\r\när i behov av tillväxt och har behov av att komma\r\nupp på vår nivå eller i varje fall i närheten av vår\r\nnivå.</pre><pre>Tobisson är fixerad vid att tillväxten är ett mål.\r\nDärför tror han att vi har som mål att inte ha någon\r\ntillväxt, men så är naturligtvis inte fallet. Vi menar\r\natt andra mål skall styra politiken. Det är detta som\r\när det väsentliga.</pre><pre>Så till statsbudgeten. Hans Gustafsson och Allan\r\nLarsson! För det första: Varför föreslår inte\r\nregeringen i statsbudgeten en mer kraftfull\r\nskatteväxling från skatt på arbete till skatt på\r\nnaturresurser och miljöpåverkan? Inser inte\r\nregeringen att ekonomiska styrmedel kan bli\r\nmycket kraftfulla verktyg för en bättre\r\nmiljöpolitik? De skattesatser som hittills har införts\r\npå koldioxid osv. är alldeles för låga för att ha\r\nnågon vettig verkan. De måste höjas åtminstone till\r\nde nivåer som vi i miljöpartiet har föreslagit.\r\nDessutom måste industrin kompenseras genom att\r\narbetsgivaravgifterna sänks.</pre><pre>För det andra: Varför tog inte regeringen chansen\r\natt föreslå ett borttagande av momsen på\r\nmiljövänlig kollektivtrafik? Risken är nu stor att\r\nden konkurrensfördel som järnvägen och annan\r\nkollektivtrafik har försvinner och att bilismen åter\r\nvinner fördelar när Gulfkrisen så småningom är\r\növer.</pre><pre>För det tredje: Varför tar regeringen inte chansen\r\natt föreslå ett ordentligt investeringsprogram som\r\när inriktat på att bygga upp en miljövänlig\r\ninfrastruktur? Det vore väl läge för det när vi\r\nbefinner oss i en situation att arbetslösheten ökar.</pre><pre>Enligt uppgift lär det komma en s.k.\r\ntillväxtproposition så småningom. Ja, ordet\r\nförskräcker visserligen. Men en sådan proposition\r\nskulle faktiskt kunna innehålla förslag till\r\njärnvägsinvesteringar och andra miljövänliga\r\ninvesteringar.</pre><pre>Varför, Allan Larsson och Hans Gustafsson, läggs\r\ninte alla pengar på järnvägen så att det blir en\r\nordentlig upprustning av infrastrukturen? Det\r\nskulle kunna bli ett trendbrott i svensk\r\ntransportpolitik och i miljöpolitiken.</pre><pre>Med dessa tre exempel vill jag visa att regeringen\r\ngärna talar om miljöpolitik på dessa områden, men\r\natt den inte gjort särskilt mycket. Jag väntar på\r\nbesked om man är beredd att ta några krafttag på\r\ndet området eller på andra områden och återigen\r\nom man är beredd att sätta miljöpolitiken i centrum\r\nför den ekonomiska politiken. Vi måste ändå i det\r\nlånga loppet göra detta. Om vi låter miljöpolitiken\r\noch miljön förstöras drabbas ekonomin och den\r\nekonomiska politiken. Man kan inte låtsas att den\r\nekonomiska politiken existerar i ett slags vakuum\r\nutan kontakt med det som finns runt omkring.</pre><pre>Det talas i debatten om sysselsättning och\r\nproduktivitet, och det är viktiga faktorer. Men hur\r\nofta pratar ni socialdemokrater om\r\nmiljöfaktorerna? De är väl så viktiga.</pre><pre>Anf. 12 HANS GUSTAFSSON (s) replik:</pre><pre>Herr talman! Om jag förstod Lars Tobisson rätt\r\nmenade han att jag har en alltför ljus syn på\r\nsituationen och tillvaron. Det är möjligt att jag är\r\nnågot mer optimistisk till min läggning än Lars\r\nTobisson, som alltid företräder ett ovanligt dystert\r\nscenario när det gäller att beskriva den ekonomiska\r\nutvecklingen och situationen i Sverige.</pre><pre>När det gäller hur läget är avseende sådana\r\nparametrar som Lars Tobisson anknyter till om\r\ntillväxt och andra mått på utvecklingen, försökte\r\njag i en debatt i december att göra en ordentlig\r\ngenomgång av Sveriges situation i förhållande till\r\nbruttonationalprodukten och tillväxten inom\r\nindustrin osv. Jag kunde visa att Sveriges situation\r\när fullt jämförbar med de sju främsta\r\nindustriländernas. Hela den diskussionen gick\r\ntydligen Lars Tobisson förbi. Den har inte gjort\r\nnågot intryck, och han har heller inte försökt\r\nredovisa att det jag sade då var felaktigt. Det finns\r\ningen anledning att nu gå igenom den situationen\r\nigen.</pre><pre>Ann Wibble och Lars Tobisson har frågat vilken\r\npolitik socialdemokraterna vill föra för att komma\r\ntill rätta med de problem som också finns i svensk\r\nekonomi. Den politik vi socialdemokrater vill föra\r\nfinns redovisad i finansplanen och\r\nbudgetpropositionen och kommer dessutom att\r\nredovisas i ett antal särpropositioner som kommer\r\nframöver. Såvitt jag förstår har denna redovisning\r\nav vår politik fått ett gynnsamt mottagande på alla\r\nhåll. Jag vill därför hänvisa till den.</pre><pre>Vidare har vi frågan att jag har påstått att vi\r\nsocialdemokrater har varit framgångsrika i den\r\nmeningen att det har varit full sysselsättning under\r\nden här perioden -- t.o.m överfull sysselsättning.\r\nOm jag förstod Ann Wibble rätt hade tydligen inte\r\nsysselsättningen inte varit så fördelaktig. Nu måste\r\nman bestämma sig om det är den höga\r\nsysselsättningen som medverkat till att det har blivit\r\nhög inflation eller ej. Det går inte att ha bägge\r\nståndpunkterna samtidigt.</pre><pre>När det gäller frågan om sysselsättning och inflation\r\ntycker jag fortfarande att debatten är befängd. Det\r\nfinns de som menar att enda förutsättningen för att\r\nfå ned inflationen, med de positiva effekter som det\r\nskulle få, vore att antingen medverka till att det\r\nuppstår arbetslöshet eller i varje fall inte göra något\r\nåt den arbetslöshet som kan uppkomma. Det är\r\nklart att det inte går att upprätthålla full\r\nsysselsättning om inte inflationen går ned. Men det\r\när ingalunda ett axiom att en låg inflation leder till\r\nfull sysselsättning i sig. Vi kan titta på de länder i\r\nEuropa som har låg inflation och som har 10 %\r\narbetslöshet. Det finns inget bevis på att sambandet\r\när så självklart på den punkten. Därför är en\r\ndiskussion om innebörden av att i ena fallet hålla på\r\nsysselsättning som ett överordnat mål och i det\r\nandra fallet hålla på inflationsbekämpning som ett\r\növerordnat mål inte särskilt intressant i\r\nsammanhanget. Det intressanta är att de som inte\r\nvill bekämpa inflationen inte kan ställa sig bakom\r\nen full sysselsättning. Det finns detta samband, och\r\ndetta vill vi försöka att klara på det sätt som är\r\nredovisat i finansplanen och budgetpropositionen.</pre><pre>Vidare har vi Ann Wibbles återkommande fråga till\r\nmig om hur man skall finansiera de pengar som är\r\nupptagna som en intäkt när det gäller samordning\r\nav sjukförsäkringen och arbetsskadeförsäkringen.\r\nDet skall vi redovisa under arbetets gång i\r\nfinansutskottet. Då kan flera av partierna komma\r\natt få anledning att redovisa hur de vill finansiera de\r\nförslag som finns med i motionerna. Vi får se hur\r\nslutresultatet blir av den process som skall ske i\r\nfinansutskottet.</pre><pre>Lars Tobisson berörde frågan om anslutning till EG\r\noch att Sverige skall lämna in en ansökan\r\nomedelbart. Jag förstår inte vari denna oerhörda\r\nbrådska ligger. Vi fattade ett beslut i full enighet så\r\nsent som den 12 december i Sveriges riksdag om att\r\nSverige vi söka medlemskap i EG. I detta beslut\r\nfinns inskrivet att vi måste fortfarande ta\r\nsäkerhetspolitiska överväganden osv. Men om\r\ndessa överväganden är förenliga med beslutet är\r\ndet ingen som har föreställt sig att Sverige inte skall\r\nskicka in en ansökan om medlemsskap i EG. Jag\r\nvet inte var Lars Tobisson ser motståndaren. Den\r\nenda motståndare som jag kan se är den\r\nsäkerhetspolitiska utvecklingen och dess påverkan\r\npå den svenska neutralitetspolitiken. Vi behöver\r\ninte hysa någon oro på den punkten. Det finns inga\r\nmotsättningar där som det finns anledning för oss\r\natt upprätthålla oss vid.</pre><pre>Anne Wibble och Lars Tobisson har ständigt\r\nåterkommit till frågan om fondsocialism och sagt:\r\nVi vill inte ha någon fondsocialism. Såvitt jag vet\r\när någon sådan inte föreslagen. Men det är mycket\r\nmärkligt att de är beredda att acceptera att man får\r\nanvända det pensionssparande som sker hos privata\r\nförsäkringsbolag till att köpa aktier på börsen och\r\nden vägen skapa avkastning på sitt kapital. Men om\r\ndet sker ett gemensamt sparande via AP-fonderna,\r\nskulle det uppstå oerhörda faror om man skulle få\r\nköpa aktier på börsen och förmera sitt kapital.\r\nKanske kan Lars Tobisson i sitt nästa inlägg\r\nredovisa några synpunkter på detta.</pre><pre>Anf. 13 LARS TOBISSON (m) replik:</pre><pre>Herr talman! Claes Roxbergh skiljer mellan sund\r\ntillväxt och cancerös sådan. Vuxna behöver inte\r\nväxa mer, och om de gör det är det fråga om cancer.\r\nSverige har tydligen vuxit färdigt, och därför är\r\nClaes Roxbergh glad över nolltillväxten. Jag\r\ndäremot är -- och det har Hans Gustafsson rätt i --\r\ndyster över hur socialdemokraterna har skött\r\npolitiken. Hela tesen att vi i Sverige skulle ha en\r\nmed sju ledande industriländer jämförbar\r\nutveckling är naturligt alldeles tokig.</pre><pre>Inget annat land har en negativ tillväxt på det sätt\r\nvi har i Sverige, vår höga inflation som för\r\nnärvarande är 12--13 % och den enorma\r\nutströmmning av placeringskapital och annan\r\nvaluta som nu förekommer. Detta är de\r\ndominerande problemen. Jag har inte sagt att vi\r\nskall bekämpa inflationen med arbetslöshet. Jag\r\nhar sagt att vi skall göra det genom att sända in en\r\nansökan till EG -- inte nu, men före årets slut. Vi\r\nskall redan nu, omedelbart, demonstrera vår avsikt\r\ngenom att anknyta till ecun. Den uppläggningen\r\ntycks Hans Gustafsson missförstått.</pre><pre>Vi skall naturligtvis sänka skattetrycket, genomföra\r\nbesparingar och avreglering och förstärka\r\ninfrastrukturen. Men vi skall inte lägga alla pengar\r\npå järnvägen -- då blir de överkörda och försvinner.</pre><pre>I slutet av sitt anförande kom Hans Gustafsson in\r\npå fondsocialismen, och den frågan vill jag ta upp.\r\nÄr inte finansutskottets ordförande orolig för att\r\nlönekostnaderna på nytt skall börja stiga alltför\r\nsnabbt? Löntagarfonderna var ju till för att se till\r\natt lönestegringen inte blev för kraftig. Med tanke\r\npå den löneinflation vi haft sedan de infördes måste\r\ndet ju bli något alldeles förfärligt när nu löntagarna\r\ninte längre känner att de blir delaktiga i\r\nkapitaltillväxten i företagen.</pre><pre>Det alldeles uppenbart att man tänker sig att\r\nsamordna löntagarfonderna i ATP-systemet. Då\r\nmåste vi ha klart för oss -- och det är svaret på min\r\nfråga -- att ATP-systemet är ett fördelningssystem.\r\nDär skall inte behövas någon fond alls. Man gör en\r\nfalsk parallell med försäkringsbolagen när man\r\ntalar om försäkringsbolagens premiereserver. Vi\r\nskall därutöver komma ihåg, att när det gäller\r\nförsäkringsbolagens försäkringstekniska skulder,\r\nfår dessa pengar inte placeras i aktier eller\r\nfastigheter. De skall placeras i obligationer. ATP-\r\nsystemet har inget annat än försäkringstekniska\r\nskulder, så den parallell som dras är fullkomligt\r\ntokig.</pre><pre>Det avgörande är att aldrig så lyckade\r\naktieplaceringar inte räcker för att bygga upp\r\nreserver som kommer att trygga den egna\r\npensionen. Avgörande för att ett fördelningssystem\r\nskall fungera blir tillväxten. Den behöver vara över\r\n2 %, och inte minus som den är nu. Nya\r\nsocialiseringsframstötar på detta område får inte\r\nframtidstron att återvända. Vi måste tvärtom\r\nstärka det enskilda sparandet som en grund för den\r\nnödvändiga utbyggnaden av näringslivet. Här går\r\nden avgörande skiljelinjen mellan oss borgerliga\r\noch det socialdemokratiska partiet. Här har ni i\r\nvarje fall inte omprövat socialismen.</pre><pre>Anf. 14 ANNE WIBBLE (fp) replik:</pre><pre>Herr talman! Jag vill först vända mig till Maggi\r\nMikaelsson. Det jag sade var faktiskt inte att inte\r\nnågon investering har gjorts i Sverige. Det vore\r\nkonstigt om jag skulle säga det. Det jag sade var att\r\ndet inte skett någon utländsk investering i\r\nnyproduktion i Sverige. Rätt skall vara rätt.</pre><pre>Görel Thurdin talade vackert och väl om att inte ha\r\nett så stort bidragsberoende. Jag kan instämma i\r\ndetta. Det är i själva verket en av de viktigaste\r\neffekterna av den skattereform som Görel Thurdin\r\ni dag ändå hade en något mer nyanserad inställning\r\ntill, dvs. att skapa möjligheter för människor att\r\nleva av frukten av det egna arbetet. Efter\r\nskattereformen kommer det att löna sig väsentligt\r\nmycket bättre att arbeta än före skatte reformen.</pre><pre>Det gamla skattesystemet var, som Görel Thurdin\r\nsäkert väl vet, både ruttet och snett på många olika\r\nsätt och hade genomsyrat många människors\r\nbeteende så mycket att man i övergången till ett\r\nnytt system faktiskt måste ge litet smörjmedel, om\r\njag får uttrycka mig litet tekniskt. Annars kan\r\nmänniskor inte hantera denna övergång. Att kalla\r\ndetta för att skapa ökat bidragsberoende vittnar om\r\nett slags omänskligt synsätt, som jag beklagar att\r\nGörel Thurdin har.</pre><pre>Varje förändring av en så stor del av det svenska\r\npolitiska beslutssystemet som denna skattereform\r\ninnebär måste hanteras med en viss varsamhet, så\r\natt inte enskilda människor kommer i kläm. Jag vill\r\nockså fråga Görel Thurdin var dessa 8--10 miljarder\r\nkronor som centerns pensionsförslag kostar finns\r\nnågonstans. De finns inte i ert budgetförslag -- det\r\nkan jag tala om som en information.</pre><pre>Hans Gustafsson sade att han är mer optimistisk än\r\nmånga andra, och det är ju alltid trevligt med\r\noptimister. Problemet är om denna optimism, eller\r\ndetta sätt att uttrycka sig, skapar sådana\r\nförväntningar att man inte kan uppfylla dem.\r\nSådana förväntningsbilder har inte varit ovanliga i\r\nsocialdemokraternas budskap i samband med\r\ntidigare valrörelser. Jag skulle gärna vilja säga ett\r\nlitet varningens ord på vägen. Uttryck er inte så\r\nväldigt optimistiskt att man sedan blir tvungen att\r\nhelt lägga om kursen! Detta med att föra samma\r\npolitik såväl före som efter ett val har ändå ett visst\r\npositivt innehåll.</pre><pre>Hans Gustafsson sade att finansplanen beskriver\r\nden ekonomiska politiken. Det må så vara, men\r\nhela mitt tidigare anförande gick ut på att visa att\r\nfinansplanens ord har motsagts av så många andra\r\nledande socialdemokrater. Många av förslagen har\r\ndirekt tagits tillbaka, och finansplanen är nu inte\r\ntrovärdig. Det finns därför fortfarande ett\r\nbetydande trovärdighetsproblem. Den\r\nsocialdemokratiska regeringen är helt enkelt inte\r\ntillräckligt kompetent att föra den politik som är\r\nnödvändig.</pre><pre>Anf. 15 GÖREL THURDIN (c) replik:</pre><pre>Herr talman! När det gäller pengarna till ett\r\nförbättrat pensionssystem vill jag till Anne Wibble\r\nsäga att hon liksom andra här i kammaren vet att\r\nman inte tar upp sina utredningsförslag i sina\r\nförslag till budget, eftersom man redovisar\r\nettårsbudgetar.</pre><pre>När jag ser till folkpartiets motion, kan jag bara\r\nkonstatera att man i princip ställer sig bakom hela\r\nbudgetförslaget som presenterats av regeringen.\r\nDet är mycket svårt att finna något annat. Jag\r\ntycker inte att man då skall ifrågasätta utgiftsförslag\r\nfrån ett annat parti där det är riktigt att man inte\r\nredovisar finansieringen i budgeten.</pre><pre>Sedan kommer jag till frågan om tillväxt och\r\nekonomiskt hållbar utveckling, något som jag vill\r\nframhålla och som man i FN försöker att föra fram\r\nfrån Brundtlandkommissionen. Detta begrepp\r\ninkluderar BNP-tillväxt, men man kan också säga\r\natt det inkluderar en socialt och miljömässigt styrd\r\nmarknadsekonomi. Miljöfrågorna behöver inte\r\nmotverka tillväxten om man verkligen väger in\r\nderas ekonomiska betydelse i sammanhanget,\r\nClaes Roxbergh. Det borde också Lars Tobisson\r\ntänka på. Vi kan inte klara en hållbar utveckling i\r\nframtiden om vi inte ägnar miljöfrågorna en mycket\r\nstor uppmärksamhet.</pre><pre>Vi kan t.ex. se till den betydelse som de kommande\r\ninfrastrukturpropositionerna kommer att få både\r\nmiljömässigt och på annat sätt. Jag hoppas att\r\nregeringen börjar tänka i system i stället för i\r\nlösryckta vägbitar som skall produceras i det här\r\nlandet. Vi måste börja anlägga en systemsyn. Det\r\nfinns faktiskt företag längst uppe i Norrbotten som\r\nföretagen nere i Skåne är beroende av, eftersom vi\r\nlever i symbios i hela landet. Det är inte så att varje\r\ndel lever för sig, även om man skulle kunna tro att\r\ndet är på det viset.</pre><pre>Jag hoppas att tillväxtpropositionen -- om vi\r\nanvänder det begreppet -- verkligen visar på en\r\nsystemsyn så att vi får systemlösningar som bidrar\r\ntill en tillväxt i hela landet och också till en lägre\r\ninflation.</pre><pre>Vi beklagar momsen på kollektivtransporter. Den\r\nstrider faktiskt mot miljömål i den ekonomiska\r\npolitiken vilka alla har ställt sig bakom. Alla partier\r\nhär i riksdagen har ställt sig bakom de ekonomiska\r\nmålen om regional balans och en god miljö.\r\nCenterpartiet har år ut och år in kämpat för dessa\r\nmål. De är nu fastlagda och då tycker jag att vi skall\r\nefterleva dem.</pre><pre>Anf. 16 MAGGI MIKAELSSON (v) replik:</pre><pre>Herr talman! Hans Gustafsson hann inte med att\r\nkommentera vänsterpartiets ekonomiska motion.\r\nDet kanske inte är så lätt att kommentera den.\r\nTyngdpunkten i motionen ligger nämligen på en\r\nrättvis fördelning i samhället. Vi har gett konkreta\r\nförslag som skulle förändra och förbättra för\r\nmänniskor i samhället med låga inkomster.</pre><pre>Vi har lagt fram förslag om sänkt matmoms. Det är\r\nbra att centern är med på dessa krav som vi har\r\ndrivit under många år.</pre><pre>Vi har även lagt fram förslag om ett slopat\r\ngrundavdrag på inkomster över 180 000 kr. Det\r\nskulle ge ca 9,6 miljarder kronor. Pengar som skulle\r\nkunna gå till kommunsektorn för satsningar på vård\r\noch omsorg. Satsningar som vi vet behövs. Det\r\nfinns ingen som kan övertyga mig om att någon\r\nprivat verksamhet klarar av att lösa de problem och\r\nklara de behov som finns inom den offentliga\r\nsektorn. Privat verksamhet är även inom detta\r\nområde intresserad av bara de lönsammaste\r\ndelarna och de snabbaste pengarna.</pre><pre>Vi har också förslagit höjd statlig inkomstskatt till\r\n30 % på inkomster över 240 000 kr. Detta är också\r\nen omfördelande politik.</pre><pre>Vi har föreslagit pengar till pensionärerna. Vi har\r\ninte föreslagit en sådan liten snutt som Ingvar\r\nCarlsson gav besked om i går. Det är snällt att vilja\r\nge pensionärerna ett ökat KBT, men det är nästan\r\nlitet oförskämt att säga att bidragen ''åtminstone\r\nskall nå upp till socialbidragsnormen''. Vi tycker att\r\npensionärerna är värda mycket mer än att komma\r\nupp i nivå med socialbidragsnormen. Vi vill föreslå\r\n1,8 miljarder till pensionärerna.</pre><pre>Hans Gustafsson ägnade mer tid åt att kritisera de\r\nborgerliga budgetarna. Det är inte så svårt. Det är\r\nlätt att kritisera t.ex. moderaternas motion, med\r\nyviga löften om våldsamma skattesänkningar på 28\r\nmiljarder nästa år. Vilka konsekvenser får det för\r\nvanligt folk? Vad händer med inflationen om 28\r\nmiljarder svämmar ut över samhället?</pre><pre>Jag måste också ställa några frågor om\r\nsysselsättning och inflation. Om jag förstår Hans\r\nGustafsson rätt så jämställer han de två målen låg\r\ninflation och full sysselsättning. Det är intressant\r\neftersom man inte kan utläsa detta i\r\nbudgetpropositionen. Där ser man att\r\ninflationsbekämpningen är överordnad. Det\r\nkanske delvis är ett led i vår EG-anpassning. Därför\r\när det intressant att få veta: Har regeringen ändrat\r\nsig så att man jämställer full sysselsättning med låg\r\ninflation? Är man beredd att ta till generella\r\narbetsmarknadspolitiska åtgärder för att klara av\r\nden arbetslöshet som vi har fått? Eller är det\r\nfortfarande så att inflationen är överordnad och att\r\nman är beredd att acceptera en ökande arbetslöshet\r\nför att anpassa sig till inflationssiffrorna i övriga\r\ndelar av Europa?</pre><pre></pre><pre>Anf. 17 CLAES ROXBERGH (mp) replik:</pre><pre>Herr talman! Anledningen till att jag har tagit upp\r\ndetta med tillväxt, Lars Tobisson, är att det spelar\r\nen central roll i debatten. Jag håller fullständigt\r\nmed Görel Thurdin om att vi skall ha en ekologiskt\r\nhållbar utveckling.</pre><pre>När man gör jämförelser som är uppenbart\r\nfelaktiga och som haltar måste det påpekas. Om\r\nman skall göra en rimlig jämförelse av tillväxten\r\nmellan två länder, Lars Tobisson, är det då inte\r\nrimligt att ta hänsyn till vilken BNP länderna har i\r\nabsoluta tal? Det kan inte vara rimligt att jämföra\r\nBNP-tillväxt mellan ett land med BNP på en hög\r\nnivå och ett land med BNP en låg nivå. För att\r\njämförelsen, med de brister den har, över huvud\r\ntaget skall vara intressant måste dessa länders BNP\r\nvara på ungefär samma nivå. Det är min\r\nhuvudsakliga uppfattning.</pre><pre>När det gäller strukturinvesteringarna talade jag\r\nom järnvägen. Jag uttryckte mig möjligtvis litet\r\nslarvigt. Jag skall utveckla det utförligare. Det\r\nhandlar om järnväg. Det handlar om\r\nkollektivtrafik. Det handlar om investeringar i\r\nenergieffektivitet, bl.a. inom industrin.</pre><pre>Inom industrin finns det i dag möjligheter att göra\r\nstora energieffektivitetsinvesteringar. Detta görs\r\ninte, på grund av att el- och energipriset är för lågt\r\nför att investeringen skall betalas i industrin. Det\r\nfinns två sätt att få dessa investeringar gjorda. Det\r\nena är att höja priset på elenergi -- det bör givetvis\r\nhöjas. Det andra är att man från statens sida går in\r\nmed stimulanser för att få investeringarna till stånd.\r\nVi menar att bägge sakerna bör göras. Det är bl.a.\r\ndetta jag pratar om när det gäller investeringar i\r\njärnvägar, infrastruktur och energieffektivitet.</pre><pre>När det sedan gäller frågan om Vattenfall skulle det\r\nvara väldigt intressant att höra om Lars Tobisson,\r\nAnne Wibble och Görel Thurdin är beredda att\r\nprivatisera Vattenfall och införa\r\nmarknadsekonomiska förutsättningar i\r\nelenergisektorn. I så fall skulle det vara ett fall\r\nframåt för elsektorn i vårt land.</pre><pre>Anf. 18 HANS GUSTAFSSON (s):</pre><pre>Herr talman! Anne Wibble varnade mig för att\r\nvara alltför munter och optimistisk. Jag är ändå\r\nnågot mindre munter än riksbankschefen när det\r\ngäller ekonomi. Jag vet inte om det är så överdrivet\r\ni sammanhanget.</pre><pre>Lars Tobisson säger att det inte finns något annat\r\nland som har en negativ tillväxt i ekonomin. Vi får\r\nför det första se vad det blir när allt en gång räknas\r\nner. Ibland slår det på hela procent. För det andra\r\när det så att man i alla länder har perioder av kort\r\nkaraktär då man har en annan situation. Om Lars\r\nTobisson jämför tillväxten i svensk ekonomi både\r\n1970--1990 och 1982--1990, finner han att vi hävdar\r\noss utmärkt bland de sju rikaste industriländerna i\r\nvärlden.</pre><pre>Lars Tobisson återkom till fondsocialismen och\r\nsade att vi har ett fördelningssystem och inte ett\r\npremiereservsystem med fonder. Sanningen är väl\r\natt vi har båda delarna. Vi har ett fördelningssystem\r\nmed fonder. Om det inte hade funnits fonder skulle\r\nvi inte behöva föra en diskussion om att vi skall\r\nplacera pengar på börsen.</pre><pre>Jag försökte lyssna mycket noga på Lars Tobissons\r\nresonemang. Men jag förstod inte invändningen\r\noch varför han kallar detta fondsocialism. Här\r\ngäller marknadens villkor, som för alla andra som\r\nköper aktier på börsen. När vi nu har frigjort\r\nkapital i det här landet från alla bojor vore det\r\nkanske bra om det demokratiska inflytandet över\r\nkapitalet fick större möjligheter att hävda sig än\r\nhitintills. Jag tror att vi får tillfälle att återkomma\r\ntill den diskussionen.</pre><pre>Låt mig sedan säga till Maggi Mikaelsson och i\r\nnågon mån till miljöpartisterna att det är\r\nmeningslöst att tala om att vi skall klara\r\nsysselsättningen, om vi inte är beredda att tala om\r\natt vi måste bekämpa inflationen. Det är detta det\r\nhandlar om.</pre><pre>Om såväl miljöpartiets som vänsterpartiets\r\nmotioner vill jag i övrigt säga att de har mycket av\r\nprogramskrifter över sig. De är svåra att diskutera\r\ni de här sammanhangen. Det gäller åtminstone för\r\nvänsterpartiets motion som talar om att\r\nsocialdemokraterna inte längre vill företräda\r\narbetarrörelsens politik. Man kan dra en parallell\r\ntill vad Ivar Lo skriver i en av sina böcker om att det\r\nfinns trösklar i tiden. När man stiger över en sådan\r\ntröskel, säger Ivar Lo, är det som att stiga in i ett\r\nrum där man aldrig har varit förut. Han beskriver\r\n30-talet som en sådan tröskel i tiden.</pre><pre>Jag är lika övertygad om att 90-talet är en tröskel i\r\ntiden då vi står och ser in i rum där vi inte har varit\r\ntidigare. Vi behöver ta ut nya vägmärken, skaffa\r\noss nytt fotfäste, ompröva vår hållning, finna nya\r\nmedel och samtidigt behålla kärnan i vår politiska\r\nförkunnelse om solidaritet, frihet och broderskap.\r\nMan måste bygga på det utifrån nya situationer.\r\nDet måste vänsterpartiet också vara med på om vi\r\nskall kunna hävda arbetarrörelsens intressen.</pre><pre>Anf. 19 Finansminister ALLAN LARSSON\r\n(s):</pre><pre>Herr talman! Jag har ägnat mitt första år som\r\nfinansminister åt att tala klarspråk om Sveriges\r\nekonomi och om den ekonomiska politiken. För en\r\nmånad sedan lade jag fram en kärv men ansvarsfull\r\nbudget. I den gav jag klara besked om vår politik\r\noch om hur vi vill skapa bättre tider.</pre><pre>Jag har inte ägnat mig åt att kritisera oppositionens\r\npolitik. Men när jag nu ser hur övriga partier har\r\nlagt upp sin politik finner jag att det är dags att tala\r\nklarspråk även om oppositionens alternativ.</pre><pre>Låt mig börja med att påminna om vad herrarna\r\noch damerna sade för tre månader sedan. När jag\r\nredovisade våra besparingsåtgärder som skulle\r\nlägga grunden för en ansvarsfull finanspolitik blev\r\njag utsatt för en våldsam kritik. Minns ni hur det\r\nlät? Folkpartiledaren talade om en oerhörd\r\nbesvikelse, och moderatledaren trodde sig veta att\r\nräntorna skulle bli fortsatt höga. Dagens Nyheter\r\nuppmanade på ledarplats oppositionen att lägga\r\nfram en ekonomisk strategi och begära att få vända\r\nsig till svenska folket i ett nyval. DN förutskickade\r\nett år av upprepade valutakriser och skyhöga\r\nräntor. Centerledaren nappade på detta och\r\nuppmanade sitt parti att förbereda sig för nyval.</pre><pre>Så lät det för tre månader sedan. Sedan dess har\r\nverkligheten talat klarspråk. Av den gemensamma\r\nekonomiska strategin blev en debattartikel i\r\nDagens Nyheter. Men när herrar Bildt och\r\nWesterberg uppträdde här i kammaren i går\r\nnämnde ingen av dem med ett ord detta märkliga\r\naktstycke.</pre><pre>I stället har omvärldens förtroende för svensk\r\nekonomi och för den ekonomiska politiken steg för\r\nsteg förstärkts. Kronans ställning har blivit\r\nstarkare, och valuta flyter in i landet. Den svenska\r\nkronan framstår som en trygg hamn i en osäker\r\nvärld, skrev en affärstidning i går. Räntorna har\r\nsuccessivt pressats ned. Det har blivit särskilt\r\ntydligt sedan budgetförslaget lades fram i början av\r\njanuari. För en vanlig familj med normala villalån\r\nbetyder räntesänkningen stora besparingar, i\r\nstorleksordningen 500 kr. mer i plånboken varje\r\nmånad sedan årsskiftet.</pre><pre>Viljan att satsa på Sverige som industriland har\r\nblivit allt tydligare. Jag tror på Sverige, sade Volvo-\r\nchefen Christer Zetterberg häromdagen. Allt fler\r\ninstämmer med honom.</pre><pre>Så ser verkligheten ut. Verkligheten har talat\r\nklarspråk och underkänt oppositionens profetior.</pre><pre>Den politik som på detta sätt har förstärkt\r\nförtroendet för Sverige har jag tidigare redovisat.\r\nJag skall i korthet påminna om inriktningen.</pre><pre>Vi vill att Sverige aktivt och framgångsrikt skall\r\nmedverka i den internationella integrationen. Vi\r\nskall bekämpa prisstegringarna, inflationen, därför\r\natt inflationen skapar orättvisor och utgör det\r\nstörsta hotet mot sysselsättningen. Vi måste därför\r\nfå till stånd ett stabiliseringsavtal på hela\r\narbetsmarknaden.</pre><pre>Vi skall bygga för framtiden. Vi skall sätta i gång\r\ninvesteringar när det gäller näringslivet, vägar,\r\njärnvägar och kollektivtrafiken. Vi skall satsa på\r\nkunskap och kompetens. När det är lågkonjunktur\r\npå arbetsmarknaden skall det vara högkonjunktur\r\npå utbildningens område. Vi skall hävda\r\narbetslinjen och därmed skapa en starkare bas för\r\nvälfärdspolitiken. Arbetet är grunden för vår\r\nvälfärd. Vi skall därför skapa ett bättre arbetsliv\r\noch erbjuda goda möjligheter till rehabilitering och\r\nen aktiv arbetsmarknadspolitik. Vi skall klara den\r\nekonomiska tryggheten för barnfamiljerna och\r\npensionärerna.</pre><pre>Vi skall åstadkomma en uthållig tillväxt. Den måste\r\nbaseras på samspel mellan ekonomi och miljö. Vi\r\nskall därför satsa på kollektivtrafik, hushålla med\r\nenergi, utveckla alternativa energikällor och driva\r\npå det internationella miljösamarbetet.</pre><pre>Detta är en stram och ansvarsfull politik. Det är\r\ndenna politik som nu verksamt bidrar till att stärka\r\nförtroendet för Sverige, som industriland och som\r\nvälfärdssamhälle. Vad är då alternativet till\r\nregeringens politik? Det fanns stora förväntningar\r\npå oppositionen när ni för två veckor sedan\r\npresenterade era motioner. I presentationen skröt\r\nsamtliga partier med att de var minst lika strama\r\noch ansvarsfulla som regeringen. ''Stram, stramare,\r\nstramast'', var den vitsiga rubriken i en tidning. När\r\nman närmare granskar motionerna försvinner\r\nemellertid intrycket av stramhet och ansvarsfullhet.\r\nDet är många löften och mycket luft.</pre><pre>När de gäller det statsfinansiella effekterna av\r\nförslagen har man överskattat inkomsterna och\r\nunderskattat utgifterna. Det gäller särskilt för\r\nmoderaterna och centerpartiet. Om man räknar\r\nkorrekt visar det sig att oppositionens\r\nbudgetalternativ inte alls är strama och\r\nansvarsfulla. De är underbalanserade, och om de\r\ngenomförs skulle de tvinga fram en omfattande\r\nupplåning. Därmed får förslagen också andra\r\neffekter för hushållen, näringslivet och\r\nsamhällsekonomin än vad ni säger i era motioner.</pre><pre>Om detta skulle jag vilja säga väldigt mycket. Men\r\njag har tilldelats tio minuter. Därför kan jag inte gå\r\nin på vart och ett av partierna. Tro dock inte att ni\r\nskall komma undan. Jag kommer på annat sätt att\r\noffentliggöra en kritisk granskning av partiernas\r\nekonomiska politik. Den kan vi föra en diskussion\r\nom på olika sätt sedan. De få minuter jag har till\r\nmitt förfogande vill jag ägna åt de borgerliga\r\npartiernas alternativ.</pre><pre>Jag läste för en tid sedan en intervju med Bengt\r\nWesterberg. Han sade att han inte vill bli\r\nfinansminister i en eventuell borgerlig regering.\r\nHan tyckte att det skulle vara ett alldeles för hårt\r\njobb. Jag kan försäkra Bengt Westerberg och alla\r\nandra att det är ett utomordentligt stimulerande\r\narbete att vara finansminister i en\r\nsocialdemokratisk regering och med en\r\nsocialdemokratisk riksdagsgrupp. Efter att ha läst\r\nde borgerliga partiernas motioner förstår jag Bengt\r\nWesterberg.</pre><pre>Det samlade intrycket är att det råder en väldig\r\noreda hos borgerligheten. Oredan är större än\r\nnågonsin. Det måste vara en omöjlig uppgift att\r\nskapa en ansvarsfull och trovärdig politik av de\r\nborgerliga löftena. Tänk er in i situationen för en\r\neventuell borgerlig finansminister. Han eller hon\r\nskall inte bara ta hand om det egna partiets\r\nmotioner och löften och det underskott som det ger\r\nupphov till. En borgerlig finansminister skall\r\nhantera ett utgiftstryck som skapats av alla tre\r\npartierna av de utgiftslöften som de är överens om,\r\nmen också av de löften som de inte är överens om.</pre><pre>Varje utgiftslöfte som ges under ett valår hamnar\r\ntill sist på finansministerns bord. Sammanlagt finns\r\ndet förslag om utgiftsökningar på mer än 14\r\nmiljarder kronor. Men inte nog med det, därtill\r\nkommer att de tre partierna har ställt ut omfattande\r\nlöften om sänkta skatter. En borgerlig\r\nfinansminister måste riskera att tappa inkomster\r\nsom svarar mot samtliga dessa löften. Han eller hon\r\nkan bara räkna med inkomster som de tre partierna\r\när överens om. Sammanlagt rör det sig om\r\ninkomstförluster på minst 36 miljarder, eller 46\r\nmiljarder om man räknar med centerns löfte om\r\nsänkta energiskatter.</pre><pre>Så är utgångsläget för en borgerlig regerings\r\nfinansminister. Det saknas således 50 miljarder\r\nkronor för att det skall bli en balanserad budget.\r\nHur ett regeringsalternativ skall kunna skapas av\r\ndetta är för mig totalt obegripligt. Om\r\nfinansministern väljer att expediera alla dessa\r\nlöften leder det till jättelika budgetunderskott och\r\nen väldig upplåning med förödande effekter på\r\nsamhällsekonomin som följd. Det skulle vara en\r\nupprepning av det borgerliga vanstyret mellan 1976\r\noch 1982. Alternativet är att göra stora\r\nnedskärningar i välfärden för att klara löftena om\r\nskattesänkningar. Hur går det då med pensionerna,\r\nbarnbidragen och tryggheten? Ytterligare ett\r\nalternativ är att partierna måste svika alla löften,\r\nbåde om höjda bidrag och om sänkta skatter, för att\r\nklara en ansvarsfull ekonomisk politik.</pre><pre>Så illa ser det ut. Nu förstår ni säkert alla varför\r\nBengt Westerberg, klok som han är, redan på\r\nförhand har tackat nej till att bli finansminister.</pre><pre>Jag har frågat mig vilka tankar och vilken strategi\r\nsom ligger bakom uppläggningen ifrån de tre\r\npartierna. Försöker ni dölja något? Har ni en\r\nhemlig överenskommelse, en pactum turpe, som\r\nväljarna inte skall få veta något om före valet? Tro\r\ninte att ni kan åka land och rike runt under detta\r\nvalår och sälja grisen i säcken. Era egna väljare vill\r\nsäkert veta om det bara är luft i era löften, och vi\r\nsocialdemokrater kommer att kräva er på besked.\r\nJag instämmer gärna i följande kommentar från\r\nDagens Industri: Den borgerliga politiken duger\r\ninte att regera på. Den duger inte ens att gå till val\r\npå.</pre><pre>Anf. 20 LARS TOBISSON (m) replik:</pre><pre>Herr talman! Finansministern fortsätter att prata\r\nbort krisen. I stället för att sätta in ordentliga\r\nåtgärder försöker han påverka marknaden med vad\r\nman skulle kunna kalla för open mouth operations.\r\nHur kan man glädja sig åt och känna stolthet över\r\natt tillväxten nu ligger på minus, inflationen är\r\nrekordhög -- 12--13 % -- och vi har ett växande\r\nbytesunderskott där vi inte ser en tidpunkt då det\r\nkan bytas i sin motsats?</pre><pre>Jag har tidigare sagt att Allan Larsson har ett\r\nmycket snävt perspektiv på den ekonomiska\r\npolitiken. Det finns en fixering vid budgetsaldot.\r\nJag måste återigen påminna om att krisen är\r\nsamhällsekonomisk, inte statsfinansiell. Man kan\r\njämföra med Tyskland som har ett mycket större\r\nbudgetunderskott -- större än vad som någonsin har\r\nförekommit i Sverige -- men man har en väl\r\nfungerande ekonomi med god tillväxt.</pre><pre>Nu tar finansministern till ett trick när det gäller\r\noppositionens budgetalternativ och summerar alla\r\nutgiftsförslag i de olika motionerna och alla\r\nskatteförslag och får fram stora tal. Sedan frågar\r\nhan om vi har någon hemlig överenskommelse om\r\nhur detta skall hanteras. Jag frågar Allan Larsson\r\ndirekt. Vem har ni någon överenskommelse med?\r\nAllan Larsson tror väl inte att han efter valet ensam\r\nskall kunna regera och bestämma budgeten. Han\r\nmåste också befinna sig i en situation där han får\r\nandras utgiftsönskemål och skatteförslag på sitt\r\nbord. Det här är något som vart och ett parti står\r\nför fram till valet. Därefter träffar vi en\r\növerenskommelse om en regeringspolitik vare sig\r\nAllan Larsson får tillfälle att vara med om det eller\r\nej.</pre><pre>Det moderata budgetförslaget är starkare än det\r\nsocialdemokratiska. Ni sysslar med\r\nmanipulationer. Ni redovisar själva att det\r\nunderliggande budgetunderskottet är 15 miljarder\r\noch att budgeten får en expansiv finanspolitisk\r\neffekt.</pre><pre>Vad kostar det pensionstillägg som utlovades i går?\r\nVilken skatt skall man höja för att finansiera detta?\r\nVad kostar bostadsbidragen, som måste höjas och i\r\nfortsättningen ges till ett mycket större antal\r\npersoner för att man skall täcka in de merkostnader\r\nför familjerna som alla skattehöjningar i samband\r\nmed skatteomläggningen medför?</pre><pre>Vi har räknat på detta -- jag vet inte om ni har gjort\r\ndet -- och funnit att antalet bidragshushåll kommer\r\natt öka med 50 %, från 250 000 till 375 000. Hur\r\nskall det betalas? Nya bidrag brukar leda till nya\r\nskatter. Det är en rundgång som bara kan glädja\r\nsocialdemokrater.</pre><pre>Det andra är att finansministern fäster en\r\növerdriven vikt vid ett centralt stabiliseringsavtal.\r\nDet är viktigt att hålla tillbaka\r\nkostnadsökningarna, men det sker inte genom\r\ncentrala förhandlingar eller genom\r\ninkomstpolitiska påtryckningar.</pre><pre>Lönebildningen formas på en marknad, och\r\nbestämmande är arbetsmarknadsläget, dvs. antalet\r\nvakanser, och naturligtvis det i Sverige rekordhårda\r\nskattetrycket. Jag sade i mitt anförande att jag\r\ngläder mig åt att folkpartiet och centern nu i alla fall\r\när med på att sänka skattetrycket ned mot 50 % --\r\ndet kommer inte att räcka, men det är en bra\r\nbörjan. I den valplattform som socialdemokraterna\r\nsatt ihop för hela 90-talet sägs inte ett ord om att\r\nskattetrycket skall sänkas. Det talas om det i\r\nfinansplanen -- kanske för att marknaden skall bli\r\nimponerad. Men tänker ni sänka skattetrycket\r\nunder 90-talet, Allan Larsson? Det är\r\nanmärkningsvärt att det i detta aktstycke under\r\nrubriken ''Socialdemokratin vill bygga för\r\nframtiden'' framhålls som en extrapoäng, att man\r\nhar skärpt beskattningen av kapital. Hur kan man\r\ntro att det är ett sätt att bygga för framtiden?</pre><pre>Detta leder till det som ni socialdemokrater inte vill\r\ntala om, nämligen att vi får en flykt av\r\ninvesteringskapital till omvärlden. Förstår inte\r\nfinansministern, att när gränshindren försvinner, så\r\nblir det nödvändigt att anpassa uttaget av olika slags\r\nskatter till vad som gäller i andra länder. Det går\r\ninte att vänta. Flykten av investeringskapital är i\r\nfull gång. Blir det inga jobb i Sverige, följer snart\r\narbetskraften efter, särskilt den med kvalificerad\r\nutbildning.</pre><pre>Vad är det som gör att regeringen, trots positiva\r\nskrivningar i finansplanen, inte vill ge klartecken\r\nförän en anknytning av kronan till ecun? En sådan\r\nåtgärd skulle ju demonstrera vår strävan att komma\r\nmed i EG och vår bestämda avsikt att inte\r\ndevalvera. Det skulle också medge en minskad\r\nräntemarginal.</pre><pre>I detta sammanhang vill jag passa på att ställa en\r\nfrågan: När kommer den aviserade utredningen om\r\nriksbankens oberoende? Enligt den nu en månad\r\ngamla finansplanen skulle den komma inom kort.\r\nVi väntar fortfarande på det samråd som inte bara\r\njag utan sedan också talmannen begärt. Även\r\ndenna åtgärd skulle stärka tilltron till en\r\nomläggning av svensk ekonomisk politik, så att\r\nkampen mot inflationen i enlighet med vad vi\r\nmoderater i många år förordat och enligt vad\r\nregeringen också kommit fram till verkligen sätts i\r\nfrämsta rummet. Men efter finansministerns\r\nanförande nyss tvivlar jag på att så kommer att bli\r\nfallet.</pre><pre>Anf. 21 ANNE WIBBLE (fp) replik:</pre><pre>Herr talman! Allan Larsson har faktiskt ganska\r\nsnabbt funnit sig till rätta som en finansminister i\r\nden gamla vanliga stilen. Nu skapar han en konstlad\r\nbild av de andra partiernas politik och polemiserar\r\nsedan mot denna bild. Det är ett gammalt känt\r\nknep, men vill man föra en saklig diskussion, är\r\ndetta inte det bästa sättet.</pre><pre>Han framställer det som om det skulle vara något\r\nslags hot mot de andra partierna att föra en\r\ndiskussion om dessa partiers budgetförslag. Han\r\nborde väl ändå medge att en stor del av det politiska\r\narbetet i riksdagen är att sakligt diskutera\r\ninnehållet i de olika förslagen. Det är minsann inget\r\nhot mot partierna att göra det. Vi skulle vara\r\nmycket tacksamma om vi finge ta del av de\r\nberäkningar som finansdepartementet har gjort av\r\nde olika partiernas förslag. Förra året vi fick vi ta\r\ndel av sådana beräkningar, även om det skedde\r\nefter det att riksdagens arbete med de olika\r\nförslagen praktiskt taget har avslutat. Om vi får\r\nsådana beräkningar, skall vi gärna föra en saklig\r\ndiskussion utan att denna behöver framställas som\r\nett hot mot partierna.</pre><pre>Jag måste säga att jag blev besviken på Allan\r\nLarssons anförande. Han sade att det ges klara\r\nbesked i budgetpropositionen och att det i denna\r\nfinns mycket positivt. Jag instämmer att det finns\r\nmycket positivt i budgetpropositionen, och jag\r\ngjorde mig omaket att i mitt anförande nämna flera\r\nviktiga förändringar som skett under de senaste\r\nmånaderna. Jag pekade framför allt på\r\nskattereformen, EG-besluten och energibeslutet.\r\nMen Allan Larsson måste väl ändå vara medveten\r\nom att detta inte räcker för att vända den\r\nekonomiska utveckling som är en följd av den\r\nsocialdemokratiska 80-tals politiken och som lett\r\ntill en akut kris.</pre><pre>Särskilt illavarslande är att Allan Larsson inte tycks\r\nvara medveten om att det krävs betydligt större\r\ninsatser. Jag pekade i mitt anförande på några\r\nmycket illavarslande tecken, nämligen eftergifter\r\nmot vad jag kallade rörelsens fackliga gren -- jag\r\nförstår att det är det uttryckssättet man bör\r\nanvända. Sådana eftergifter bedöms uppenbarligen\r\nsom viktigare än att föra en i sak korrekt och bra\r\nekonomisk politik. Jag tycker att Allan Larsson för\r\nSveriges del och för att i någon mån söka\r\nupprätthålla trovärdigheten i sitt ekonomiska\r\nbudskap måste kommentera detta. Anser han t.ex.\r\natt det är en eftergift -- och en felaktig sådan -- att\r\nförslaget om samordning av sjuk- och\r\narbetsskadeförsäkringen inte kommer fram?\r\nDenna fråga har diskuterats under flera år, och det\r\nhar ansetts att en sådan förändring är angelägen.\r\nEn samordning av sjuk- och\r\narbetsskadeförsäkringen ingick också i den\r\növerenskommelse som regeringen och folkpartiet\r\nliberalerna träffade för knappt ett år sedan. Ni har\r\nalltså haft åtminstone tio månader på er att tänka.\r\nAtt ni nu plötsligt kommer på att det finns tekniska\r\nproblem vittnar uppriktigt sagt inte om någon aktiv\r\nvilja att genomföra förändringar.</pre><pre>Jag ställde också några frågor om det som jag anser\r\nvara en felaktig politik som regeringen för och som\r\ngår stick i stäv emot den förtroendeskapande\r\npolitik som behöver föras. Det gäller AP-fonderna,\r\nsocialiseringen, skatten på företagens arbetande\r\nkapital, konkurrensen inom den sociala\r\ntjänstesektorn och en rad andra företeelser. Detta\r\nborde ändå vara värt något litet ord från\r\nfinansministern. Vad tänker han själv göra på dessa\r\nområden? Tror han verkligen att fortsatt och ökat\r\nstatligt ägande i näringslivet främjar den\r\nekonomiska tillväxten. I så fall är han nästan unik i\r\nvärlden, och då borde han slås in i paket.</pre><pre>Om han verkligen vill göra någonting för att\r\nbefrämja företagens framtidstro, finns det en\r\nmycket enkel åtgärd, nämligen att ta bort skatten\r\npå det arbetande kapitalet, dvs. skatten på\r\nbyggnader, maskiner, varulager och annat som\r\nkrävs för att driva verksamheten. Denna skatt är nu\r\nså tung att många faktiskt dignar under bördan och\r\nmåste ta ut tre gånger så stora belopp som skatten\r\nför att kunna betala den. Nu vill tydligen\r\nfinansdepartementet ytterligare skärpa denna\r\nskatt. Det är fullständigt vansinnigt och har i\r\nAffärsvärlden, som finansministern citerade,\r\nkarakteriserats som ett dråpslag mot OTC-\r\nmarknaden -- företagen kommer att lämna OTC-\r\nmarknaden, de kommer att säljas och läggas ner,\r\njobben kommer att försvinna och kreativa\r\nföretagare kommer att flytta utomlands, bara\r\ndärför att finansministern för att slå vakt om\r\npartienigheten inte vågar utmana LO genom att ta\r\nbort skatten på företagens arbetande kapital. Jag\r\ntycker att det är beklämmande.</pre><pre>Ett betyg på regeringens trovärdighet kan man få\r\npå många olika ställen i den ekonomiska\r\ndiskussionen för närvarande. Jag vet inte om\r\nfinansministern har någon hög tilltro SNS-\r\nrapporten, men jag tror att den allmänt anses som\r\nganska sanningsenlig. Den rapporten ger ett dåligt\r\nbetyg åt de devalveringsberäkningar som kan\r\nobserveras på valutamarknaden. Jag tycker att\r\nAllan Larsson borde ta sig en funderare på det.</pre><pre></pre><pre>Anf. 22 GÖREL THURDIN (c) replik:</pre><pre>Herr talman! Finansminister Allan Larsson talar\r\nklarspråk, och det låter ju alltid fint. Men\r\ntrovärdigheten för de mål som ni sätter upp är i dag\r\ninte särskilt stor.</pre><pre>När jag läser om de vackra målsättningar som ni\r\nredogör för alldeles i början av finansplanen får jag\r\nnästan tårar i ögonen. Under de fem år som jag\r\ntillhört riksdagen har utvecklingen faktiskt inte gått\r\nmot de mål som man hela tiden har talat om, vare\r\nsig det gäller miljöpolitik, fördelningspolitik,\r\nregionalpolitik eller något annat. Finansminister\r\nAllan Larsson måste faktiskt förstå att vi är väldigt\r\nundrande över vart det skall leda och hur man skall\r\nuppnå de uppsatta målen.</pre><pre>Under 1990 upplevde vi en sådan oreda med\r\nfingerade regeringskriser och allt vad det var, att\r\narbetssituationen blev mycket jobbig.</pre><pre>Och vem skall socialdemokraterna regera ihop\r\nmed? Lars Tobisson ställde också den frågan. Det\r\nmåste vi få veta, för om ni hamnar någonstans vid\r\n30 %, behöver ni inte bara vänsterpartiets utan fler\r\npartiers stöd. Då blir det kanske inte så enkelt, att\r\nni bara kan säga att ni skall genomföra era förslag.</pre><pre>Sedan måste jag avvisa detta sätt att hantera våra\r\nförslag. Vi bad i går att få en lista över de\r\nberäkningar som ni gjort i finansdepartementet och\r\ndå kommit fram till ett minus på 15 miljarder i vår\r\nbudget. Jag har inte sett den listan. Jag har blivit\r\nbesviken på finansminister Allan Larsson, som\r\nändå verkat vara en så rekorderlig man i det\r\nsocialdemokratiska lägret, när han i en\r\npartiledardebatt bara slänger ur sig att vår budget\r\nvisar ett underskott på 15 miljarder utan att\r\nredovisa hur man kommit fram till den siffran. När\r\ner egen budget uppvisar ett underskott på 15\r\nmiljarder, måste ni väl ändå vara litet självkritiska.</pre><pre>Inte heller era beräkningar i övrigt är trovärdiga. I\r\nfjol föreslog vi att man skulle använda\r\narbetsmarknadsfonden för offensiva åtgärder inom\r\nnäringspolitiken. Ni sade då att detta inte innebär\r\nnågon realekonomisk besparing, och ni godkände\r\ninte detta förslag i vår budget. I år säger ni att detta\r\nger en minskad belastning på statsbudgeten. Det ni\r\nsäger blir inte trovärdigt, om ni ständigt ändrar\r\ninriktning och åsikter som det passar er själva.</pre><pre>Socialdemokraternas syn på\r\nvärdepappersmarknaden är alldeles otrolig. I\r\nskatteutredningen, som jag tillhörde, visste man\r\ninte ens om korta placeringar i värdepapper hade\r\nnågon betydelse för funktionen inom näringslivet\r\noch på kapitalmarknaden. Man måste först utreda\r\ndetta, innan man kunde bestämma sig för hur\r\nvärdepappren skulle beskattas. Dagens skatt på\r\nvärdepapper har gjort att värdepapper nu köps i\r\nutlandet och inte i Sverige. Ändå vägrar ni att ta\r\nbort denna skatt.</pre><pre>Jag kan ta funktion för funktion.\r\nKollektivtransporter fungerar inte, därför att ni\r\ninte haft någon systemsyn och inte vidtagit de\r\nåtgärder som hade erfordrats för att dessa saker\r\nskall fungera. Många människor som pendlar\r\nmellan Stockholm och Uppsala säger att de inte har\r\nråd att resa med tåget utan i stället kommer att ta\r\nbilen. Blir detta resultet uppnår man inte de\r\nmiljömål som ställts upp. I finansplanen sägs det att\r\nekonomi och ekologi skall samordnas.</pre><pre>Precis som Anne Wibble tycker jag att det vore bra\r\nom debatten om sakfrågorna i det politiska livet här\r\ni Sverige kunde föras på ett annat sätt. Om vi skall\r\nkunna vända utvecklingen här i landet behöver vi\r\nenligt min uppfattning en förändring av\r\nförhållandet till varandra. Vi måste respektera\r\nvarandras förslag på ett annat sätt, respektera att\r\nde finns. Att vi sedan tycker illa om förslagen eller\r\ninte ställer oss bakom dem är en annan sak. Men vi\r\nbör inte hålla på att säga att ''era förslag är felaktiga\r\noch era siffror är fel, eftersom vi bedömer dem\r\nannorlunda''. Sedan vet ingen ute i Sverige hurdant\r\nläget egentligen är. Det vore inte så dumt om detta\r\nmed att tala klarspråk också landade i en klarsyn.</pre><pre>Anf. 23 MAGGI MIKAELSSON (v) replik:</pre><pre>Herr talman! På vems sida står socialdemokraterna\r\ni dag? Vilka människor har regeringen i tankarna\r\nnär den lägger fast sin ekonomiska politik? Nu har\r\nregeringen suttit i drygt åtta år. Under den tiden har\r\nklyftorna ökat i samhället. Inflationen har ökat,\r\nunderskottet i bytesbalansen har nått rekordnivåer\r\noch produktivitetstillväxten har, som vi har hört\r\nfrån flera håll här i dag, avstannat.</pre><pre>Hans Gustafsson talade om Ivar Lo-Johansson och\r\ndet tomma rummet. Nog kan jag hålla med om att\r\nni inom socialdemokratin står på en tröskel i tiden.\r\nMen inte tycker jag att det verkar som om ni är på\r\nväg in i ett tomt rum; ni har ju haft dörren på glänt\r\nlänge. När man går in i ett nytt rum måste man ju\r\nockså möblera så att man känner sig hemma. Det\r\när dålig politik att flytta in till grannen till höger,\r\nsom ni håller på att göra. Däremot finns det andra\r\ntomma rum som vi står på tröskeln till och där vi\r\nmåste väga samman fördelarna med olika\r\nekonomiska system, där vi skall ta det som är bra\r\nfrån marknadsekonomin men inte köpa den rätt av.\r\nPå så sätt skall vi skapa ett samhälle som är bra för\r\nalla människor.</pre><pre>Det finns de som säger att socialdemokraternas\r\nekonomiska politik under 80-talet i stort sett har\r\nföljt rådet från nyliberalerna i Studieförbundet\r\nNäringsliv och Samhälle. Den vägen har lett till en\r\nåtervändsgränd. Det kanske är dags att lyssna på\r\nandra röster, på rörelsen. Det kanske är klokt att\r\nlyssna mer på de råd som kommer från LOs och\r\nTCOs ekonomer, lyssna på gräsrötterna, gå ut i\r\nsamhället och prata med kvinnorna och männen\r\nsom har de låga lönerna.</pre><pre>I dag är det inte bara vänsterpartiet som säger att\r\nde stora vinsterna i början av 80-talet har\r\ninvesterats fel, att det svenska näringslivet dras\r\nmed en föråldrad struktur, att förnyelseprocessen\r\nhar gått för långsamt, att näringslivet har satsat på\r\nkortsiktiga vinster i stället för teknikutveckling,\r\nosv. Senast i går framträdde den nya gurun,\r\nMichael Porter, i svensk TV med de synpunkterna i\r\nena kanalen. I den andra kanalen fanns en av\r\nregeringens sakkunniga när det gäller bilindustrin --\r\njag kommer inte ihåg hans namn -- och sade\r\nungefär samma sak. Vilka slutsatser drar\r\nregeringen av det?</pre><pre>Själv är jag utbildad till förskollärare och har lärt\r\nmig att när man genomfört någonting utvärderar\r\nman det och ser om man tycker att det är bra. Om\r\nman inte tycker att det är bra, försöker man rätta\r\ntill det. Men man drar lärdomar av de erfarenheter\r\nman har fått.</pre><pre>Jag vill också säga något om ekonomi och kvinnor.\r\nRiksdagen har ju beslutat att budgetens effekter för\r\nkvinnor skall redovisas i budgethanteringen. Jag\r\nhar förgäves letat, jag tror att jag har tittat igenom\r\nnästan alla budgetbilagor i den lunta vi har fått.\r\nOch där finns inte många rader om kvinnor och\r\nekonomins effekter för kvinnorna i samhället. Jag\r\ntycker att det är allvarligt, dels därför att det är ett\r\nbrott mot ett beslut vi har fattat här i riksdagen, dels\r\ndärför att det finns strukturella skillnader i hur de\r\nekonomiska åtgärderna slår emot kvinnor och män\r\nsom grupper i samhället.</pre><pre>Kvinnorna finns på särskilda platser i samhället.\r\nKvinnorna finns i större utsträckning inom offentlig\r\nsektor än männen, kvinnorna finns i större\r\nutsträckning inom lågavlönade yrken än männen,\r\noch kvinnorna finns i större utsträckning inom\r\ntyngre yrken än männen, även om man har svårt att\r\ntro det. Men det är ju så att skit värderas olika om\r\nden sitter på en gruvarbetares händer eller på ett\r\nvårdbiträdes händer.</pre><pre>Därför är det viktigt att man redovisar hur de olika\r\nekonomiska åtgärderna slår för kvinnornas del. De\r\nåtgärder som regeringen, med stöd från andra\r\npartier, har genomfört de senaste åren är nästan\r\nuteslutande åtgärder som slår hårdare mot\r\nkvinnorna än mot männen i samhället. En sänkt\r\nsjukförsäkring slår hårdare mot den som är\r\nlågavlönad. Sänkt ersättning för vård av sjukt barn\r\nslår hårdare för dem som oftast är hemma och\r\nvårdar sjukt barn, vilket fortfarande är kvinnorna.</pre><pre>Skatteomläggningen får -- för att uttrycka mig\r\nriktigt snällt -- minst positiva effekter för de lägst\r\navlönade; då har jag alltså uttryckt mig väldigt\r\nsnällt. Nu går man ut och säger att det minsann visst\r\ngår jämnt upp för alla, även för dem som är\r\nlågavlönade. Men poängen är ju att vi som är\r\nhögavlönade får massor av pengar över när vi har\r\nbetalat de ökade bostadskostnaderna, de ökade\r\nkostnaderna för kollektivtrafik, den ökade momsen\r\npå turism, hotell, restauranger, osv. Det är ju det\r\nsom är skillnaden. Klyftorna har ökat genom\r\nskatteomläggningen, och det har slagit dubbelt så\r\nhårt mot kvinnorna som mot männen. Jag tycker att\r\ndet är allvarligt att regeringen inte i\r\nbudgetpropositionen har bemödat sig om att\r\nredovisa något av dessa konsekvenser.</pre><pre>Anf. 24 CLAES ROXBERGH (mp) replik:</pre><pre>Herr talman! Det vore väldigt intressant för oss att\r\nfå ta del av de beräkningar finansdepartementet har\r\ngjort. Det skulle vi verkligen välkomna. Vi ser\r\nalltså fram emot att få en kopia av dessa\r\nberäkningar.</pre><pre>Vi är medvetna om att våra budgetförslag faktiskt\r\ninnebär en minskad privat konsumtion. Vi är\r\nmedvetna om att vi inte kan öka den privata\r\nmateriella konsumtionen med 30 % fram till år\r\n2000, som är angivet i långtidsutredningen. Vi är\r\nmedvetna om att den offentliga sektorn måste\r\nomstruktureras. Men den måste omstruktureras på\r\nett socialt ansvarsfullt sätt. Vi är medvetna om att vi\r\nmåste genomföra förändringar i socialförsäkringen.\r\nVi är medvetna om att vi måste genomföra\r\nförändringar när det gäller bostadssubventionerna.\r\nVi är medvetna om att arbetstiden måste förkortas.\r\nVi är medvetna om att vi måste pröva vilka\r\nverksamheter som skall bedrivas i offentlig regi och\r\nhur de skall finansieras. Men vi är också övertygade\r\nom att en grön politik i sig på sikt kommer att leda\r\ntill minskade kostnader för samhället.</pre><pre>Jag vill sedan ta upp en detalj som finansministern\r\nnämnde, nämligen EG-frågan. När finansministern\r\nbeskrev vad som hände och den politik som\r\nföreslogs under hösten fick jag intrycket -- och det\r\när säkert riktigt -- att anledningen till att regeringen\r\nbytte fot i EG-frågan var att man ville få förtroende\r\nför sin ekonomiska politik. Detta är egentligen\r\nganska anmärkningsvärt. Regeringen och det\r\nsocialdemokratiska partiet är alltså beredda att\r\nansluta Sverige till EG för att få ett förtroende för\r\nsin ekonomiska politik. Jag kan acceptera om\r\nnågon säger att vi skall ansluta oss till EG på grund\r\nav att det ger de och de fördelarna, men att göra\r\ndet på grund av att man skall få förtroende för den\r\nekonomiska politiken tycker jag är mycket, mycket\r\nanmärkningsvärt.</pre><pre>Vad är det man säljer ut? Jo, man säljer ut delar av\r\ndemokratin. Beslut kommer att fattas i Bryssel i\r\nstället för i den här församlingen. Detta säljs ut för\r\natt regeringen skall få förtroende för sin\r\nekonomiska politik. Vi säljer ut möjligheterna att\r\nbibehålla den offentliga sektor som vi har i dag. Vi\r\nkan diskutera hur den skall se ut, men vi säljer ut\r\nmöjligheten att bibehålla den offentliga sektor vi\r\nhar i dag.</pre><pre>Sedan kan man, som folkpartiet och moderaterna\r\nkanske vill, ändå sänka skattetrycket till EG-nivå.\r\nI så fall är det bara positivt att komma med i EG,\r\neftersom vi då inte kan ha något annat skattetryck.</pre><pre>Men regeringens politik är anmärkningsvärd på\r\nden här punkten. Jag skulle vilja ha svar på frågan:\r\nVar det så att regeringen deklarerade beslutet om\r\nEG-anslutningen för att få förtroende för sin\r\nekonomiska politik, eller var skälet ett annat?</pre><pre>Anf. 25 Finansminister ALLAN LARSSON (s)\r\nreplik:</pre><pre>Herr talman! Jag skall gärna bekräfta Claes\r\nRoxberghs uppgifter om att miljöpartiets alternativ\r\ninnebär att löntagarna får försämrade\r\nlevnadsvillkor. Miljöpartiets politik innebär en\r\nsänkning av köpkraften och minskning av de\r\npengar en löntagare har kvar till sina egna behov.\r\nDet är alldeles riktigt.</pre><pre>Sedan till frågan om Europapolitiken. Vi skall delta\r\ni den internationella integrationen därför att den är\r\ntill gagn för landet och medborgarna. Det är\r\nutgångspunkterna för vår politik.</pre><pre>Vi kan göra det med utgångspunkt från en lång\r\nerfarenhet av internationellt samarbete. Sverige\r\noch svensk arbetarrörelse har alltid varit öppna för\r\ninternationellt samarbete. Vi har gått i spetsen för\r\nen frihandelsvänlig politik. Vi har varit med och\r\nbyggt upp internationella organisationer som\r\nraserat tullar och andra handelshinder.</pre><pre>Detta har varit till gagn för Sverige. Utan dessa\r\ninsatser skulle vi inte haft den goda ekonomiska\r\nsituation som vi har skapat genom årtiondena. Det\r\nhade inte gått, Claes Roxbergh, att bygga någon\r\nsorts Berlinmur kring Sverige och tro att vi skulle\r\nkunna få en väl fungerande ekonomi. Det är i\r\nöppenhet mot omvärlden som vi kan nå goda\r\nresultat, och det har vi gjort.</pre><pre>Vi skall delta i det europeiska samarbetet utifrån en\r\nstyrkeposition. Vi har ett näringsliv som är starkt,\r\noavsett vad Lars Tobisson säger. Vi har en\r\nsamhällsorganisation som är väl skickad att erbjuda\r\ntrygghet i förändringen, och vi har här i Sverige en\r\npolitisk identitet som vi inte skall skämmas för.\r\nSverige är ingen randstat. Vi skall stå upp för de\r\nerfarenheter och den praktik som vi har och bidra\r\ntill den europeiska utvecklingen.</pre><pre>I Europa kommer den sociala dimensionen att bli\r\nett ännu viktigare inslag. I det samarbetet är det\r\nmånga som vill ha vår medverkan, och den skall vi\r\nge.</pre><pre>Till Maggi Mikaelsson vill jag säga: Kom ihåg vad\r\nvi gjort under 1980-talet -- 400 000 fler på\r\narbetsmarknaden, framför allt kvinnor! Under\r\nbörjan av 1980-talet, under de borgerliga åren,\r\nförlorade löntagarna en månadslön i köpkraft. Vi\r\nhar återställt köpkraften. Vi har kunnat bygga ut\r\nbarnomsorgen, sjukvården, äldreomsorgen. Vi har\r\nkunnat bättra på pensioner och barnbidrag. Kom\r\nihåg att i den budget som vi har lagt fram ligger\r\nstora förbättringar ekonomiskt och utgiftsmässigt\r\njust på pensioner och barnfamiljer.</pre><pre>Görel Thurdin kände naturligtvis att hon var ute\r\noch seglade när det gällde den egna politiken och\r\nden egna motionen. Ni har lagt fram en budget som\r\nni presenterar som stram och ansvarsfull, men den\r\när allt annat än ansvarsfull.</pre><pre>Det är inte bara jag som tycker detta. Anne Wibble\r\nhar också påpekat svagheter.</pre><pre>Jag skall återkomma med en granskning av\r\ncenterns motion. Ni har räknat så att det skall se\r\nsnyggt ut, men det är inte särskilt snyggt att räkna\r\npå det sättet. Jag skall återkomma till det när jag\r\nhar mer tid och utrymme för att presentera detta i\r\ndetalj.</pre><pre>Anne Wibble uppfattar detta som ett hot. Jag vill\r\nsäga att det är ett löfte. Jag har bara så kort om tid\r\nhär -- tio minuter för att bemöta fem partier. Jag\r\nskall med glädje komma tillbaka och diskutera era\r\nalternativ i olika sammanhang.</pre><pre>När det gäller de frågor Anne Wibble tog upp om\r\narbetsskadeförsäkringen, kommer Ingela Thalén att\r\nredovisa regeringens förslag, och jag skall inte\r\nföregå händelserna.</pre><pre>När det gäller frågan om beskattningen finns ett\r\nförslag ute på remiss. När vi tagit del av\r\nsynpunkterna skall vi återkomma och redovisa vår\r\nuppfattning.</pre><pre>Anne Wibble talade om SNS-rapporten. Jag skulle\r\nrekommendera Anne Wibble att stämma av den\r\nrapporten med de aktuella uppgifterna. Det som\r\nsägs där är inte helt aktuellt. Det finns bättre\r\nuppgifter som jag tror riksbanken kan förse Anne\r\nWibble med.</pre><pre>Lars Tobisson har talat här ett par gånger om en\r\ninflation på 12--13 %. Lars Tobisson borde hålla sig\r\ntill något så när vedertagna definitioner. Om vi skall\r\njämföra inflationstakten mellan olika länder är det\r\ninte konsumentprisindex man skall använda -- men\r\näven konsumentprisindex ligger under den nivå\r\nLars Tobisson talar om.</pre><pre>Ser man till inflationen på ett jämförbart sätt låg\r\nden förra året på ungefär 8 %. Det är alldeles för\r\nmycket, och därför är insatserna inriktade just på\r\natt pressa ned inflationen, och vi kommer att göra\r\ndet. Men Lars Tobisson skall inte resa runt med den\r\ntyp av siffror han nämnde. Det undergräver det\r\nförtroende som kan finnas kvar för hans förmåga\r\natt hålla sig till fakta.</pre><pre>Lars Tobisson talar också föraktfullt om mig för att\r\njag vill ha en viss ordning och reda också i\r\nstatsfinanserna. Jag beskrivs som en kamrat med\r\nsnävt synsätt. Jag kan förstå att Lars Tobisson är\r\ndeformerad av de sex borgerliga åren. Då hade man\r\ninget snävt synsätt, utan ett lössläppt synsätt, och\r\nman skapade väldiga underskott som det tagit oss\r\nmycket möda att söka få ordning på. Hade detta\r\ninga effekter på samhällsekonomin? Är det någon\r\nmer än Lars Tobisson som vill påstå något sådant?</pre><pre>Det som Lars Tobisson sagt är det bästa exemplet\r\npå det allvar i situationen som jag försöker måla\r\nupp. Just en liknande situation kan inträffa igen om\r\nman har det förhållningssättet till ekonomin och\r\nstatsfinanserna som Lars Tobisson redovisar.</pre><pre>Jag menar att det är nödvändigt att granska varje\r\npartis förslag, men också se de borgerliga\r\npartiernas samlade förslag.</pre><pre>Sedan försöker Lars Tobisson få en poäng genom\r\natt peka på mig och säga att jag skall redovisa vem\r\nvi skall samverka med. Men då har inte Lars\r\nTobisson förstått särskilt mycket av hur en budget\r\nkommer till och hur en regering arbetar.</pre><pre>För en månad sedan har jag faktiskt redovisat en\r\nbudget som utarbetats av den socialdemokratiska\r\nregeringen i samverkan med socialdemokratins\r\nriksdagsgrupp. Vi har kunnat lägga fram för\r\nriksdagen en politik med ordning och reda i\r\nstatsfinanserna som vi kan stå för. Vi kan också visa\r\natt det får effekt i det ekonomiska livet.</pre><pre>Men, Lars Tobisson, jag försöker beskriva den\r\nsituation som en eventuell borgerlig finansminister\r\nkommer att befinna sig i. Bara att åstadkomma\r\nnågonting som man kan gå till riksdagen med\r\nkommer att kräva ett väldigt stort arbete. Det gäller\r\natt gå ut och säga till de andra partierna att de löften\r\nde gett bara är luft och inte går att omsätta i\r\nbudgeten.</pre><pre>En borgerlig regering och en borgerlig\r\nfinansminister skall börja i ett underläge på minst\r\n50 miljarder i form av utgiftstryck och\r\ninkomstförsvagningar.</pre><pre>Hur skall ni hantera detta? Bengt Westerberg har\r\navsagt sig. Är det Anne Wibble som skall ta denna\r\nuppgift, eller Lars Tobisson, eller Görel Thurdin?</pre><pre>Hur skall i så fall Anne Wibble hantera centerns\r\nlöften, eller Lars Tobissons löfte om att riva upp\r\nskattereformen? Och hur blir det om Lars Tobisson\r\nskall sköta det? Hur går det då med centerns\r\nlöften? Kommer ni att göra som ungmoderaterna\r\nsade på er stämma, att skrota välfärden för att\r\nkunna genomföra ert skatteförslag?</pre><pre>Och hur skulle Görel Thurdin hantera situationen?\r\nKommer då Lars Tobisson att få igenom sina\r\nförslag? Är det någon av er som kan ge besked?\r\nVågar ni ge besked, eller har ni fått munkavle så att\r\nni inte kan tala om vad som kommer att inträffa?</pre><pre>Anf. 26 LARS TOBISSON (m) replik:</pre><pre>Herr talman! Allan Larsson inledde med att\r\nbekräfta att miljöpartiets politik ger löntagarna\r\nförsämrade villkor, och Claes Roxbergh såg nöjd\r\nut. Man har kommit dithän att det inte blir någon\r\ntillväxt, och då får naturligtvis löntagarna\r\nförsämrade villkor. Men detsamma gäller\r\nregeringens politik, för även då blir det negativ\r\ntillväxt och också då får löntagarna försämrade\r\nvillkor.</pre><pre>Det var många citat i finansministerns första\r\nanförande som belägg för att allting var så bra. Men\r\ndet avgörande tycker jag är att det kreditinstitut\r\nsom har hela världen som arbetsfält, Moodys,\r\nnyligen har konstaterat att det nu är dags att sätta\r\nned Sveriges ställning.</pre><pre>Jag ställde flera frågor om hur regeringen tänker sig\r\nfinansiera de nya bidrag som nu kommer till: Det\r\nextra pensionstillägget, de många nya\r\nbostadsbidrag som måste betalas ut på grund av\r\nskatteomläggningens hårda effekt för lägre\r\ninkomsttagare, hur man skall täcka det bortfall man\r\nfår när man inte längre samordnar\r\narbetsskadeförsäkringen med sjukförsäkringen.</pre><pre>Allan Larsson talar om ordning och reda i sitt\r\nbudgetarbete och att det skulle utmärka\r\nsocialdemokraterna gentemot borgerliga partier.\r\nVad är det för ordning och reda om man innan\r\ndessa frågor kommit att prövas i utskotten får\r\nkonstatera att nu gäller förslagen inte längre? Nu\r\nskall man inte samordna arbetsskadeförsäkringen\r\nmed sjukförsäkringen och därmed göra en\r\nbesparing på en och en halv miljard.</pre><pre>Jag frågar: Vilka skatter kommer ni att höja? Det\r\när traditionellt det sätt på vilket man balanserar\r\nbortfallande besparingar när inte rörelsen vill\r\nhänga med i vändningarna.</pre><pre>Allan Larsson införde något nytt. Han anser att\r\nkonsumentprisindex inte mäter de priser som\r\nkonsumenterna får betala. Han beskyllde mig för\r\natt ha för höga tal.</pre><pre>Jag säger att med den skatteomläggning vi haft får\r\nvi en uppgång i år, i januari och februari, som för\r\noss upp till 12--13 %. Detta bestrider inte Allan\r\nLarsson. Detta är kostnader som drabbar löntagare\r\noch andra inkomsttagare. De skall betalas med\r\nderas pengar. Genom att regeringen varit så envis\r\nmed att inte kunna sänka skattetrycket får de inte\r\ntillräcklig kompensation genom sänkt\r\ninkomstskatt.</pre><pre>Sedan måste jag återigen konstatera att det tydligen\r\ninte finns något intresse för att diskutera det\r\nverkliga problemet i svensk ekonomi, nämligen den\r\nallt sämre externbalansen, balansen mot\r\nomvärlden. Detta tycker jag är lättsinnigt. Detta är\r\ndet verkligt stora problem vi kommer att få brottas\r\nmed framöver, oavsett vem som är finansminister.\r\nDet är inte så mycket frågan om huruvida man\r\nklarar budgetsaldot med manipulationer med\r\npengar från Arbetslivsfonden eller vad det kan\r\nvara.</pre><pre></pre><pre>Anf. 27 GÖREL THURDIN (c) replik:</pre><pre>Herr talman! Det är inte särskilt snyggt av\r\nfinansministern att kasta ur sig beskyllningar utan\r\natt någon vet vad de innehåller. Förra året hade\r\nsamtliga oppositionspartier det tvivelaktiga nöjet\r\natt bli inbjudna till finansdepartementet för att i\r\nefterhand syna regeringens påståenden då. Jag tror\r\natt samtliga oppositionsföreträdare här i dag kan\r\nintyga att departementets s.k. beräkningar föll\r\nsamman som ett korthus. Det var fråga om att man\r\nhade läst fel i motionerna, räknat in långsiktiga\r\nreformförslag som ej föreslås för det aktuella\r\nbudgetåret, glömt att observera begäran om\r\nfinansieringsförslag och tagit med tillkännagivande\r\ntill regeringen.</pre><pre>Man kan göra precis som man vill, men man skall\r\ngöra det öppet, inte bara kasta ur sig lösa\r\npåståenden.</pre><pre>När det gäller den borgerliga regeringen vill jag\r\nbara säga att man inte kan jämföra en svår\r\nlågkonjunktur med en av de bästa högkonjunkturer\r\nsom varit och försöka i absoluta tal jämföra och\r\nsäga att det ena var bättre eller sämre.</pre><pre>Jag vet att under den borgerliga regeringstiden\r\nförsämrade man inte för människorna på ett sådant\r\nsätt att man ökade klyftor. Man hade en rättvis\r\nfördelning, faktiskt, under den perioden som vi inte\r\nhar sett maken till under 1980-talet när vi haft en\r\nsocialdemokratisk regering. Man försämrade inte\r\nheller regionalt så att klyftorna ökade mellan\r\nregioner. Jag rycker det är någonting att tänka på.</pre><pre>Man bör nog vara litet aktsam med att nu, tio år\r\nefteråt, fortfarande jämföra med vad den\r\nborgerliga regeringen gjorde. När den borgerliga\r\nregeringen suttit i två år fick vi höra att det var\r\nfruktansvärt att nämna vad den socialdemokratiska\r\nregeringen gjort tidigare.</pre><pre>Men nu får väl socialdemokraterna stå på egna ben\r\noch ta ansvar för vad de åstadkommit under denna\r\ntid, som faktiskt är ganska lång.</pre><pre>Jag tycker att det är oerhört viktigt i politiken att\r\nman respekterar människorna och deras önskemål\r\nom att vara fria människor och fritt få bestämma\r\növer sig själva. Detta innebär även att man skall\r\nkunna klara sig på sin lön.</pre><pre>Bidrag skall naturligtvis finnas för de tillfällen där\r\nman inte själv kan råda över saker och ting. Och det\r\nkan naturligtvis inte svenska folket över\r\nskattesystemet, som vi har beslutat här i riksdagen\r\nsom det verkar, för man skall inte göra någonting\r\nsom de tycker. . .</pre><pre>Jag vill avsluta denna debattomgång med att säga\r\nvad vi i centern tycker: sänk matmomsen, utred\r\nhöjd grundpension, inför vårdnadsersättning,\r\nanpassa skattesystemet till EG och differentiera\r\nmomsen åtminstone, så att folk kan leva på sin lön.</pre><pre>Anf. 28 CLAES ROXBERGH (mp) replik:</pre><pre>Herr talman! Att vårt budgetalternativ handlar om\r\nminskad konsumtion för hushållen beror\r\nnaturligtvis på att vi tar konsekvenserna av\r\nmiljöfrågorna. Det är naivt att tro att\r\nmiljöproblemen kan lösas samtidigt som den\r\nprivata konsumtionen ökar. Vill vi göra verklighet\r\nav att sätta miljöfrågan i första hand då inträffar\r\nalltså vissa konsekvenser.</pre><pre>En konsekvens är att vi inte kan fortsätta att öka\r\nvår privata konsumtion som vi har gjort tidigare.\r\nMen för att detta skall fungera måste vi slå vakt om\r\nde svaga grupperna i samhället. Det har vi försökt\r\ngöra med en skatteskala som har annan\r\nfördelningsprofil än den socialdemokrater och\r\nfolkpartister kommit överens om. Det är ingen\r\nmoms på basmat, ingen moms på kollektivtrafik\r\nm.m.</pre><pre>Men sätter man miljöfrågan längst ned på\r\ndagordningen och prioriterar högsta möjliga\r\nprivata konsumtion för hushållen, då kommer man\r\natt naturligtvis till ett annat resultat. Det är här den\r\npolitiska avvägningen ligger, och det är detta som\r\nväljarna får ta ställning till.</pre><pre>Sedan åter till EG-frågan. Det lät på Allan Larsson\r\nsom att alternativet var att vi skulle stänga in oss i\r\nSverige. Men varken jag eller miljöpartiet har\r\nnågonsin talat om att stänga in oss i Sverige och dra\r\nner några barriärer.</pre><pre>Vad jag har frågat är: Var det så, att vi så att säga\r\nsålde ut den demokratiska rättigheten att riksdagen\r\nfattar beslut för att i stället flytta besluten till\r\nBryssel? Det handlar här om en mycket viktig\r\nprincip, och detta är dessutom en demokratifråga.\r\nVi kan bedriva ett internationellt samarbete, ett\r\nsamarbete med Europa och hela övriga världen,\r\nutan att besluten för den skull behöver flyttas från\r\nriksdagens kammare till andra byråkratier.</pre><pre>Anf. 29 ANNE WIBBLE (fp) replik:</pre><pre>Herr talman! Allan Larsson oroar sig väldigt\r\nmycket för vem som skall bli finansminister i en ny\r\nregering. Jag inser att han, liksom alla andra,\r\nhoppas och tror att vi får en ny regering. Men det\r\när tio månader som återstår före valet. Det vore\r\ndärför bättre att finansministern hade ambitionen\r\natt ägna sig åt att se till att den politik som förs fram\r\ntill dess inte ytterligare medverkar till en\r\nförsämring av Sveriges ekonomiska läge. Med\r\nåtminstone någon eftertanke kunde väl\r\nfinansministern beakta de samordningsproblem\r\nsom finns t.ex. när det gäller LO och andra delar\r\nav arbetsrörelsen -- detta för att förtroendet för den\r\nframtida ekonomiska utvecklingen inte skall\r\nförsämras ytterligare. Om Allan Larsson verkligen\r\nvill vara med och fördela ministerposter i en\r\nborgerlig regering, måste han faktiskt byta parti.</pre><pre>Sedan några kommentarer till det som Maggi\r\nMikaelsson nämnde om skattereformen och\r\nkvinnorna. De personer och de hushåll i Sverige\r\nsom främst gynnas, som främst kommer att få\r\nglädje av skattereformen, är de som bäst behöver\r\nen ekonomisk tillväxt, dvs. som bäst behöver de\r\nresurser som skapas vid ekonomisk tillväxt.\r\nSkattereformen främjar ju tillväxten. Det är\r\nalldeles uppenbart att det är de som i dag har det\r\nganska dåligt ställt, som har låga löner -- och det\r\ngäller många kvinnor -- som är bortglömda i den\r\nsocialdemokratiska fördelningspolitiken. Det talas\r\nju om det glömda Sverige. Det är alltså för dessa\r\npersoner som skattereformen kommer att vara till\r\nstörsta glädje. Det behövs långt fler insatser för att\r\nförbättra kvinnornas vardag. Det behövs alltså mer\r\nav barnomsorg, valfrihet i barnomsorgen och en\r\nöppnare arbetsmarknad. Det gäller att slopa\r\noffentliga monopol, så att även kvinnorna får rätt\r\natt välja jobb på en bred arbetsmarknad -- i likhet\r\nmed vad som gäller för män i dag.</pre><pre>Herr talman! Sedan har jag en bön till Allan\r\nLarsson, som ju har rätt till ytterligare ett\r\ntiominutersinlägg. Jag skulle nämligen vilja att\r\nfinansministern något kommenterar det som är det\r\nstora och överhängande problemet i svensk\r\nekonomi i dag. Frågan är ju: Hur skall vi klara\r\nsysselsättningen, och hur skall arbetslösheten\r\nmotverkas? Det går inte -- jag har ju tidigare\r\nkonstaterat det och jag tror att Allan Larsson\r\ninstämmer -- att öka den offentliga\r\nsysselsättningen, som man gjorde på 70-talet. Det\r\ngår inte att devalvera, som vi gjorde på 80-talet.\r\nDessutom går det faktiskt inte att lita till AMS, som\r\nju inte skapar några verkliga jobb. I stället krävs en\r\ntillväxtfrämjande politik. I det avseendet har ni en\r\ndålig politik. Av hänsyn till kanske LO och andra\r\ndriver ni förslag som direkt förstör de\r\ntillväxtbefrämjande krafterna. Det är, herr talman,\r\nfaktiskt alldeles uppenbart att det som behövs är en\r\nborgerlig politik. Jag förstår att det är svårt och\r\nmotbjudande för en socialdemokratisk regering.\r\nMen borgerlig politik drivs bäst av en borgerlig\r\nregering, och en sådan skall vi skaffa oss.</pre><pre>Anf. 30 MAGGI MIKAELSSON (v) replik:</pre><pre>Herr talman! Först några ord till Anne Wibble om\r\nskattereformen. Hon säger att inkomstklyftorna\r\nmåste vidgas för att de sämst ställda skall få det\r\nbättre. Ursäkta mig, men jag tror inte på en sådan\r\npolitik. Jag känner människor som har låga löner\r\noch dessa har helt andra erfarenheter av\r\nskatteomläggningens effekter.</pre><pre>Allan Larsson talar om de förbättringar som skedde\r\nunder 80-talet -- höjda barnbidrag och nya jobb. Ja,\r\ndet är bra att vi fick dessa förbättringar. Men de är\r\nhistoria nu, för nedmonteringen har faktiskt börjat.\r\nFör resten: Hur mycket av vår generella\r\nvälfärdspolitik kan vi behålla med ett EG-\r\nmedlemskap, som kräver en harmonisering på\r\nskatteområdet?</pre><pre>Att köpkraften kunde räddas under 80-talet beror\r\npå att förvärvsfrekvensen när det gäller kvinnor har\r\nblivit större. Det är alltså kvinnorna som har räddat\r\nköpkraften. Höjningen av barnbidraget är en ren\r\neftergift -- ett sätt att kompensera de lågavlönade\r\nför skatteomläggningens negativa effekter. Men\r\nsamtidigt som kvinnornas förvärvsfrekvens har\r\nblivit större -- genom att dessa, som sagt, har jobbat\r\nmera -- ökar antalet arbetsskador och\r\nlångtidssjukskrivningar just bland kvinnorna. Det\r\när ju kvinnorna som har tvingats anpassa sig till den\r\narbetsorganisation som gäller och som inte är\r\nskapad för resp. av kvinnor. Det också därför som\r\ndet är ett slag i ansiktet på framför allt kvinnorna\r\nnär sjukförsäkringen försämras och\r\narbetsskadeförsäkringen ifrågasätts.</pre><pre>Sedan några ord om den fulla sysselsättningen. För\r\noss i vänsterpartiet är målet om full sysselsättning\r\növerordnat alla andra mål. Vi har inte råd att\r\nprioritera inflationsbekämpning framför\r\narbetslöshetsbekämpning. Vi har inte råd med\r\narbetslöshet, som ju kräver pengar. I många\r\neuropeiska länder är inflationen låg, medan\r\narbetslösheten är mycket högre än arbetslösheten\r\ni Sverige. En stor del av skatteinkomsterna går till\r\narbetslöshetsunderstöd. Det tycker vi i\r\nvänsterpartiet i är en dålig politik. Det är i och för\r\nsig nödvändiga utgifter. Men det här innebär inte\r\nnågra produktiva satsningar.</pre><pre>Vad är det som säger att Sverige på ett avgörande\r\nsätt skulle klara både full sysselsättning och låg\r\ninflation vid ett inträde i EG?</pre><pre>Dessutom vill regeringen med hjälp av\r\nRehnbergkommissionen sätta en nosring på\r\nfackföreningsrörelsen. Hur kommer det sig att\r\nregeringen inte sätter lika stark press på\r\nprismekanismerna i samhället? I det avseendet\r\nförlitar man sig på löften från livsmedelsindustrin.</pre><pre>Hur länge skall detta fortsätta? Och tänk om det\r\ninte hjälper med Rehnbergkommissionen. Vad är\r\nlagom? Hur låga löner och hur låga vinster tror\r\nAllan Larsson att det behövs för att företagen skall\r\nstanna i Sverige och investera här? Hur många år\r\ntror Allan Larsson att det behövs\r\nstabiliseringsavtal? Det skulle vara intressant att få\r\nbesked.</pre><pre>Vad som i dag behövs är en politik som syftar till en\r\nsolidarisk tillväxt i ekologisk balans. Vi måste satsa\r\npå utbildning och forskning. Vi måste satsa på\r\ninvesteringar i infrastrukturen och på en aktiv\r\narbetsmarknadspolitik. Dessutom måste vi satsa på\r\nsjukvård och rehabilitiering. Det är produktiv\r\npolitik. Slutligen måste vi satsa på barnomsorg för\r\nalla barn. Om vi gör detta, skulle vi kunna få ett\r\nsamhälle i ekonomisk balans.</pre><pre>Anf. 31 Finansminister ALLAN LARSSON\r\n(s):</pre><pre>Herr talman! Lars Tobisson talade om reallönerna.\r\nJag vill bara understryka ett par fakta, utan att för\r\nden skull vara polemisk. Mellan 1979 och 1983\r\nsjönk reallönerna. Löntagarna förlorade i\r\ngenomsnitt en månadslön under den perioden.\r\nSedan ägnade vi 80-talet åt att återställa\r\nreallönerna efter skatt. För första gången är det nu\r\nnågot bättre. Men glöm inte vad som hände under\r\nde här åren med svensk ekonomi och med\r\nreallönerna!</pre><pre>Lars Tobisson talade också om skattetrycket. Men\r\ndå är det värdefullt att ha i minnet att utgiftstrycket,\r\nsom är den viktiga delen i den här frågan, 1982, då\r\nden socialdemokratiska regeringen tog över, var\r\nmycket högt. 67 % av vår samlade produktion gick\r\nbort i form av offentliga utgifter. Vi har pressat ned\r\ndetta procenttal, och nu är vi nere på 61 %. Vi har\r\nambitionen att ytterligare pressa ned de utgifterna.\r\nDet är en förutsättning för att det skall gå att sänka\r\nskattetrycket. Men man får inte, bara för att\r\nskattetrycket börjar sänkas, tro att man inte skall få\r\nproblem. Det är det som jag har velat peka på i min\r\nredovisning av den situation som uppstår när man å\r\nena sidan lovar 14 miljarder i ökade utgifter och å\r\nandra sidan lovar skattesänkningar på 36 miljarder.</pre><pre>Får jag, herr talman, ägna de sista minuterna av\r\nmitt anförande åt att knyta an till Anne Wibbles\r\ninlägg om sysselsättningen. Anne Wibble sade\r\npolemiskt att jag skulle hoppas och tro på en\r\nborgerlig regering. Så är det inte. Jag kan försäkra\r\nAnne Wibble att det är det sista jag skulle önska\r\nmig. Jag försökte beskriva vilkensituation ni har\r\nförsatt er i med de motioner och de förslag som ni\r\nhar lagt fram.</pre><pre>Jag har i denna debatt kunnat konstatera att Bengt\r\nWesterberg inte vill ta hand om detta och skapa en\r\ngemensam politik. Jag har frågat: Vem annars skall\r\ngöra det? Ingen av er har anmält sig. Vi får se under\r\nde kommande månaderna -- som Anne Wibble\r\nsade är det ett antal månader kvar till valet -- vem\r\nsom vill ställa upp och säga: Jag är beredd att ta\r\nansvar för att skapa en samlad politik. Ännu har jag\r\ninte hört någon som är beredd att göra det. Jag\r\ntänker ställa frågan i fortsättningen också, och vi får\r\nse vad jag kommer att få för svar.</pre><pre>Det som är den helt avgörande frågan, som jag ser\r\ndet, under det här året är naturligtvis\r\nsysselsättningen, kampen mot arbetslöshet. Jag har\r\nett starkt personligt engagemang i denna fråga. Jag\r\nhar ägnat rätt många år åt olika funktioner, och jag\r\ntror mig förstå något om arbetsmarknaden och jag\r\ntror mig förstå också människor som drabbas av\r\narbetslöshet. Därför vill jag varna för den\r\nbeskrivning som ibland ges, där man säger att vi\r\nmåste välja mellan att bekämpa arbetslösheten och\r\natt bekämpa inflationen. En del försöker säga -- det\r\nhar också sagts i debatten i dag -- att när jag vill\r\nlägga stor kraft vid att bekämpa inflationen så har\r\njag gett upp kampen för full sysselsättning. Så är\r\ndet inte. Det är egentligen att falla, Maggi\r\nMikaelsson, i motståndarens grop när man säger så.\r\nMin uppfattning är att vi skall bekämpa både\r\ninflationen och arbetslösheten. Vi skall bekämpa\r\ninflationen därför att den skapar väldiga orättvisor\r\ni samhället. Det är när inflationen ''kommer loss''\r\nsom de starka kan ta för sig. Därför skall vi\r\nbekämpa inflationen. Vi skall också bekämpa\r\ninflationen därför att den är det största hotet mot\r\nsysselsättningen. Jag är övertygad om att det går att\r\nbedriva en framgångsrik kamp mot både\r\ninflationen och arbetslösheten.</pre><pre>Vi har enligt OECD, som i sin Sverigerapport\r\nsärskilt uppmärksammat arbetsmarknaden, en\r\nbättre fungerande arbetsmarknad i Sverige än de\r\nflesta andra länder. Det är en viktig förutsättning\r\nför att klara inflationskampen och kampen mot\r\narbetslöshet.</pre><pre>Vi skall nu driva en stram finanspolitik, som håller\r\nden offentliga sektorn i strama tyglar så att vi inte\r\nskapar en press och ett inflationstryck den vägen.\r\nDet är en viktig del av inflationskampen. Vi skall\r\nockså se till att vi får till stånd ett stabiliseringsavtal\r\npå arbetsmarknaden, så att vi kan växla om från\r\ninflationslöner till reallöner. Vår lönebildning har\r\ninte fungerat särskilt bra under 80-talet. Jag har\r\nhaft tillfällen att tala med många av dem som på\r\narbetsmarknaden sysslar med dessa frågor. Det\r\nfinns nu en bred uppslutning kring och en ökad\r\ninsikt om det angelägna i att växla om från\r\ninflationslöner och också om att vi har realistiska\r\nmöjligheter att göra det.</pre><pre>Jag har sagt tidigare att det arbete som Bertil\r\nRehnberg och hans medförhandlare har lagt ner\r\nhar varit oerhört framgångsrikt. Det pågår nu\r\nintensiva förhandlingar och kontakter mellan\r\nparterna. Jag hoppas att det skall leda fram till\r\nresultat och att parterna, de fackliga\r\norganisationerna och arbetsgivarna, tar det ansvar\r\nsom följer av den frihet man har på\r\narbetsmarknaden.</pre><pre>Jag sade i budgetdebatten i januari att någon\r\nallmän lönelag inte skall komma på frågan, men om\r\ndet behövs skall vi kunna vidta de politiska åtgärder\r\nsom innebär att vi får till stånd en nedväxling från\r\ninflationslöner till reallöner. Jag vill gärna säga att\r\njag sätter stort värde på den uppslutning som har\r\nkommit från centerpartiets sida på denna punkt.\r\nDet har varit oerhört värdefullt. Det har bidragit\r\nstarkt till att parterna på arbetsmarknaden nu är i\r\nförhandlingar. Det säger något också om vad vi i\r\nriksdagen kan åstadkomma utan att vi\r\nnödvändigtvis behöver tillgripa lagstiftning, men\r\ndet har varit viktigt att vi på detta sätt har kunnat\r\nha kontakt och gemensam diskussion och att vi har\r\nfått denna uppslutning.</pre><pre>Sedan hoppas jag att parterna skall kunna\r\nåstadkomma ett stabiliseringsavtal, därför att det är\r\ntill gagn för medlemmarna i de fackliga\r\norganisationerna. Kommer det till stånd betyder\r\ndet att vi kan stärka vår konkurrenskraft och att vi\r\nkan undvika att förlora fler arbetstillfällen. Det\r\nhandlar om många jobb, jobb i industrin, arbetare\r\noch tjänstemän men också ungdomar som kommer\r\nin på arbetsmarknaden. Om de skall kunna ha en\r\nchans måste vi se till att upprätthålla och stärka vår\r\nkonkurrenskraft. Men det handlar också om den\r\nfortsatta tilltron till ekonomin, till\r\ninflationsutvecklingen och därmed\r\nränteutvecklingen, som är så oerhört betydelsefull\r\nför varje enskilt hushåll när det gäller\r\nboendekostnaderna. Här har organisationerna en\r\nstor chans att ge ett bidrag som är av stor vikt för\r\nderas medlemmar.</pre><pre>Vi skall bedriva en politik för prispress, men inte i\r\nform av prisstopp av det slag som har tillämpats\r\nunder de senaste 20 åren. Jag tror inte på det. Det\r\nkommer inte på fråga. Det har inte haft någon\r\navgörande effekt på inflationen. Tvärtom kan det\r\nsnarast ha drivit upp förväntningarna.</pre><pre>Vi skall föra en mycket aktiv\r\narbetsmarknadspolitik. Vi skall tillämpa\r\narbetslinjen, och vi skall göra det med konsekvens\r\noch med kraft därför att den är både socialt\r\nrättfärdig och ekonomiskt rationell. Så skall vi\r\nfullfölja en ekonomisk politik där vi återställer\r\nkonkurrenskraften, där vi ser till att ge individen\r\nden trygghet som behövs i denna svåra\r\nomställningstid.</pre><pre>Anf. 32 KARL-GÖSTA SVENSON (m):</pre><pre>Herr talman! Jag har här i min hand en\r\ninformationsbroschyr från socialdemokraterna om\r\ndet nya skattesystemt. I denna står bl.a. att\r\npensionärer med låg pension slipper skatt. Det står\r\nockså att när skattereformen är genomförd 1991\r\nhar alla fått mer pengar i fickan. Detta är ju inte\r\nsant, Lars Hedfors.</pre><pre>Nu har vi facit i hand. Bl.a. har tiotusentals och åter\r\ntiotusentals pensionärer drabbats av höjda skatter\r\noch ökade kostnader.</pre><pre>Precis som vi moderater varnat för har hyres- och\r\nmomshöjningar försatt dessa pensionärer i ett ökat\r\nbidragsberoende. De kan inte längre stå på egna\r\nben. För sitt uppehälle är de beroende av nya\r\nbidrag. Den socialistiska högskattepolitiken med\r\nåtföljande bidragsberoende fortsätter i gamla\r\nhjulspår.</pre><pre>Inte en tanke ägnar socialdemokraterna åt att\r\nstärka den enskilde individens möjligheter att med\r\nhjälp av sänkta skatter skapa förutsättningar för\r\nbl.a. dessa pensionärer att kunna stå på egna ben.\r\nInte en tanke ägnar socialdemokraterna att växla\r\nner skatter och bidrag.</pre><pre>Världens högsta skattetryck har lett till att enskilda\r\nmänniskors valfrihet kraftigt beskurits.</pre><pre>Det finns ett klart samband mellan höga skatter och\r\nlåg ekonomisk tillväxt. I förhållande till vår\r\nomvärld har Sverige haft en betydligt sämre\r\ntillväxt. Regeringen förutspår t.o.m. en minskad\r\nbruttonationalprodukt år 1991.</pre><pre>Socialdemokraterna har format ett Sverige där\r\nmedborgarna beskattas så hårt att de flesta inte har\r\nmöjlighet att välja annan vård och omsorg än den\r\nsom erbjuds av den monopoliserade offentliga\r\nsektorn. När denna inte fungerar finns inga reella\r\nalternativ.</pre><pre>Trots att nästan hela tillväxtöknginen under den\r\nsocialdemokratiska regeringsperioden sedan 1982 i\r\nform av skattehöjningar med sammanlagt 90\r\nmiljarder kronor har gått till den offentliga sektorn\r\nfår inte människor vård och omsorg i rätt tid.</pre><pre>I gårdagens nummer av Svenska Dagbladet\r\nframgick att socialdemokraterna i Stockholms läns\r\nlandsting nu tvingas spara på akutsjukvården i\r\nsådan grad att det kan leda till ökad dödlighet för\r\nsvårt sjuka människor. Den socialdemokratiske\r\nföreträdaren betecknar åtgärden som en\r\nstandardsänkning. Tänk efter. Det är enligt\r\nsocialdemokratiskt språkbruk en standardsänkning\r\nom människor dör i brist på vård i rätt tid. De svårt\r\nsjuka människorna som drabbas av denna\r\nförsämrade vård har inga alternativ. De lämnas\r\nensamma. Var finns allt tal om solidaritet? I en\r\ninformationsbroschyr som jag har står det: ''Alla\r\nutom moderaterna är överens om att vi skall\r\nbehålla välfärden.'' Det är, Lars Hedfors, inget\r\nannat än oförskämd bluffpropaganda. I stället kan\r\nvi konstatera att den socialdemokratiska\r\nhögskattepolitiken leder till sämre välfärd.</pre><pre>Den tredje vägens politik har fört Sverige in i en\r\nmycket allvarlig ekonomisk kris. De omfattande\r\nskattehöjningarna under den socialdemokratiska\r\nregeringsperioden har bidragit till kostnadskrisen\r\noch till den mycket höga inflationen.</pre><pre>Det höga kostnadsläget har lett till att Sverige\r\nförlorar marknadsandelar. De nya jobben skapas\r\ndärför utanför Sveriges gränser. En stigande\r\narbetslöshet är ett faktum. Dagligen kommer\r\nbesked om nya varsel. Mitt eget hemlän Blekinge\r\när ett av de län som drabbas mycket hårt.</pre><pre>Det är den socialdemokratiska politiken som bär\r\nansvaret för höga skatter, stigande priser,\r\nförsämrad vård och omsorg och för den ökning av\r\narbetslösheten som redan inträffat och som\r\nkommer att fortsätta att öka under året.</pre><pre>Socialdemokraterna har gjort sitt. De är inte\r\nkapabla att reparera sina egna misstag.</pre><pre>Herr talman! Den svenska ekonomiska krisen\r\nmåste enligt moderat mening lösas bl.a. med hjälp\r\nav sänkta skatter. Det är helt nödvändigt att gradvis\r\nsänka världens högsta skattetryck till den nivå som\r\ngäller för motsvarande andra länder i Västeuropa.\r\nVi föreslår därför att skattetrycket sänks med i\r\ngenomsnitt 1 procentenhet av BNP per år under\r\n1990-talet.</pre><pre>Sänkta skatter i kombination med en avreglerad\r\noch avmonopoliserad offentlig sektor leder till\r\nökad valfrihet för enskilda människor. Det blir en\r\nskattereform värd namnet. Enskilda människor i\r\nvårt land skall nämligen kunna leva på sin lön eller\r\npension. Ökad personlig trygghet åstadkommes\r\ngenom att förutsättningen för ett ökat enskilt\r\nsparande skapas.</pre><pre>För att vända strömmen av investeringskapital till\r\nlandet och för att stärka konkurrenskraften är det\r\nnödvändigt att skapa ett företagsvänligt klimat.\r\nModerata samlingspartiet föreslår bl.a. därför att\r\nlöneskatterna sänks med 4,5 % och att\r\nförmögenhetsskatten på det arbetande kapitalet\r\nslopas. Sådana åtgärder bidrar till att jobben skapas\r\ninom landet.</pre><pre>Moderata samlingspartiet har äntligen fått gehör\r\nför sitt envisa krav om ett svenskt medlemskap i\r\nEG. Det ställer emellertid stora krav på att vi, som\r\njag sagt tidigare, anpassar skatterna till europeisk\r\nnivå.</pre><pre>Eftersom Sverige har världens högsta moms, måste\r\nen kontinuerlig sänkning av momsnivån företas för\r\natt vi inte skall förlora marknadsandelar. När\r\ngränserna öppnas mot EG måste en anpassning av\r\nmomsnivån ha skett.</pre><pre>För att bidra till lägre hushållskostnader vill vi\r\nmoderater sänka momsen på mat. Men vi vill\r\nsamtidigt sänka momsen på allt annat som vi\r\ndagligen är i behov av, exempelvis bostäder, kläder,\r\nbilar, el, värme, m.m.</pre><pre>Det är också nödvändigt att sänka den rekordhöga\r\nmomsen för att återskapa en balans mellan\r\ntjänteproduktion och egenregiverksamhet. Den\r\nbreddade och höjda momsen på tjänster kommer\r\natt medföra volymminskningar i många branscher.\r\nDet kommer att drabba många kvinnor och inte\r\nminst företagandet på landsbygden. Vi vill därför\r\nredan den 1 juli sänka momsen till 23,46 % och\r\nkontinuerligt under första hälften av 1990-talet\r\nsänka den generella momsskattesatsen till 18 %.</pre><pre>Höjningen av tjänstemomsen avseende turism har\r\nredan fått mycket stora negativa effekter. Få\r\nområden upplever en så stark internationell\r\nexpansion som turismen, 5 à 6 % per år. I Sverige\r\ndäremot har utvecklingen enbart under 1990\r\ninneburit 8 000 förlorade jobb, en 10-procentig\r\narbeslöshet och en försämring av resevalutan, exkl.\r\ntransporter, med drygt 4 miljarder kronor.</pre><pre>Införandet av full moms på persontransporter inom\r\nSverige har ytterligare försämrat\r\nkonkurrenskraften för den svenska turismen.</pre><pre>När det gäller volymminskningen avseende\r\nturismen är det uppenbart att det är svensk lands-\r\noch glesbygd som har drabbats. Jobben minskar.</pre><pre>För att åstadkomma en vändning av\r\nturistströmmen och föra att stärka hushållen\r\nföreslår vi en sänkning av turist- och resemomsen\r\ntill 12,87 %.</pre><pre>Sammanfattningsvis, herr talman, är det en\r\nmoderatledd borgerlig regering som får hjulen i\r\nSverige att snurra. Det leder till att investeringarna\r\nökar och till att nya jobb i konkurrenskraftiga\r\nföretag skapas inom landet.</pre><pre>Avslutningsvis vill jag ställa ytterligare en fråga till\r\nLars Hedfors. Kommer socialdemokraterna i den\r\nkommande valrörelsen att avstå från en sådan\r\nbluffpropaganda som finns i den här broschyren?</pre><pre></pre><pre>Anf. 33 LARS LEIJONBORG (fp):</pre><pre>Herr talman! Det har framgått med all önskvärd\r\ntydlighet av förmiddagens debatt att Sverige har\r\nstora ekonomiska problem. Arbetslösheten ökar\r\nmed tusen personer om dagen. Bytesbalansen är\r\nalarmerande. Inflationen är hög. Tillväxten har\r\ninte bara upphört utan förbytts i sin motsats.</pre><pre>Problemen är inte bara kortsiktiga, utan vi har haft\r\ndem under flera år. Jag lyssande med intresse när\r\nfinansministern nyss kom in på\r\nreallöneutvecklingen under 80-talet. Han antydde\r\natt reallönerna hade förbättrats under den\r\nsocialdemokratiska regeringen. Den frågan är ju\r\nnoga utredd av lönestatistikutredningen som lades\r\nfram förra året. Den visar att reallönerna från 1982\r\ntill 1990 har varit praktiskt taget oförändrade.</pre><pre>Vi måste alltså lägga om kursen i den ekonomiska\r\npolitiken. Min övertygelse är att det kräver en ny\r\nregering. En sådan regering kommer att ha mycket\r\nstora uppgifter. Förhandlingarna om medlemskap i\r\nEG skall inledas. Den offentliga verksamheten\r\nskall förnyas. Socialförsäkringssektorn skall\r\nreformeras. Listan kunde göras mycket längre.</pre><pre>I det perspektivet tycker jag att det är lätt att inse\r\natt vi skall vara tacksamma för alla delar i den\r\nnödvändiga strategin som redan är avklarade när\r\nden nya regeringen tillträder. Folkpartiet\r\nliberalerna har försökt bidra till det genom att\r\naktivt medverka till uppgörelser på viktiga politiska\r\nfält redan under innevarande mandatperiod: en\r\nradikal skattereform, en realistisk energipolitik och\r\nen ny svensk attityd till EG.</pre><pre>En ny skattereform är en förutsättning för Sveriges\r\nåterkomst som vital industrination. Även om\r\nsiffrorna för tillväxt och inflation, när reformen är\r\nsex veckor gammal, fortfarande är förskräckande,\r\ndelar de flesta experter bedömningen att det nya\r\nsystemet med lägre marginalskatter på längre sikt\r\nkommer att bidra till både bättre tillväxt och lägre\r\ninflation.</pre><pre>Från alla de tre icke-socialistiska partierna har det\r\ndeklarerats att nästa steg är en sänkning av det\r\ntotala skattetrycket, och jag tänkte något uppehålla\r\nvid den uppgiften.</pre><pre>Allra först vill jag ändå slå fast vikten av det steg\r\nsom nu har tagits genom den reform som folkpartiet\r\nliberalerna och socialdemokraterna har genomfört.\r\nMan kan uttrycka det så här: Om man av någon\r\nanledning måste välja mellan sänkt skattetryck och\r\nsänkta marginalskatter, är det senare att föredra ur\r\ntillväxt- och antiinflationssynvinkel. Eller med\r\nandra ord: Ett sänkt skattetryck i det gamla\r\nsystemet skulle inte ha haft lika positiva effekter\r\nsom ett oförändrat skattetryck med det nya\r\nsystemet. Det är inte bara skattetrycket utan också\r\ndet sätt på vilket skatterna tas ut som är intressant\r\nur tillväxt- och antiinflationssynpunkt. En\r\nbetydande del av den ekonomiska expertisen ger\r\nmig rätt på den punkten.</pre><pre>Nu är det dess bättre så, att man inte måste välja.\r\nSkattetrycket kan sänkas. Det sänks också genom\r\nskattereformen, genom momssänkningen vid\r\nårsskiftet, genom sjuklönereformen och -- sist men\r\ninte minst -- genom att en ny regering på allvar tar\r\nitu med den offentliga utgiftsnivån. När det är\r\ngjort, kan vi gå vidare. Det finns flera angelägna\r\nskattesänkningsobjekt: kapitalskatter,\r\narbetsgivaravgifter och mervärdesskatt. Det är\r\nockså önskvärt att de kommuner som har särskilt\r\nhöga kommunalskatter kan få ner dem på något\r\nsätt.</pre><pre>Det har diskuterats mycket hur relevant\r\nskattekvoten egentligen är som mått. Exemplet jag\r\nnyss nämnde med sjuklön kan användas som\r\nillustration. Om staten slutar betala sjukersättning\r\nunder de första sjukveckorna kan skattekvoten\r\nsänkas, men den lag som samtidigt stiftas och som\r\nlägger skyldigheten på arbetsgivarna innebär\r\nnaturligtvis att deras situation gentemot\r\nkonkurrenter inte alls påverkas så mycket som det\r\nkan tyckas, om man bara ser till själva\r\nskattekvoten. Det är ändå riktigt att genomföra\r\ndenna reform.</pre><pre>Jag tycker mig själv ha bidragit till en del av den\r\nsänkning av skattekvoten som har förekommit\r\ngenom att jag under ett antal debatter med\r\nsocialdemokrater om studiemedelssystemet försökt\r\növertyga dem om att det var riktigt att lägga den del\r\nsom inte innehåller någon subvention utanför\r\nstatsbudgeten, och så småningom nappade man på\r\ndetta. Men den typen av kosmetiska förändringar\r\nhar naturligtvis ingen eller mycket liten\r\nsamhällsekonomisk betydelse.</pre><pre>Det offentliga utövar ett inflytande i ekonomin som\r\ngår längre än vad skattekvoten anger.\r\nBostadslånen, studiemedlen,\r\njordbruksregleringarna, de kvarstående\r\nregleringarna på transportsektorn och\r\nmonopolbestämmelserna när det gäller att skydda\r\nstora delar av den offentliga sektorn är exempel på\r\nregleringar som har stark inverkan på ekonomin,\r\nmen som inte kan spåras i offentliga budgetar.</pre><pre>Det behövs en liberalisering av det svenska\r\nsamhället, där en sänkning av ett antal skatter är en\r\nviktig del. Vi kan inte utlova några väldiga\r\nskattesänkningar, för sådana skulle få allvarliga\r\nsociala konsekvenser. Men det bör vara möjligt att\r\ninför valet 1994 kunna visa svenska folket att en ny\r\nregering har lyckats bryta skattehöjningspolitiken\r\noch att Sverige äntligen slagit in på en ny kurs.</pre><pre>Låt mig till sist påpeka att det krävdes ett visst\r\npolitiskt mod att driva igenom skattereformen.\r\nAlla vet att samröre med det socialdemokratiska\r\npartiet sällan betalar sig för ett borgerligt parti. Alla\r\nvet också att en skattereform utmanar många\r\nsärintressen. Vi tog dessa risker. Vi sade oss att det\r\naldrig kommer att gå att lösa Sveriges problem om\r\npolitikerna inte vågar något.</pre><pre>Jag har läst en bok av David Stockman, som var\r\npresident Reagans budgetchef under fem år. Han\r\nlämnade i besvikelse politiken sedan han helt\r\nmisslyckats med att få kontroll över USAs\r\nbudgetunderskott genom att olika koalitioner av\r\nsärintressen ständigt stoppade alla hans\r\nbesparingsförslag. Han skrev en bok med titeln\r\nPolitikens triumf. Begreppet ''politik'' för\r\nStockman står för kortsynthet, feghet och ängsligt\r\nbevakande av uppnådda positioner. Många har\r\npekat på att det finns motsvarande tendenser i\r\nSverige. Men skattereformen visar en ''politikens\r\ntriumf'' av annat slag: vårt politiska system hade\r\nkraften att genomföra en stor och viktig reform. I\r\ndetta avseende är skattereformen ett politiskt\r\nmognadsprov.</pre><pre>Anf. 34 ROLF KENNERYD (c):</pre><pre>Herr talman! Skatteomläggningens förväntade\r\neffekter har länge varit föremål för bedömningar.\r\nNu är vi inne i det skede då verkligheten undan för\r\nundan visar effekterna. Inte oväntat visar det sig\r\nvara en blandning av negativa och positiva effekter.\r\nFör flertalet skattebetalare har nettot efter\r\ninkomstskatt gett större uttrymme för konsumtion\r\neller sparande. För stora grupper har emellertid\r\nnettoutfallet efter all skatt -- dvs. ökade\r\nkonsumtionsskatter och basbreddningar -- blivit\r\nnegativt.</pre><pre>De grupper som drabbas av dessa negativa effekter\r\när tyvärr -- och för oss i centern är det ingen\r\növerraskning -- grupper som redan tidigare varit\r\nekonomisk utsatta. Det senaste exemplet är landets\r\nfolkpensionärer som nu tvingas till kommunernas\r\nsocialbyråer för att klara sina hyresutgifter i\r\navvaktan på det av regeringens så sent som i går\r\nutlovade extra bostadsbidraget. Det är för\r\nfolkpensionärerna -- dessa våra\r\nhedersmedborgare -- en djup förnedrande situation\r\noch ett rejält misslyckande för\r\nskatteomläggningens konstruktörer.</pre><pre>Behovet av en omläggning av det svenska\r\nskattesystemet har länge framstått som uppenbart.\r\nCenterpartiet har aktivt verkat för genomförandet\r\nav flera av de grundläggande principerna. Det\r\ngäller t.ex. lägre skattesatser för arbetsinkomster,\r\nförhöjt grundavdrag för lägre inkomstlägen,\r\nenhetlig kapitalbeskattning och huvuddragen i\r\nföretagsbeskattningen.</pre><pre>Vi har emellertid hävdat en i vissa avseenden\r\nannorlunda finansiering. Vi har t ex konsekvent\r\nmotsatt oss den höjda mervärdeskatten inom bygg-\r\noch bostadssektorn, på kollektivtrafiken och på\r\nutspisning och övernattning. Vi har tvärtom\r\nföreslagit en sänkning av mervärdeskatten på mat\r\ntill samma reducerade nivå.</pre><pre>Om våra förslag hade genomförts denna del, skulle\r\nomläggningen fått en klart bättre fördelningsprofil,\r\nen betydande rundgång via barn- och bostadsbidrag\r\nhade kunnat undvikas och regeringen hade sluppit\r\nbrandkårsutrycka för att rädda folkpensionärerna\r\nfrån socialbidragsberoende.</pre><pre>När det gäller hotell- och restaurangsektorn har\r\nden minskade basen -- dvs. omsättningen -- medfört\r\natt den höjda mervärdesskatten sannolikt inte lett\r\ntill något nettotillskott till finansieringen.</pre><pre>Vad bör då det fortsatta förändringsarbetet när det\r\ngäller skatteområdet inriktas på? I första hand bör\r\ndet nu givetvis inriktas på att ta bort de ganska\r\nbetydande skönhetsfläckar som verkligheten redan\r\navslöjat och successivt kommer att avslöja i det nya\r\nskattesystemet. Jag hoppas -- och tror -- att\r\npartierna bakom uppgörelsen om skatterna skall\r\nvisa större ödmjukhet och större diskussions- och\r\nsamförståndsvilja i detta arbete än man gjorde\r\nunder vårens behandling av skatteomläggningen.\r\nJag skulle sätta värde på om företrädarna för\r\nsocialdemokraterna och folkpartiet i dagens debatt\r\nvore beredd att uttala en sådan ambition.</pre><pre>Arbetet måste också inriktas på att sänka det totala\r\nskattetrycket. Detta arbetet måste självfallet\r\nkombineras med utgiftssänkningar och\r\neffektiviseringar i den offentliga sektorn som svarar\r\nmot de sänkta skatterna.</pre><pre>Centerpartiet har i en motion till innevarande\r\nriksmöte lagt fram omfattande förslag i dessa\r\nhänseenden. Genom skattehöjningar på\r\nsammanlagt drygt 21 miljarder kronor och\r\nskattesänkningar på något över 27 miljarder kronor\r\nföreslår vi en sänkning av skattetrycket med\r\nuppemot 6 miljarder kronor på årsbasis.\r\nHöjningarna består huvudsakligen av bibehållen\r\n20 % nivå på momsen, energibeskattning i\r\nproduktionsledet och höjda alkohol- och\r\ntobaksskatter. De största sänkningarna berör\r\nmervärdeskatten på mat, på boende, på utspisning\r\noch övernattning, på kollektivtrafik samt ett\r\navskaffande av mervärdeskatten på energi. Genom\r\ndetta totalgrepp slår vi vakt om de grundläggande\r\npositiva elementen i den genomförda\r\nomläggningen, samtidigt som vi rättar till dess\r\nsnedfördelningseffekter. Därmed fullföljer vi den\r\nrättvise- politik som alltid varit centerns rättesnöre.</pre><pre>Jag noterade att Lars Tobisson tidigare i dagens\r\ndebatt ansåg att den indirekta skatten, dvs.\r\nmervärdeskatten, måste sänkas till en europeisk\r\nnivå. Han tillade dock att det i första hand bör ske\r\ngenom en generell sänkning. Karl-Gösta Svenson\r\nberörde samma tema i sitt anförande. Döljer sig\r\nbakom detta uttalande, Karl-Gösta Svenson, en\r\nöppning för att skapa en lägre nivå för t.ex. mat och\r\nboende, eller kvarstår ni halsstarrigt vid er tidigare\r\nståndpunkt, dvs. samma skattesats för alla\r\nmervärdeskattebelagda varor och tjänster? Det\r\nförhåller sig ändå på det sättet att det absoluta\r\nflertalet av länderna inom EG har minst två\r\nmervärdeskattesatser och maten placerad i den\r\nlägre av dessa skattesatser. Det\r\nharmoniseringsarbete som pågår inom EG på\r\nskatteområdet visar inga tecken till förändring i\r\ndetta hänseende. Det måste rimligen tolkas som att\r\nman inom EG är nöjd med denna ordning.\r\nSjälvklart bör Sverige närma sig EG-förhållandena\r\näven i detta hänseende.</pre><pre>Ett annat område som måste prioriteras i det\r\nfortsatta förändringsarbetet är skatte- och\r\navgiftsreglerna för småföretagandet, särskilt för\r\nnyföretagandet. Det bör ske genom en översyn av\r\nsocialavgiftssystemet för småföretagen, genom en\r\nkvittningsrätt mellan förluster i näringsverksamhet\r\noch i inkomst av tjänst för nystartade företag och\r\ngenom att slopa förmögenhetsskatten på i\r\nföretagen arbetande kapital.</pre><pre>När det gäller inkomstbeskattningen innebär\r\nomläggningen av skattesystemet att\r\nkommunalskatterna får en väsentligt större relativ\r\ntyngd än tidigare. Det är nu mer än någonsin\r\nnödvändigt att vi får ett skatteutjämningssystem\r\nmellan landets kommuner som är värt namnet. I\r\ndag är skillnaden mellan högsta och lägsta\r\nkommunalskatt 6:79 kr., dvs. nästan 7\r\nprocentenheter. Det innebär att invånare i\r\nhögskattekommunen har nästan 7 % högre\r\nmarginalskatt än motsvarande invånare i\r\nlågskattekommunen.</pre><pre>Vi har från centerpartiets sida länge krävt\r\nförändringar i detta hänseende. Dessa förändringar\r\nhar haft som utgångspunkt att överföra den\r\nabsoluta merparten av de specialdestinerade\r\nstatsbidragen till utjämningssystemet. Det minskar\r\nadministrationen och byråkratin i både kommuner\r\noch statsförvaltning, men framför allt ger det varje\r\nkommun möjlighet att utnyttja vars och ens egna\r\nförutsättningar. Därmed uppstår stora\r\neffektiviseringsmöjligheter i den kommunala\r\nverksamheten. Detta måste kombineras med en\r\navreglering inom t.ex. barnomsorgen för att\r\nåstadkomma större mångfald och effektivitet.</pre><pre>Dessa frågor hanteras för närvarande inom en\r\nsärskilt tillsatt utredning. För att de förändringar\r\nsom är nödvändiga skall åstadkommas, kommer\r\ndet att krävas ett betydande mod att stå emot de\r\nreaktioner som kan komma från de rikaste och\r\nstarkaste kommunerna. Vi är i centerpartiet\r\nberedda att verksamt bidra till denna\r\nmodmobilisering.</pre><pre>Anf. 35 KARL-GÖSTA SVENSON (m)\r\nreplik:</pre><pre>Herr talman! Både Lars Tobisson och jag har i våra\r\nanföranden klart angivit att vi vill ha en generell\r\nsänkning av mervärdeskatten, framför allt för att vi\r\nskall kunna anpassa oss till EG-nivån. Vi står inför\r\nett EG-avtal om att gränserna skall öppnas. Därför\r\nmåste vi börja sänka mervärdeskatten, så att vi\r\ninte, när gränserna öppnas, förlorar\r\nmarknadsandelar.</pre><pre>I ett sådant läge är inte det viktiga att sänka\r\nmomsen på mat, utan det är viktigare att sänka\r\nmomsen på andra artiklar som lätt vandrar över\r\ngränserna. Det gäller framför allt varuutbytet.\r\nSödra Sverige ligger nära gränsen till Tyskland.\r\nDärför är det oerhört viktigt att vi får en\r\nmarknadsanpassad nivå på mervärdeskatten. Vi\r\ntycker att det är helt fel att i dagsläget fortfarande\r\nbibehålla en så hög mervärdeskatt som 25 %, vilket\r\ntydligen centerpartiet föreslår på de flesta varor och\r\ntjänster. Det är oroväckande med tanke på att vi\r\nskall få öppna gränser mot EG-länderna. Därför\r\nförordar vi en generell sänkning av\r\nmervärdeskatten.</pre><pre>Däremot avvisar vi inte differentierad moms. Det\r\när marknaden som avgör nivåerna och i vilket läge\r\nvi skall differentiera mervärdeskatten. Vi föreslår\r\nnu att mervärdeskatten från den 1 maj skall sänkas\r\nför hotell och restauranger till 13,64 %. Från den 1\r\njuli skall den sänkas till 12,87 %. Vi föreslår också\r\nen allmän sänkning från 25 % till 23,46 %.</pre><pre>Sedan tidigare vill vi inte ha någon moms på\r\ntillhandahållande av värme. Det är också konformt\r\nmed EG. Det är en form av differentierad\r\nmervärdeskatt som inte strider mot de regler som\r\ngäller i EG. För att inte förlora våra\r\nmarknadsandelar vill vi framför allt ha en\r\nanpassning till EG-nivån av mervärdeskatten.</pre><pre>Anf. 36 LARS LEIJONBORG (fp) replik:</pre><pre>Herr talman! Rolf Kenneryd frågade om\r\nfolkpartiet liberalerna är beredda att visa\r\nödmjukhet när det gäller att rätta till\r\nskattereformens skönhetsfläckar. En på sådant sätt\r\nformulerad fråga kan jag självfallet svara ja på. I\r\nsjälva verket har de som skall utvärdera\r\nskattereformen redan tillsatts. I ett sådant enormt\r\nreformverk som detta handlar om finns det\r\nsjälvfallet, för att använda Rolf Kenneryds ord,\r\nskönhetsfläckar som det finns anledning att rätta\r\ntill. I ett par fall har det redan skett eller är på väg\r\natt ske. I några andra fall har det väckts motioner\r\nhär i riksdagen både från mitt parti och från\r\nsocialdemokraterna, som visar att vi är beredda att\r\nfundera vidare över detaljer.</pre><pre>Två utgångspunkter inför framtiden är dock för vår\r\ndel, naturligtvis, att huvuddragen i reformen måste\r\nligga fast. Jag kan omedelbart säga att summan av\r\nde förändringar som Rolf Kenneryd talade för\r\nenligt min mening är sådan att man inte kan hävda\r\natt reformens huvuddrag ligger fast. Dessutom\r\nmåste finansieringen vara ansvarsfull. Som jag sade\r\ni mitt huvudanförande är en förutsättning för en\r\nsänkning av skattetrycket en parallell sänkning av\r\ndet offentliga utgiftstrycket. Innan centerpartiet\r\nkan redovisa förslag till sänkningar av statsutgifter,\r\när det svårt att resonera om sänkningar av\r\nskattetrycket.</pre><pre>Anf. 37 ROLF KENNERYD (c) replik:</pre><pre>Herr talman! Jag vill först tacka Lars Leijonborg\r\nför det positiva svaret beträffande ödmjukheten.\r\nDet hade varit klädsamt om det hade infunnit sig\r\nredan vid vårens behandling av skattereformen.\r\nDet hade dessutom för berörda grupper haft en\r\noerhörd betydelse att inte behöva hamna i den\r\nsituation de för närvarande befinner sig i.</pre><pre>Vad gäller våra ambitioner att sänka skattetrycket\r\nvill jag bara påpeka att vi i det budgetförslag som\r\nvi har lagt fram för årets riksdag har beaktat dessa\r\nmöjligheter och även föreslagit sådana\r\nreduceringar som möjliggör denna skattesänkning.</pre><pre>I Karl-Gösta Svensons svar rörande den\r\ndifferentierade mervärdeskatten väljer jag att ta\r\nfasta på det han avslutar med, nämligen att man\r\ninte är emot en differentierad moms, utan tvärtom\r\nhar egna förslag i den riktningen. Det tycker jag\r\nutgör en god grogrund för fortsatta diskussioner om\r\natt även inkludera maten. Jag tror att den fortsatta\r\ndiskussionen och opinionsbildningen kring den här\r\nfrågan kommer att underlätta möjligheterna att\r\nockså införa en differentierad matmoms.</pre><pre>Anf. 38 LARS LEIJONBORG (fp) replik:</pre><pre>Herr talman! Rolf Kenneryd menade att\r\nfolkpartiet liberalerna visade bristande ödmjukhet\r\nnär denna reform slutförhandlades, underförstått\r\ndärför att centerpartiet inte var med i den\r\nslutförhandlingen. Det är svårt att på den tid jag nu\r\nhar till förfogande reda ut alla turer som då\r\nförekom. Det blir en uppgift för statsvetenskapen\r\nså småningom. Men jag vill knyta an till det jag sade\r\ni mitt första anförande om den politiska risk som ett\r\nborgerligt parti tar när man medverkar till en sådan\r\nhär uppgörelse. Jag tror att det har rätt låg\r\ntrovärdighet att folkpartiet skulle ha haft något\r\nemot att ytterligare ett borgerligt parti medverkade\r\ntill uppgörelsen. Tvärtom var det förstås in i det\r\nsista vår förhoppning att det skulle bli en bredare\r\nuppgörelse. Enligt vår uppfattning blev det till sist\r\nomöjligt genom centerpartiets agerande.</pre><pre></pre><pre>Anf. 39 ROLF KENNERYD (c) replik:</pre><pre>Herr talman! För tydlighetens skulle vill jag\r\nmarkera att jag avsåg utskottsbehandlingen i våras\r\nav den här frågan.</pre><pre>Anf. 40 LARS BÄCKSTRÖM (v):</pre><pre>Herr talman! Vår taletid uppgår ju till åtta minuter,\r\nvilket inte inbjuder till genomgripande analyser och\r\nomfattande redovisningar av resp. partis alternativ.\r\nMen det går ju att återkomma vid behandlingen av\r\nbetänkandena. Trots skatteomläggningen finns det\r\n300 motioner att behandla. Debatten kan kanske\r\ntjäna som en positionsbestämning av vart vi strävar\r\ni den fortsatta skattepolitiken.</pre><pre>Herr talman! Århundradets skattereform, som den\r\nkallas, har nu presenterats via lönebeskeden.\r\nMånga blev säkert glada över de sedlar som kom i\r\nplånboken. Inköpen av kapitalvaror har också gått\r\nupp. Andra har besviket kunnat notera att det inte\r\nblev mer. Många låginkomsttagare -- kvinnor,\r\npensionärer och studerande -- inser att de blir\r\nförlorare. Nu kan de teoretiska\r\nfördelningsanalyserna och modellfamiljerna\r\nersättas av siffror som är förankrade i verkligheten.\r\nFördelningsdebatten kommer att fortsätta, och ju\r\nmer verkligheten får sätta sin prägel på debatten,\r\ndesto tydligare kommer det att bli att\r\nskattepolitiken måste läggas om. Regeringssidan\r\nhar sagt att skatteomläggningen är\r\nfördelningspolitiskt neutral. Det är den inte, utan\r\nde bäst ställda gynnas mest. Men även om den vore\r\nneutral, vore det inte till fyllest med en neutral\r\nskatteomläggning. Omfördelningspolitiken under\r\n1980-talet till kapital och höginkomsttagare skall\r\ninte följas upp med en neutralitet. Det vore att\r\nacceptera och konservera den omfördelning som\r\nhar skett.</pre><pre>Under 1980-talet förde en högervåg miljoner, ja\r\nmiljarder, från löntagare till kapital, från arbete till\r\nspekulation, från produktiva investeringar till en\r\ntransaktionsekonomi. Högervågen gav till de bäst\r\nställda, och Sverige gick mot en minskning av\r\njämlikheten. Detta var en direkt följd av\r\nsocialdemokratins storsatsning på\r\ndevalveringspolitiken.</pre><pre>Under 90-talet måste vinden vändas. Det är dags att\r\nåter satsa på ekonomisk rättvisa, på jämlikhet. Då\r\nkan man inte begränsa sig till neutralitet i\r\nskattepolitiken. Då måste man utgå ifrån skatt efter\r\nbärkraft. Det har vi i vänsterpartiet alltid gjort, och\r\nvi kommer att fortsätta att hävda denna princip och\r\ndriva den även efter höstens val.</pre><pre>Men skattepolitik handlar inte bara om att fördela\r\nmellan hög- och låginkomsttagare. Skattepolitik\r\nhandlar också om att kunna bruka skattepolitiken\r\nsom ett instrument i ekonomisk politik, det avsnitt\r\nsom nyss har debatterats här i kammaren. Det finns\r\nlägen då en ekonomi bör stramas åt eller\r\nstimuleras, och skattehöjningar och\r\nskattesänkningar kan brukas i sådana här syften.\r\nDet finns lägen då resurser bör dras fram eller\r\nknuffas från en samhällssektor till en annan.\r\nSkattehöjningar och skattesänkningar kan brukas i\r\nsådana syften. Det här gäller allmänna principer\r\nsom har varit erkända i ekonomisk teori, principer\r\nsom de flesta ansluter sig till. Men i praktiken tycks\r\nnu liberala krafter vilja snäva in synen på\r\nskattepolitiken ytterligare. Man säger att selektiva\r\nåtgärder inte är tillrådliga eller lämpliga. Jo, en\r\nåtgärd rekommenderar de nyliberala alltid,\r\nnämligen patentmedicinen: sänk skatten! Detta\r\npåminner litet grand om den som en gång i världen\r\nåkte runt i Vilda Västern med en svart flaska med\r\npatentmedicin som hjälpte mot allt.</pre><pre>I början av 70-talet stred jag som ung vpk-are mot\r\nolika extremgrupper. En sådan grupp var\r\nmaoisterna kring tidningen Gnistan. Den tidningen\r\nskrev i ett valnummer: Bort med alla skatter! Det\r\ntycks nu som om dagens liberaler är på väg att inta\r\nsamma extremposition, även om parollen har gjorts\r\nom litet grand. Nu heter det: Sänk alla skatter eller\r\nsänk skattetrycket nu!</pre><pre>Moderaterna har i sin skattemotion utlovat en\r\nsänkning av skatten med 28 miljarder kronor år\r\n1992. Det är ju storslaget att kunna lova någonting\r\nsådant. Varje hushåll skall få drygt 7 000 kr. att\r\nsätta sprätt på. Vad händer med bytesbalansen om\r\nvarje hushåll skall få 7 000 kr. att handla för?\r\nBytesbalansen kommer att påverkas mycket\r\ndrastiskt. Det kommer att bli ett inflationstryck i\r\nekonomin. Talet om en sänkning av skatten så här\r\nföre valet är ett utslag av populism. Att tala om en\r\nsänkning av skattetrycket är detsamma som att tala\r\nom en ökning av budgetunderskottet eller en\r\nminskning av statsutgifterna. Lars Leijonborg kom\r\nfaktiskt litet grand in på den aspekten. När man\r\ntalar om drastiskt minskade utgifter i stället för om\r\nskattetrycket talar man om ett systemskifte, ett\r\nskifte där den generella välfärden sätts i fara. Ärligt\r\nnog påpekade ungmoderaterna detta på den\r\nmoderata stämman. Man frågade sig hur man\r\nskulle kunna klara ett generellt välfärdssystem. Vi\r\nsäger att visst skall skattepengarna brukas där de\r\ngör mest nytta. Visst skall man göra\r\nomfördelningar och effektiviseringar, men\r\nsamhällsbehoven och hålen i välfärden är samtidigt\r\nså stora att det är en falsk förespegling att tala om\r\natt utgiftstrycket snabbt kan minska med ca 30\r\nmiljarder kronor. Detta går inte.</pre><pre>Liberalernas strategi är ju tydlig. Först fick man\r\nbort huvuddelen av progressionen i\r\ninkomstbeskattningen. Med 50 % som högsta gräns\r\ni inkomstbeskattningen, 55 % marginalskatt, blir\r\ndet svårt att göra en rättvis åtstramning när detta\r\nbehövs. Genom att driva upp den indirekta\r\nbeskattningen, så att den svarar för en så stor\r\nskatteandel blir det svårare att använda de\r\nindirekta skatterna som ett instrument i den\r\nekonomiska politiken. En omfattande och\r\nodifferentierad mervärdesbeskattning blir ett\r\ntrubbigt skatteverktyg i den ekonomiska politiken.</pre><pre>Skatteomläggningen har alltså inte bara medfört\r\ndåliga fördelningseffekter. Det nya skattesystemet\r\nhar också gjort det svårare att bruka\r\nskatteinstrumentet för att styra, stimulera eller kyla\r\nned samhällsekonomin. Det är mycket beklagligt\r\natt socialdemokraterna har gått i fällan och i\r\nväsentliga delar frånhänt sig skatteinstrumentet i\r\nden ekonomiska politiken.</pre><pre>Vi i vänsterpartiet ser skatterna både som ett\r\nfördelningspolitiskt instrument och som ett verktyg\r\nför ekonomisk politik. Vår skattepolitik utgår ifrån\r\natt man skall styra resurserna från\r\nhöginkomsttagare till låginkomsttagare, från privat\r\nkonsumtion till gemensamma behov, från\r\nkonsumtion till investeringar. Då finns det några\r\ncentrala krav. Vi höjer statsskatten till 30 % för\r\ninkomster över 240 000 kr. Detta kommer inte att\r\npåverka några utbudseffekter beträffande\r\narbetskraften. Utbudseffekter vid sänkning av\r\nmarginalskatterna förekommer i de låga\r\ninkomstlägena och de mer normala lägena. Vi har\r\nsagt att man bör slopa grundavdragen för inkomster\r\növer 180 000 kr. Det är en väsentlig och effektiv\r\nåtgärd som skulle ge samhällsekonomin 9,6\r\nmiljarder kronor som huvudsakligen faller ut i\r\nkommunsektorn. Detta skulle hjälpa till att få bort\r\nvårdköer och att lösa barnomsorgsproblem. Vi\r\nskulle också få ett ökad utbud av arbetskraft, för att\r\nnu använda ekonomitermer. Det skulle alltså bli en\r\nproduktiv rättvisesatsning.</pre><pre>Herr talman! Detta är huvuddragen. Vi kommer att\r\nfortsätta att driva denna politik under våren, och vi\r\när övertygade om socialdemokraterna kommer att\r\nfå ändra inställning i skattepolitiken.</pre><pre>Anf. 41 ROY OTTOSSON (mp):</pre><pre>Herr talman! Vi i miljöpartiet föreslår för\r\nnästkommande år att arbetsgivaravgifterna skall\r\nsänkas med 20 miljarder kronor. Sänkningen skall i\r\nförsta hand ske utanför storstadsregionerna och\r\ninom vård och omsorg. Vi vill också införa en\r\nskattefri zon på 30 000 kr. dels genom att höja\r\ngrundavdraget till 20 000 kr., dels genom att tillåta\r\n10 000 kr. skattefritt på sidoinkomster.</pre><pre>Det här betyder att vi vill sänka beskattningen av\r\nmänskligt arbete och samtidigt göra det lättare för\r\nföretagen att anställa fler, eller kanske snarare att\r\ninte behöva avskeda någon nu när vi går in i en\r\nlågkonjunktur. Särskilt arbetsintensiva\r\nverksamheter som återanvändning, hushållning,\r\nvård och omsorg skulle gynnas. En sänkt\r\narbetsgivaravgift skulle också vara en välbehövlig\r\nskattelättnad för många svenska företag i den\r\nhårdnande internationella konkurrensen.</pre><pre>Det skulle också bli lättare för enskilda människor\r\natt förstärka kassan vid akuta behov och kanske att\r\nfå en slant för sin kreativitet utan att drabbas av en\r\ntuff beskattning. Vi ser det gärna som en\r\nfrihetsreform. Inte minst kvinnor glesbygd skulle\r\nvara betjänta av 10 000 kr. skattefritt från\r\nbärplockning eller något annat.</pre><pre>Vi vill också ta bort momsen på bl.a. basmat och\r\nkollektivtrafik, dvs. säga sådant som är\r\noundgängligt och nödvändigt, sådant som de av oss\r\nsom inte tjänar särskilt bra är mycket beroende av.\r\nVi vill också göra det enklare och billigare att leva\r\nför dem som inte har några stora pretentioner.</pre><pre>Detta vill vi bekosta med såväl miljörelaterade som\r\nfördelningspolitiskt anpassade skatter och avdrag,\r\neller om ni så vill, ett grönt skattesystem. Vi vill\r\nhöja koldioxidskatten, svaveldioxidskatten,\r\nkväveoxidbeskattningen m.m. Vi vill avskaffa den\r\nnuvarande energiskatten och ersätta den med\r\nråvaruskatter på ändliga energiråvaror såsom olja,\r\nkol, fossil gas och uran. Detta medför en ökad\r\nbeskattning av bl.a. elproduktionen,\r\nvägtransporter och miljöförstörande industri.</pre><pre>Vi vill också förändra vissa avdrag för såväl företag\r\nsom enskilda med liknande inriktning. Ett exempel\r\när att vi vill förändra avdraget för arbetsresor så att\r\nde utgår oberoende av färdsätt och endast beror på\r\navståndet mellan hem och arbetsplats. Det skulle\r\ngynna samåkning, bilpooler och inte minst\r\nkollektivtrafiken. Nuvarande avdragssystem\r\ndäremot gynnar ensidigt biltrafiken.</pre><pre>Samtidigt måste jag konstatera att vi står inför stora\r\noch kostsamma utmaningar. Miljöförstöringen och\r\nresursförbrukningen kostar oss varje år\r\nmångmiljardbelopp. Mycket av det som förstörs\r\nblir förmodligen förlorat för alltid och evigt.\r\nNaturresurserna utarmas av miljöfarliga utsläpp\r\noch alltför hård exploatering. Det betyder att vi får\r\nmindre kvar att leva på i framtiden. Vill det sig illa\r\nkan det bli rena kollapsen, där fattigdom och\r\nsjukdom snabbt sprider sig.</pre><pre>Jag skall inte här gå in på alla dessa problem och\r\nallt vad vi bör göra för att lösa dem. Låt mig bara\r\nkonstatera att det inte blir gratis. Det kommer att\r\nkrävas stora insatser i form av miljörelaterade\r\ninvesteringar i energisystemen, trafiksystemen och\r\nvår industri. Vi anser att det är bråttom med att\r\nkomma i gång med de här investeringarna i\r\nförbättrade utbyggda järnvägar, i utvecklad och\r\nmiljöanpassad kollektivtrafik i och mellan våra\r\nstora städer, i miljövänliga flödande energikällor\r\nsom biobränslen, vind och sol osv. Sammantaget\r\nvill vi för nästa år satsa 7,2 fräscha miljarder ur\r\nstatsbudgeten. Den siffran kommer sannolikt att\r\nbehöva höjas de kommande åren.</pre><pre>Dessa investeringar faller till stor del på statens lott.\r\nDet är därför vi anser att vi behöver använda\r\nskattepengar till detta. Nu kan naturligtvis\r\ninvesteringspengar hämtas genom utförsäljning av\r\nstatliga företag eller genom upplåning av pengar\r\ninom eller utom landet, men vi anser att de\r\nmöjligheterna för närvarande är begränsade. Tids\r\nnog kommer sådant också att behövas.</pre><pre>De här investeringarna är nödvändiga ur miljö- och\r\nhushållningssynpunkt. De medför dessutom en rad\r\nandra positiva effekter. Vi får effektivare och mer\r\nomfattande transportsystem, minskat beroende av\r\nimport av energiråvaror och därmed också\r\nförbättrad bytesbalans, åtskilliga, i en lågkonjuktur\r\nvälbehövliga arbetstillfällen utspridda över hela\r\nlandet och inte minst en stabiliserad energibalans.</pre><pre>Totalt sett blir skattetrycket i vårt förslag i stort sett\r\noförändrat. Det är möjligt att det på långt sikt, när\r\nmiljöförstöringen minskat rejält och de nödvändiga\r\ninvesteringarna är gjorda, kan bli möjligt att sänka\r\nskattetrycket.</pre><pre>Vi bör i alla händelser vara uppmärksamma på att\r\nsamhället inte kan bära ett allför högt skattetryck\r\nutan att negativa effekter uppkommer. I värsta fall\r\nkan alltför stor offentlig konsumtion och\r\ntransfereringar rasera samhällsekonomin. Liksom\r\nnaturen har en påtagligt begränsad ekologisk\r\nbärförmåga kan samhället sägas ha en begränsad\r\nekonomisk bärförmåga. De automatiska\r\nkostnadsökningarna i den offentliga konsumtionen\r\noch framför allt transfereringarna måste därför\r\nbort. Det ställer stora krav på en aktiv\r\nfördelningspolitik så att inte de sämst ställda råkar\r\nilla ut.</pre><pre>Herr talman! För miljöpartiet de gröna är det en\r\nhuvuduppgift att i riksdagen söka vinna gehör för\r\nen förändring av skattesystemet i grön riktning. Vi\r\nhar vunnit visst gehör för detta, men tvingas dess\r\nvärre konstatera att det motsatta oftast är fallet. I\r\nden nu genomförda skattereformen finns flera\r\ndirekt miljöfientliga inslag. Jag vill särskilt beklaga\r\nmomsbeläggningen av kollektivtrafik och det\r\nfaktum att elproduktionen undantagits från\r\nkoldioxidbeskattningen.</pre><pre>För SJ innebär momsbeläggningen en dramatisk\r\nskärpning av resultatkravet, närmare bestämt med\r\nca 600 milj.kr. per år. Detta i sin tur innebär att\r\n1988 års trafikpolitiska beslut satts ur spel. Denna\r\nallvarliga försämring av järnvägstrafikens\r\nmöjligheter har skett utan någon trafikpolitisk\r\ndebatt och utan någon som helst prövning i t.ex.\r\nriksdagens trafikutskott. Momsbeläggningen av\r\nkollektivtrafiken innebär också i praktiken att\r\nytterligare kostnader har vältrats över på\r\nkommunerna, som nu kan tvingas omfördela sina\r\nresurser för att öka subventioneringen av buss- och\r\njärnvägstrafik. Även detta strider mot 1988 års\r\ntrafikpolitiska beslut. Biljettprisökningarna slår\r\nnaturligtvis också hårdast mot dem som har sämst\r\nmöjligheter att kompensera sig ekonomiskt.</pre><pre>Att elproduktionen undantagits från koldioxidskatt\r\nhar medfört att de flödande energikällorna --\r\nbiobränslen, vindkraft och sol -- bromsas och\r\nförhindras att komma in i större skala i vår\r\nenergiförsörjning. Det försvårar\r\nkärnkraftsavvecklingen och bidrar till fortsatt\r\nförsurning och annat miljöelände.\r\nEnergiuppgörelsen mellan socialdemokraterna och\r\nmittenpartierna har inte på något påtagligt sätt\r\nändrat detta missförhållande.</pre><pre>Herr talman! Avslutningsvis vill jag ställa en fråga\r\ntill mina meddebattörer: Vad är det egentligen ni\r\nhar emot vårt krav på att skatterna på arbete skall\r\nsänkas och i stället höjas på sådant som förstör\r\nmiljö och naturresurser?</pre><pre>Anf. 42 LARS LEIJONBORG (fp) replik:</pre><pre>Herr talman! Först vill jag säga att det fanns några\r\ninslag i Roy Ottossons anförande som jag fann\r\nintressanta, t.ex. hans resonemang om\r\nskattetryckets inverkan på samhällsekonomin. Det\r\ntyder på en insikt i ekonomiska realiteter som man\r\ninte möter så ofta hos miljöpartister.</pre><pre>Jag hävdar att den skattereform som vi har talat\r\nmycket om i dag har en miljöprofil, bl.a. genom att\r\nen del av finansieringen av\r\ninkomstskattesänkningarna tas från en ökad skatt\r\npå bilism. Skattereformen kan också ses\r\ntillsammans med energiuppgörelsen. Det är väl\r\nsvårt att hävda annat än att den innehåller en\r\nmycket kraftfull satsning på biobränslen. Dessutom\r\ninnebär folkpartiet liberalernas politik en mycket\r\nomfattande investeringsverksamhet i infrastruktur.\r\nInte minst viktigt ur miljösynpunkt är det att få en\r\nomfattande investeringsverksamhet på\r\njärnvägsområdet. Om det skulle gå så som helgens\r\nopinionsundersökning tydde på och miljöpartiet\r\ninte återkommer till riksdagen, kan Roy Ottosson\r\nvara lugn för att folkpartiet liberalerna kommer att\r\narbeta för en infrastruktur här i landet som innebär\r\nbåde bättre järnvägar och bättre vägar. Däri ligger\r\nen medveten prioritering och ett försök att få över\r\nvarutransporter från landsvägar till järnvägar.</pre><pre>Anf. 43 LARS BÄCKSTRÖM (v) replik:</pre><pre>Herr talman! På Roy Ottossons fråga om vi har\r\nnågot emot sänkt skatt på arbete kan jag svara: För\r\nvänsterpartiets del har vi det inte så länge det rör sig\r\nom låga och normala arbetsinkomster. Vi har stött\r\nskattesänkningar på det området. Vi är däremot för\r\nhöjd skatt på arbete när det rör sig om stora\r\narbetsinkomster. Det är därför vi vill höja\r\nmarginalskatten för inkomster över 240 000 kr. Det\r\när därför vi vill slopa grundavdraget för inkomster\r\növer 180 000 kr. Jag hoppas mot denna bakgrund\r\natt det inte är på alla arbetsinkomster som\r\nmiljöpartiet vill sänka skatten.</pre><pre>När det gäller frågan om vi har något emot höjd\r\nskatt på sådant som förstör vår miljö vill jag säga:\r\nNej, det har vi ingenting emot. Däremot är det inte\r\nbra att ha sådana skatter som löpande\r\ninkomstkällor för att bestrida offentliga utgifter, för\r\ndå sågar man ju på den gren där man sitter. Som\r\nstyrande pålaga är naturligtvis en sådan skatt bra,\r\nmen inte som långsiktig finansieringskälla.</pre><pre>Anf. 44 ROLF KENNERYD (c) replik:</pre><pre>Herr talman! Svaret på Roy Ottossons fråga är för\r\ncenterpartiets del nej. Men det måste ske under\r\nordnade och överblickbara former.</pre><pre>Anf. 45 ROY OTTOSSON (mp) replik:</pre><pre>Herr talman! Först till Lars Leijonborg: Jag\r\nerkände i mitt anförande att det finns en viss\r\nmiljöprofil i skattereformen. Jag uttryckte det så,\r\natt vi har fått ett visst gehör för vårt tänkande om\r\nett grönt skattesystem. Men som både vi och den\r\nsamlade miljörörelsen har påpekat är det\r\notillräckligt. Och de här inslagen i skattereformen\r\nsom är miljöfientliga måste även folkpartiet börja\r\nta på allvar.</pre><pre>Under hela förra året har ni ju hävdat att det skulle\r\nvara neutralt att lägga moms på kollektivtrafiken,\r\nnär man nu lagt moms på bensinen. Så är det ju\r\ninte. Det är till stor nackdel för kollektivtrafiken,\r\neftersom bensinen bara utgör en del av kostnaden\r\nför biltrafiken, medan momsen på kollektivtrafiken\r\nläggs direkt på biljettpriset och slår igenom på ett\r\nannat sätt. Även om företagen i vissa fall kan dra av\r\nen del moms, så slår det mesta igenom, och det är\r\nalltså till väsentlig nackdel för kollektivtrafiken.\r\nOch de som är mest beroende av kollektivtrafiken\r\när som regel de som också har de sämsta\r\nekonomiska möjligheterna.</pre><pre>Detta bör vi kunna rätta till, tycker jag, om nu Lars\r\nLeijonborg menar allvar med sitt\r\nmiljöengagemang.</pre><pre>Till Lars Bäckström vill jag säga att vi vill sänka\r\narbetsgivaravgifterna, och det var det jag syftade på\r\nnär jag talade om sänkta skatter på arbetet i första\r\nhand. Detta vill vi göra i hela landet utom i\r\nstorstäderna.</pre><pre>Vi vill också sänka inkomstskatten för\r\nlåginkomsttagare i hela landet. Det betyder att de\r\nenda vi inte föreslår sänkt skatt för är\r\nhöginkomsttagare i storstäderna.</pre><pre>Anf. 46 LARS LEIJONBORG (fp) replik:</pre><pre>Herr talman! Jag håller med Roy Ottosson om att\r\nde höjningar på biljettpriset som genomfördes vid\r\nårsskiftet var bekymmersamt höga. I likhet med\r\nt.ex. företrädare för regeringen hävdar jag att de\r\nprishöjningarna var betydligt större än vad som kan\r\nmotiveras med skattereformen.</pre><pre>Det kvarstår alltså att det är bekymmersamt att\r\nbiljettpriserna för kollektivresandet har höjts så\r\nmycket, framför allt i ett antal regionala\r\nkollektivtrafikföretag men även inom SJ. Men det\r\när som sagt inte en fråga i en skattedebatt.</pre><pre>Anf. 47 LARS BÄCKSTRÖM (v) replik:</pre><pre>Herr talman! När det gäller arbetsgivaravgifterna\r\nkan det naturligtvis ses som positivt att snabbt\r\nsänka dem. Men det är också så, att\r\narbetsgivaravgifter är väsentliga delar i de sociala\r\ntrygghetssystemen. Många av dessa system går ju\r\nmed stora underskott -- arbetsskadeförsäkringen\r\netc. Skulle man bara täcka de underskotten, så\r\nskulle det vara motiverat med höjningar på\r\nuppemot 3 %. Det skulle inte vara bra från\r\nsysselsättningsaspekt just nu.</pre><pre>Jag tror att man behöver en översyn av det samlade\r\nskatteuttaget på produktionen -- inte bara\r\narbetsgivaravgifter utan även andra indirekta\r\nskatter som belastar produktionen, och\r\nvinstbeskattningen. Men jag tror inte att man kan\r\nvidta en isolerad åtgärd, för då kan det hända att vi\r\nfår minskad social trygghet i systemen.</pre><pre>De här systemen bör alltså ses över, men i ett samlat\r\nperspektiv.</pre><pre></pre><pre>Anf. 48 ROY OTTOSSON (mp) replik:</pre><pre>Herr talman! Först till Lars Leijonborg: Visst är\r\ndet så, att de höjningar som man har genomfört för\r\njärnvägs- och busstrafiken är delvis icke relaterade\r\ntill skattereformen. Men momsen slår igenom till\r\nungefär 20 % -- av de 25 procenten -- för t.ex. SJ.\r\nDet är betydligt mer än vad som slår igenom för\r\nbiltrafiken, där ju bensinkostnaden bara står för\r\nhälften eller mindre av den totala bilkostnaden -- så\r\natt momsen där bara slår igenom till 12,5 % eller\r\nmindre.</pre><pre>Detta innebär att man får en snedvridande effekt\r\nrent trafikpolitiskt, och det är det jag kritiserade.\r\nDen effekten råkar i det här fallet också vara\r\nmiljöfientlig. Varför skall folkpartiet förneka detta\r\nenkla faktum? Det bör alltså rättas till, t.ex. genom\r\natt man förändrar resultatkravet för SJ. Om man\r\nsänker det med 600 milj.kr., så har SJ\r\nkompenserats.</pre><pre>Till Lars Bäckström vill jag säga att det inte var så,\r\natt vi bara föreslog en sänkning av\r\narbetsgivaravgifterna. Vi föreslog också att man\r\nskulle ta in dessa pengar på ökade energiskatter, på\r\navgifter för utsläpp osv. Det handlar totalt om 25\r\nmiljarder kronor i miljörelaterade skatter. Då kan\r\nman fortsätta och fråga om vänsterpartiet är med\r\npå detta.</pre><pre>Tredje vice talmannen anmälde att Lars Leijonborg\r\noch Lars Bäckström anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Anf. 49 LARS HEDFORS (s):</pre><pre>Herr talman! Den gångna valperiodens största och\r\nviktigaste politiska händelse har förmodligen varit\r\nbesluten om den stora skattereformen. Nu är den\r\nfärdig att tas i bruk.</pre><pre>Vi har fått ett skattesystem som är enkelt, enhetligt\r\noch effektivt. Det är, Roy Ottosson, ett\r\nskattesystem som gynnar arbete och sparande och\r\nsom därmed blir ett viktigt bidrag till den\r\nnödvändiga ökade tillväxten i vår ekonomi.</pre><pre>Det är ett skattesystem som missgynnar\r\nspekulation och osund skatteplanering och som\r\ndärigenom bidrar till ökad rättvisa och förbättrad\r\nskattemoral.</pre><pre>Det är ett skattesystem som på sikt kommer att\r\nsänka inflationstakten och som därmed också blir\r\nett viktigt inslag i vår strävan att förbättra\r\nsysselsättningsläget.</pre><pre>Det är kort sagt ett skattesystem som ligger väl i\r\nlinje med socialdemokratins politiska ambitioner\r\nsåsom de beskrivs i den nyligen antagna politiska\r\nplattformen.</pre><pre>Men arbetet med att reformera det svenska\r\nskattesystemet är förmodligen ännu inte helt klart.\r\nDet vore väl, som många talare här har sagt\r\ntidigare, närmast egendomligt om det inte skulle\r\ndyka upp en och annan skönhetsfläck i ett så pass\r\nomfattande reformarbete.</pre><pre>Så låt oss nu i lugn och ro få studera effekterna av\r\ndenna skattereform, utvärdera den och eventuellt\r\nockså göra en och annan justering av den.</pre><pre>Ingenting skall lämpas åt slumpen, när det gäller att\r\nfå ett så perfekt skattesystem som det någonsin är\r\nmöjligt. Regeringen har ju också just i detta syfte\r\ntillsatt en särskild kommitté, som redan har\r\npåbörjat sitt arbete.</pre><pre>För min egen del är jag också övertygad om att de\r\ns.k. särintressena kommer att fortsätta att kräva\r\nbättre skattevillkor. Det blir krav på lägre\r\nkrogmoms. Det blir krav på bättre villkor för\r\nprivata pensionsförsäkringar. Det blir krav på\r\nbättre villkor för ideell verksamhet. Det blir krav\r\npå gynnsammare skattevillkor för tjänstebilar osv.</pre><pre>Jag tror emellertid att dessa och andra särintressen\r\nfår svårare och svårare att göra sig hörda. Svenska\r\nfolket kommer mer och mer att inse att de\r\nförsämrade skattevillkoren, som dessa intressen\r\nonekligen får, mer än väl uppvägs av 100 miljarder\r\nkronor i sänkt inkomstskatt.</pre><pre>Människor kommer att upptäcka att ett enkelt och\r\nenhetligt skattesystem -- utan en mängd undantag\r\noch särregler -- är den bästa garantin för ett rättvist\r\nskattesystem, utan möjligheter för smarta och\r\nvälbärgade människor till osund skatteplanering\r\noch skattefusk.</pre><pre>Människor kommer att upptäcka att om nu dessa\r\nsärintressen skall gynnas -- vilket naturligtvis inte\r\nkan uteslutas -- så är det bästa sättet inte\r\nskattesubventioner, för då får vi tillbaka det\r\nskattelapptäcke som tidigare har vållat oss så stora\r\nbekymmer.</pre><pre>Herr talman! Egentligen är det smått fantastiskt,\r\natt en regering som inte har egen majoritet i\r\nriksdagen har kunnat driva igenom en så pass\r\nomfattande reform som denna skattereform. Och\r\ndet är inte den enda stora reformen som har lotsats\r\nigenom riksdagen den gångna mandatperioden. Vi\r\nhar fattat beslut om ny organisation av\r\näldreomsorgen, om att söka medlemskap i EG, om\r\nhuvudmannaskapet för skolan osv.</pre><pre>Det har naturligtvis fått ske i samarbete med andra\r\npartier. Det ligger så att säga i sakens natur. Det har\r\nvarit ett givande och ett tagande, men det har i\r\nsamtliga fall kunnat ske utan att vi\r\nsocialdemokrater har behövt ge avkall på våra\r\nviktigaste principer. Utvecklingen har drivits\r\nframåt -- steg för steg.</pre><pre>Vi socialdemokrater kan i det kommande valet\r\nmöta väljarna med lugn tillförsikt. Vi kan peka på\r\natt vi faktiskt har fått en hel del gjort. Och vi kan\r\nnu med hjälp av socialdemokraternas och LOs\r\nplattform peka på vad vi vill göra under 90-talet.</pre><pre>Men vad har de borgerliga partierna att peka på?\r\nVilken skattepolitik t.ex. vill man föra, om man\r\nskulle hamna i regeringsställning?</pre><pre>Jag vill påminna om att moderaten Bo Lundgren i\r\nden debatt vi hade precis före jul om tredje steget i\r\nskattereformen närmast tog heder och ära av\r\nfolkpartiet. Han gick då till våldasm attack mot just\r\nskattereformen, som ju också är folkpartiets\r\nreform. Han karakteriserade förslagen i\r\nskattereformen som orimliga och principvidriga.</pre><pre>Några gånger tog han i riktigt rejält och använde\r\nepiteten ''snurriga'' och ''vanvettiga''. Ja, han\r\nanvände faktistk ordet ''vanvettiga''. Det är alltså\r\nfolkpartiets skattepolitik som får dessa föga\r\nsmickrande omdömen av moderaternas främste\r\nskattepolitiske talesman.</pre><pre>I och för sig är det ju inte alldeles ovanligt att\r\ninvektiven haglar från denna talarstol, men Bo\r\nLundgrens angrepp på folkpartiet den 14 december\r\nvar väl ändå i häftigaste laget, i synnerhet om man\r\nbeaktar att moderater och folkpartister säger sig\r\nvilja regera ihop, om tillfälle gives. Om det nu\r\nskulle gå så illa att ni får göra det, vad kommer då\r\natt hända med de ''orimliga, snurriga och\r\nvanvettiga förslagen'' i skattereformen? Kommer\r\nmoderaterna rent av att acceptera några av dem?\r\nEller kommer moderaterna kanske att kräva att\r\nskattereformen rivs upp?</pre><pre>Och hur skall det gå om också centerpartiet skulle\r\nvilja hoppa på det borgerliga tåget? Centern står ju\r\nbakom stora delar av skattereformen men har\r\nviktiga principiella invändningar när det gäller\r\nmoms på mat, boende och byggande, förslag som\r\nför resten gör sig förtjänta av epitetet principvidriga\r\noch dessutom har mycket liten fördelningspolitisk\r\neffekt.</pre><pre>Här har moderater och folkpartister en helt annan\r\nuppfattning. Det har vi ju hört här i kammaren i\r\ndag. Hur skall det egentligen bli med den borgerliga\r\nskattepolitiken? När får väljarna besked? Får de\r\növer huvud taget besked någon gång före valet? Jag\r\ntycker att ni kan börja så smått i dag att ge de\r\nbeskeden.</pre><pre>Vi socialdemokrater ger besked om vår\r\nskattepolitik. Vi står fast vid skattereformen. Men\r\nvar står moderaterna och övriga borgerliga partier?</pre><pre>Anf. 50 KARL-GÖSTA SVENSON (m)\r\nreplik:</pre><pre>Herr talman! Lars Hedfors, skatteutskottets\r\nordförande, sade ingenting om skattetrycket, utan\r\nhan sade att skattereformen skall ligga fast. Det\r\ninnebär att vi tydligen under hela 1990-talet skall ha\r\ndet höga skattetryck som vi i dag har i Sverige, om\r\nsocialdemokraterna får vara kvar vid makten.</pre><pre>Företrädarna för de tre borgerliga partierna i denna\r\nskatterunda har klart uttalat, Lars Hedfors, att vi\r\ngemensamt står för ett sänkt skattetryck. Det\r\ninnebär att vi vill sänka skatterna.</pre><pre>Vi har också uttalat att det är en självklarhet att\r\nman skall kunna leva på sin lön eller sin pension och\r\ninte vara beroende av nya bidrag. I det\r\nhögskattesamhälle som vi lever i blir allt fler\r\nmänniskor beroende av nya bidrag. Vi hörde i den\r\nekonomisk-politiska debatten hur det stora antalet\r\nbostadsbidragsberoende kommer att öka till följd\r\nav de höjda skatterna i anslutning till\r\nskatteomläggningen.</pre><pre>Tidigare har i varje fall förre finansministern Feldt\r\noch statsministern i den här talarstolen sagt att de\r\nvill sänka skattetrycket. Finansminister Allan\r\nLarsson utlovade ingenting i den förra\r\ndebattrundan, och Lars Hedfors säger ingenting\r\nom ett sänkt skattetryck.</pre><pre>Sedan talade Lars Hedfors litet raljant om\r\nsärintressen, och han nämnde krav på att sänka\r\nkrogmomsen. Tycker Lars Hedfors att man skall\r\nvara så nonchalant mot turistnäringen och hotell-\r\noch restaurangbranschen, som under 1990 har\r\nförlorat 8 000 jobb? 10 % är arbetslösa, och största\r\ndelen av den effekten beror på\r\nskatteomläggningen, att man hastigt höjde\r\nmervärdeskatten från 12,87 till 23,46 och nu 25 %.</pre><pre>Följden har blivit enorma volymminskningar, ökad\r\narbetslöshet och ökad negativ resevaluta.\r\nUnderskottet var 4 miljarder 1990 och beräknas\r\nöka med ytterligare 6 miljarder 1991, ungefär\r\nhälften av vårt bytesbalansunderskott. Detta kallar\r\nLars Hedfors för särintresse.</pre><pre>Anf. 51 ROLF KENNERYD (c) replik:</pre><pre>Herr talman! Vi fick från Lars Hedfors sida åhöra\r\nen lång hyllningsvers om skattereformens\r\nvälsignelser. Jag förnekar inte att det finns\r\nbetydande positiva inslag i densamma. Som jag och\r\nLars Hedfors har påpekat, har centerpartiet\r\nbidragit till förekomsten av flera av dessa positiva\r\ninslag.</pre><pre>Jag kan också försäkra Lars Hedfors att när det\r\ngäller värnet mot särintressena kan man påräkna\r\ncenterpartiets stöd. Men då måste det också\r\nklargöras att en bättre fördelningsprofil inte -- jag\r\nupprepar inte -- kan anses vara ett särintresse.\r\nKanske inkluderar Lars Hedfors också en bättre\r\nfördelningsprofil i det han kallar särintressen. I så\r\nfall kommer vi att stödja detta särintresse.</pre><pre>Låt mig sedan beröra en fråga som Lars Hedfors\r\nställde i sitt anförande: Hur ser den borgerliga\r\nskattepolitiken ut inför valrörelsen och nästa\r\nmandatperiod? Jag tycker att man efter dagens\r\ndebatt, och även efter gårdagens debatt, har kunnat\r\nnotera en tilltagande och betydande samsyn, som\r\nbl.a. tar sig uttryck i en gemensam ambition\r\nbeträffande sänkningen av skattetrycket. Jag har\r\ninte heller uppfattat några protester i princip emot\r\nvåra förslag till mervärdeskattesänkningar. Det är\r\ndessa mervärdeskattesänkningar som Lars Hedfors\r\nansåg principvidriga. I det tidigare meningsutbytet\r\nmellan Karl-Gösta Svenson och mig har vidimerats\r\natt även moderaterna ställer upp på dessa principer.</pre><pre>Avslutningsvis vill jag ställa en motfråga till Lars\r\nHedfors. Hur ser det socialistiska skattesystem ut\r\nsom socialdemokraterna skall gå till val på, med\r\ntanke på den förväntade majoritetsutvecklingen\r\ninför höstens val?</pre><pre>Anf. 52 LARS BÄCKSTRÖM (v):</pre><pre>Herr talman! Herr Kenneryd sade att det finns en\r\nsamsyn i skattepolitiken i det borgerliga lägret. Ja,\r\ndet finns en samsyn så till vida att det är bra att\r\nsänka skattetrycket. Men den samsynen är så pass\r\ntunn att det liknar litet grand när man säger att det\r\när bra om det är sol under semestern. Jag kan också\r\nsäga att det är trevligt att sänka skattetrycket, om\r\njag kan bibehålla oförändrade sociala\r\nambitionsnivåer och trygghet. Men det är detta som\r\när knuten!</pre><pre>Låt mig ta upp det myckna talet om skattekvot och\r\njämförelser med andra länder. I den moderna\r\nekonomiska forskningen inom OECD håller man\r\npå att revidera beräkningar för skattekvoten.\r\nMessere och Owens har visat att om man justerar\r\nden svenska skattekvoten och tar hänsyn till att det\r\nfinns interna skatter, skatter som går mellan olika\r\nsamhällssektorer, minskar skillnaderna dramatiskt.\r\nOm en sådan beräkning görs höjs Schweiz\r\nskattekvot med 10 procentenheter. Gapet mellan\r\nSverige och Schweiz krymper ner till ungefär 5\r\nprocentenheter.</pre><pre>Sverige har ett socialförsäkringssystem och\r\ntransfereringar. Allt det räknas in i skattekvoten,\r\noch man vill få det till att vara offentliga utgifter. Så\r\när icke fallet. När ni borgerliga vill tala om\r\nskattekvot, tala då i stället om utgiftstryck. När ni\r\nsedan talar om utgiftstryck, tala i stället om\r\nutgiftsbehov! Då kommer man ner på en mer rimlig\r\ndebattnivå med varandra.</pre><pre>Vi vill sänka utgiftsbehoven med hjälp av ett mer\r\nsolidariskt och rättvist samhälle. Det är ett rimligt\r\nsätt att komma åt skattekvoten. Det vore bra om\r\nLars Hedfors här kunde säga att det är rimligt att\r\ntala om utgiftstryck och utgiftsbehov i stället för att\r\ntala om skattekvot och hemfalla åt detta borgerliga\r\nspråkbruk.</pre><pre>Hedfors sade vidare att det är fantastiskt att ett\r\nparti utan majoritet har kunnat driva igenom\r\nreformen. Men det är också delvis folkpartiets\r\nskattereform. Det är väl inte så fantastiskt om en\r\nminoritetsregering genom att ansluta sig till ett av\r\noppositionspartiernas politik får igenom det man\r\nkallar sin egen politik. Det var faktiskt med detta\r\nskatteförslag som folkpartiet senast gick till val och\r\nförlorade stort. Sedan tog socialdemokraterna på\r\nsig bördan att genomdriva denna reform åt det\r\nandra partiet.</pre><pre>Eftersom det uppenbarligen inte finns någon\r\nborgerlig enighet om skattepolitiken --\r\nmoderaterna har lovat skattesänkningar på 28\r\nmiljarder kronor redan inkomståret 1992 --\r\nkommer skattereformen inte att bestå om\r\nfolkpartiet och moderaterna skall regera ihop. Den\r\nkommer att rivas upp om inte moderaterna\r\nkapitulerar. Då kanske det blir dags för\r\nsocialdemokraterna att överväga -- om andra går\r\nifrån överenskommelser -- huruvida inte\r\nsocialdemokraterna kan verka för slopa\r\ngrundavdraget för inkomster över 180 000 kr. Finns\r\ndet ett enda skäl mot den åtgärden, Lars Hedfors?</pre><pre>Anf. 53 LARS LEIJONBORG (fp):</pre><pre>Herr talman! Lars Hedfors ställde frågan hur de\r\nborgerliga skall kunna enas om skattepolitiken.\r\nDen frågan har socialdemokraterna ställt från\r\ndenna och många andra talarstolar under många år.\r\nIngen kan påstå att det är helt lätt att svara på den\r\nfrågan. Jag hävdar att det är lättare nu än under\r\nåtskilliga år tidigare. Vi har trots allt med hjälp av\r\nskattereformen fått en bas för diskussionen som\r\nalla instämmer i. De förändringar som\r\nskattereformen utgör är i allt väsentligt mycket\r\npositiva.</pre><pre>Jag ser på detta ganska avspänt. Utgångspunkten\r\nför skattereformen var att vi inte i det\r\nsammanhanget kan åstadkomma några stora\r\nbesparingar. Skattetrycket sänks något framför allt\r\ngenom att reformen ger vissa dynamiska effekter\r\nsom kan tillgodoräknas. Men om de borgerliga\r\npartierna lyckas enas, vilket jag tror att det finns\r\ngoda förutsättningar för, om insatser som sänker\r\ndet offentliga utgiftstrycket, går det naturligtvis att\r\ndiskutera ett antal av de skatter som nu har behövts\r\nför att finansiera skattereformen.</pre><pre>Jag vill återigen understryka att det är i den\r\nordningen man måste gå. Det är särskilt inte i det\r\nnuvarande ekonomiska läget möjligt att sänka\r\nskatterna först och sedan fundera över hur det skall\r\nfinansieras. Först måste vi hitta seriösa förslag till\r\nutgiftssänkningar. Det skall vara utgiftssänkningar\r\nsom inte innebär några oacceptabla sociala\r\neffekter. Jag tror att detta är möjligt. Vi har en\r\nbetydande samsyn när det gäller t.ex. hur den\r\noffentliga sektorn kan effektiviseras, hur det med\r\nhjälp av entreprenader går att bygga in konkurrens\r\ni systemet och på så sätt få högre produktivitet i\r\noffentlig verksamhet. Det kan i sig bidra till att\r\nskattetrycket sänks. När vi står i den situationen går\r\ndet att ha en diskussion som i det sammanhanget\r\nkan vara behaglig. Vilken skatt skall vi börja med\r\natt sänka? I den diskussionen tror jag att vi kan\r\nenas.</pre><pre>Anf. 54 ROY OTTOSSON (mp):</pre><pre>Herr talman! Lars Hedfors anförande var inte så\r\nvärst informativt. Det gick i stort sett ut på att\r\nskattereformen är bra. Det vet vi väl om att\r\nsocialdemokraterna tycker.</pre><pre>I mitt anförande tog jag upp två punkter där jag\r\nkritiserade skattereformen som miljöfientlig. Jag\r\nskulle uppskatta om Hedfors kunde kommentera\r\ndet. Det gäller bl.a. att framför allt\r\njärnvägstrafiken har belagts med moms. På det\r\nsättet har 1988 års trafikpolitiska beslut rivits upp,\r\nvilket innebär att SJ skulle ekonomiskt\r\nrekonstrueras till 1992 med en resultatförbättring\r\npå 1 miljard kronor. Nu har 600 milj.kr. till lagts på\r\nresultatkravet. Det skedde utan någon\r\ntrafikpolitisk debatt eller behandling i\r\ntrafikutskottet osv. Detta är naturligtvis inte bra.\r\nDet innebär att benen slås undan för reformen i\r\njärnvägspolitiken.</pre><pre>Moms på kollektivtrafik är inte neutralt, såsom\r\nsocialdemokraterna har hävdat. Det beror dels på\r\natt momsen läggs på biljettpriset och inte på\r\nbränslet, som är fallet med privatbilismen, dels på\r\natt de som är beroende av kollektivtrafik har det\r\nsämre ekonomiskt sett.</pre><pre>Den andra punkten som jag har kritiserat, och som\r\nborde kommenteras av Hedfors, gäller att\r\nelproduktionen har undantagits från\r\nkoldioxidskatt -- t.ex. när olja eldas för att\r\nframställa el. Det är ologiskt, och det är en av de\r\nfrämsta orsakerna till att man tvingas till en massa\r\nspecialåtgärder, bidrag osv. för att det inte skall bli\r\nhelt orimliga effekter på biobränslen,\r\nmöjligheterna att utnyttja vind- och solkraft osv.\r\nDet är energipolitiskt en mycket allvarlig miss.</pre><pre>Jag noterar också att den statliga delegationen för\r\nmiljöprojekt Sundsvall--Timrå, som avgav sitt\r\nbetänkande strax före jul, kritiserade detta. Den\r\nmenade att man självfallet måste ha samma\r\nkoldioxidskatt även i detta fall.</pre><pre>Jag avslutade mitt tidigare anförande med en mer\r\nallmän fråga. Vi har sett att man med\r\nskattereformen växlar ner inkomstskatterna och i\r\nstället ökar beskattningen på framför allt kapital\r\noch konsumtion. Vi i miljöpartiet har föreslagit att\r\nman skall fortsätta att minska beskattningen på\r\narbete. Man skall i första hand minska\r\narbetsgivaravgifterna och i stället öka\r\nbeskattningen på energi och utsläpp som skadar\r\nmiljön och liknande. Anser Lars Hedfors att detta\r\nskulle kunna vara en rimlig väg att gå i\r\nfortsättningen?</pre><pre>Anf. 55 LARS HEDFORS (s) replik:</pre><pre>Herr talman! Jag hinner självfallet inte\r\nkommentera hela detta bombardemang av frågor\r\npå de tre minuter som står mig till buds, men jag\r\nskall försöka att hinna med så mycket som över\r\nhuvud taget är möjligt. Jag börjar med Karl-Gösta\r\nSvenson, som jag tycker gör ett ganska avslöjande\r\nuttalande när han säger: Nu är vi borgerliga överens\r\nnär det gäller att sänka skattetrycket. Det är ni\r\nförvisso icke. Det är ju miltals emellan er.</pre><pre>Ni moderater säger att ni skall sänka skattetrycket\r\nmed ca 120 miljarder kronor Lars Leijonborg säger\r\natt folkpartiet möjligen kan tänka sig att sänka\r\nskattetrycket en liten aning, och var Rolf Kenneryd\r\nstår i den här frågan är litet svåra att klara ut. Ni\r\ninom moderata samlingspartiet lovar alltså sturskt\r\natt ni på ungefär åtta år skall plocka bort 120\r\nmiljarder kronor. Men ni säger inte ett enda dugg\r\nom var ni skall ta dessa pengar. Ni talar litet grand\r\nlöst om att genomföra besparingar. Vilka\r\nbesparingar är det fråga om, Karl-Gösta Svenson?\r\nKan vi inte i varje fall få veta någon? Ni säger att ni\r\nskall hålla igen på transfereringar. Vilka\r\ntransfereringar? Det är väl inte konstigt, Karl-\r\nGösta Svenson -- om jag nu får anknyta till\r\ninledningsanförandet -- om vi blir misstänksamma\r\nnär det gäller moderaternas möjligheter att t.ex.\r\nklara av sjukvårdspolitiken när ni skall plocka bort\r\n120 miljarder kronor på en relativt kort tid?</pre><pre>Hur skall det socialistiska skattealternativet se ut?\r\nfrågar Rolf Kenneryd. Jo, det skall se ut precis som\r\nvi har presenterat det med hjälp av skattereformen\r\noch den politiska plattformen. Vi socialdemokrater\r\ntalar klart och tydligt om hur det skall se ut och hur\r\nvi vill arbeta med detta alternativ efter valet. Men\r\nhär presenterar folkpartiet ett alternativ,\r\nmoderaterna ett annat alternativ och centerpartiet\r\nett tredje alternativ. Därefter säger man att dessa\r\ndiametralt olika förslag skall smältas ihop till ett\r\nenda alternativ efter valet. Det kallar jag för\r\növerlagt lurendrejeri. Ni måste ge avkall på viktiga\r\nprinciper för att klara denna hopsmältning av era\r\nförslag.</pre><pre>Det kom ett något häpnadsväckande inlägg från\r\nLars Leijonborg i debatten om den borgerliga\r\nskattepolitiken efter valet. Han sade att det efter\r\nskattereformen blev lättare att genomföra en\r\nborgerlig gemensam politik. Jag skulle bra gärna\r\nvilja veta hur denna borgerliga politik ser ut.</pre><pre>I julas roade jag mig med, Lars Leijonborg, att\r\nsätta mig ner och se på de betänkanden som avgivits\r\nav skatteutskottet med anledning av\r\nskattereformen. Jag räknade efter hur många\r\nreservationer det fanns på vilka det stod ett m,\r\nmoderata samlingspartiet. Det fanns 160 moderata\r\nreservationer. Den moderata skattepolitiken skiljer\r\npå 160 punkter från folkpartiets skattepolitik. Vilka\r\nav dessa 160 punkter skall ni ändra på? Karl-Gösta\r\nSvenson. Tala om det för oss. Lars Leijonborg kan\r\nkanske hjälpa till med detta. På 160 punkter är ni\r\noense i skattepolitiken.</pre><pre>Jag hinner tyvärr inte nu besvara Roy Ottossons\r\nfrågor, utan jag återkommer senare.</pre><pre></pre><pre>Anf. 56 KARL-GÖSTA SVENSON (m)</pre><pre>Herr talman! Carl Bildt och Bengt Westerberg har\r\ni sitt sexpunktsprogram klart angett att båda\r\npartierna tillsammans vill sänka skattetrycket.\r\nOckså centerpartiet har i dag uttalat att man vill ha\r\nett sänkt skattetryck. I detta sexpunktsprogram står\r\nockså att vi företrädesvis skall sänka moms och\r\narbetsgivaravgifter.</pre><pre>Vi har från moderat sida när det gäller vårt\r\nbudgetalternativ klart angett besparingar för det\r\nkommande budgetåret. Vi kommer också i\r\nfortsättningen att göra detta, Lars Hedfors. I detta\r\navseende behöver Lars Hedfors inte alls vara\r\norolig. När det gäller den kommande budget som\r\nnu skall behandlas under våren föreslår vi t.o.m. en\r\nstramare budget än vad regeringen har föreslagit.</pre><pre>Lars Hedfors sade att en majoritet i riksdagen nu\r\nvill ansöka om medlemskap i EG. Det anser vi från\r\nmoderat håll är bra. Moderaterna har sedan år 1962\r\nkrävt att vi i Sverige skulle komma fram till den\r\nståndpunkten, och det är bra att vi nu gjort det.\r\nMen det krävs också att vi från svensk sida tar\r\nkonsekvenserna av detta och anpassar våra skatter\r\ntill EGs.</pre><pre>Vilken framförhållning har socialdemokraterna i\r\ndetta avseende? Ni vill inte sänka skattetrycket, ni\r\nvill bibehålla en hög moms på 23,46 % när\r\nmotsvarande skatt sänks automatiskt den 1 januari\r\når 1992. Det är orealistiskt att ha sådana höga\r\nskatter, eftersom vi då inte kan konkurrera när\r\ngränserna öppnas år 1993. Vilken framförhållning\r\nfinns i det avseendet hos socialdemokraterna? Kan\r\njag få ett svar på detta?</pre><pre>Lars Hedfors raljerade i sitt inledningsanförande\r\nlitet över särintresset krogmoms, och jag vill också\r\nta upp den frågan. Detta är mycket viktigt för de\r\nsmå och medelstora företag som finns runt om i\r\nlandet, framför allt på sysselsättningssvaga orter\r\nsom t.ex. i Norrland. Dessa företagare är, liksom de\r\npå sysselsättningssvaga orter på Gotland, oerhört\r\noroade av den volymminskning som vi nu ser inom\r\ndenna bransch. 8 000 arbetstillfällen har försvunnit,\r\noch det finns en arbetslöshet på 10 %.</pre><pre>Jag kan konstatera att vi i varje fall från Lars\r\nHedforts tydligen inte får något löfte i om att i\r\nvalrörelsen slippa ovederhäftiga valbroschyrer.\r\nUnder de sista sekunder jag har kvar av min taletid\r\nvill jag ställa ännu en fråga. Jag anförde i mitt\r\ninledningsanförande att vi borgerliga företrädare är\r\növerens om att vi vill slopa förmögenhetsskatten på\r\ndet arbetande kapitalet för att stärka de små och\r\nmedelstora företagen. Nu på förmiddagen ställdes\r\nfrågan om vilken inställning socialdemokraterna\r\nhar till detta. Ni har nu lagt fram förslag om att\r\nt.o.m. öka förmögenhetsskatten och ytterligare\r\ndränera pengar från företagen. Hur ställer sig Lars\r\nHedfors till att stärka de små medelstora företagen,\r\nkan vi få ett svar på detta?</pre><pre>Anf. 57 ROLF KENNERYD (c) replik:</pre><pre>Herr talman! Lars Hedfors gav oss beskedet att det\r\nsocialistiska skattesystemet är lika med det\r\nsocialdemokratiska skattesystemet. Det låter sig\r\nnaturligtvis sägas. Men med vem skall detta system\r\nförverkligas? Skall socialdemokraterna ensamma\r\ngöra detta eller tillsammans med vänstern? Svaret\r\npå den frågan kommer, oavsett vad det blir, inte att\r\ninge något större förtroende.</pre><pre>Lars Hedfors sade också: Vi -- dvs.\r\nsocialdemokraterna -- ger besked före valet. Jag vill\r\ndå fråga Lars Hedfors: Hur var det förra gången\r\nmed besked före valet? På hur många valmöten\r\nunder förra valrörelsen stod Lars Hedfors och\r\npläderade för det skattesystem som nu är iscensatt?\r\nOm han hade gjort det i någon större omfattning,\r\när det då sannolikt att socialdemokraterna hade\r\nbibehållit sin regeringsposition? Det mest\r\nsanningsenliga svaret på dessa frågor är nej.</pre><pre>Det finns anledning att i diskussionen om hur ett\r\nborgerligt skattesystem skulle komma att te sig,\r\nändå klargöra att de moderata yvigheterna, såväl\r\nbeträffande nivån på skattesänkningen som i\r\nreservationer till det betänkande som behandlade\r\nden stora skatteomläggningen, inte kommer att\r\nrealiseras i en framtida borgerlig skattepolitik. Jag\r\nutgår från och anser det mycket sannolikt att när\r\nfolkpartiet har avslutat sin sladd i högerkurvans\r\nytterkant så kommer också skattepolitiken att finna\r\nsin mittensamsyn. Den kommer då i väsentlig\r\nutsträckning att ha de sociala dimensionerna\r\ninbakade i skattesystemet.</pre><pre>Anf. 58 LARS LEIJONBORG (fp):</pre><pre>Herr talman! Jag vidhåller min uppfattning att det\r\när lättare att enas om en borgerlig skattepolitik\r\nefter skattereformen än före. Jag gör helt enkelt\r\nden prognosen att det är mycket få som kommer att\r\nkräva ändringar i de grundläggande principerna i\r\nskattereformen när den har fått verka någon tid.\r\nVår utgångspunkt från folkpartiet liberalernas sida\r\när att skattereformen i allt väsentligt skall ligga fast,\r\neftersom vi som bekant tycker att den är mycket\r\nbra.</pre><pre>Jag kan naturligtvis inte garantera utgången av de\r\neventuella regeringsförhandlingar som Lars\r\nHedfors ber oss att spekulera över. Folkpartiet\r\nliberalernas bakgrund när det gäller förhandlingar\r\nmed andra partier ger en viss trovärdighet. Våra\r\nståndpunkter brukar i ganska hög grad tillgodoses.\r\nJag instämmer med Lars Bäckström i en viktig men\r\nbegränsad punkt, nämligen i hans bedömning av\r\nvilket parti mest har bidragit till skattereformens\r\nutformning.</pre><pre>Jag tror att det är litet svårt för vår publik och även\r\nför oss andra att förstå Rolf Kenneryds påstående\r\natt folkpartiet har sladdat i högerkurvans yttersta\r\nkant när de har gjort upp om en skattereform med\r\nsocialdemokraterna. Det blir nästan lika krångligt\r\nsom när man talar om olika maktgrupperingar i\r\nKreml och hävdar att de som är\r\ngammelkommunister står till höger.</pre><pre>Slutsatsen är ungefär den som Lars Bäckström\r\nnämnde. Folkpartiet gick till val med ett\r\nskatteprogram inför 1988 års val. Vi har under den\r\nhär valperioden i hög grad fått gehör för den\r\npolitiken. Vi kommer att fortsätta hävda att det är\r\nden rimlig politiken. Vi har goda förutsättningar att\r\nvinna framgång.</pre><pre>Jag vill än en gång understryka att utgångspunkten\r\när att om vi lyckas hitta poster i statens\r\nutgiftsbudget som vi kan minska, uppstår en\r\nsituation som leder till att vi kan förändra i\r\nbudgetens inkomstsida. Då kan vi förändra\r\nskatterna. Jag tror att det finns hyggliga\r\nförutsättningar för att de icke-socialistiska\r\npartierna skall kunna enas om vilka förändringar\r\nman i så fall skall göra.</pre><pre>Anf. 59 LARS BÄCKSTRÖM (v):</pre><pre>Herr talman! Man har efterlyst de socialistiska\r\nskattealternativet. Som socialist kan jag säga att jag\r\nkan ge besked. Jag är med i det socialistiska\r\nvänsterpartiet.</pre><pre>Någon sade att det socialistiska skattealternativet\r\när det socialdemokratiska och att det\r\nsocialdemokratiska skattealternativet är det\r\nfolkpartistiska. Det blir ett slags Zenons paradox.\r\nDet socialistiska skattealternativet är det liberala\r\nskattealternativet. Så kan vi inte ha det i denna\r\nkammare.</pre><pre>Vi måste bygga upp ett socialistiskt\r\nskattealternativ. Det kommer att ta tid, och det\r\nkommer att få omprövas av socialdemokraterna.\r\nDe har visat sig flexibla förr och beredda till\r\nomprövning.</pre><pre>Jag vill säga till herr Hedfors att det socialistiska\r\nskattealternativet måste innebära att vi får tillbaka\r\nen kraftigare progression, t.ex. 30 % i statlig skatt\r\npå inkomster över 240 000 kr. Det kommer inte era\r\nväljare att bli upprörda över. Att slopa\r\ngrundavdraget för inkomster över 180 000 kr.\r\nkommer era traditionella väljargrupper inte att bli\r\nupprörda över. Kan herr Hedfors ge mig ett skäl till\r\nvarför man inte skall slopa grundavdraget på\r\ninkomster över 180 000 kr. Det kanske finns många\r\nskäl, men jag kan väl få ett till att börja med. Vi\r\nkommer att fortsätta att debattera denna fråga\r\nunder vårens debatter.</pre><pre>Det socialistiska skattealternativet kommer kanske\r\nockså att innebära att momsen differentieras. Detta\r\nkanske kan ske tillsammans med det borgerliga\r\ncenterpartiet och med det parti som inte står i något\r\nläger alls, miljöpartiet. Då kommer den\r\nsocialistiska skattepolitiken att innebära ännu en\r\nparadox, liksom kanske den paradoxen att\r\nsocialisterna tillsammans med de icke-socialistiska\r\ncenterpartisterna föreslår att momsen tas bort på\r\nfjärrvärme och kollektivtrafik. Visst finns det\r\nparadoxer i skattepolitiken. Visst är det en paradox\r\natt det borgerliga centerpartiet angriper\r\nsocialdemokratin från vänster när det gäller\r\nfördelningseffekterna i skattepolitiken. Det är inte\r\nlätt i skattepolitiken.</pre><pre>Lars Leijonborg var inne på det här med höger och\r\nvänster. Människorna känner igen vad som är\r\nhöger och vänster även om termerna för hur\r\npartierna borde ställa sig kan variera och förvåna.</pre><pre>Lars Leijonborg gör en fin insats när han säger att\r\nman inte bör tala om skattekvoten, utan om\r\nstatsbudgetens utgiftssida. Det är faktiskt\r\nutgifterna som bestämmer vilka inkomster man\r\nskall ha. Man kan inte bara fastställa vilka\r\ninkomster man skall ha. Ett hushåll kan möjligtvis\r\ni någon mån resonera på det sättet, men staten är\r\ninte ett hushåll. Det finns väsentliga skillnader\r\nmellan att bedriva hushållsekonomi och\r\nstatsekonomi. Det vore befriande om\r\nsocialdemokraterna kunde hjälpa till att få bort det\r\nmyckna talet om skattekvotens nivå. Man borde i\r\nstället tala om hur statsbudgetens utgiftssida skall\r\nse ut och vilka sociala behov som finns.</pre><pre>Anf. 60 ROY OTTOSSON (mp):</pre><pre>Herr talman! Lars Hedfors svarade inte på mina\r\nfrågor. Det kan jag förstå, eftersom han hade\r\nmycket att ta upp med de borgerliga.</pre><pre>Den stora framtida utmaningen är det mycket\r\nobehagliga faktum att naturresurserna förstörs på\r\njordklotet. Miljöförstöringen fortgår trots att\r\nutsläppen har minskat radikalt på många håll. Vi\r\ninser mer och mer, även socialdemokraterna,\r\nhoppas jag att man måste miljöanpassa samhället.\r\nDet ställer mycket stora krav på skattesystem,\r\ninvesteringar m.m. Det gäller inte minst inom\r\ntrafik- och energiområdet.</pre><pre>Det som vi kallar ett grönt skattesystem går ut på\r\natt göra det lönsamt för alla, enskilda företag och\r\nmyndigheter, att leva och frodas på ett\r\nmiljöanpassat sätt. Vi menar att det är nödvändigt\r\nom det moderna samhället över huvud taget skall\r\nkunna anpassa sig till den bärkraft som naturen har\r\noch på det sättet kunna fortleva. Detta bygger på\r\nett samhällsekonomiskt synsätt som inte borde vara\r\nfrämmande för socialdemokraterna. Syftet är att\r\nbäst utnyttja samhällets totala resurser utan att\r\nskada de naturgivna grundvalar som vi ytterst är\r\nberoende av.</pre><pre>Jag skulle vilja tillägga att ett grönt skattesystem i\r\nhög grad utgår från den glömda politiska dimension\r\nsom sällan diskuteras här i kammaren -- det är mest\r\nvi som pratar om den -- nämligen den mellan\r\nmänniskan och naturen, det mänskliga samhället\r\noch naturförutsättningarna. Det är i den\r\ndimensionen som miljöpartiets ideologiska\r\ngrundvalar till stor del finns. Jag vill betona att\r\ndessa grundvalar i mycket hög grad är ekonomisk-\r\npolitiska.</pre><pre>Min fråga kvarstår: Skulle inte en bra fortsättning\r\npå skattereformen vara att utveckla ett\r\nmiljöanpassat skattesystem, i vilket man sänker\r\nskatten på arbete och höjer skatten på energi och\r\nsådan verksamhet som förstör våra naturresurser?</pre><pre>Anf. 61 LARS HEDFORS (s):</pre><pre>Herr talman! När jag frågar med hur mycket\r\nfolkpartiet och moderaterna tänker sänka\r\nskattetrycket, då hänvisar Karl-Gösta Svenson till\r\nett sexpunktsprogram som han har fått infört i ett\r\nnummer av Dagens Nyheter. Det är nästan\r\nskrattretande. Alla vet ju att detta\r\nsexpunktsprogram absolut inte säger någonting.\r\nFramför allt säger det ingenting om hur mycket\r\nman vill sänka skattetrycket. Min fråga till Lars\r\nLeijonborg är om han vill vara med om att sänka\r\nskattetrycket med 120 miljarder kronor under en\r\nåttaårsperiod och på det viset urholka välfärden i\r\nvårt land.</pre><pre>Nu vet jag att ni inte har möjlighet att direkt\r\nbesvara mina frågor, varför dessa får bli retoriska.\r\nLars Leijonborg fortsätter att hävda att det blir\r\nlättare för moderater och folkpartister att komma\r\növerens efter skattereformens genomförande, och\r\nså säger han: Få kommer att kräva ändringar i\r\nskattereformen. När jag nu ställer en fråga till Karl-\r\nGösta Svenson så kan han göra som statsministern\r\nuppmanade Carl Bildt att göra i går, nämligen nicka\r\neller skaka med huvudet. Tänker ni begära några\r\nändringar i skattereformen? Jag ser att svaret\r\nuppenbarligen är ett jaså.</pre><pre>Jag talar inte alls om särintressena med något\r\nförakt, Karl-Gösta Svenson. Jag konstaterar bara\r\natt de finns. Om de blir för många försvinner\r\nenhetligheten och enkelheten i skattesystemet; det\r\när problemet.</pre><pre>Karl-Gösta Svenson är orolig för krogmomsen. Jag\r\nförstår inte varför han envisas med att tala så\r\nmycket om den. Själv kan jag konstatera att\r\nturismen i Sverige tycks frodas just nu. Det är full\r\nbeläggning på t.ex. våra fjällhotell. Jag kan alltså\r\ninte se några problem på det området.</pre><pre>Slutligen skall jag säga några ord om\r\nkollektivtrafiken och momsen på den. Om man\r\nstuderar skattereformens effekter på bilismen och\r\npå den kollektiva personbefodran, finner man att\r\neffekterna är mycket högre på bilismen, 35 %, än\r\nvad de är på den kollektiva personbefordran, 15--\r\n20 %. Relativt sett har alltså kollektivåkandet i\r\nallra högsta grad gynnats av skattereformen.\r\nSkattereformen innebär alltså en ökad\r\nskattebelastning på miljöfarlig trafik och miljöfaror\r\növer huvud taget och en gynnsammare beskattning\r\npå arbete och sparande. Detta faktum borde\r\nfaktiskt även kunna tillfredsställa miljöpartiet.</pre><pre>Kulturpolitik</pre><pre>Anf. 62 INGRID SUNDBERG (m):</pre><pre>Herr talman! Nu skall vi inte tala om miljarder utan\r\nom kultur, och då rör det sig i bästa fall om\r\nmiljoner. Låt mig börja med två bra citat ur årets\r\nbudgetproposition. Det första lyder:</pre><pre>''Utbildningen, forskningen och\r\nkulturverksamheten är av stor betydelse för den\r\nregionala och lokala utvecklingen.'' Det andra\r\ncitatet lyder: ''Kulturpolitiken liksom andra\r\nsamhällsområden måste analyseras med\r\nutgångspunkt i vad den statsstödda verksamheten\r\nfaktiskt betyder för medborgarna och hur effektivt\r\nresurserna utnyttjas om verksamheten är\r\nändamålsenligt organiserad.''</pre><pre>Herr talman! Det är bra ord, men det vore ännu\r\nbättre om målsättningen åtminstone kunde ge ett\r\nsken av förverkligande. På våra kulturinstitutioner\r\nrunt om i vårt land har man väntat på just den\r\nregionalisering som utbildningsministern skriver\r\nom. Riksdagen har också tidigare ifrågasatt\r\nnuvarande bidragssystem som är byggt på\r\ngrundbelopp och begärt förslag på ett system som\r\nbättre uppfyller kravet på -- med mina ord -- en\r\ndynamisk utveckling ute i landet. Men allt förblir\r\nvid det gamla, och jag vill fråga Bengt Göransson:\r\nÄr grundbeloppssystemet för evigt?</pre><pre>Vi moderater har länge ansett att kulturrådet är\r\nonödigt och bör avskaffas. Det är en anomali att ett\r\nantal personer -- förträffliga som sådana -- skall\r\nsitta och bestämma om fördelningen mellan olika\r\ninstitutioner ute i landet, när organisationerna i sig\r\nskulle kunna klara fördelningen bättre. Besluten\r\nskall ligga så nära de berörda som möjligt.</pre><pre>Låt mig ge ett annat exempel. Riksdagen har\r\nbeslutat om ansvarsmuseer, men vilket ansvar har\r\nde fått i praktiken? Fortfarande krävs att\r\nkulturrådet skall granska och besluta samt\r\nregeringen sätta upp villkor för verksamheten och\r\ndärmed minska institutionernas eget ansvar.</pre><pre>Kulturmiljövården berör hela vårt land. Den är i\r\nhögsta grad en regional fråga, och ansvaret får inte\r\nkoncentreras till Riksantikvarieämbetet. Ämbetet\r\nvisar -- intressant nog -- i sin anslagsframställning\r\npå vikten av att ett konstruktivt samspel med andra\r\naktörer och sektorer utvecklas för att tillvarata\r\ntillgängliga resurser och få fler att ta eget ansvar för\r\nkulturmiljön. Ämbetet föreslår också att man\r\növerväger om en fortsatt decentralisering till\r\nlänsplanet kan ske.</pre><pre>Låt mig fråga Bengt Göransson: Har man inom\r\nregeringen tankar på att fullfölja vad\r\nRiksantikvarieämbetet här för fram? Vi moderater\r\nhar påtalat önskvärdheten av att decentralisera\r\nmyndighetsutövningen och pröva förutsättningarna\r\nför en förändring av kulturmiljövårdens\r\norganisation.</pre><pre>I det sammanhanget är det viktigt att\r\nlänsmuseernas kunnande tillvaratas och att de får\r\nresurser att bygga ut sitt vidgade regionala ansvar.\r\nVi har i vår partimotion föreslagit att de 125\r\ngrundbelopp som de hade förväntat sig för\r\nkommande budgetår också utgår.</pre><pre>Herr talman! När de åtta kulturpolitiska målen\r\nantogs av riksdagen såg vårt samhälle helt\r\nannorlunda ut. I strävan att kultur skulle nå ut till\r\nalla delar av vårt land satsade man särskilt på s.k.\r\nresande institutioner. Riksutställningar skulle föra\r\nut konsten till avlägsna bygder långt från museer\r\noch gallerier. Men hur ser det ut i dag? Avstånden\r\nhar krympt och människors rörlighet har ökat,\r\ntransportkostnader och försäkringskostnader har\r\nstigit och kvalitetskraven på konst har ökat.</pre><pre>Visst var utställningståget bra. Men jag återgår\r\ntill vad statsrådet har sagt om resursanvändning. Är\r\nde 28 miljonerna använda på bästa sätt? Skulle inte\r\nstörre effekt uppnås genom att lägga ett ökat ansvar\r\npå de regionala museerna för de regioner i vilka de\r\nverkar?</pre><pre>Detsamma gäller teater för glesbygder. Här skär\r\nverkligen Bengt Göransson rejält, men han gör det\r\nutan att bedöma följderna och på ett sätt som\r\nmotverkar målet om att alla skall ges möjlighet att\r\nuppleva teater. En minskad turnéverksamhet för\r\nRiksteatern måste kompenseras med att de\r\nregionala teatrarna ges ökade möjligheter att\r\nansvara för teater inom sina ansvarsområden. Vi\r\nmoderater har föreslagit ett ökat anslag på 6 milj.\r\nkr. till regionala musik- och teaterinstitutioner.</pre><pre>Vi var också skeptiska till den regionala\r\nmusikuppbyggnaden med nya rikskonserter. Vi\r\nville ha musikansvaret lagt på kommunal nivå, och\r\nvi hade säkert rätt. Klagomålen på\r\nmusikverksamheten ökar, och den samordning som\r\nföresattes fungerar inte riktigt. Alltför många står\r\nutanför möjligheten att bli delaktiga i länsmusikens\r\nverksamhet. Sammanslagningen har i realiteten\r\nblivit en ökad byråkrati.</pre><pre>I vårt land finns många duktiga konstnärer,\r\nskådespelare, musiker och dansare. Det är dessa vi\r\nmåste koncentrera oss på och inte på mängden\r\nkulturskapare. Inte heller, vilket jag tycker man\r\nupplever alltmer, kan man försvara spridningen\r\nmed att det kommer barnkulturen till godo. Det är\r\nett grymt fel att tro att dålig kultur för barn är bättre\r\nän ingen kultur alls. Det är ett sätt för\r\nbidragsgivaren att freda sitt samvete, men kulturen\r\ngör man en björntjänst.</pre><pre>Låt mig ta filmen som exempel. Jag delar\r\nutbildningsministerns uppfattning att vi inte skall\r\ngöra så många långfilmer i Sverige. De som görs\r\nskall vara så bra att folk vill se dem. Film är\r\ninternationellt, och det är i internationell\r\nkonkurrens som vi måste hävda oss. Det gäller på\r\ndetta område liksom på andra områden.</pre><pre>Att använda resurserna väl är att ge människor\r\nmöjlighet till bra kultur. Vi har under åren kunnat\r\nse hur socialdemokraterna satsar miljoner på\r\nallting som har en socialistisk grundsyn, utan att\r\nnågra utvärderingar gjorts. Vad har det blivit av de\r\nmer än 30 milj. kr. som satsas på Arbetets Museum\r\ni Norrköping? Arbetsplatsbiblioteken ger\r\nkommunerna moralisk rätt att stänga\r\nbiblioteksfilialer som verkligen skulle komma\r\neftersatta grupper till godo. En bok för alla har nu\r\nuttömt den goda litteraturen och ger ut många\r\ngånger oläsbara verk.</pre><pre>Statens konstråd och våra museer har inte medel\r\nsom räcker för att köpa in vår tids konst. Men\r\nstatliga medel anslås till Skådebanan, Folkets\r\nHusföreningar och Folkparkerna, Folkets bio samt\r\nArbetarrörelsens arkiv. Det är bra, och visst skall\r\nockså de kunna bedriva kulturverksamhet i dess\r\nolika former. Men statliga resurser skall inte spridas\r\nut på detta sätt.</pre><pre>Vi kommer inte att med den socialdemokratiska\r\nkulturpolitiken få bort den statliga styrningen, trots\r\natt det är nödvändigt för att genomföra den\r\nregionalisering av kulturen som vi alla anser vara\r\nvärdefull.</pre><pre>Herr talman! Det är mycket man skulle vilja ta upp\r\ntill debatt vid ett tillfälle som detta. Men tiden är\r\nbegränad, och därför har jag nöjt mig med att\r\nkommentera de regionala kulturfrågorna.</pre><pre></pre><pre>Anf. 63 LARS ERNESTAM (fp):</pre><pre>Herr talman! När snålvinden blåser i\r\nsocialdemokraternas budget drabbas också\r\nkulturen. Folkpartiet liberalerna visar också upp ett\r\nstramt budgetalternativ, men några utsatta\r\nområden skyddas. Det gäller det glömda Sverige,\r\ndet gäller vårt trots kärva tider rika lands ansvar\r\nmot världens fattiga. Det gäller också kulturen.</pre><pre>I kärvare tider behövs, som vi säger i vår\r\npartimotion, ett fritt och vitalt kulturliv som ger\r\nstimulans och motverkar de krafter som vill förleda\r\nmänniskor till passivitet och rädsla. Delaktighet i\r\nkulturlivet stärker fantasin, känslan, toleransen,\r\nförståelsen och glädjen samt bidrar därigenom till\r\natt skapa ett mänskligare samhälle.</pre><pre>Ett uppmärksammat inslag i kulturpolitiken har\r\nvarit socialdemokraternas löften om 300 nya\r\nmiljoner till kulturområdet. Nu sviker\r\nsocialdemokraterna det löftet. Det är många löften\r\nsom socialdemokraterna lämnar ouppfyllda, men\r\njust det här sveket är ett av dem som slår allra\r\nhårdast.</pre><pre>Jag skall motivera dessa ord, som ytligt sett kan\r\nbedömas som hårda i en tid när åtstramningar\r\nmåste göras. Regeringen har arbetat för att föra ut\r\nkulturaktiviteter i hela landet, den s.k.\r\nregionaliseringen. Det lokala ansvaret skulle\r\nkommuner och speciellt landstingen ta.\r\nKommunerna har ställt upp, men drabbas nu också\r\nde av brist på pengar. Sjukvården är och skall vara\r\nden primära uppgiften för landstingen. Skola och\r\nsocial omsorg är stora uppgifter för kommunerna.</pre><pre>Med skattestopp och trångt budgetutrymme har\r\nkommuner och landsting med rätta kunnat vänta\r\nsig att kulturministern skulle fullfölja sin del av\r\nansvaret, nämligen att ge regionerna de statliga\r\nbidrag som utlovats. När nu regeringen inte\r\nfullföljer sina löften kan det bli ödesdigert för\r\nkulturlivet ute i landet. Det blir lättare för\r\nkommunerna att säga: Nu skär också vi i de\r\ninstitutioner som vi har kommit överens med staten\r\nom att ta över. Det kan bli beskedet till\r\nkulturministern.</pre><pre>Det är i stort sett kulturen ute i landet utanför\r\nstorstadsområdena som drabbas hårdast. För att få\r\nutrymme för den i och för sig otillräckliga\r\nsatsningen på konstnärerna väljer kulturministern\r\natt stympa den gren han sitter på, nämligen\r\nRiksteatern, som får en kraftig reducering av sina\r\nanslag. Det kan i och för sig vara modigt att våga\r\nskära i en verksamhet som rimligen borde vara en\r\nhjärteangelägenhet. Men för Riksteaterns del\r\nskulle ett bifall till budgetpropositionen bli\r\nkatastrofalt.</pre><pre>Nu har en lång rad socialdemokratiska ledamöter\r\nockså uppfattat detta och lämnat in motioner.\r\nFrågan är om dessa är ett spel för gallerierna.\r\nSanningens minut närmar sig, när kulturutskottet\r\nskall behandla Riksteaterns budget. Jag förbehåller\r\nmig rätten att vara optimist och tro att riksdagen på\r\nnågot sätt skall kunna rädda Riksteatern.</pre><pre>Statens stöd till de regionala institutionerna utanför\r\nRiksteatern utgår i form av grundbidrag. I vår\r\nbudget föreslår vi att utställda löften skall hållas och\r\nföreslår fler grundbidrag till länsmuseer, orkestrar\r\noch teatrar. De fria grupperna, som bl.a. har ansvar\r\nför en stor del av barnteatern ute i landet, får också\r\nen uppräkning.</pre><pre>Konstnärerna, som väntat så länge, får trots kapet\r\nfrån Riksteatern inte de förstärkningar som man\r\nrimligen kunde ha väntat. Vi föreslår bl.a. att 30\r\nnya långtidsstipendier inrättas och att projektet\r\nKonst där vi bor permanentas.</pre><pre>Kulturmiljövården är eftersatt. Vi tar upp behoven\r\npå det området i en särskild motion. Sverige ligger\r\nlångt efter många andra länder när det gäller\r\nbevarandefrågor. Vi har ungefär 1 000\r\nbyggnadsminnesförklarade byggnader. Som\r\njämförelse kan nämnas att Danmark har 9 000 och\r\nHolland 43 000. Jag har många gånger ställt mig\r\nsjälv frågan, när jag innan jag kom till riksdagen\r\narbetade med den här typen av frågeställningar:\r\nVad beror detta på? Är det en följd av det långa\r\nsocialdemokratiska maktinnehavet i vårt land? Är\r\ndet så att lusten att göra upp med det förflutna varit\r\nså stark att man under den tid man arbetade med\r\nsocialismen som ledstjärna -- vilket man kanske\r\ninte gör i samma utsträckning längre -- ville göra\r\nupp med det förflutna genom att utplåna det gamla\r\nför att skapa nytt? Är socialdemokraternas många\r\ngånger över hela landet dokumenterade ointresse\r\nför bevarandefrågor ideologiskt betingat? Det\r\nskulle vara intressant att höra kulturministerns\r\nuppfattning om detta.</pre><pre>Nu säger statsrådet att han avser att återkomma till\r\nkulturmiljövården i samband med den aviserade\r\nmiljöpropositionen. I landskapsvården finns också\r\nkulturmiljövården, och utplåningen av\r\nkulturminnen genom försurningsskador är ett\r\nmiljöhot -- det gäller runstenar, hällristningar och\r\nbyggnader. Vi avvaktar med intresse vad\r\nkulturministern kommer att föreslå i samband med\r\nmiljöpropositionen.</pre><pre>Herr talman! Jag skall inte nu fortsätta med en\r\nuppräkning av våra förslag i den förstärkning av\r\nkulturbudgeten med ungefär 60 milj.kr. som vi från\r\nfolkpartiet liberalerna vill genomföra. Vi får ju\r\nåterkomma i samband med realbehandlingen under\r\nvåren.</pre><pre>Jag vill avsluta mitt anförande med att fråga\r\nkulturministern, med anknytning till vad jag först\r\ntog upp: Är det inte så att det kulturella skapandet\r\noch det kulturella engagemanget behöver\r\nuppmuntras i stället för att straffas, när vi går in i\r\nen något bekymmersammare tidsperiod, en tid när\r\nvärldssituationen också i övrigt gör att det som\r\nutvecklar och stimulerar människan behöver få\r\nstörre utrymme? Är det verkligen rimligt att de i\r\nsammanhanget små kulturanslagen av någon sorts\r\ndiffusa rättviseskäl måste vara med när den stora\r\nosthyveln går fram? Är det någon form av\r\nsocialdemokratisk syn på rättvisa att också\r\nkulturarbetarna måste drabbas, när man nu måste\r\nförsvara marginella förändringar för de stora och\r\nstarkare grupperna?</pre><pre>Anf. 64 STINA GUSTAVSSON (c):</pre><pre>Herr talman! På senare tid har allt större\r\nuppmärksamhet kommit att riktas mot\r\ninfrastrukturens betydelse för utveckling på en ort\r\neller i en landsdel -- dvs. hur kommunikationer\r\nfungerar, hur utbildningsinsatser fördelas och i\r\nväxande grad även kulturens möjligheter att vara\r\nen regional utvecklingskraft.</pre><pre>För många människor är möjligheten till ett rikt\r\nkulturliv en avgörande faktor vid val av bosättning.\r\nEn av kulturens främsta uppgifter är enligt centerns\r\nmening att föra samman människor till\r\ngemensamma upplevelser. Ur den gemenskapen\r\nkan sedan födas mänskliga nätverk, som i sin tur\r\nger upphov till såväl sociala som kommersiella\r\naktiviteter.</pre><pre>En livsnerv i vårt samhälle utgör det självständiga\r\nföreningslivet och organisationslivet.\r\nFolkrörelserna är en oundgänglig del av vårt\r\nkulturliv, även i en tid då samhällets\r\nstrukturomvandling förändrat folkrörelsernas\r\nmöjligheter och konkurrensen om fritiden har\r\nökat.</pre><pre>Mycket av kulturverksamhet bedrivs av\r\nfolkrörelser och föreningar. Under temat ''Hela\r\nSverige skall leva'' kom Folkrörelsesverige att\r\nblomma upp i hela vårt land. Det är viktigt att den\r\ninitiativkraft som då kom till uttryck kan fortsätta,\r\ndär kultur för barn och ungdom prioriteras.</pre><pre>Förra året begärde vi från centerns sida en översyn\r\nav vissa riksinstitutioner. Av budgetpropositionen\r\nkan vi nu utläsa att det pågår en översyn av\r\nkostnaderna för att driva teaterverksamhet.\r\nFramför allt gäller det Riksteatern, Operan och\r\nDramaten. Operan och Dramaten bedriver ju sina\r\nverksamheter i aktiebolagsform. Ett sätt att skaffa\r\nnya medel till verksamheten borde vara att erbjuda\r\nnyteckning av aktier. I fallet Operan hade kanske\r\nen nyemission varit smakligare än det hårt\r\nkritiserade sponsorsavtalet med Procordia.</pre><pre>Riksteatern har hittills i anslagssammanhang\r\nbehandlats lika som Operan och Dramaten -- men\r\ninte i år. Operan och Dramaten får i\r\nbudgetpropositionen sina anslag uppräknade med\r\n6 %. Det är anmärkningsvärt att det nu föreslås en\r\nneddragning av anslaget till Riksteatern utan att\r\nteaterkostnadsutredningen presenterat något\r\nförslag. Vi menar från centerns sida att om\r\nRiksteatern verkligen skall kunna leva upp till vad\r\nbudgetpropositionen säger och som vi också\r\ninstämmer i, nämligen att vara kompletterande till\r\nregional och lokal verksamhet, måste Riksteatern\r\ntillföras 23 milj.kr. utöver regeringens förslag.</pre><pre>En betydande del av det svenska kulturlivet har\r\nunder 70- och 80-talen erhållit ett omfattande stöd\r\nvia arbetsmarknadspolitiken. Arkiv, museer och\r\nstudieförbund har exempelvis haft ett stort antal\r\nlönebidragsanställda. Kulturutskottet noterade\r\nförra året att regeringen aviserade en förändring till\r\nmer flexibla lönebidrag. Kulturutskottet utgick då\r\nifrån att regeringen särskilt skulle uppmärksamma\r\nde problem som uppstår inom kultursektorn vid\r\nförändrade regler. Som exempel kan jag nämna\r\nlänsmuseet i Kronoberg, Smålands Museum, som\r\nhar 69 % lönebidragsanställda.</pre><pre>En konsekvensanalys borde ha föregått regeringens\r\nförslag. Jag vill därför fråga kulturministern: Är det\r\nändå inte rimligt att göra en dylik utredning innan\r\nförändringar görs, framför allt inom\r\nkulturområdet?</pre><pre>Man kan naturligtvis ställa frågan vilka krav som\r\nskall ställas på ett anslags system. Det har också\r\nskett här i dag. Storleken på anslaget är viktig, men\r\ndet är också viktigt att kulturverksamma tidigt får\r\nbesked i ekonomiska frågor för att därmed bättre\r\nkunna planera sin verksamhet.</pre><pre>Centern har därför föreslagit ett system för\r\nhanteringen av statens kulturbudget, med en\r\nsamlad kulturbudget vart tredje år. Likaså menar vi\r\natt kulturrådets främsta uppgift skall vara att\r\nförbereda denna. Driftmedel kan då ställas direkt\r\ntill institutionernas förfogande för tre år åt gången,\r\näven projekt- och utvecklingsmedel. Vidare bör\r\npartsrepresentation undvikas vid\r\nsammansättningen av kulturrådet, institutionernas\r\nstyrelser och konstnärliga nämnder.</pre><pre>Ett annat område som jag vill beröra är de centrala\r\nmuseernas bevakningskostnader. Kostnaderna för\r\nbevakning har ökat kraftigt, och under 1990\r\npresenterade kulturrådet resultatet av sin prövning,\r\nvilken utvisade stora behov. För att klara det här\r\nökade behovet beslutade riksdagsmajoriteten efter\r\nförslag från regeringen att ta i anspråk medel som\r\ntidigare tilldelats anslaget Utvecklingsverksamhet.\r\nVi anser från centerns sida nu som då, att beslutet\r\när och var felaktigt. Planering var nämligen i gång\r\nför ett unikt, landsomfattande projekt, Den\r\nsvenska historien. I detta projekt skulle den stora\r\nallmänheten samlas kring den svenska historien i\r\nsamverkan med TV och andra massmedia, skolor,\r\nfolkbildningsorganisationer m.fl. Medlen bör\r\nåterföras för projektets genomförande, anser vi.</pre><pre>Många människor har som sitt största intresse att\r\nmåla, skulptera eller på annat sätt låta känslor och\r\ntankar komma till uttryck. Det finns ett flertal\r\nkonstsalonger, men få som får möjlighet att ställa\r\nut. I museers och andra institutioners ägo finns\r\nmånga konstverk som aldrig visas för allmänheten.\r\nDe förvaras i magasin. Delar av dessa kulturskatter\r\nborde kunna ställas ut på skolor och andra\r\noffentliga institutioner. Men det är en fråga som då\r\nförst måste klaras ut: försäkringsfrågan. Jag skulle\r\nvilja fråga om kulturministern är beredd att\r\nmedverka till att en sådan översyn görs.</pre><pre>Herr talman! Centern anser det nödvändigt att\r\ntillföra kulturen 65 milj.kr. utöver regeringens\r\nförslag. Utöver de satsningar som jag redan angett\r\nvill vi fullfölja den satsning som vi här i riksdagen\r\nvarit överens om, nämligen ytterligare grundbelopp\r\ntill regionala och lokala teater-, dans- och\r\nmusikinstitutioner, museer, de fria teater-, dans-\r\noch musikgrupperna samt på kulturmiljöområdet.\r\nVi kan tyvärr konstatera att regeringen inte förmår\r\nfullfölja sitt löfte om en treårig satsning på\r\nkulturen. Centern å sin sida anser att tidigare\r\nutfästelser bör fullföljas för att därmed ge\r\nkulturlivet bättre förutsättningar.</pre><pre>Låt mig till slut säga att den breda samstämmighet\r\nsom rådde när det svenska kulturpolitikens mål\r\nbeslutades 1974 fortfarande är en tillgång. Målen är\r\nalltjämt giltiga. Det som behövs är en samlad\r\nutvärdering av de olika målen, och i en sådan\r\nutvärdering måste de som engagerades för\r\nformuleringarna få delta. Allteftersom tiden går\r\nmåste vissa avsnitt kanske förnyas eller tillkomma.</pre><pre>Anf. 65 ALEXANDER CHRISOPOULOS\r\n(v):</pre><pre>Herr talman! Det är i dag viktigare än någonsin att\r\nslå vakt om att utveckla den idémässiga, kulturella\r\noch ideologiska mångfalden i samhället.</pre><pre>Det är i dag viktigare än någonsin att slå vakt om\r\nyttrandefriheten och skapa förutsättningar för att\r\nden skall komma till uttryck.</pre><pre>Det är i dag viktigare än någonsin att genom ett\r\nlevande och mångfaldigt kulturutbyte göra det\r\nmöjligt för människor att få en nyanserad och\r\nallsidig bild av verkligheten och att få de egna\r\nerfarenheterna bekräftade genom kulturen och att\r\nse sambanden i deras liv.</pre><pre>Det är i dag viktigare än någonsin att slå vakt om\r\noch utveckla människans kulturella identitet och\r\nkulturarv, att skapa alternativ till den av\r\nkommersiella krafter dikterade försäljningen av\r\nideologier, värderingar, sanningar och livsstilar.</pre><pre>Det är i dag viktigare än någonsin att skapa\r\nförutsättningar för att enskilda människor skall\r\nkunna åskådliggöra de idémässiga och\r\nvärderingsmässiga mytologier eller lögner som\r\nalltid har använts av härskande klasser och nationer\r\nför att rättfärdiga sitt eget maktmissbruk och sin\r\nutplundring av människor och nationer.</pre><pre>Det är i dag viktigare än någonsin att inte förlora\r\ntilltron till människans kreativa förmåga, fantasi\r\noch skaparkraft;</pre><pre>Därför att utvecklingen går tydligt mot ett\r\nkommunikationssamhälle som försvarar sociala\r\noch kulturella nätverk.</pre><pre>Därför att utvecklingen präglas av en växande\r\npolitisk och massmedial opportunism och fler och\r\nfler själadöda och feta fiskar flyter med strömmen.</pre><pre>Mot denna bakgrund kan man konstatera att den\r\nsocialdemokratiska regeringen har grovt svikit\r\nkulturen och kulturarbetarna.</pre><pre>Det är inte bara det att de har svikit vallöftena om\r\nen ökning av anslagen till kulturen med 300 milj.kr.\r\npå tre år, utan årets budgetproposition innebär de\r\nfacto en minskning av resurserna till kulturen.</pre><pre>Det är möjligt att regeringen och socialdemokratin\r\ninte till fullo har insett den kulturella mångfaldens\r\nbetydelse. Det är också möjligt att de har\r\nunderskattat avideologiseringens och den politiska\r\noch massmediala opportunismens betydelse.</pre><pre>Men om ni vill bryta den här cirkeln, om ni vill slå\r\nvakt om arbetarrörelsens grundläggande\r\nvärderingar humanism, solidaritet,\r\nmedmänsklighet och jämlikhet, så måste ni satsa på\r\noch stöda en levande kulturell utveckling i landet.\r\nNågon genväg finns inte!</pre><pre></pre><pre>Anf. 66 KAJ NILSSON (mp):</pre><pre>Herr talman! Jag instämmer i mycket av vad de\r\nföregående talarna har sagt när det gäller\r\nriksteatern, länsmuseer etc. Det har vi utvecklat i\r\nvår motion. Vi vill satsa 90 milj.kr. mer än\r\nregeringen på de olika kulturpolitiska åtgärder som\r\nbehövs. Jag tar mig här friheten att utveckla ett\r\nideologiskt tema i vår motion, som kanske kan föra\r\ntill ett nytt kulturpolitiskt mål -- det nionde.</pre><pre>Vår kulturmotion inleds i år med mottot: ''Den\r\nlyckliga upplevelsen av björken i solskenet finns i\r\nbjörken lika mycket som i mig som åskådare.''\r\nCitatet härleds till Spinoza och Arne Naess, båda\r\nfilosofer, den senare avhoppad professor i ämnet\r\noch miljökämpe.</pre><pre>För egen del finner jag innebörden i denna mening\r\ndjupt betydelsefull när det gäller vår syn på natur\r\noch kultur. Jag vill gärna tolka in att den visar på\r\nnågot lustfyllt och estetiskt tilltalande i själva\r\nperceptionsakten, men också på att naturen i sig är\r\nbärare av en inneboende skönhet.</pre><pre>Kanske är det just detta som det bästa i konsten\r\nalltid kunnat uttrycka. Spinoza ger oss en bra\r\nutgångspunkt när han säger att det finns lika många\r\nglädjeämnen som det finns ting som glädjer, menar\r\nNaess. Om man går ytterligare ett steg, kan man\r\nbetrakta glädjeämnen som en del av objekten och\r\nobjekten som en del av glädjeämnena.</pre><pre>Men kultur och natur är två fenomen som väl\r\nannars stått i viss motsättning till varandra. ''När\r\nman tar avstånd från naturen och det naturliga'',\r\nsäger Arne Naess, ''tar man samtidigt avstånd från\r\ndet som jaget är uppbyggt av''.</pre><pre>Om identiteten hos människor bryts ner, då bryts\r\nockså självkänslan och självrespekten ner. Arne\r\nNaess varnar enträget för att ett avståndstagande\r\nfrån naturen, bl.a. i ''kulturens'' namn leder till\r\nsjälvdestruktion.</pre><pre>För Naess och en växande grupp människor är vi\r\nmänniskor och naturen delar av samma helhet. Allt\r\nliv följer samma lagar. Vad som är gott för naturen\r\när också gott för människan. Om man menar att\r\nnaturen fortsatt kan utnyttjas hur som helst, så\r\nkommer detta också att drabba människor.\r\nRespekt för naturen är samtidigt respekt för\r\nmänniskan -- det är kanske Naess filosofi i ett\r\nnötskal.</pre><pre>Sådana här tankar är inte förbehållna enbart\r\nekologiska filosofer. I undersökningen\r\n''Människovärde och människovärdering'' ställdes\r\nfrågan till ett representativt urval av svenskar om\r\nman ''bör visa större respekt för människor än för\r\nandra levande varelser''. Till viss förvåning ansåg\r\ntvå tredjedelar av de tillfrågade inte detta.</pre><pre>Tanken om allt livs lika värde har djupa rötter i\r\nfolkmedvetandet. En överväldigande majoritet\r\nansåg också att naturen har ett egenvärde, inte bara\r\nvärde i förhållande till människan. Skilda arters rätt\r\ntill existens oberoende av människans önskemål,\r\nnaturens skönhet och av människan opåverkade\r\nlivsmiljöer är emellertid exempel på livsbetingelser\r\nsom är nära nog omöjliga att mäta i siffror.</pre><pre>Herr talman! Hur skall vi förhålla oss till naturen\r\ninom oss och runt oss? Kan kulturen och konsten\r\ngöra en insats för att närma kultur och natur till\r\nvarandra?</pre><pre>Kunskap om naturen kan, som Georg Henrik von\r\nWright framhållit, ha två fundamentalt olika syften.\r\nDet kan handla om att förstå för att kunna anpassa\r\nsig till naturens olika villkor eller om att förstå för\r\natt kunna påverka.</pre><pre>Under de senaste seklerna har vetenskapen varit\r\ninriktad på herravälde över naturen, att lära sig\r\nutnyttja naturkrafterna. Den renlärige\r\nnaturvetenskapsmannen tenderar att försumma\r\nförhållanden som inte går att uttrycka i siffror eller\r\ninte är ''objektiva''. Naturen reduceras till ett\r\nobjekt för människors studier. Dialogen blir\r\nensidig -- ett ''jag-du-förhållande'' ersattes med ett\r\n''jag-det-förhållande''. Naturen avsjälades.</pre><pre>Ekosoferna markerar vårt behov av kunskap för att\r\nlära oss att förstå de gränser naturen sätter för\r\nmänniskors existens. Miljöpartiet de gröna\r\nförsöker grunda sin politik på en teori om naturen\r\noch människors förhållanden till denna.</pre><pre>Politiken handlar inte längre endast om att fördela\r\nde tillgångar som produktionen skapar. Det är\r\nvillkoren för produktionen det gäller i allt högre\r\ngrad.</pre><pre>Vidmakthållandet av naturen är ett av de\r\nbiologiska samhällets imperativ: det handlar om\r\növerlevnad. Att förena utnyttjande och varsamhet\r\när alltså en av de stora uppgifterna för det\r\nbiologiska samhället.</pre><pre>Livsstilen i moderna industriländer anklagas ofta\r\nför kortsiktighet. När vi bygger upp vårt välstånd,\r\nsker det ofta på bekostnad av dem som kommer\r\nefter oss. Många med mig menar att mentaliteten i\r\nkonsumtionssamhället behöver ersättas med ett\r\nhlet annat sätt att förhålla sig till resurser och\r\nråvaror.</pre><pre>Herr talman! Kan kulturen bidra till en annorlunda\r\nmentalitet vad gäller målsättningen att formulera\r\nen moral som sätter gränser för människan och\r\nhennes teknik eller den i den tekniska\r\ncivilisationens struktur inneboende och planlösa\r\ndynamik som driver denna civilisation mot ett\r\nsammanbrott. I vår del av världen är det fråga om\r\nen överflödets apokalyps som leder till utmattning,\r\nförorening och ödeläggande av vår planet.</pre><pre>Den lyckliga upplevelsen av björken i solskenet\r\nfinns i björken lika mycket som i mig som åskådare.\r\nDet går inte att isolera björken därute som ett ting\r\noch glädjen som en känsla i mig, menar ekosofen\r\nArne Naess. Att bli delaktig av kulturlivets frukter\r\nkan stärka människors förmåga till fantasi, känsla\r\noch förståelse. Det ger glädje och näring åt själen.</pre><pre>Vi behöver en gränsöverskridande kultur, en\r\ngränsöverskridande konst med ekologiska insikter.\r\nKonstnären Joseph Beuys var ekologisk och\r\nmilitant. Han trängde ned i kulturella bottenskikt\r\nmed sina installationer av filtar, bårar, sopor,\r\nuppstoppade harar, fettskulpturer och plantering\r\nav 7 000 ekar i Kassel. Han kunde besvärja\r\nförgängelsen i naturen men var samtidigt fylld av\r\nenergi och hopp.</pre><pre>Gränsöverskridande har just blivit ett nyckelord för\r\ndagens konstnärliga aktiviteter. Det är sak samma\r\nom det kallas skulptur, installation, grafik eller\r\ndesign -- medierna är inte längre sig själva nog, och\r\ndet har resulterat i många fruktbara möten.</pre><pre>Konstnärer har alltid fungerat som ideologiska\r\nspjutspetsar och moraliska väckarklockor och\r\nlackmuspapper. Vissa kostnärer formulerar sina\r\nbilder till miljöappeller och målar förstörd natur\r\nsom väckningssignaler. De formulerar för\r\nnärvarande på sina håll ett program som vill\r\nuttrycka att ''konst är att göra livet viktigaste än\r\nkonst''.</pre><pre>Så här skriver konstnären och professorn vid\r\nkonsthögskolan Enno Hallek: ''Under 90-talet\r\nkommer vi att inse att människan är märkvärdigare\r\nän maskinen. För att distansera oss från maskiner\r\noch datorer kommer kreativitet, humor och\r\nmedkänsla att vara det viktigare inom konsten.''</pre><pre>Herr talman! Skall den svenska kulturpolitiken\r\nhänga med i de nya tendenserna under 90-talet?</pre><pre>Anf. 67 Utbildningsminister BENGT\r\nGÖRANSSON (s):</pre><pre>Herr talman! Jag väljer att i mitt anförande först ta\r\nupp ett antal principiella och generella resonemang\r\noch skall därutöver också inom ramen för min\r\nanförandetid söka besvara de frågor som ställdes.\r\nOm jag inte hinner det ber jag att få återkomma i\r\nen senare replik.</pre><pre>Vi kan i dag notera ett starkt och växande intresse\r\nför kultur och periodvis -- även i denna kammare --\r\nett starkt växande intresse för kulturpolitik och\r\nkulturpolitiska diskussioner. Det är viktigt att slå\r\nfast som en utgångspunkt för varje sådan debatt, att\r\nvi har ett vitalt kulturliv i Sverige och att vi faktiskt\r\nhar flera konstnärligt helt verksamma personer än\r\nnågonsin tidigare. Det finns en strävan att beskriva\r\ntillvaron som om det ständigt blev sämre. Låt mig\r\ndå påminna om att när det första frigruppsstödet\r\ninfördes för fria teatergrupper, gällde det 56\r\nyrkesverksamma personer inom de grupperna. Vid\r\nden senaste redovisningen jag har sett gäller det 583\r\npersoner som är yrkesverksamma inom de fria\r\nteatergrupperna. Det har således skett en mycket\r\nstor ökning av antalet personer som ägnar sig åt en\r\nsådan yrkesmässig verksamhet. Sedan får vi\r\nerkänna att de var och en för sig har förutsättningar\r\nsom inte är de vi skulle önska.</pre><pre>Men om man ser på den samlade insats som man\r\nfrån skattebetalarnas, medborgarnas och\r\nsamfällighetens sida gör på konstområdet är det en\r\nväsentlig ökning av insatsen och uppmärksamheten\r\njämfört med utgångspunkten.</pre><pre>År 1988 konkretiserade socialdemokratin i\r\nvalrörelsen sina ambitioner på kulturområdet i en\r\nutfästelse som omfattade två led: trehundra friska\r\nmiljoner under perioden på vissa angivna områden,\r\nav vilka utbyggnaden av kulturens verksamheter i\r\nhela landet var ett och insatser för de\r\nyrkesverksamma konstnärerna var ett annat. Om vi\r\nser till beloppen -- och detta är viktigt -- kan vi\r\nkonstatera att det under den här perioden har\r\nsatsats väsentligt mera. Om man räknar fram vad\r\nden budgetproposition som nu har lagts fram\r\ninnebär, har i realförstärkning, i fast penningvärde,\r\nen ökning av kulturanslagen med 376 milj.kr. skett.\r\nDet är de pengar som har gått ut. Men de har inte\r\ngått till de områden på vilka den\r\nsocialdemokratiska regeringen gick ut och\r\nförutsatte att ökningarna skulle ske. Det innebär\r\natt det är riksdagen obetaget att göra andra\r\nfördelningar. Riksdagen har delvis gjort detta, men\r\nman har därvid förbrukat de medel som vi i vår\r\ntreårsplanering hade förutsatt för denna insats. Det\r\när förklaringen till att budgeten måste se ut som den\r\ngör i år.</pre><pre>Vi kan konstatera att vid sidan av den insats som\r\nhar gjorts inom statliga verksamheter, har\r\nkommuner och landsting på sina områden på\r\nmotsvarande sätt byggt ut och förstärkt\r\nkulturverksamheterna och deras förutsättningar.</pre><pre>Några noteringar: I samverkan mellan alla de tre\r\npolitiska nivåerna -- stat, landsting och kommun --\r\nhar vi fått en fast och säker bas för kultur i hela\r\nlandet -- länsteatrar, länsmuseer och länsorkestrar.</pre><pre>Vi har också fått ett stort antal kulturens boningar\r\nav mycket hög kvalitet. 86 kommuner har på tio år\r\nskaffat sig nya huvudbibliotek; en tredjedel av\r\nlandets kommuner har förnyat sitt\r\nbiblioteksbistånd.</pre><pre>Vi har fått stora konserthus, och en tidskrift utropar\r\ntriumferande ''Konserthusboomen!'' när man\r\nredovisar vad som har byggts på kulturområdet.</pre><pre>Vi har satsat -- och det ligger utanför de belopp jag\r\nhar redovisat -- på en ny musikteater i Göteborg,\r\nvilket blir en mycket viktig resurs, inte bara för\r\ngöteborgare som skall gå och lyssna på musikteater,\r\nutan också för de konstnärligt yrkesverksamma,\r\nsom i dag företrädesvis är hänvisade till\r\nStockholmsoperan samt de mindre\r\noperainstitutionerna i landet i övrigt.</pre><pre>Det gäller också institutioner som same- och\r\nfjällmuséet i Jokkmokk, en liten biblioteksfilial i\r\nHerräng och det stora Vasamuseet. På punkt efter\r\npunkt kan man visa vad som faktiskt har hänt.</pre><pre>Vi kan också konstatera att kulturinsatsen har varit\r\nframgångsrik i så motto att medborgarna har tagit\r\nemot den. Regeringen lade häromåret fram förslag\r\nom att ge en garanti på 8,5 milj. kr. för tillkomsten\r\nav en ny nationalencyklopedi.\r\nSparbanksföreningen, den samlade\r\nsparbanksrörelsen, gick också in med 8,5 milj.kr.\r\nDet var då en garanti för något som många ansåg\r\nvara dödfött. I själva verket räckte denna garanti\r\nför att väcka ett intresse som gjorde att utgivaren\r\nav verket med en viss stolthet kunde komma\r\ntillbaka och säga: 9 889 044 spänn får staten\r\ntillbaka och lika mycket får sparbanksrörelsen,\r\neftersom så många var intresserade. Det är ett gott\r\nexempel på hur en god kulturpolitik kan utformas!</pre><pre>Alla de som begär statliga garantier för exempelvis\r\nstora idrottsevenemang har icke alltid samma\r\nframgång när det gäller att förvalta de anslagsmedel\r\nde får till sitt förfogande.</pre><pre>Den Europarådsrapport som lämnades visar på stor\r\nframgång för svensk kulturpolitik. Men vi tvingas\r\nalltså i år att konstatera att vi inte har disponibla\r\nmedel för att kunna fullfölja det vi hade räknat med\r\nexempelvis i fråga om konstnärsstödet och den\r\nregionala utbyggnaden. Vi måste då, vilket\r\nnaturligtvis i sig inte är särskilt angenämt, gå till\r\nriksdagen och säga detta. Men vi måste göra det i\r\nvetskap om att inflationen är förödande för\r\nkulturanslagen, för kulturverksamheten. Vi kan\r\ninte medvetet lägga fram ett förslag som innebär att\r\nvi spär på inflationstakten och tömmer kassorna, låt\r\nvara att det då inte behöver vara regeringen som\r\nskyltar med att tömma kassorna, utan att det är den\r\nmer anonyma inflationen. Vi måste se till att de\r\npengar som finns för kulturverksamheter är säkra\r\noch goda slantar, som duger att betala med.</pre><pre>När det gäller Riksteatern finns i det förslag som är\r\nframlagt ingen som helst nedvärdering av dess\r\nverksamhet, tvärtom. Men jag konstaterar att\r\nRiksteatern inte har de fasta åtaganden som andra\r\nhar, och den har därför lättare att i en ekonomiskt\r\nkrisartad situation begränsa sin verksamhet för att\r\nsedan kunna komma tillbaka.</pre><pre>De slutsatser jag kan dra av det som har hänt på\r\nkulturområdet är att det är glädjande att det är en\r\nså stor och i långa stycken omfattande enighet. Men\r\ntillgängligheten, som det hittills har varit\r\nhuvudsyfte att öka, räcker inte. Vi måste också se\r\ntill att ta vara på det som i god mening kan kallas\r\nfolkbildningsviljan, att få fler att intressera sig och\r\nta del.</pre><pre>Då är det också viktigt att vi utnyttjar de strukturer\r\nsom finns. Vi har i långa stycken sökt utnyttja\r\nexempelvis marknaden, där en sådan finns.\r\nNationalencyklopedin är ett exempel på\r\nframgångar på det området.</pre><pre>Filmproduktion och biografverksamhet har hittills\r\nvarit framgångsrika. Nu har vi råkat ut för det att\r\nantalet biografbesök har sjunkit och att\r\nvideouthyrningen har minskat dramatiskt.\r\nFilminstitutet tillförs inom ramen för filmavtalet\r\nmer pengar än tidigare. Det är alltså branschens\r\nbidrag som sviktar. Statsbidragen höjs också i år. I\r\ntidningsdebatten i dag kan man ibland få intrycket\r\natt det är staten som begränsar sina insatser till\r\nFilminstitutet. Men statsbidragen höjs. Vi får så\r\nsmåningom tillfälle att diskutera filmpolitiken. Det\r\när alltså branschen och biografbesökarna som icke\r\nhar lämnat bidrag i den omfattning som hade varit\r\nönskvärt för att man skulle kunna hålla samma\r\nhöga nivå.</pre><pre>För 1990-talet gäller nu, med en stabil ekonomi som\r\ngrund, att vi skall söka utveckla vår kulturpolitik.\r\nI Europaperspektivet handlar det om att förstärka\r\nidentitet och kulturbas snarare än att försöka finna\r\nmarknader för kulturen som handelsvara.\r\nKulturmiljövården är ett ganska bra exempel på\r\ndetta med att förstärka bas och identitet, eftersom\r\ndet ju där inte handlar om att ge en rationell\r\nmarknadsföring.</pre><pre>På medieområdet handlar det om att sörja för en\r\nbred uppslutning kring uppgifter och mål för\r\nSveriges Radio.</pre><pre>På skolans område handlar det om att ge våra barn\r\nkunskaper och delaktighet och att väcka och\r\nutveckla deras skapande förmåga.</pre><pre>Vi har nu en mycket god struktur för vår\r\nkulturpolitik, och den viktigaste frågan framöver är\r\nkanske ändå en helt annan än den vi har ställt\r\ntidigare. Hittills har vi ofta när det gäller våra\r\ninstitutioner gått ut och frågat: Vad kan\r\ninstitutionen göra för den medborgaren, för den\r\nenskilde eller för den eller den medborgargruppen?\r\nJag tror att vi nu, när vi har dessa institutioner -- de\r\nfina biblioteken och de fina teatrarna -- bör fråga:\r\nVad kan den enskilde medborgaren, vad kan\r\ngruppen av medborgare göra för att tillföra sina\r\nresurser till den institution vi har så att vi förstärker\r\ndess möjligheter och utvecklar institutionerna, inte\r\ntömmer dem på deras resurser? Vi har möjligen\r\nhittills haft alltför lätt att göra just det.</pre><pre>Anf. 68 INGRID SUNDBERG (m) replik:</pre><pre>Herr talman! Det finns en form av skryt som kan\r\nvara nästintill förmäten därför att den kan vara sig\r\nsjälv nog. När jag lyssnar på Bengt Göransson kan\r\njag instämma i att det och det är bra. Men när det\r\nliksom stannar därvid och man tycker att det är så\r\nbra att inga ytterligare förbättringar behövs, då blir\r\njag litet rädd.</pre><pre>Först angående de 300 miljonerna. När riksdagen\r\nfattar beslut är vi inte tvingade bara att göra\r\nomfördelningar. Det är vi som handhar statsutgifter\r\noch statsinkomster. Bengt Göransson gav en känsla\r\nav att vi får fördela hur vi vill och att han sedan har\r\nrätt att dra tillbaka vad vi har velat lägga till.</pre><pre>Bengt Göransson tar också upp Bra Böcker och\r\nNationalencyklopedin. Glöm inte att det är fråga\r\nom fantastiska enskilda insatser av alla\r\nmedarbetarna i Höganäs -- dessa har faktiskt\r\nföreträdesvis funnits i Skåne -- som dag och natt och\r\nunder helger har jobbat med denna encyklopedi.\r\nOch ersättningen, den pekuniära, har inte varit\r\nhuvudmålet.</pre><pre>Det är de enskildas engagemang som spelar så stor\r\nroll.</pre><pre>Så slutar Bengt Göransson med att säga: Nu gäller\r\ndet vad medborgarna kan göra. Här har Bengt\r\nGöransson år efter år räknat med att sponsring är\r\nnågot som stora företa skall ägna sig åt. Där har han\r\ni och för sig ändrat uppfattning. Vad vi har velat\r\nmed våra förslag om kulturfonder är att ge enkla\r\nmänniskor möjligheter att visa att de vill göra något\r\nför kulturen genom att kunna ge bidrag till 50-\r\nårsdagar, testamenten och i begravningar. Men\r\nBengt Göransson har bara tagit de stora företagen\r\noch talat om Vasa och sagt att det går inte att bilda\r\nkulturfonder. Men det går när det gäller medicinsk\r\nforskning, och jag är övertygad om att det finns\r\nsamma vilja också när det gäller kulturen.</pre><pre>Ett ord till om de enskilda engagemangen. Titta\r\nrunt omkring. Vi har 2 000 konstföreningar. Vi har\r\nmer än 100 teaterföreningar, som går vid sidan av\r\nSkådebanan, konstfrämjandet och allt detta. Detta\r\natt människan själv engagerar sig är ju vad som bär\r\nupp och utvecklar den levande kulturen.</pre><pre>Jag förstår att Bengt Göransson inte hade tid att\r\nsvara på mina två frågor, men det gällde\r\ngrundbeloppen och hur han ser på organisationen\r\nav kulturmiljöarbetet ute i vårt land.</pre><pre>Anf. 69 LARS ERNESTAM (fp) replik:</pre><pre>Herr talman! Jag skall inte ge mig in någon\r\nomfattande sifferexercis om miljoner hit eller dit.\r\nVi får återkomma.</pre><pre>Vi har klart den uppfattningen att även om\r\nkulturutskottet gjort förtjänstfulla insatser för att\r\nöka anslagen på vissa områden finns ändå ett stort\r\ngap kvar för förstärkningar innan\r\nsocialdemokraternas löfte är uppfyllt. Men den\r\nfrågan får vi återkomma till.</pre><pre>Jag vill gå in på en annan sak som kulturministern\r\ntog upp och som jag tycker är principiellt intressant.\r\nDen hänger också samman med vad jag tog upp i\r\nmitt anförande. Kulturministern räknade upp allt\r\nsom hänt. Det hade byggts teatrar, konserthus osv.\r\nDet är precis vad som hänt, och det är just detta jag\r\nville hänvisa till i mitt anförande.</pre><pre>Låt mig ta ett exempel från min hemkommun\r\nÖrebro, som gått in med ett omfattande\r\nekonomiskt ansvar i ett nytt konserthus. Där har\r\nockså kulturministern varit med, det är jag\r\nmedveten om. Samtidigt har man sagt att staten\r\nskall ge sitt bidrag för att den musik som skall\r\nfrodas, växa och leva i det huset skall utvecklas.\r\nMen nu tas det löftet tillbaka.</pre><pre>Vad skall landstinget och kommunen i min hemort\r\ndå säga när utbildningsministern inte håller det\r\nlöftet?</pre><pre>Jag förstod inte riktigt hans syn på inflationen. Är\r\ndet så att uppfyllandet av detta löfte skulle bidra till\r\ninflationsbrasan? Missuppfattade jag det, eller sade\r\nkulturministern det? Jag trodde i och för sig att det\r\nvar en annan värme kulturarbetarna skulle sprida\r\nän att öka inflationsbrasan.</pre><pre>Även om jag inte fick svar på min fråga är det\r\nkanske så att kulturministern menar att därför att\r\nman måste göra vissa andra inskränkningar i\r\nbudgeten måste också kulturen bära sin del av det\r\nansvaret. Alltså måste vi också spara på\r\nkulturinsatserna. Är det så jag får tolka detta?</pre><pre></pre><pre>Anf. 70 KAJ NILSSON (mp) replik:</pre><pre>Herr talman! Jag vill inte försumma tillfället att\r\nberömma den förda kulturpolitiken i många\r\navseenden.</pre><pre>Målen för den statliga kulturpolitiken från 1974 har\r\nlegat som grund för en reformpolitik som varit\r\nambitiös och ofta framgångsrik. De målen har varit\r\nett bra styrinstrument.</pre><pre>Jag har i dag försökt utnyttja detta och föreslå ett\r\nnytt mål som skulle kunna befrämja ett personligt\r\nansvarstagande för naturens helhet och för att\r\nuppnå ett ekologiskt medvetande. Det är tydligen\r\nen väg man kan gå vidare på.</pre><pre>Jag vill också påminna om att Europarådets\r\nexaminatorer granskat den svenska kulturpolitiken\r\noch kunnat peka på många bra saker i den. I takt\r\nmed nya erfarenheter och nya behov har regeringen\r\nförsökt gå vidare med reformverksamheten.\r\nSålunda har man presenterat sedan 1989 års\r\nbudgetproposition ett treårsprogram för ökade\r\nkulturinsatser.</pre><pre>Regeringen ville prioritera att vidga deltagandet i\r\nkulturlivet, att förstärka det regionala kulturlivet\r\noch att förbättra konstnärernas villkor.</pre><pre>Jag är glad att ha fått vara med om detta lyft för\r\nkulturen i landet under de två tidigare budgetåren,\r\nmen jag måste deklarera min besvikelse över nu\r\nföreliggande kulturbudget. Den ambitiösa\r\nreformpolitiken avslutas snöpligt i en reträtt med\r\nuppgivande av stöd till vitala kultursektorer. Jag\r\ntänker då, som jag sade tidigare, på Riksteatern,\r\nsom man lämnar vind för våg. Vi kan inte ha teatrar\r\nsom står med tomma scener. Jag tänker också på\r\nlänsmuseernas verksamhet som särskilt för vår del\r\nberör miljövård och liknande ting. Det finns också\r\nen del andra ofullkomligheter i budgeten.</pre><pre>Detta drabbar det andra prioriteringsmålet att\r\nstärka det regionala kulturlivet.Vad beträffar\r\nfrågan om att förbättra konstnärernas villkor har\r\ndet nu kommit ett öppet brev om hur förändringen\r\ndrabbar väldigt hårt. I den Thamska utredningen\r\nvar det fråga om 72 miljoner man skulle lyfta\r\nkonstnärernas villkor med. Av det ser vi tyvärr\r\nmycket litet.</pre><pre>Anf. 71 ALEXANDER CHRISOPOULOS (v)\r\nreplik:</pre><pre>Herr talman! När man debatterar med\r\nkulturministern och är kritisk till vissa delar av\r\nkulturpolitiken löper man alltid risk att uppfattas\r\nsom svartmålare. Det är en risk man får ta. Men jag\r\ntycker det finns inslag i utvecklingen i Sverige i dag\r\nsom borde göra också kulturministern bekymrad.</pre><pre>Det finns kommersiella inslag i kulturutbytet som\r\ndominerar hela kulturlivet i Sverige. Många\r\nbetecknar det som kulturimperialism, som ett\r\nmassivt försök att påtvinga oss livsstilar och idéer\r\noch värderingar som kommer utifrån.</pre><pre>Det finns många som hävdar att en stor del av\r\nungdomarna i dag är historielösa.</pre><pre>Utan tvivel ligger det i politikernas intresse att\r\nkunna utveckla alternativ till den av kommersiella\r\nkrafter dominerade masskulturen. Alternativen är\r\nsådana kulturyttringar som bygger på folks\r\nerfarenheter och folks liv, som utvecklar den\r\nfolkliga nationella kulturen. Den gör det möjligt för\r\nvåra ungdomar att få ett perspektiv på sitt liv som\r\nsträcker sig till det kulturella arvet.</pre><pre>Man kan inte komma ifrån att dessa risker finns.\r\nDet är inte svartmålning om man påpekar det.</pre><pre>Kulturministern säger att vi inte kan satsa hur\r\nmycket som helst på kulturverksamheten. Vi skall\r\ninte spä på inflationen ytterligare. Jag vill hävda att\r\ndet inte är fråga om detta. Regeringens\r\nbudgetproposition riskerar inte att spä på\r\ninflationen. Både 1989 och 1990 räknade\r\nregeringen med en prisuppräkning eller\r\nkostnadskompensation med 4 %. Den verkliga\r\ninflationen i landet var 8,5 % 1989 och 11 % 1990,\r\nvilket innebär en de facto minskning av de medel\r\nsom går till kulturell verksamhet.</pre><pre>Lägger man därtill de negativa effekterna för vissa\r\nkulturyttringar av skatteomläggningen, med ökade\r\nkostnader för resor och hotell, så ser man att en\r\ninstitution som t.ex. riksteatern drabbas speciellt\r\nhårt i den budget regeringen lägger fram.</pre><pre>Anf. 72 STINA GUSTAVSSON (c) replik:</pre><pre>Herr talman! Jag håller med kulturministern om\r\ntvå saker, nämligen att det finns ett starkt och\r\nväxande intresse för kultur och att vi har ett vitalt\r\nkulturliv i vårt land. Men det gäller att göra det\r\nmöjligt för kulturlivet att även framöver vara vitalt.\r\nUtifrån det synsättet har vi i centern framställt vår\r\nkulturbudget.</pre><pre>Sedan något om Riksteatern. Jag hävdar att den\r\nturnéverksamhet som riksteatern bedrivit har varit\r\nett synnerligen värdefullt komplement till den\r\nregionala och lokala teaterverksamheten. Det är en\r\nav anledningarna till att vi i centern även\r\nfortsättningsvis är beredda att stödja den här\r\nkompletteringen.</pre><pre>Kulturministern efterlyste ett enskilt engagemang.\r\nDå ligger det naturligtvis nära till hands att tänka\r\npå sponsringen. Sponsringen ser faktiskt ut att vara\r\nen möjlighet att åtminstone till en viss del finansiera\r\nkulturell verksamhet. Också från näringslivets sida\r\nfinns det ett intresse för kulturen. Det är\r\nnaturligtvis inte fråga om ren oegennytta från\r\nföretagens sida, utan det handlar kanske om att\r\nman vill göra företaget i fråga litet känt i\r\nkulturkretsar. Vi tycker att det är viktigt att det\r\nfinns hållbara normer på det här området, för då\r\nkan faktiskt sponsringen bli en finansieringskälla\r\nsom är till ömsesidig glädje. Om statligt och\r\nkommunalt drivna kulturinstitutioner skall\r\ndelfinansieras genom sponsring, är det särskilt\r\nviktigt att det finns just fasta normer. De metoder\r\nsom tillämpas -- som jag tidigare har nämnt, bl.a.\r\nnär det gäller Operan -- gör att den här\r\nfinansieringsmetoden som sådan kan råka i\r\nvanrykte.</pre><pre>I princip har vi i centern egentligen inte några\r\ninvändningar mot detta med att offentliga\r\nkulturinstitutioner kompletterar sin finansiering\r\nmed stöd från bl.a. näringslivet. Men det behövs\r\nvissa kriterier i det avseendet. Dessa har vi också\r\nredovisat i årets kulturmotion från oss. Det innebär\r\nt.ex. att avtalen skall vara öppna. Det får alltså inte\r\nförekomma något hemlighetsmakeri. Generöst\r\nbetalda mellanhänder måste undvikas. Dessutom\r\nmåste det finnas en klar avgränsning när det gäller\r\nsponsorsåtaganden. Det får inte vara så, att det är\r\nskattepengar som skall utnyttjas när ett\r\nsponsorsåtagande är avslutat.</pre><pre>Slutligen vill jag säga att jag, naturligtvis, avvaktar\r\nsvar på de frågor som jag tidigare har ställt till\r\nkulturministern.</pre><pre>Anf. 73 Utbildningsminister BENGT\r\nGÖRANSSON (s):</pre><pre>Herr talman! Jag börjar med frågan om\r\ninflationen. Det budgetförslag som regeringen\r\npresenterar är ett förslag till en balanserad budget.\r\nSjälvfallet måste också kostnaderna på\r\nkulturområdet vägas in. Även kulturens kostnader\r\när ju en del av samhällsekonomin. För mig är detta\r\nelementärt. Jag inser att en del tycker att sådana\r\npengar inte bör räknas, eftersom kulturen är\r\nnågonting som är nyttigt. Men de pengarna räknas\r\nfaktiskt.</pre><pre>Jag menar att inflationen är förödande för\r\nkulturens verksamheter, för konstnärerna och för\r\ninstitutionerna. Därför måste vi fästa mycket stor\r\nvikt vid inflationsbekämpningen. Den som tycker\r\nannorlunda får göra det. Men då måste man vara\r\nmedveten om att det blir ett spel med t.ex.\r\nkulturarbetarna som insats, och det är någonting\r\nsom jag inte vill vara med på.</pre><pre>Lars Ernestam säger att regeringen har svikit\r\nÖrebro. Vi har sagt att vi får skjuta på detta med\r\nsymfonimusiken. Bl.a. beror det, Lars Ernestam,\r\npå att vi i en uppgörelse under året med landstingen\r\nom länsorkestrarna har åstadkommit en mycket\r\nkraftig ökning. 39 milj. kr. har nämligen tillförts\r\nområdet för att möjliggöra ett mera vitalt och\r\nfördjupat musikliv.</pre><pre>När det gäller uppräkningen av kulturanslagen,\r\nAlexander Chrisopoulos, vill jag säga att den\r\nuppräkningen är större än inflationen. Det är alltså\r\ninte fråga om någon schablonartad\r\nbidragsomräkning. Med ungefär 10,5 % höjs\r\nkulturanslagen i den budget som jag lägger fram.</pre><pre>Merparten av de pengar som anslagits har gått till\r\nmuseer -- bortemot 100 milj. kr.\r\nKonstnärsbidragens realvärde under den här\r\nperioden uppgår till ungefär 41 milj. kr. För\r\nkulturmiljövården gäller 32 milj. kr. Det här är de\r\nstörsta bitarna i fråga om de förstärkningar om 376\r\nmilj. kr. som jag tidigare nämnde. En mycket\r\nkraftig höjning av anslagen har således skett.</pre><pre>Jag avser inte att skryta, Ingrid Sundberg, för att\r\ndölja några kvarstående problem. I själva verket\r\njag denna gång valt att vara utomordentligt\r\nhederlig i min redovisning. Jag säger att det återstår\r\nområden som vi hade velat klara. Men eftersom\r\nriksdagen har möjlighet och är i sin fulla rätt att\r\nfatta beslut som inte överensstämmer med\r\nförslagen i olika budgetpropositioner, har\r\nriksdagen fattat beslut som innebär att de slantar\r\nsom jag hade räknat med att kunna disponera för\r\ndet tredje året redan har förbrukats. Pengarna har\r\ngått till andra ändamål. Den slutsatsen kan det väl\r\nknappast vara kulturministern obetaget att få\r\nredovisa inför kammaren. Jag har ju ett tvång över\r\nmig att redovisa en balanserad budget.</pre><pre>Stina Gustavsson hade några frågor om de\r\nlönebidragsanställda. Jag kan säga att det pågår\r\növerläggningar i regeringskansliet i det\r\nsammanhanget. Det finns problem som måste få en\r\nlösning.</pre><pre>Vidare hade Stina Gustavsson krav på utredningar.\r\nDet gäller t.ex. museiväsendet. Vi möter ofta\r\nsådana krav. Något ironiskt, men vänligt, vill jag\r\nframhålla att jag tycker att ni i centerpartiet verkar\r\nälska att fly in i ett entusiastiskt utredande, vilket\r\nger möjlighet till välvilliga uttalanden. Men för den\r\nskull behöver man inte dra några slutsatser av de\r\nvänligheter som strös omkring.</pre><pre>Ingrid Sundberg och Stina Gustavsson har\r\nmissförstått mig på en punkt. Det gäller frågan om\r\ndet enskilda engagemanget. Jag är medveten om att\r\njag uttryckte mig litet kortfattat på den punkten. Ni\r\ntror med en gång att det handlar om att få enskilda\r\nmänniskor att ge pengar till stadsbibliotek eller\r\nteatrar. Men det var inte sponsring som jag talade\r\nom, utan jag sade att människor måste få möta krav\r\npå sig att faktiskt utnyttja de institutioner som har\r\nskapats. Biblioteket är ett ganska bra exempel på\r\nhur man hanterar sådant här. Jag möter ofta t.ex.\r\nbibliotekarier som frågar: Vad kan bibliotektet\r\ngöra för pensionererna? Vidare säger man att man\r\ninte kan göra någonting för pensionärerna,\r\neftersom man inte har fått några extra anslag för det\r\nändamålet. Sedan definierar man snabbt ett antal\r\ngrupper som var och en för sig fordrar särskilda\r\ninsatser av institutionen, och på det sättet töms\r\ninstitutionen på sina resurser.</pre><pre>Jag tycker att vi skall gå ut och fråga: Vad kan den\r\nstora pensionärsgruppen tillföra biblioteket mitt i\r\nbyn som en resurs där? Hur används biblioteket för\r\nstudieverksamhet och fritidsverksamhet? Hur\r\nförstärker vi denna institution som ändå finns? Det\r\när viktigt att ställa dessa frågor, som en konsekvens\r\nav den kulturpolitik som förs. Annars kommer vi\r\nalltid att ha institutioner som blir ett slags mekanisk\r\nfördelning av skattepengar -- var och en skall ha\r\ntillbaka exakt vad vederbörande har satsat. Men då\r\nvore det enklare att dela ut en bok till var och en.</pre><pre>Inger Sundberg ser detta med En bok för alla som\r\nen stor socialistisk kampanjorganisation. Hon\r\nkonstaterar, och det är litet överraskande för mig\r\natt höra det, att En bok för alla har gjort slut på den\r\nsvenska litteraturen, att den har gjort att det inte\r\nfinns något mera att ge ut som är värdefullt.</pre><pre>Jag har rannsakat mitt minne -- jag har inte\r\nutgivningen klar för mig -- men jag kan bara\r\nkomma på en riktigt socialistisk kampskrift som har\r\ngivits ut. Jag tänker på 1700-talssocialisten och\r\nteoretikern Carl Michael Bellman, vars verk har\r\npublicerats i en fin En bok för alla-upplaga. Jag\r\nförmodar att det är den som avses när det talas om\r\nen socialistisk kampskrift som borde förhindras i\r\nEn bok för alla-upplaga.</pre><pre>Jag för min del känner mycket stor glädje när det\r\ngäller den här boken. Jag har spritt den bland\r\nmänniskor, både barn och ungdomar, som jag har\r\nmött. Jag har sagt att de nu kan läsa Bellman. Men\r\njag inser att Carl Michael Bellman, vid en strikt\r\nkontroll i mitt eget parti, sannolikt skulle lämna ett\r\noch annat att önska. Det gäller då både hans syn på\r\nvardagligt beteende hos medborgare och på\r\nsamhälleligt ansvarstagande. Men jag tycker att det\r\när bra att Bellmanvolymen har givits ut i En bok för\r\nalla-upplaga.</pre><pre>Även i år vill Ingrid Sundberg avskaffa kulturrådet.\r\nDet är tur att hon inte hann göra det innan arbetet\r\nmed Nationalencyklopedin kom i gång.\r\nKulturrådets direktör är i realiteten en av de\r\nbesjälade personerna bakom detta projekt. Det är\r\nju inte en enskild bokförläggare som har varit mest\r\nentusiastisk, utan det råkar vara kulturrådets\r\nföreträdare som nästan maniskt har drivit detta\r\narbete. Han har ringt mig tidigt på morgonen och\r\nsagt med starkt engagemang att vi måste göra\r\nnågonting. I själva verket är Nationalencyklopedin\r\nett exempel på hur en samhällelig organisation som\r\nhar en bestämd uppgift kan ta initiativ, driva\r\ninitiativ och sy ihop privata intressen. Jag\r\nunderskattar inte ett ögonblick värdet av det som\r\ndet privata bokförlaget har gjort -- tvärtom. Jag är\r\növertygad om att det har varit nyckeln till det hela,\r\noch jag är mycket glad för att vi har kunnat få denna\r\nbreda samverkan som har gjort att -- om jag får\r\nanvända en litet tillspetsad formulering -- vi har\r\nkunnat dra fördel av kommersialismens goda\r\negenskaper och verkningar i utarbetandet av\r\nNationalencyklopedin.</pre><pre>Grundbeloppssystemet är naturligtvis inte alls\r\nevigt. Vi har all anledning att se över strukturer och\r\nsystem. Jag är bara angelägen om att det skall\r\nkunna ske på annat sätt än i form av de ständiga\r\nstora utredningarna.</pre><pre>Slutligen till Kaj Nilsson, som tar upp ett mycket\r\nintressant och tankeväckande resonemang om\r\nnatur och kultur. Jag har respekt för det Kaj Nilsson\r\nsäger, men jag tycker ändå att Kaj Nilsson gör det\r\nlitet för enkelt för sig. Han landar man, som så\r\nmånga miljöpartister gör, i föreställningen att\r\nkultur och miljö egentligen är en och samma sak,\r\noch så är det ju inte. Kultur och miljö är varandras\r\nmotsatser, och det måste vi erkänna. Om vi gör det\r\nblir det möjligt att föra en naturmiljöpolitik och en\r\nkulturmiljöpolitik som blir meningsfull. Vad är våra\r\nansträngningar att bevara det odlade landskapet\r\nannat än ett försök att hindra naturen att ta tillbaka\r\ndet som vi en gång har erövrat från naturen? Jag\r\ntror faktiskt att det är nödvändigt att vi ser denna\r\nspänning, att kultur alltid innebär ingrepp på olika\r\nsätt. Det kan konkretiseras på många sätt. Jag\r\nnoterar att Kaj Nilsson avslutar med att säga att\r\ndatorerna egentligen var onaturliga. Ja, där har vi\r\nfaktiskt en konfliktpunkt som är mycket påtaglig.\r\nJag går ibland på de stora teatrarna och\r\nteaterinstitutionerna och på en och annan friteater.\r\nJag ser deras datoriserade ljus- och ljudbord och\r\ntänker på hur det såg ut häromåret. Så ser jag hur\r\nmycket elkraft de kräver under\r\nteaterföreställningarna. Även de är faktiskt en del\r\ni denna spänning mellan natur och kultur, och den\r\ndefinieras inte bort genom att säga att den elkraft\r\noch datorkraft som används av Dramatens ljusbord\r\nskulle vara särskilt ekologisk jämfört med annan\r\ndatorkraft. Det är den faktiskt inte.</pre><pre></pre><pre>\r\nAnf. 74 INGRID SUNDBERG (m) replik:</pre><pre>Herr talman! Låt mig ta detta med pengarna först.\r\nBengt Göransson säger att hans slantar är\r\nförbrukade. Men jag vidhåller att det är riksdagen\r\noch inte Bengt Göransson som bestämmer över\r\nslantarna. Jag måste säga att jag fick mig en\r\ntankeställare i dag när jag hörde att regeringen har\r\nföreslagit 250 miljoner till information om\r\nmedbestämmandelagen. Kunde inte Bengt\r\nGöransson förhandla sig till en tiondel för\r\ninformation om kultur i hela det svenska landet?\r\nDet vore 25 nya friska miljoner.\r\nMedbestämmandelagen är ändå 15 år gammal, men\r\ninom kulturen finns det mycket nyare saker att\r\ninformera om. Det är faktiskt en förhandlingsfråga\r\nmellan statsråden i en regering.</pre><pre>Bengt Göransson gjorde ingen kommentar till hur\r\nman ser på kulturmiljövårdens organisation och en\r\nökad regionalisering, men det kommer väl så\r\nsmåningom. Jag blev kanske också föremål för en\r\nmissuppfattning när det gäller En bok för alla. Det\r\när inte böckerna i sig jag kritiserar. Många av\r\nböckerna som ges ut av En bok för alla i dag är\r\ningen bra litteratur. Det socialistiska i det är att vi\r\nanvänder statsmedel för att subventionera ett visst\r\nförlag när det finns andra, t.ex. pocketböcker, som\r\njag vidhåller numera ofta har ett högre läsvärde än\r\nböckerna från En bok för alla. Jag är också glad för\r\nBellmanboken; det vill jag gärna säga.</pre><pre>Beträffande Nationalencyklopedian vill jag\r\nförutom dem som Bengt Göransson tycker att vi\r\nskall tacka i första hand rikta ett mycket stort tack\r\ntill de vetenskapliga medarbetare som har gjort att\r\nboken har fått den kvalitet som den har. Efter att\r\nha lyssnat till Bengt Göransson kan jag inte säga\r\nannat än att jag med glädje ser fram emot att en\r\ngång i framtiden få läsa boken om\r\nNationalencyklopedins tillkomst i alla dess faser,\r\nmed och utan kulturrådet.</pre><pre>Till sist vill jag beträffande det regionala ansvaret\r\nsäga att Bengt Göransson inte har nämnt någonting\r\nom den framtida utvecklingen för museivärlden,\r\nför teatervärlden ute i landet. Kommer den starkt\r\ncentraliserade styrningen att fortsätta? Jag hade\r\ngärna velat ha svar på den frågan.</pre><pre>Anf. 75 ALEXANDER CHRISOPOULOS (v)\r\nreplik:</pre><pre>Herr talman! Kulturministern säger det självklara\r\natt en budget måste vara balanserad. Självfallet\r\ninstämmer jag i det. Dessutom vill jag säga att varje\r\npartis ambition när de presenterar ett alternativt\r\nbudgetförslag är att budgeten är balanserad.\r\nSjälvklart är också att det naturligtvis inom\r\nramarna för en balanserad budget, beroende på\r\nvilka politiska ideologier vi representerar här i\r\nriksdagen, finns olika prioriteringar av anslagen.\r\nDet gör exempelvis att vårt parti anser att anslaget\r\ntill kulturen bör uppgå till 1 % av statsbudgeten, för\r\nvi tillmäter varje kulturellt ändamål väldigt stor\r\nbetydelse. Regeringspartiet gör andra\r\nprioriteringar. Var kulturen hamnar i\r\nprioriteringshänseende inom den balanserade\r\nbudget som regeringen har presenterat har vi ju fått\r\nveta. Anslaget är enligt vår uppfattning\r\notillräckligt. Det är inte konstigare än så.</pre><pre>Det finns andra exempel. Ingrid Sundberg gjorde\r\nexempelvis jämförelser mellan informationen om\r\nmedbestämmandelagen och anslaget till kulturen.\r\nDet är naturligtvis fritt fram att göra det. Vi gör\r\nandra prioriteringar. Men alla strävar vi alltså efter\r\natt presentera en balanserad budget. Det är den\r\npolitiska, ideologiska målinriktningen i\r\nverksamheten som återspeglas där.</pre><pre>Jag tror att det finns utrymme för en framtida\r\ndebatt här i riksdagen om alla dessa frågor. Det\r\nfinns en mängd motioner på kulturområdet. Jag\r\nkan nöja mig med att notera att kulturministern\r\ndeklarerade den goda viljan att satsa ännu mer på\r\nkulturen. Jag kan också tolka det så att det är\r\nmöjligt att kulturministern inte fått gehör för sina\r\nönskningar från de övriga inom regeringen. Jag\r\nhoppas att vi i övriga partier som deltar i\r\nkulturpolitikens utformning kan hjälpa\r\nkulturministern att korrigera anslagen till kulturen\r\npå väsentliga områden.</pre><pre>Anf. 76 LARS ERNESTAM (fp) replik:</pre><pre>Herr talman! Jag kan fortsätta där föregående\r\ntalare slutade. Jag har nu fått en förklaring till det\r\nkulturministern beskrev som inflationsbrasa. Det\r\nvar alltså en prioriteringsfråga. Min första fråga till\r\nkulturministern gällde just detta: Anser\r\nsocialdemokraterna att osthyveln skall skära hårt\r\noch drabba kulturen när man måste göra\r\nbesparingar? Svaret på den punkten blev alltså ja.</pre><pre>Så kommer vi till detta med prioriteringar. Ingrid\r\nSundberg nämnde en socialdemokratisk\r\nprioritering. Det finns andra av samma typ. För\r\nfolkpartiets del har vi prioriterat några saker i vår\r\nstrama budget. Det är, som jag sade i mitt\r\ninledningsanförande, det glömda Sverige,\r\nbiståndet till världens fattiga och kulturen. Det kan\r\nfinnas ideologiska skillnader i detta. Och jag tror\r\nockså att det gör det. Då får vi konstatera att vi står\r\ndär och att vi gör olika prioriteringar. Vi prioriterar\r\nkulturen olika.</pre><pre>Jag hade i mitt första inlägg ytterligare en fråga. Jag\r\ntog upp den eftersom det är första gången som jag\r\ndebatterar kultur med statsrådet. Jag har alltid varit\r\nengagerad i kulturmiljöfrågor och i\r\nkulturminnesvården. Jag nämnde då att vi i Sverige\r\nhar 1 000 skyddade byggnader. Danmark har 9 000\r\noch Holland har 42 000. Nu kan emellertid dessa tal\r\nkorrigeras. T.ex. kyrkobyggnader var inte\r\nmedräknade, och det finns byggnader som är\r\nskyddade på annat sätt, osv. Men dessa tal säger\r\nändå en hel del.</pre><pre>Jag hade besök av en god vän från Europa som har\r\nsett stora delar av Europa. Han sade: Vad är det\r\nmed Sverige?</pre><pre>Man brukar säga att kyrkan står mitt i byn. I\r\nSveriges medelstora städer står i stället\r\nDomusvaruhuset mitt i byn omgivet av likartad\r\nbebyggelse. Jag undrar vad detta beror på. Beror\r\ndet på att vi hade mindre att bevara? Vi hade trähus\r\nsom brunnit, och vi hade kanske mindre värdefull\r\nbebyggelse, osv. Men vad är det som gör att\r\nkultursynen skiljer sig åt så mycket i Sverige\r\njämfört med andra länder? Det tror jag också är en\r\nideologisk fråga som jag tycker att det skulle vara\r\nintressant att få svar på. Beror det möjligen på, som\r\njag sade i mitt inledningsanförande, att\r\nsocialdemokraterna i socialistisk välvilja ville riva\r\ndet gamla för att skapa något nytt och att man inte\r\nkände starkt för sambandet mellan det gamla och\r\ndet nya? Det vore mycket intressant om jag ändå\r\nfick ett litet svar också på den frågan, vilken kanske\r\nligger litet utanför budgetdebatten men förvisso\r\nhör ihop med kulturdebatten.</pre><pre>Anf. 77 STINA GUSTAVSSON (c) replik:</pre><pre>Herr talman! Jag tycker att kulturministern var en\r\nsmula ironisk när han uttalade sig om centerns\r\nkulturpolitik. Vi i centern tycker faktiskt att\r\nutredandet inte skall vara till för utredandets egen\r\nskull. Jag kan emellertid ta ett exempel.\r\nKulturpolitikens mål antogs redan 1974. Då borde\r\ndet väl ändå vara möjligt att se på kulturpolitikens\r\nmål i backspegeln och se hur de har fungerat men\r\nockså om de behöver förbättras. Den frågan tycker\r\njag att vi skall ställa.</pre><pre>Jag noterar att kulturministern nu ser allvarligt på\r\nde förändringar av lönebidragssystemet som tas\r\nupp i budgetpropositionen och att man arbetar med\r\nfrågan i departementet.</pre><pre>Det var två saker som jag reagerade starkt på i\r\nbudgetpropositionen.</pre><pre>För det första reagerade jag på att regeringen inte\r\nhade brytt sig om att uppmärksamma de problem\r\nsom kulturutskottet tog upp redan förra året,\r\nnämligen de problem som uppstår inom\r\nkultursektorn när reglerna för lönebidrag\r\nförändras, eftersom anställningarna för en stor del\r\nav personalen vid i stort sett alla kulturinstitutioner\r\nhär i landet är baserade på lönebidrag och\r\nnuvarande höga bidragsbelopp.</pre><pre>För det andra undrar jag hur vi på ett vettigt sätt\r\nskall ta hand om de människor som ändå genom\r\nlönebidragssystemet fått ett ofta meningsfullt\r\narbete. Alternativet för dem kanske hade varit\r\narbetslöshet.</pre><pre>Anf. 78 KAJ NILSSON (mp) replik:</pre><pre>Herr talman! Jag tackar för de synpunkter som\r\nkulturministern ger på natur och kultur. Jag\r\npåpekade att det är ett inbyggt motsatsförhållande,\r\nmen att det nu har gått så långt med den stora\r\nbefolkning som världen nu har att man inte kan\r\nfortsätta att låta det ske på det gamla sättet, som\r\ninnebär att man exploaterar naturresurser och\r\nråvaror och förstör miljön på det sätt som nu sker i\r\nt.ex. Mellanöstern. Det finns alltså ett inbyggt\r\nmotsatsförhållande.</pre><pre>Beträffande kulturen vill jag säga att konsten alltid\r\nhar uppfattat naturen på ett varsamt och ödmjukt\r\nsätt, och den pekar genom sina produkter på att\r\nman skall umgås varsamt med naturen. Den\r\nstimulerar till varsamhet. Det är faktiskt vad den\r\nfrämste miljökämpen inom socialdemokratin,\r\nStefan Edman, också pekar på, men det är en mer\r\nkristen moralfilosofisk variant av det här temat.\r\nHan säger att när han går ut och plockar hallon i\r\nskogen upplever han ''kommunion med kosmos''.\r\nDet stimulerar till en verklig varsamhet med\r\nnaturen, och han skulle inte kunna göra en fluga för\r\nnär.</pre><pre></pre><pre>Anf. 79 Utbildningsminister BENGT\r\nGÖRANSSON (s) replik:</pre><pre>Herr talman! Jag har både förståelse och respekt\r\nför de resonemang som Kaj Nilsson för. Jag håller\r\nmed om man inte kan exploatera naturresurser hur\r\nmycket som helst och i vilka former som helst. Men\r\njag tror att måste vara litet försiktig för att komma\r\nundan spänningen. Om jag förstod Kaj Nilsson rätt\r\nmenade han att konsten alltid uppmärksammar\r\nnaturen på ett varsamt sätt. Jag är inte säker på det.\r\nJag är inte säker på att alla konstnärer har ett\r\nvarsamt förhållande till naturen. Jag är rädd för\r\nvissa effekter, och jag har sett vilka effekter\r\nmiljöpartiets ståndpunkt förra året när det gäller\r\nforskningen har fått, då miljöpartiet krävde förbud\r\nmot stöd för sådan forskning som man på förhand\r\ninte visste gynnar hela mänskligheten, alltså ett\r\nförbud mot nyfikenhet, om man inte är säker på att\r\nnyfikenheten gagnar ens innersta vilja.</pre><pre>Konsten måste, paradoxalt nog, också i sina\r\nyttringar få vara destruktiv. Konstens frihet är\r\nfaktiskt central. Det som Kaj Nilsson här säger är\r\natt konstens frihet inte är så central. Han definierar\r\nbort den på ett sådant sätt att detta inte skulle\r\nkunna uppstå. Man jag kan inte utesluta att det kan\r\nfinnas konstnärer som i sin natursyn är destruktiva.\r\nOckså deras verk måste få ställas ut på museer,\r\nmåste fås ses och betraktas. Det är detta som jag i\r\ndetta sammanhang anser är viktigt att notera. Det\r\ngör man nämligen lättare om man erkänner\r\nmotsatsförhållandet och blottlägger problem. Jag\r\ntror personligen på konfrontationens värde, men\r\njag misstror konflikten. Konfrontationen är ofta\r\nproduktiv, och konflikten är i regel destruktiv. Det\r\när skillnad på konfrontation och konflikt. Det är\r\nviktigt att vi konfronterar uppfattningar och tankar\r\nmot varandra och erkänner spänningar och\r\nmotsatser. Också detta kan i vid mening sägas vara\r\nett kulturförhållningssätt.</pre><pre>Lars Ernestam frågade om osthyveln måste drabba\r\nkulturen hårt. Men sanningen är ju att vi\r\nsocialdemokrater 1988 gick ut och sade att vi är\r\nberedda att av våra gemensamma resurser satsa 300\r\nfriska miljoner under den här perioden. De pengar\r\nsom har gått ut är 376 miljoner enligt vårt förslag.\r\nLars Ernestams parti, folkpartiet liberalerna,\r\ntyckte att 300 miljoner var för mycket och föreslog\r\n100 miljoner. Det var Jan-Erik Wikströms stora\r\nutspel i den förra valrörelsen. Det betyder att vi i\r\nvarje fall har varit nästan fyra gånger så bra som\r\nfolkpartiet liberalerna ville vara 1988. Vi har alltså\r\nett resultat att peka på i det stycket.</pre><pre>När det gäller synen på byggnader och annat finns\r\ndet all anledning att vi för ett resonemang om detta,\r\noch jag skall gärna fundera på om vi i Sverige är\r\nmindre benägna att skydda byggnader än andra\r\nländer. Jag kan tänka mig att vi i vissa i delar har en\r\nannan byggnadsteknik som gör att vi inte kan spara\r\nlika många hus som man kan göra på håll. Det kan\r\nspela en viss roll. Vi har en annan geografisk\r\nstruktur. Jag kan tänka mig att vi har en betydligt\r\nbättre redovisning, om vi ser på vårt sätt hantera\r\nnaturens miljöer och om man på motsvarande sätt\r\nskulle göra en granskning. Men jag vänder mig mot\r\nLars Ernestam när han försöker säga att det är\r\nsocialdemokraterna som för att plåna ut minnena\r\nav allt gammalt har rivit. Det är väl inte\r\nsocialdemokrater som har varit direktörer på\r\nÅhléns och som har byggt Åhléns varuhus i Uppsala,\r\ndetta hemska Tempohus. Jag kan inte tänka mig att\r\nÅhléns vid den tidpunkten ägdes av någon aktiv\r\nsocialdemokrat, åtminstone inte någon som satt i\r\nriksdagen. Det vet jag bestämt. Jag kan inte tänka\r\nmig att de som har exploaterat husen -- t.ex.\r\nSkånska Cement, som har demolerat Växjö\r\ncentrum -- har styrts av socialdemokrater. Är det\r\nverkligen så?</pre><pre>Det finns anledning för oss att så här efteråt\r\nfundera över hur man har byggt och vad man har\r\ngjort, men det finns knappast anledning att fundera\r\ni förenklade partipolitiska termer. Det är viktigt att\r\nta ställning till vad vi ville åstadkomma och vad vi\r\nverkligen åstadkom. Detta blir särskilt viktigt när\r\ndet nu är aktuellt med ett EG-samarbete.</pre><pre>I dag kryllar det av trafikdirektörer och\r\nbilföretagsdirektörer som vill ha bort gamla\r\nvärdefulla broar för att våra landsvägar skall kunna\r\nEG-anpassas. Det är sannerligen inte\r\nsocialdemokrater som står främst i ledet och vill ta\r\nbort dessa broar. Det var den socialdemokratiska\r\nregeringen som sade nej till bortforslande av en\r\nsådan bro, som jag har haft möjlighet att ta\r\nställning till. Det finns all anledning för oss att\r\nnyansera debatten, blottlägga problemen och\r\nerkänna att vi också där möter konflikter.</pre><pre>Det finns ju människor som hamnar i den mycket\r\npraktiska konflikten att de önskar sig en snabb\r\ntransport av billiga tomater till den butik i vilken de\r\nhandlar och som de vill ha kvar på den lilla orten.\r\nDessa människor har behov av vägen, och då kan\r\ndetta behov komma i direkt konflikt med ett\r\nbevarandeintresse. Det blir alltså den här typen av\r\nmotsättningar som vi måste leva med och erkänna.</pre><pre>Jag är ledsen, Stina Gustavsson, om jag verkade\r\nironisk när jag uttalade mig med en lätt ironi. Jag\r\nhar ingenting emot översyner. Men när vi tittar i\r\nbackspegeln har vi fått ett ganska gott dokument i\r\nform av den granskning som utfördes i\r\nEuroparådets regi. Det finns anledning att mycket\r\nnoga studera detta dokument och ta vara på också\r\nden kritik som där kommer fram. Jag har pekat på\r\natt tillgängligheten är viktig, men den är inte\r\ntillräcklig som riktningsgivare för kulturpolitiken.\r\nDet krävs också betydande inslag av det som jag\r\nföredrar att kalla för folkbildningsvilja, eller som\r\nandra möjligen föredrar att kalla för missionsvilja.\r\nDet är naturligtvis samma sak i detta sammanhang.\r\nDet handlar om att den intresserade och\r\nengagerade förmås att dela med sig av sitt intresse.\r\nDu som tycker om att läsa böcker har faktiskt ett\r\nansvar för att tala om för andra att böcker är värda\r\natt läsas! Det är ett väldigt viktigt inslag i all\r\nkulturpolitik.</pre><pre>Jag kan med stor glädje konstatera att dagens\r\ndebatt visat att vår enighet uppenbarligen är ännu\r\nlitet större än den tidigare har varit. Vi har olika\r\nsynpunkter på kulturmiljövårdens organisation.\r\nJag är inte beredd att i dag, Ingrid Sundberg, ta den\r\ndebatten. Jag vill gärna fundera över vilka\r\nslutsatser som kan dras och om det skall göras några\r\ninsatser.</pre><pre>Vi kan ha olika meningar om vilken effekt En bok\r\nför alla har haft. För egen del har jag dragit\r\nslutsatsen att den rimliga statliga subvention som\r\nlämnas till En bok för alla har varit tillräcklig för att\r\nhålla i gång och stimulera utgivningen av ett stort\r\nantal pocketböcker. Man har öppnat och stimulerat\r\nen marknad. Det är också ett sätt att förstärka goda\r\nmarknadskrafter där sådana finns, och det anser jag\r\nvara viktigt.</pre><pre>När det gäller frågan om den starkt centraliserade\r\nstyrningen av teater, kan jag inte se att teatrarna är\r\nså starkt styrda. Grundbeloppssystemen är i sig en\r\nschabloniserad bidragsgivning. Problemet med\r\ndessa bidrag är inte att de är styrande på\r\nverksamheten, utan att de alltför starkt fokuserar\r\nintresset på personella tjänster på institutionerna.\r\nDet kan i och för sig vara viktigare att ha ett anslag\r\nsom ger möjlighet att hantera verksamheten. Det\r\när något som vi har anledning att granska, vilket vi\r\nockså skall göra.</pre><pre>Enigheten är dock i långa stycken mycket bred. Jag\r\nnoterar detta, eftersom jag hade anledning att i\r\nhöstas i en artikel, när jag hade ställt frågor till\r\npartiledarna om deras syn på biblioteksavgifter,\r\nkonstatera att ett parti svävade på målet. Moderata\r\nsamlingspartiets ledare var inte främmande för\r\navgifter på utlåning av böcker från biblioteken. Det\r\nfanns en, i vid mening, klar vänstersyn i fråga om\r\nkulturpolitiken, där moderaterna uppenbarligen\r\nstod utanför. Efter att ha lyssnat till Ingrid\r\nSundberg drar jag i dag slutsatsen att Ingrid\r\nSundberg hyser vissa sympatier för denna\r\nvänstersyn när det gäller kulturpolitiken. Jag hälsar\r\nhenne välkommen in i detta breda vänstergäng som\r\ni denna kammare diskuterar kulturpolitiken.</pre><pre>Andre vice talmannen anmälde att Ingrid\r\nSundberg, Lars Ernestam och Kaj Nilsson anhållit\r\natt till protokollet få antecknat att de inte ägde rätt\r\ntill ytterligare repliker.</pre><pre>\r\nEtik, demokrati m.m.</pre><pre>Anf. 80 BARBRO WESTERHOLM (fp):</pre><pre>Herr talman! Jag har valt ämnet etik i politiken,\r\ndärför att jag tror att det är viktigt att inte bara\r\ndiskutera pengafrågor och hur vi skall förändra\r\nvärlden inom olika sektorer. Vi politiker bör ibland\r\nta oss tid och självkritiskt granska vårt sätt att\r\narbeta.</pre><pre>Det reaktioner som framträdde under 1988 års\r\nvalrörelse var tankeväckande. En del av dem som\r\nvar ute på torgmöten och lyssnade på oss politiker\r\ngav då uttryck för synpunkten: Ni politiker bara\r\nlovar och lovar, men vad är era löften värda? Alla\r\npolitiker drogs över en kam. Det spelade ingen roll\r\nvilket parti man tillhörde. Folk såg likadant på\r\nsamtliga politiker.</pre><pre>Valdeltagandet var också lägre än tidigare. De\r\nopionionsmätningar som senare har gjorts pekar på\r\natt väldigt många väljare är osäkra. Man har inte\r\ntagit ställning för eller emot, utan man är en osäker\r\nväljare. Detta ändrade sig dock något vid den\r\nsenaste mätningen.</pre><pre>De politiska partierna tappar medlemmar. Det är\r\nsvårt att engagera folk som fritidspolitiker. Allt\r\ndetta är allvarligt och ett hot mot demokratin. Det\r\nfinns risk för att det blir en snedrekrytering till det\r\npolitiska arbetet. Vi vill ju ha människor som\r\nrepresenterar alla sektorer i samhället. Vår\r\nviktigaste uppgift som medborgare är att välja\r\nledare. Det är också viktigt att de som vi vill ha som\r\nledare verkligen vill ställa upp och att det känns\r\nmeningsfullt för dem att göra en insats.</pre><pre>Vad skall man då göra för att undvika att hamna i\r\nen skev situation, där mandatfördelningen blir sned\r\npå grund av att de som vi egentligen vill ha inte vill\r\nställa upp? Jag tror att det är på sin plats med en\r\nsjälvkritisk granskning. Visst kan man skylla på att\r\nmassmedia inte ger en rättvisande bild, men då\r\nskjuter man problemet på framtiden. Det är\r\nväsentligt att granska hur vi arbetar och beter oss i\r\ndet politiska livet. Hur bär vi oss åt t.ex. när vi vill\r\nnå makten? Vi vill ju ha makt och, det är inte något\r\nkonstigt med det. Det är i maktposition som man\r\nhar den största möjligheten att genomdriva sina\r\npolitiska program. Går vi ut med löften som inte\r\nkan förverkligas? Kommer vi med svepande\r\npåståenden som allmänheten avslöjar som\r\ngrundlösa? Tar vi vara på makten så att vi utövar\r\nden för människornas skull och inte för den egna\r\nkarriärens och bekvämlighetens skull?</pre><pre>Som politiker har man att fatta beslut i frågor\r\nsom rör människors liv, hälsa och tillvaro. I det\r\nutskott som jag är ledamot av behandlas frågor som\r\nrör människor från moderlivet till graven. Detta är\r\ni allra högsta grad frågor av etisk natur. Det gäller\r\ndå att sätta sig in i olika gruppers situation så att\r\nman inte fattar beslut som medför att människor far\r\nilla.</pre><pre>I detta utskott fattas också beslut som inverkar på\r\nindividens frihet. Hur långt skall vi som politiker gå\r\nnär det gäller att dona och styra över människors\r\ntillvaro? Just folkhälsofrågor är ett typiskt exempel\r\npå detta. Det finns delade meningar om hur långt vi\r\nskall gå i restriktionspolitik beträffande tobak och\r\nalkohol. Det finns all anledning att fundera över\r\ndetta.</pre><pre>Det handlar också om politikerns eget sätt att leva.\r\nDet ställs större krav på politiker än på andra. Det\r\nställs större krav över huvud taget på människor\r\nsom bekläder höga poster i vårt samhälle. Ledare i\r\nvårt samhälle har fått lämna sina poster för\r\nförseelser som kanske inte är juridiskt felaktiga,\r\nmen som i denna allmänna folkopinionen är\r\nfelaktiga. Det finns anledning att fundera på och\r\nsjälvkritisk granska hur vi beter oss.</pre><pre>Det jag har framfört i olika sammanhang är behov\r\nav etiska principer för det politiska arbetet, i likhet\r\nmed vad andra yrkesgrupper har: civilingenjörer,\r\nadvokater, läkare m.fl. När jag har framfört den\r\nhär idén har jag mött motstånd: Behövs inte, det\r\nfungerar ju med massmedias kritiska granskning,\r\nmed allmänhetens uttryck i allmänna val för vilka\r\nman vill satsa på. Man säger att politiken blir\r\nmycket tråkigare. För mig låter detta precis som ett\r\ndeja vu-fenomen från 60-talet, när läkarkåren\r\narbetade fram etiska principer för prövning av\r\nbehandlingsmetoder på människa. Det hette:\r\nBehövs inte, det går bra ändå, det stryper\r\nforskningen, som blir mindre idérik. I dag tror jag\r\ninte att det är någon som vill bli av med de etiska\r\nprinciper som då skapades för det kliniska arbetet.</pre><pre>Att ta fram etiska principer tar tid och det fordras\r\nett forum inom vilket man gör det. Andra\r\nyrkesgrupper har fackförening, yrkesförening eller\r\nintresseförening som har kunnat fånga upp idén och\r\narbeta vidare på den. Jag har funderat mycket på\r\nhur man får i gång detta. Vi har haft litet\r\ndiskussioner i kammaren om det. Jag tror att vi\r\nbehöver en grupp sammansatt av politiker från\r\nolika partier och med olika politisk erfarenhet från\r\nkommunalt och landstingskommunalt arbete samt\r\nfrån rikspolitiken. Det behövs någon som håller i\r\ndetta.</pre><pre>I den motion jag har väckt i år har jag fört fram\r\nriksdagens talman som en sådan person som skulle\r\nkunna sparka i gång detta arbete. Det var något\r\nsvårt att formulera klämmen i den motionen, för\r\nriksdagen brukar inte uppdra åt talmannen att göra\r\nsaker och ting. Men det är alltså andemeningen i\r\nmotionen. Jag vet att vår talman, Thage G\r\nPeterson, kommer att ha ett möte framöver som jag\r\nhoppas är just detta startskott.</pre><pre>Det finns flera motioner i samma riktning. Jag har\r\ninte läst dem, utan bara sett rubrikerna. Det finns\r\nett par förslag om en bok, något ytterligare förslag\r\nom etiska principer. Själv tror jag att dessa med\r\nnödvändighet måste bli ganska allmänna. Men låt\r\noss diskutera formen. Jag tycker att det är fint om\r\nprocessen kommer i gång.</pre><pre></pre><pre>Anf. 81 HUGO HEGELAND (m):</pre><pre>Herr talman! I går introducerade statsministern ett\r\nnytt sätt att kommunicera här i kammaren. Han\r\nbad sålunda Carl Bildt att genom att endast röra på\r\nläpparna svara på en fråga han ställde. Det betyder\r\ngivetvis att statsministern ville gå över till labiologi i\r\nstället för talspråk. Om vi gjorde det genomgående,\r\nskulle riksdagsstenograferna bli överflödiga liksom\r\ninspelningsbanden, och det vore ju synd. Jag skall\r\ndärför inte gå över till labiologi i mitt anförande,\r\näven om det i och för sig kunde vara motiverat med\r\ntanke på att vi som talar för etik i politiken tycks\r\ntala för döva öron.</pre><pre>När jag fick se talarlistan reagerade jag givetvis,\r\neftersom jag hade placerats på andra plats. Regeln\r\när ju att det största oppositionspartiets talesman får\r\ninleda debatten. På min fråga vadan denna\r\nnyordning svarade riksdagsdirektören att man inte\r\ntyckte att det var lämpligt att två folkpartister\r\ntalade i följd. Och då kom man på idén att placera\r\nmig mellan dessa båda ledamöter. Mot detta kan\r\njag givetvis inte ha någon invändning -- att inramas\r\nav två begåvade och charmfulla kvinnor. Det kan\r\nju tänkas att några lockas tro att denna förnämliga\r\ninramning motiveras av det innehåll jag förväntas\r\nge debatten.</pre><pre>Jag talade redan i förra årets allmänpolitiska debatt\r\nom behovet av etik i politiken. Men gensvaret blev\r\nminst sagt svagt. Jag tillhörde dem som föreslog att\r\nman skulle låta utarbeta en handbok i etik för\r\npolitiker. Men när jag läste konstitutionsutskottets\r\nyttrande, upptäckte jag till min stora förvåning att\r\nman avstyrkte min begäran. Motiveringen för\r\ndenna avstyrkan tycker jag är minst sagt obetalbar.\r\nDärför skall jag återge den: ''Enligt utskottet skulle\r\nav statsmakterna initierade eller utfärdade\r\nregelsamlingar av det slag som föreslås i\r\nmotionerna K257 och K226 kunna uppfattas som\r\nredskap för försök att på ett otillbörligt sätt påverka\r\npartiernas inre liv.'' Detta står på s. 23 i\r\nkonstitutionsutskottets betänkande nr 1. Jag tycker\r\ndetta är en helt fantastisk motivering. Den står\r\nunder all kritik.</pre><pre>Som Barbro Westerholm nämnde finns det\r\nregelsamlingar i yrkesetik för ett flertal\r\nyrkesgrupper: läkare, domare, advokater,\r\njournalister, bankmän och även företagare. Ingen,\r\nmig veterligt, har kommit på idén att uppfatta dessa\r\nregelsamlingar som redskap för försök att på ett\r\notillbörligt sätt påverka dessa yrkesgruppers inre\r\nliv.</pre><pre>Man kan peka på att för behovet av etiska regler\r\ntalar det växande misstroendet till politiker. Jag har\r\ntidigare nämnt en studie om allmänhetens attityder\r\ntill politiker under åren 1973--1980. Där\r\nkonstaterade Torsten Österman att förtroendet\r\nunder denna period hade minskat med mer än\r\nhälften. År 1987 konstaterade Sören Holmberg och\r\nMikael Gilljam i studien Väljare och val i Sverige\r\natt 66 % av de tillfrågade instämde i påståendet att\r\npartierna bara är intresserade av folks röster och\r\ninte av folks åsikter, mot 46 % år 1968. Det var en\r\nklar ökning från 46 till 66 %.</pre><pre>Man har också mätt det s.k. politikerföraktet\r\ngenom att fråga om de som sitter i riksdagen och\r\nbeslutar tar hänsyn till vad vanligt folk tycker och\r\ntänker. 1968 trodde 37 % av de svarande att\r\nriksdagsledamöterna negligerade dem. I\r\nvalundersökningen 1985 hade denna siffra nästan\r\nfördubblats. Det betyder att blott en tredjedel av\r\nde tillfrågade uttalade sitt förtroende för politiker i\r\nallmänhet.</pre><pre>Politikers beteende har länge debatterats i\r\nmassmedierna. Låt mig återge bara ett inlägg. Jag\r\nhar en uppsjö av inlägg, för jag har följt den här\r\nfrågan. Det är inte ett av mina huvudintressen. Jag\r\nbrukar ju säga att nihl humani a me alienum puto,\r\ndvs. intet mänskligt är mig främmande, och man\r\nkan inte bara syssla med ekonomi, politik och\r\nskatter. Man kan även tycka om andra saker, t.ex.\r\netik. Det inlägg jag tänkte återge var skrivet av vår\r\nförre partiledare Ulf Adelsohn. Han skrev en\r\nkrönika i Aftonbladet den 21 mars 1988:</pre><pre>''Det finns, mig veterligt, ingen annan yrkesgrupp\r\nsom smutskastar varandra som politiker. Och som\r\nsedan visar upp ett förvånat ansikte över att en stor\r\ndel av gyttjan faktiskt också stänker på den som\r\nkastar.''</pre><pre>Nu är, som en del kanske vet, frågan om etik\r\ngammal. Den diskuterades redan i det antika Aten.\r\nDå hade man inte vare sig partier eller kandidater,\r\nkommunfullmäktige eller parlament. Medborgarna\r\nstyrde sig själva och folkförsamlingen bestod av\r\nminst 5 000, de lagstiftande av 1 000 och själva\r\nfolkdomstolen av 500 personer. Ändå fylldes\r\nmedborgarnas dag av politisk verksamhet. De hade\r\ninte tid med förvärvsarbete och de åtnjöt för övrigt\r\narvode. I den här situationen ställde Platon i\r\ndialogen med Protagoras, som ni säkert aldrig har\r\nhört talas om, frågan om inte statskonsten bör\r\nanförtros några få, som kan bli skickliga: ''Bör den\r\ninte liksom läkekonsten'' -- de hade etikregler\r\nredan på den tiden -- ''och andra yrken kräva en\r\nutbildning, så viktig som den är?'' Nej, svara\r\nProtagoras, det går inte, ''för Statskonsten skall\r\nbestå av försynthet och rättvisa, dvs. man beter sig\r\nanständigt och fredligt mot varandra och håller\r\növerenskommelser. Denna politiska dygd är något\r\nsom alla måste besitta, annars kan inte en stat bestå\r\ni längden. Frånvaron av etik och moral leder till\r\npolitikens korruption och populism.''</pre><pre>Denna uppfattning gäller givetvis än i dag. Därför\r\nvore det mycket lämpligt att vi satte i gång och\r\nformulerade några etiska regler, som vore liksom\r\nord på vägen för riksdagsledamöter och även för\r\nandra politiker och över huvud taget för alla som\r\nsysslar med politik. Vi är väl alla eniga om att det\r\nnuvarande tillståndet är allt annat än\r\ntillfredsställande.</pre><pre>Det intressanta är att kulturutskottet, som\r\nverkligen för en stillsam och anständig debatt, nu\r\nuttalat sig rätt positivt om motionerna om etik. I\r\ninledningen till läroplanen för grundskolan 70 står\r\ndet följande:''Skolan skall därför utveckla sådana\r\negenskaper hos eleverna som kan bära upp och\r\nförstärka demokratins principer om tolerans,\r\nsamverkan och likaberättigande mellan\r\nmänniskorna. Att väcka respekt för sanning och\r\nrätt, för människans egenvärde, för människolivets\r\nokränkbarhet och därmed för rätten till personlig\r\nintegritet är en huvuduppgift för skolan.''</pre><pre>Herr talman! Det är även en huvuduppgift för\r\nriksdagen!</pre><pre>Anf. 82 BIRGIT FRIGGEBO (fp):</pre><pre>Herr talman! Först ber jag att få tacka Hugo\r\nHegeland för komplimangen.</pre><pre>Uppladdningen inför höstens val pågår ju för fullt.\r\nPartierna lägger upp sina strategier och väljer\r\nvalteman, putsar argumenten och pejlar in\r\nstämningar i valmanskåren. Samtidigt ser vi att en\r\nstor del av väljarna fortfarande varken vill eller kan\r\nutse bästa parti. Partierna har svårt att engagera\r\nnya medlemmar och undersökningar redovisar ett\r\nväxande misstroende mot uppfattningen att det går\r\natt påverka utvecklingen genom att rösta i valet. I\r\nvissa kretsar är misstroendet så stort att det ligger\r\nsnubblande nära att man ifrågasätter vårt\r\ndemokratiska system över huvud taget. Det går inte\r\natt komma ifrån att partierna och det politiska livet\r\när en krisbransch.</pre><pre>Jag skall travestera en gammal välkänd kunglig fras\r\nhär i kammaren: Politikernas och de politiska\r\npartiernas förhållande till väljarna är inte gott. Det\r\nmåste vi göra någonting åt. Ansvaret för\r\ndemokratin, dess spelregler och anseende, har vi\r\ngemensamt. Mot denna bakgrund skulle jag vilja\r\ngranska den socialdemokratiska plattformen inför\r\nvalet och 90-talet. Den innehåller en mängd vackra\r\nord och målsättningar för framtiden, men saknar i\r\nstort sett konkreta förslag. Några gånger bränner\r\ndet emellertid till ordentligt. Det är i\r\nsammanfattningarna efter varje avsnitt. De är\r\nockså för säkerhets skull understrukna. De är alltså\r\ndet viktigaste i plattformen. Vad är det som\r\nsocialdemokraterna anser vara viktigast? Jo, till\r\nsynes att kasta skit på motståndarna. Det\r\npresenteras ett antal s.k. skiljelinjer i svensk\r\npolitik. På ena sidan står socialdemokraterna för\r\ndet goda och på den andra ''dom som'' vill förstöra.\r\nAlla andra politiker dras för säkerhets skull över en\r\nkam. Problemet för socialdemokraterna är att det\r\nonda som de anklagar andra partier att vilja arbeta\r\nför har socialdemokraterna själva i varierande grad\r\nåstadkommit. Anfall är bästa försvar, heter det,\r\noch mycket riktigt har Ingvar Carlsson aviserat att\r\nsocialdemokraterna skall spela på de borgerliga\r\npartiernas planhalva. Men vi skall se till att det inte\r\nblir på det sättet. Socialdemokraterna skall pressas\r\ntill att försvara sitt fögderi i den egna målgården.</pre><pre>I plattformen säger socialdemokraterna att de vill\r\nha full sysselsättning, medan de andra -- oklart\r\nvilka -- vill använda arbetslösheten som medel i den\r\nekonomiska politiken. I själva verket är ju\r\nresultatet av den socialdemokratiska politiken att vi\r\nnästan aldrig har haft en så brant backe utför som\r\njust nu. Varslen haglar över den svenska folket, och\r\nvarje gång som Ingvar Carlsson öppnar munnen för\r\natt garantera sysselsättningen försvinner ytterligare\r\nhundratals arbeten. Den största arbetslösheten\r\nunder de senaste decennierna har vi haft under\r\nsocialdemokratiska regeringar, 1972 och 1983. Och\r\nvi kommer att få det nu också.</pre><pre>I plattformen sägs vidare att socialdemokraterna\r\narbetar för medborgarnas och löntagarnas Europa\r\noch att de andra -- oklart vilka -- enbart arbetar för\r\nföretagens och kapitalets Europa. Egentligen var\r\ndet den ekonomiska krisen, ränte- och\r\nkapitalkrisen i höstas, som fick socialdemokraterna\r\natt vända på klacken i EG-frågan. I varje fall har\r\nfolkpartiet liberalerna en lång tid arbetat för\r\ninträde i EG utifrån ett mycket bredare perspektiv.</pre><pre>I en annan understruken mening sägs att\r\nsocialdemokraterna genom politiska beslut skall\r\nstimulera ekonomisk utveckling och åstadkomma\r\nen rättvis fördelningspolitik, medan de andra --\r\noklart vilka -- vill öka klyftorna genom att minimera\r\npolitikens verkningskrets. I själva verket har\r\nsocialdemokraterna just genom sina politiska\r\nbeslut under 80-talet åstadkommit den mest\r\nfantastiska och orättvisa fördelning som vi har\r\nskådat på länge. Tillväxten är inte längre någon\r\ntillväxt utan en tillbakagång. Vi har också fått en\r\nökande andel förtroendemän som t.o.m. hoppar av\r\nsina förtroendeuppdrag under löpande\r\nmandatperiod. De känner sig maktlösa och kan inte\r\nstyra systemet. Det politiska systemet har blivit\r\növerlastat. I det läget ropar socialdemokraterna på\r\nmer politik samtidigt som regimer som har\r\ntillämpat genompolitiserade system faller runt om i\r\nvärlden.</pre><pre>Vidare sägs det att socialdemokraterna vill att\r\nvälfärden skall gälla alla, medan de andra -- oklart\r\nvilka -- vill att vård, omsorg och utbildning skall bli\r\nberoende av enskilda människors ekonomi. I själva\r\nverket är det ju socialdemokraterna som har infört\r\nsystemet med att penningen avgör om man skall få\r\nvård och omsorg. I dag tvingas många gamla och\r\nsjuka att själva betala sina operationer. Det är bl.a.\r\nsocialdemokraternas hårdnackade motstånd mot\r\nstatsbidrag till privata alternativ som har tvingat\r\nfram penningen i välfärden.</pre><pre>Herr talman! Här ser vi att resultatet av den\r\nsocialdemokratiska politiken på punkt efter punkt\r\när just den som de varnar för att andra vill införa.\r\nDet är nu hela sju månader kvar till valet och redan\r\nhar smutsen börjat drypa ur den\r\nsocialdemokratiska valpropagandan. Jag undrar\r\nhur det skall se ut fram i augusti och september.</pre><pre>Det har väckts ett antal motioner till årets riksmöte\r\nom behovet av något slags framförhandlade\r\nantagna etiska regler i politiken. Även om jag\r\nsympatiserar med syftet tror jag inte att det är så\r\nlätt att åstadkomma någonting. Jag tycker att det\r\nvore bra om några på eget initiativ försökte lägga\r\nfram ett förslag om hur sådana etiska regler skulle\r\nkunna se ut. Däremot har vi oavsett sådana regler\r\nnaturligtvis ett ansvar för att upprätthålla ett\r\nanständigt förhållningssätt gentemot väljarna.\r\nYtterst handlar det ju om legitimiteten i vårt\r\ndemokratiska system. Här måste det omedelbart\r\nbli en självsanering. Det gäller att inte lova mer än\r\nvi tror att vi kan hålla, t.ex. beträffande den sjätte\r\nsemesterveckan och föräldraförsäkringen. Vidare\r\ngäller det att inte undanhålla väljarna svåra frågor,\r\nt.ex. skattereformen 1988, att inte anklaga\r\nvarandra för att ha som målsättning att göra Sverige\r\nsämre, vilket har skett i t.ex. 90-talsplattformen, att\r\ninte anklaga varandra för att ha kroppsliga eller\r\nsjälsliga defekter, t.ex. felprogrammerade hjärnor,\r\natt försöka att göra hederliga jämförelser mellan de\r\nolika partiernas alternativ och erkänna att inget\r\nparti, inte ens socialdemokraterna, ensamt kan\r\ndiktera politiken ens efter valet.</pre><pre>Vi i folkpartiet liberalerna har 1988 års valrörelse\r\ni färskt minne. Vi har som ett centralt inslag i vår\r\nvaluppläggning att fortsätta vår strategi från förra\r\nvalet och att göra så gott vi kan för att vara så ärliga\r\nsom det över huvud taget är möjligt emot väljarna.\r\nVill och kan socialdemokraterna anta denna\r\nutmaning, Torgny Larsson?</pre><pre></pre><pre>Anf. 83 TORGNY LARSSON (s):</pre><pre>Herr talman! Det har blivit populärt att tala om\r\netik och moral, t.o.m. så populärt att somliga\r\npolitiker åker land och rike runt och uppträder som\r\nnågot slags etik- och moralexperter. På mig ger det\r\nett intryck av att man har funnit en ny nisch som\r\nman nu kan utnyttja, en inmutning som man\r\nhoppas skall ge politisk utdelning. Man försöker\r\nlyssna på vad som är populärt i tiden och sedan säga\r\nnågra kloka ord med anledning av det.</pre><pre>Det som slår mig när jag lyssnar på sådant tal av\r\npolitiker är att kvaliten är mycket växlande.\r\nSomliga besitter utan tvivel mycket kunskap och\r\nsäkert också engagemang och är väl allt värda att\r\nlyssna till. Andra förefaller enbart vilja surfa på en\r\npopulär våg. Man uttrycker sig vagt och oprecist\r\nsamtidigt som man försöker nämna något om så\r\nmånga ämnesområden och företeelser som möjligt.\r\nMan moraliserar gärna över andra politiker\r\nsamtidigt som man är mycket försiktig med att\r\nprecisera vad man själv står för. Att göra så är\r\nnaturligtvis till skada för demokratin. Det\r\nundergräver förtroendet för politikerna. Det finns\r\nall anledning för alla politiker och företrädare för\r\nalla partier att tänka efter i det avseendet.</pre><pre>Risken är att politiken och demokratin skadas och\r\natt människors tilltro till möjligheten för\r\ndemokratiskt valda organ att fatta beslut minskar.\r\nDet hör till mönstret att framställa sig själv som en\r\nsom står över vanlig futtig partipolitik och som inte\r\nägnar sig åt s.k. käbbel.</pre><pre>Jag råkade i dag få se en artikel i tidningen Dagen\r\nifrån i går, den 6 februari. Där skriver Sveriges\r\nenligt senaste SIFO-undersökningen mest populäre\r\npartiledare, det brukar ju växla, bl.a. så här: ''Jag\r\ntror faktiskt att de partier kommer att klara sig bäst\r\nnu på upploppet, som inte ser det som sin primära\r\nuppgift att förklara alla andra partier för missfoster\r\noch eländets institutioner.'' Det är mycket\r\nintressant att läsa fortsättningen på Alf Svenssons\r\nartikel. I fortsättningen handlar den bara om vilka\r\neländets institutioner miljöpartiet och\r\nsocialdemokraterna är. Förslagen på vad man\r\nsjälva skall göra är mycket vaga.</pre><pre>Jag har valt att citera detta som ett exempel på vad\r\njag menar. Jag är övertygad om att detta sätt att tala\r\noch skriva är till skada för demokratin. Det är en\r\nsak att partier kan ha växlande framgångar i val.\r\nDet får man naturligtvis bära med jämnmod inom\r\nalla partier, men det är värre att politiken råkar i\r\nvanrykte. Därför måste partier och politiker så\r\nlångt som möjligt vara tydliga i sitt budskap. Det\r\nger naturligtvis respekt i längden, och det är\r\nframför allt ett uttryck för god etisk hållning.</pre><pre>Det förpliktar när politiker talar om etik och moral.\r\nFrågan är alltid om man själv uppfyller de krav man\r\nställer på andra.</pre><pre>I det senaste valet kunde vi konstatera att\r\nvaldeltagandet hade sjunkit. I vissa valdistrikt\r\nt.o.m. mycket kraftigt, ända ner mot 60 % på sina\r\nhåll. Även om detta, jämfört med många andra\r\nländer, är ett högt valdeltagande måste dessa\r\ntendenser till sjunkande deltagande tas på allvar.\r\nPolitiken måste upplevas som angelägen för\r\nmedborgarna. Därför måste ökade krav ställas på\r\ntydlighet och saklighet.</pre><pre>Jag sade förut att det har blivit populärt att tala\r\nom etik och moral. Även om man inte tagit de\r\norden i sin mun så ofta tidigare har naturligtvis\r\npolitiska frågor och politiker gett uttryck för en\r\netisk hållning. Då tänker jag inte bara på frågor\r\nsom har med exempelvis alkohol, droger,\r\nsamlevnad och strafflagstiftning att göra. När man\r\nverkat intensivt från flera partier för att vårt land\r\nskall ge minst 1 % av bruttonationalinkomsten i u-\r\nlandsbistånd är det naturligtvis ett uttryck för en\r\nbestämd etisk hållning. Inte minst nu när ekonomin\r\nkärvar är det nödvändigt att inte sväva på målet.\r\nInom ett par år bör varken Östeuropahjälpen eller\r\nkostnaderna för asylmottagningen betalas från\r\nbiståndsbudgeten utan med andra medel.</pre><pre>En annan fråga som i högsta grad är en moralfråga\r\när ju vapenexporten. Detta gäller inte minst nu när\r\nkrig råder i Mellanöstern. Då finns det anledning\r\natt ägna många tankar åt etiken i de\r\nsammanhangen.</pre><pre>Det är som sagt många som talar om etik och moral,\r\nmen det är inte säkert att den som ofta tar de orden\r\ni sin mun är den som mest ger uttryck för god etik.\r\nNär vi socialdemokrater har talat om fördelnings-,\r\nskatte- och välfärdspolitik genom hela vår historia\r\nhar det naturligtvis i allra högsta grad en\r\nvärderingsmässig sida. Det handlar om vad som är\r\nrättvist och vad som är orättvist.</pre><pre>Det var mycket intressant att lyssna till vad Birgit\r\nFriggebo hade att säga. Hon nämnde ett antal\r\nexempel på en dålig etisk hållning. Jag lyssnade\r\nmed spänt intresse för att höra från vilka partier\r\nhon skulle ta exempel. Jag förväntade mig faktiskt\r\natt det skulle komma exempel från något annat\r\nparti, men även om jag hör en aning dåligt kunde\r\njag i alla fall inte uppfatta annat än att\r\nsocialdemokraterna står för allt elände. Hon kunde\r\ninte hitta ett enda exempel på att något annat partis\r\nföreträdare uttryckte sig på ett etiskt sämre sätt.\r\nDet var enbart socialdemokraterna. Jag tycker att\r\ndet är litet beklagligt att vi skall föra debatten på\r\ndet sättet. Jag tror inte ett ögonblick att vi\r\nsocialdemokrater kan slå oss för bröstet och säga att\r\nvi är bättre än företrädare för alla andra partier när\r\ndet gäller en god etisk hållning. Vi har alla\r\nanledning att granska oss själva. Jag skulle utan\r\ntvekan kunna nämna exempel även på folkpartister\r\nsom uttryckt sig oetiskt, men jag avstår från att göra\r\ndetta.</pre><pre>Jag vill avsluta med att ställa en fråga till Birgit\r\nFriggebo: Är det bara socialdemokraterna som\r\nhandlar fel?</pre><pre>Anf. 84 HUGO HEGELAND (m) replik:</pre><pre>Herr talman! Jag reagerade mycket starkt mot\r\nTorgny Larssons framställning att vi som nu talar\r\nom etik i politiken gör detta därför att det har blivit\r\npopulärt. Det är det visst inte för det första. För det\r\nandra tycker jag verkligen att det är ett uttryck för\r\nmisstroende att tro att man engagerar sig i en sak\r\nbara för att det är populärt. Sedan fortsätter Torgny\r\nLarsson och säger att detta agerande i sin tur\r\nundergräver förtroendet för politikerna. Det är\r\negentligen en fantastisk argumentering. Jag\r\nbestrider bestämt att det är på det sättet. Jag skall\r\nbe att få tala om att det hittills har varit mycket\r\notacksamt att tala om etik eller moral, vilket man\r\nnu vill använda, grekiska eller latin -- det betyder ju\r\nsamma sak.</pre><pre>Jag vill inte gå in på de olika partierna. Inget är\r\nbättre eller sämre än de andra, utan vi felar givetvis\r\nalla. Vi lockas med i en mycket tråkig debatt. Birgit\r\nFriggebo erinrade om att vi i förra valrörelsen fick\r\nhöra att Bengt Westerberg hade en\r\nfelprogrammerad hjärna. Men i dag sade plötsligt\r\nAllan Larsson att Bengt Westerberg måste vara en\r\nklok karl, eftersom han inte ville bli finansminister\r\ni en borgerlig regering. Jag trodde naturligtvis att\r\nAllan Larsson då skulle säga att det måste bero på\r\natt han hade en felprogrammerad hjärna. Men\r\ntydligen har man ändå tagit intryck av den kritik\r\nsom framför allt Barbro Westerholm har riktat mot\r\ndet talesättet.</pre><pre>I gårdagens debatt sade t.o.m. Torgny Larssons\r\npartiledare att han hoppades på en anständig debatt\r\ninför valet. Nu tror man att det kommer att bli en\r\nverklig smutsig valrörelse. Därför är det mer än\r\nnågonsin motiverat att vi skärper oss.</pre><pre>Och tänk, Torgny Larsson och alla andra, om vi\r\nhade samma villkor inom politiken som vi har inom\r\nnäringslivet! Du får bara tala för din egen produkt,\r\ndu får inte tala nedsättande om konkurrenternas\r\nprodukter -- och ännu mindre uttala dig\r\nnedsättande vid annonsering.</pre><pre>Om vi koncentrerade oss på att tala om vår egen\r\nprodukt, och givetvis framhålla hur bra den är, så\r\nskulle man slippa den här tråkiga debatten där man\r\ndels rider på ord, dels gör allt för att misstolka vad\r\nen motståndare säger. Nu får vi naturligtvis höra att\r\ndet är helt verklighetsfrämmande att tro att man\r\nbara kan tala för det egna partiet. Men om man vill\r\natt människornas skall rösta på det egna partiet,\r\nmåste det givetvis finnas många bra saker att säga\r\nom detta parti. Jag tror faktiskt att det skulle öka\r\nintresset bland folket, om var och en redogjorde för\r\nvar partiet står i olika frågor och om vi avstod från\r\nkritiken av andra. Den kritiken skulle\r\nmedborgarna stå för. Genom nyhetsmedierna, och\r\nmassmedierna över huvud taget, får man ju mycket\r\ngod information om svagheterna i de olika\r\npartiernas program. Därvidlag har även\r\ntidningarnas ledare, tycker jag, blivit mer och mer\r\nobjektiva.</pre><pre>Anf. 85 BIRGIT FRIGGEBO (fp) replik:</pre><pre>Herr talman! Det var litet lustigt att Torgny\r\nLarsson tog åt sig när det gällde de här fem\r\navslutande frågorna om förhållningssättet. En del\r\nav dem var så pass allmänna att de faktiskt kunde\r\nha riktats till alla partier. Vi gör naturligtvis alla\r\növertramp i stridens hetta; ingen kan säga sig vara\r\nhelt fri från fel.</pre><pre>Men frågan är hur man i grunden lägger upp sin\r\nvalrörelse. Vi har i folkpartiet liberalerna i vårt\r\nmaterial -- utbildningsmaterial, konferenser,\r\ndiskussioner osv. -- särskilda punkter om detta. Hur\r\närliga och öppna skall vi vara också med baksidorna\r\nav vår politik, nämligen det som skall finansieras\r\noch det som behöver omstruktureras? Eller skall vi\r\nbara visa fram de ljusa sidorna?</pre><pre>Vi förde den politiken i 1988 års val; jag tror att\r\ningen kan ifrågasätta det. Trots att det kanske inte\r\nvar så lyckosamt, så tror vi att det på längre sikt\r\nbetalar sig att fortsätta med den uppläggningen.\r\nHar socialdemokraterna -- frågan kan kanske också\r\nställas till de andra partierna -- samma uppläggning,\r\nnämligen att ha som en grund i strategin att man\r\nutgår från detta?</pre><pre>I folkpartiet är vi inte felfria. Jag har sagt många\r\ngånger att när det gick dåligt för oss i 1982 års val,\r\nhade vi en haverikommission där vi öppet beskrev\r\nalla de fel och brister som hade förekommit i\r\nfolkpartiet under den tiden. Runt om skrattade\r\nman åt oss, men vi tyckte att det var viktigt att rensa\r\nut det som kanske inte var så bra. Och därefter har\r\nvår målsättning varit att försöka vara så ärliga som\r\nmöjligt.</pre><pre>Jag skulle önska att vi alla kunde komma fram till\r\nett tillstånd där vi hade den målsättningen. Då\r\nskulle vi inte ibland behöva -- även vi som önskar en\r\nbättre tingens ordning -- gå ut med det litet grövre\r\nartilleriet för att över huvud taget få plats i medier\r\noch på andra ställen.</pre><pre>Jag skulle nu bara vilja ta upp en punkt. Det\r\nhandlar om det som vi bl.a. har fått höra i dag på\r\nförmiddagen. Allan Larsson går tillbaka tio år i\r\ntiden och talar om de borgerliga partierna. Vi har\r\nfått betyg av väljarna när det gäller den politik som\r\nfördes då. Men han säger också: Det borgerliga\r\nalternativet -- var är det? Det säger han utan att tala\r\nom att socialdemokraterna själva inte kan säga: Vi\r\ngaranterar till punkt och pricka att allt det vi går ut\r\nmed i valet kommer att genomföras. Även\r\nsocialdemokraterna är, precis som alla partier,\r\nberoende av att göra upp och samarbeta med\r\nandra.</pre><pre>Ändå fortsätter man hela tiden på detta tema: Hur\r\nser de borgerliga partiernas alternativ ut exakt?\r\nMan accepterar inte att vi har flera partier i Sverige\r\ni dag som ställer upp till val, och som alla har\r\nberättigade önskemål om att på sina egna meriter\r\nbli jämförda med alla andra partier.</pre><pre></pre><pre>Anf. 86 BARBRO WESTERHOLM (fp)\r\nreplik:</pre><pre>Herr talman! Det här är inte något populistiskt\r\njippo, Torgny Larsson, utan det här är djupaste\r\nallvar. Det är en mycket viktig demokratifråga, att\r\nåterskapa förtroendet för politikerna och, som jag\r\nsade i min inledning, göra det genom att\r\nsjälvkritiskt granska vårt eget beteende. Om en gör\r\nett övertramp, så drabbar det oss alla.</pre><pre>Jag vet att det här är stretigt och tar tid. Jag har\r\narbetat med det inom medicinen, och då lärde jag\r\nmig också hur hemmablind man är inom sitt eget\r\nområde. Det är viktigt att fjällen faller från ögonen,\r\noch att man i en grupp punkt för punkt går igenom\r\nde övertramp som har skett. Man kan gärna ibland\r\nha med sig lekmän som kommer från ett helt annat\r\nområde.</pre><pre>Torgny Larsson tog upp frågan om bristen på\r\nexempel när man är ute och talar om detta. Jag har\r\nfunderat mycket över det här och letat efter\r\nexempel. Det är klart att det är mycket lättare att\r\nhitta exempel hos det parti som har erövrat makten,\r\noch gjort detta med löften som det sedan inte gick\r\natt infria. Om maktkonstellationen hade blivit\r\nannorlunda i 1988 års val, så är det möjligt att andra\r\nlöften, som andra partier avgivit, hade avslöjats.\r\nMen det är ju först när man kommer till makten\r\nsom det hela ställs på sin spets och dessa övertramp\r\navslöjas.</pre><pre>Jag tycker att det är oerhört viktigt med denna\r\nsjälvkritiska granskning innan vi har fått fram de\r\nhär etiska principerna inför den valrörelse som vi\r\nnu står inför. Det gäller att återvinna väljarnas\r\nförtroende och alltså inte gå ut och lova mer än man\r\nkan hålla. Det gäller också att föra en städad debatt\r\nsinsemellan, och en debatt som är begriplig för\r\nväljarna, så att de kanske tar ställning själva till\r\nvilket parti de sympatiserar med.</pre><pre>Anf. 87 TORGNY LARSSON (s) replik:</pre><pre>Herr talman! Det var bra att Barbro Westerholm\r\nbegärde replik och sade det hon sade. Jag hade\r\nfaktiskt från början tänkt att just ge Barbro\r\nWesterholm en eloge, för att jag tycker att hon\r\nutgör ett exempel på politiker som inte ägnar sig åt\r\npopulistiskt jippo, såvitt jag har kunnat bedöma.\r\nMen nu fick jag ju möjlighet att göra det.</pre><pre>Jag är övertygad om att det är många fler från olika\r\npartier som är ärliga i sitt uppsåt när man tar upp\r\nde här frågorna. Men vad jag ville vända mig mot\r\nvar att det också finns företeelser inom politiken\r\ndär man kan se motsatsen, och jag nämnde ju ett\r\nexempel.</pre><pre>Sedan vill jag säga till Birgit Friggebo att jag håller\r\nmed om, när det gäller skiljelinjen mellan\r\nsocialdemokraterna och den politik som vi anser\r\nvara felaktig -- vilket kommer till uttryck i den\r\npolitiska plattformen -- att man naturligtvis alltid\r\nkan diskutera formuleringar. Detta har diskuterats\r\ni många och långa sammanträden.</pre><pre>Men om Birgit Friggebo läser igenom den här\r\nplattformen en gång till, så kommer hon att\r\nupptäcka en sak när det gäller miljön. Där kommer\r\nhon att finna att det inte anges någon skiljelinje.\r\nEnligt det ursprungliga förslaget skulle det finnas\r\nen sådan även där. Jag skäms inte att säga att det\r\nvisade sig när vi diskuterade detta att vi inte tyckte\r\natt det skulle bli bra med den formulering som vi\r\nfrån början hade tänkt oss. Då väcktes förslaget att\r\nvi helt enkelt skulle avstå.</pre><pre>Jag upplevde mycket starkt att hela gruppen som\r\nskulle fatta beslut kände att det vore fel att använda\r\nden ursprungliga texten. I brist på bättre\r\nformuleringar avstod vi från att över huvud taget\r\nange skiljelinjen och tog i stället en annan\r\nutgångspunkt. Jag säger detta som exempel på att\r\nfaktiskt även socialdemokrater funderar över vad\r\nsom kan vara en god etisk hållning eller inte.</pre><pre>Sedan är det självklart, och vi är väl överens om\r\ndet, att det ibland i debatten kan fällas yttranden\r\nsom man gärna skulle vilja ta tillbaka. Jag skulle\r\nvilja vända mig mot den kritik som Birgit Friggebo\r\nhar framfört mot det vi säger i plattformen om att\r\ndet behövs mer politik. Men min tid är knapp, och\r\njag får eventuellt återkomma till det i ett annat\r\nsammanhang.</pre><pre>Anf. 88 BIRGIT FRIGGEBO (fp) replik:</pre><pre>Herr talman! Saken blir egentligen inte bättre,\r\neftersom Torgny Larsson nu medger att det har\r\nvarit omfattande diskussioner när man har gjort\r\nplattformen och att man då kom till slutsatsen att\r\nvad avser miljön skulle man inte ha någon\r\nskiljelinje.</pre><pre>Men på de andra punkterna skulle det anges\r\nskiljelinjer, och man säger att skiljelinjen i svensk\r\npolitik -- inte i svensk samhällsdebatt utan i svensk\r\npolitik -- går mellan å ena sidan socialdemokratin\r\noch å andra sidan ''dem som'' -- och så talas det då\r\nom dem som vill att bara företagen och kapitalet\r\nskall ha det bra genom EG-anslutningen, som vill\r\nanvända arbetslösheten som medel, som vill att\r\nklyftorna skall öka, som vill att pengarna skall spela\r\nstörre roll när det gäller att få vård och annat\r\nsådant.</pre><pre>Det visar att det är väldigt väl uttänkt hur man skall\r\nlägga upp det. Å ena sidan de goda krafterna som\r\nvill allt väl och å andra sidan de krafter som vill\r\nförsämra. Man beskriver det inte så att våra medel\r\noch våra förslag leder till att det blir sämre, utan\r\nman menar att vi vill göra det sämre för svenska\r\nfolket.</pre><pre>Jag undrar: Är det verkligen just mot väljarna? Är\r\ndet just mot oss politiker som kår, även mot\r\nsocialdemokraterna själva, att lägga upp\r\nvalrörelsen på det sättet?</pre><pre>Det är inte första gången, utan det har varit så gång\r\npå gång att man ifrågasätter det ärliga uppsåtet hos\r\nandra människor. Vi i de andra partierna jobbar\r\noch sliter precis lika mycket som ni, vi är ute på\r\ngator och torg och träffar människor och vet precis\r\nvad folk tycker, och vi vill naturligtvis göra det\r\nbättre för alla medborgare. Partierna kan ha olika\r\nmedel att uppnå det. Låt oss diskutera de medlen.</pre><pre>Jag har aldrig någonsin i hela mitt politiska\r\nverksamhetsliv ifrågasatt socialdemokraternas\r\nuppsåt. Däremot har jag kritiserat er hårt för de\r\nmedel som ni använder och för de resultat som ni\r\nåstadkommer.</pre><pre>Jag önskar att det åtminstone i denna\r\ngrundläggande fråga skulle vara möjligt att få till\r\nstånd en annan tingens ordning i svensk politik.\r\nÄven om jag erkänner att också vi i de andra\r\npartierna gör övertramp och gör fel, tycker jag\r\ntyvärr att det finns mer av systematik hos\r\nsocialdemokraterna. Jag tror att det beror på att det\r\när när man sitter i maktställning och är väldigt\r\nmycket för att behålla makten som man tyvärr blir\r\nlitet grand anfrätt av moraliska defekter. Jag tror\r\natt det är makten som sådan som gör det. Jag tycker\r\natt det är beklagligt och jag tycker att det är synd.</pre><pre>Anf. 89 TORGNY LARSSON (s) replik:</pre><pre>Herr talman! Det är uppenbart när man lyssnar till\r\nBirgit Friggebo att hon anser, trots vad hon sade\r\nalldeles mot slutet, att övriga partiers företrädare är\r\närligare än det socialdemokratiska partiets. Jag\r\ntycker att Birgit Friggebo därmed ger uttryck för en\r\nväldigt dålig etisk hållning. Är det verkligen bara\r\nsocialdemokraterna som är de stora busarna i\r\nsvensk politik? Jag är mycket mycket förvånad över\r\natt Birgit Friggebo uttrycker sig så som hon har\r\ngjort i de här inläggen.</pre><pre>Sedan skulle jag egentligen vilja debattera mera\r\nmed Birgit Friggebo, men hon har kanske inte mer\r\nreplikrätt. Om en regering finner att man inte\r\nklarar att genomföra det man hade räknat med, får\r\nman i så fall ändra sig och öppet erkänna att där\r\nlyckades man inte? Jag erinrar om att de borgerliga\r\npartierna hade avgivit olika löften som de inte\r\nlyckades genomföra under de borgerliga\r\nregeringsåren.</pre><pre>Är det över huvud taget möjligt att i efterhand få\r\nändra sig, när man finner att förutsättningarna inte\r\nlängre finns för handen? Jag tycker att det är väldigt\r\nviktigt att fundera också i de banorna. Gör man inte\r\ndet, är jag rädd för att det kommer att bli en mycket\r\nsmutsig valkampanj, den som väl redan har börjat\r\noch som nu kommer att hålla på i drygt ett halvår.</pre><pre>Andre vice talmannen anmälde att Birgit Friggebo\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 90 ERKKI TAMMENOKSA (s):</pre><pre>Herr talman! Först vill jag instämma med Barbro\r\nWesterholm. Risken med en sådan här debatt är att\r\nen del lämnar kammaren därför att de kommer sist.</pre><pre>Till Hugo Hegeland vill jag säga att enligt\r\nriksdagens guider har gymnasieelever aldrig haft så\r\ntrevligt som när vi inför dem tillsammans\r\nrannsakade oss själva och våra partier. Nu är det\r\nsagt här, så har man fått berömma sig själv också.</pre><pre>På tal om politikerföraktet vill jag säga att jag\r\nunder de gångna åren har undrat varför vår fine\r\nkulturminister attackeras i massmedierna med\r\nkraftuttryck och t.o.m. svordomar mer än den\r\nsenaste tidens spöke Saddam Hussein. Så\r\npolitikerföraktet finns inte enbart hos de okunniga.</pre><pre>Jag tänkte i mitt anförande huvudsakligen\r\nuppehålla mig vid personvalen, som enligt vissas\r\nuppfattning tydligen löser alla problem, när tron på\r\nden representativa demokratin sviker och\r\npolitikerföraktet ökar i styrka. På den senaste tiden\r\nhar den finska varianten av personval vunnit gehör.\r\nJag har läst motionerna till årets riksdag och tänkte\r\nta till orda i det ämnet.</pre><pre>Finland har Europas mest långtgående personval.\r\nFörst kandiderar man inom partiet för att bli\r\ngodkänd som partiets representant. Sedan\r\nnominerar partiet ett antal kandidater, utan\r\nrangordning. Kandidaterna presenteras vid valet\r\npartivis i bokstavsordning efter efternamnet.</pre><pre>När valet äger rum har varje kandidat ett nummer,\r\noch väljaren har i handen en valsedel där han/hon\r\nantecknar sin kandidats nummer. Man tvingas\r\nsåledes att rösta på en person.</pre><pre>Därefter räknas antalet röster som varje parti har\r\nfått. Fördelningen av mandaten mellan partierna\r\nbestäms i princip på samma sätt som i Sverige, fast\r\nmed ett annat genomförelsetal. Utjämningsmandat\r\nfinns inte, men valförbund mellan partierna\r\nexisterar.</pre><pre>Men sedan kommer den avgörande skillnaden. För\r\natt kunna bestämma vilka av partiets kandidater\r\nsom valts in, räknar man antalet röster per\r\nkandidat. De kandidater som har fått mest röster\r\nblir valda. Det spelar ingen roll vilken status\r\nkandidaten har eller har haft inför valet. Flera\r\netablerade politiker kan slås ut av nya, t.ex. sådana\r\nsom har anslutit sig till partiet året innan. Det kan\r\nvara bra. Men bland dessa nya finns ofta kända\r\npersoner från TV, nöjesvärld, idrott osv.</pre><pre>Statsrådet, före detta statsråd och partiledare\r\nbrukar klara sig hyfsat. Däremot lever vi vanliga,\r\nmånga gånger hårt arbetande, förtroendevalda\r\nmed breda kontakter till vanligt folk farligt.</pre><pre>Folkpartiet med Birgit Friggebo i spetsen, en del\r\nmoderater -- jag kan inte riktigt tyda\r\npartimotionen -- och t.o.m. en del\r\nsocialdemokrater och centerpartister är fångade av\r\ndet finska personalvalssystemet.</pre><pre>I början av mars avgörs det finska riksdagsvalet. Ca\r\n2 000 kandidater och 18 partier skall kriga om 200\r\nplatser i den finska riksdagen.\r\nRiksdagskandidaterna har satsat inledningsvis en\r\nsumma på 60 000 kr. i förpropaganda för att\r\nsaluföra sig själva. I storstadsområden bör\r\nkandidaten satsa 200 000--350 000 kr. Pengar\r\nsamlas för det mesta in från sponsorer, företag,\r\norganisationer och enskilda. Det är inte ovanligt\r\nmed stora privata banklån -- för nykomlingar är det\r\nhelt avgörande.</pre><pre>Jag glömmer aldrig en bekant som tog ett banklån\r\npå motsvarande 200 000 kr. i dagens penningvärde\r\noch som förlorade sin plats i det hägrande\r\nparlamentet med några futtiga röster.\r\nVederbörande fick närmast en kollaps, inte bara på\r\ngrund av ekonomiska bekymmer men för att han\r\nfick slå sig blodig mot sina egna partikollegor.\r\nLiknande erfarenheter har jag hört från andra som\r\nhar beskrivit valkampanjen som något på gränsen\r\ntill smutsig. I ett personalval är det den närmaste\r\npartivännen och riksdagskollegan som är\r\nhuvudmotståndare. För Birgit Friggebo blir det\r\nt.ex. Barbro Westerholm, alltså inte någon\r\nsocialdemokrat i Stockholm.</pre><pre>Riksdagskandidaten måste ha goda kontakter med\r\nmassmedia, vänner inom tryckeribranschen för att\r\nframställa dekaler, broschyrer osv. och inte minst\r\nvänner inom bank- och penningvärden. Dessutom\r\nmåste organisationen omkring kandidaten ge sitt\r\nensidiga stöd. En riksdagskandidat skall ha en\r\nstödgrupp bakom sig. Kampanjgruppen bör\r\norganisera sig två år före valet och dra upp riktlinjer\r\nför personpropaganda. Den skall se till att\r\nvederbörande får lämpliga frågor i dagspressen och\r\natt valmötenas bänkar inte gapar tomma. Man skall\r\nspringa runt i valdistriktet, klistra märken, dela ut\r\npropaganda och tala med folk. Som mest har det\r\nförekommit, mig veterligt, 2 000 stödmedlemmar i\r\nen organisation för en personvalskampanj. Det har\r\nräknats ut att fem av sex väljare kan bearbetas så\r\natt dessa ändrar sin felaktiga åsikt åt rätt håll.</pre><pre>Observera att det inte främst gäller att tackla den\r\npolitiska huvudmotståndaren eller\r\nmotståndarpartiet, utan det gäller att försöka roffa\r\nåt sig från sina egna partikollegor de röster som står\r\ntill buds.</pre><pre>Jag nämnde förkampanjen. Till den hör också att\r\nsända julkort i massor och lämpliga presenter.\r\nKandidaten skall hellst ha en stående\r\nkaffebjudning på ett lämpligt konditori. Med hjälp\r\nav tidningsannonser skall kandidaten inbjuda till\r\nframtidsresonemang och pratstunder om\r\nvardagsproblem.</pre><pre>Kandidaten bör ha gått igenom en mediakurs som\r\nhar kostat en rund summa. Vill han eller hon skapa\r\nen helt ny ''image'' kostar det ännu mera.\r\nStödgruppen bör ha planerat in en show som går\r\nhem. I annat fall kommer det inte folk till\r\nvalmötena. I slutet av kampanjen måste\r\nvederbörande vara påhittig och idérik och t.ex. dela\r\nut klistermärken med en slogan och ballonger med\r\nkandidatens ansikte. Ju mera luft desto bredare\r\nleende.</pre><pre>Allt är förgäves om inte kandidaten har lyckats få\r\nmed sitt ansikte i TV-rutan. Helst bör kandidaten\r\nvara med i en frågelek, inte som politiker, som\r\ntyckare eller expert av något slag.</pre><pre>Jag behöver inte ytterligare argumentera för att jag\r\när motståndare till det finska personalvalssystemet.\r\nAnses personalval nödvändigt -- och något måste\r\ngöras -- bör man använda det belgiska systemet\r\nmed möjlighet att rösta på ett parti.</pre><pre>Till slut en tankeställare. Trots att man har det mest\r\nlångtgående personvalet i Europa är valdeltagandet\r\ni Finland 10--15 % lägre. De valda tittar med\r\nlängtan på de svenska systemet med låna listor.</pre><pre></pre><pre>Anf. 91 HUGO HEGELAND (m) replik:</pre><pre>Herr talman! Erik Tammenoksa sade att man i\r\ngymnasiet aldrig har haft så trevligt som när\r\nsocialdemokraterna presenterade sin politik. Det\r\nbetvivlar jag inte alls. Jag tror att vi inom alla\r\npartier är utomordentligt skickliga på att inför\r\nskolklasser presentera vår politik. Där finns det\r\negentligen inte några problem. I stället är det väl i\r\nvilken utsträckning vi talar sanning.</pre><pre>När man diskuterar etik i politiken bör man skilja\r\npå några saker. För det första är det vilka etiska och\r\nmoraliska krav som skall ställas på politikern, dvs.\r\npolitikern som agerande och som människa. För\r\ndet andra vilka etiska krav som skall ställas på\r\ndebatten, dvs. vilka debattregler och\r\ndebattmetoder som vi skall anse etiskt acceptabla.\r\nFör det tredje vilka krav som skall ställas på den\r\npresenterade politiken -- särskilt Birgit Friggebo\r\nhar diskuterat detta -- dvs. hur förljugen får den och\r\nhur sanningsenlig bör den vara. Det är alltså frågan\r\nom tre olika slags etik. Jag håller mig i huvudsak till\r\npersonen.</pre><pre>Jag vill påpeka att det ökade misstroendet mot\r\npolitiker förmodligen hänger samman med deras\r\npersonliga leverne. Vi har haft en del affärer under\r\nsenare år som starkt har bidragit till att minska\r\nförtroendet. Uppfattningen är att större moraliska\r\nkrav bör ställas på politiker än på flertalet av\r\nväljarna. Ett minimikrav är naturligtvis att vi\r\npolitiker är de första som följer de lagar och\r\nförordningar som vi själva har varit med att besluta\r\nom.</pre><pre>Barbro Westerholm och jag var med på ett\r\nsymposium i Umeå i september som just handlade\r\nom etik. Där var en mycket kvalificerad\r\ndeltagarförsamling. Professorn i filosofi i Lund\r\nGöran Hermerén sade att man borde för att klara\r\nsig mot påståendet att man ljuger alltid gardera sig\r\nnär man ställer ut löften och klart ange under vilka\r\nförutsättningar man avgivit ett löfte. Då skulle man\r\nklara sig mot beskyllningar för att svikit löften. Det\r\när lätt att acceptera den argumenteringen.</pre><pre>Men poängen är att mediefolket nöjer sig inte med\r\ndetta. De kommer fortsätta att fråga om skatten\r\nskall höjas eller sänkas. De nöjer sig inte förrän de\r\nhar fått ett svar, och tycker att man är en dålig\r\npolitiker som inte kan ge ett klart svar, även om det\r\ni realiteten är omöjligt att ge ett klart svar.</pre><pre>Bo Rindensjö, statsvetare i Stockholm, menar de\r\natt vi får acceptera lögnen i politiken. Det är inte\r\nmärkvärdigare än att vi accepterar lögnen vid\r\nförhandlingsbordet. Arbetsdomstolen har sagt att\r\ndet är fullt schyst att framföra felaktiga uppgifter.\r\nMen jag accepterar inte det. Vi talar olika språk.\r\nGunnar Hedlund talade om rävlyespråk, dvs. att\r\ndet finns flera utgångar som kan tolkas på olika sätt\r\neftersom det inte går att säga något bestämt.</pre><pre>Vad man än tycker om detta måste det minskade\r\nförtroendet för politiker dock till stor del bero på\r\noss själva.</pre><pre>Socialpolitik</pre><pre>Anf. 92 STEN SVENSSON (m):</pre><pre>Herr talman! I tisdags tog jag emot ett\r\ntelefonsamtal från en förtvivlad pensionär. Jag är\r\nen av de där 150 000 utslagna som tidningarna\r\nskriver om, berättade han och fortsatte:</pre><pre>Jag är nu 70 år och f.d. statstjänare. Jag har\r\nvisserligen fått ökade inkomster med 700 kr. per\r\nmånad. Men mina utgifter, fortsatte han, har stigit\r\nännu mer. Så här ser det ut. Hyran har ökat med\r\n350 kr. Hemsamariten kostar 145 kr. mer i\r\nmånaden. Jag har två regelbundna läkarbesök i\r\nmånaden. De kostar 40 kr. mer. Medicinen kostar\r\n30 kr. mer, färdtjänsten 90 kr. mer, och\r\nmatkostnaderna har stigit med 300 kr. Listan kan\r\ngöras längre, påpekade han och fortsatte:</pre><pre>Jag har försökt att nå de ansvariga statsråden, eller\r\nnågon av deras medarbetare på\r\nsocialdepartementet, men nekats komma fram på\r\ntelefon. Jag måste ju kunna få tala med dem. De\r\nhar ju lovat att alla pensionärer skulle få det bättre,\r\navslsutade pensionären.</pre><pre>En av skatteomläggningens -- och inflationens --\r\neffekter är de kraftiga hyreshöjningarna. De som\r\ndrabbas värst är pensionärer med låg folkpension,\r\nutan ATP eller med låg ATP. Jag kan redovisa ännu\r\nett exempel från en av kommunerna i min valkrets:\r\nEn ensamstående pensionär, utan ATP eller extra\r\ntillgångar, får 4 025 kr. i folkpension. Maximalt\r\nKBT är 1 630 kr. i kommunen. Detta ger 5 655 kr.\r\nEfter hyreshöjningen är kostnaden för\r\ntvårumslägenheten upp i närmare 3 000 kr. Kvar\r\nblir alltså 2 655 kr. Gränsen för socialbidrag är\r\n2 871 kr. Pensionären i fråga har således blivit\r\nsocialbidragstagare.</pre><pre>Det är uppenbart att hyreshöjningarna blivit större\r\nän vi hade väntat oss, erkände finansministern när\r\nhan nyligen talade i det hårt arbetslöshetsdrabbade\r\nBlekinge.</pre><pre>En socialdemokratisk tidningsinsändare i måndags\r\nfrån Falköping inleddes med orden: ''Nu måste\r\nsocialminister Ingela Thalén ingripa och rädda de\r\npensionärer som fångats i den skattefälla som det\r\nnya skattesystemet innebär för den som har ingen\r\neller låg ATP och som har dyr hyra.''</pre><pre>Finansministern är alltså överraskad, och aktiva\r\nsocialdemokrater talar om den ''skattefälla'' som\r\nskatteomläggningen lett till.</pre><pre>När nu sanningen uppdagas kan det vara på sin\r\nplats att erinra om de varningar som vi moderater\r\nupprepat under beslutsprocesserna. Vi har gång på\r\ngång påpekat att det inte handlade om någon\r\nskattereform i verklig mening. Eftersom det totala\r\nskattetrycket förblir oförändrat, är det bara fråga\r\nom en omfördelning av skattebördorna. Dessutom\r\nsker detta på ett så felaktigt sätt att många fler\r\nsvenskar än tidigare kommer att bli beroende av\r\nbidrag.</pre><pre>Varningarna från vår sida var i högsta grad\r\nbefogade. Regeringen räknar med att 60 000\r\npersoner snabbt måste kompenseras. I verklighten\r\när det nog många fler, sannolikt betydligt närmare\r\nden uppgift om 150 000 personer som förekommit i\r\nmassmedia. Dessa skulle alltså bli beroende av\r\nsocialhjälp, något som pensionärerna själva inte\r\nvill. De är vana att klara sig på egen hand.</pre><pre>Det är en destruktiv politik att handla så att\r\nbidragsberoendet ökar. Man skall klara sig på sin\r\npension, likaväl som man skall kunna leva på sin\r\nlön -- utan att vara beroende av socialhjälp eller\r\nnågra nya bidrag.</pre><pre>Socialdemokraterna saknar förmåga att bedöma\r\nkonsekvenserna av sin egen politik. Vi ser spår av\r\ndetta inom andra områden inom socialpolitiken. Vi\r\nläser nu illavarslande rubriker om tillståndet för\r\nsjukvården här i Stockholm, där bl.a. läkare\r\npåpekar att många kan avlida i väntan på att\r\nkomma fram i sjukvårdskön.</pre><pre>Ett annat exempel är äldrevården. I ett referat i\r\nExpressen den 8 januari erkänner statsrådet\r\nLindqvist att ''vi bortsåg från hur stor ensamheten\r\nkan bli hos de riktigt gamla'', och att ''vi bortsåg\r\nfrån att det behövs vårdformer mellan det egna\r\nhemmet och långvården''. Ja, sent skall syndaren\r\nvakna.</pre><pre>Inställningen till ålderdomshemmen är ett tragiskt\r\nexempel på hur det kan gå när politiker långt borta\r\nfrån människors vardag tror sig veta vad som är\r\nbäst. Exemplet är inte unikt. Likadant agerar\r\nsocialministrarna på barnomsorgens område, som\r\nmin kollega Ingrid Hemmingsson skall belysa i sitt\r\nanförande.</pre><pre>Resultatet av den ålderdomshemsfientliga\r\npolitiken har lett till att många gamla, som skulle\r\nbehöva den gemenskap och trygghet som\r\nålderdomshemmen ger, i dag sitter isolerade och\r\notrygga i sina lägenheter eller tvingas ligga kvar på\r\nsjukhusen därför att det inte finns någon bra\r\nvårdform att skrivs ut till.</pre><pre>Jag har också noterat statsrådets Lindqvists oro för\r\natt ÄDEL-reformen inte skulle kunna genomföras\r\npå det sätt och inom den tid som han tänkt sig.\r\nÄven här har vi moderater varnat för vad som kan\r\nhända i ekonomiskt svaga kommuner, när nu\r\nfinansieringsansvaret förs ned till det lokala planet.\r\nI debatten då beslutet fattades, redovisade jag\r\nexemplet Gullspång, där kommunalskatten\r\nkommer att behöva höjas med 8 kr. för att klara den\r\nsituation som ÄDEL-reformen m.m. kan leda till.\r\nSamtidigt visar jämförelserna länet runt att\r\nlandstinget kan tänka sig att sänka skatten med 4--\r\n5 kr. -- det utrymmet skall alltså överföras till\r\nkommunerna. Det fattas alltså 3 kr. för Gullspång,\r\nmed en kommunal utdebitering som för närvarande\r\när 33:34 kr. Skatten skulle alltså behöva höjas med\r\nytterligare 3 kr. efter skatteväxlingen med\r\nlandstinget.</pre><pre>Nu visar det sig att jag beskrev problemet i\r\nunderkant. I måndags berättade ansvariga\r\nsocialpolitiker vid mitt besök i kommunen, att det\r\nsaknas ytterligare 1 kr.</pre><pre>Det finns fler glesbygdskommuner i vårt land med\r\nlikartade strukturproblem. Med det moderata\r\nalternativet till hälso- och sjukvårdens finansiering\r\nlöser vi dessa problem genom att vi inför en allmän\r\nobligatorisk försäkring som ger en riskutjämning\r\növer hela landet.</pre><pre>Socialdemokraterna tror att man kan lösa\r\nframtidens problem med gårdagens svar och\r\nlösningar. Det kan man inte.</pre><pre>De problem vi har framför oss kräver beslutsamhet\r\noch en vilja att se problemen. Moderata\r\nsamlingspartiet är berett att ta det ansvar som\r\nbehövs. Det handlar om att anpassa vård och\r\nomsorg till de enskilda individerna och att ge alla\r\nmöjlighet till trygg och bra vård och omsorg utifrån\r\nderas eget val. Utmärkande för vår politik är att\r\nfinansieringen av grundläggande områden förblir\r\ngemensam och solidarisk, men valet blir den\r\nenskildes.</pre><pre>Det är vår grundläggande uppfattning att\r\ninriktningen på socialpolitiken måste vara att skilja\r\nmellan finansiering och produktion av sociala\r\ntjänster. En offentlig finansiering av vård och\r\nomsorg behöver inte förenas med offentliga\r\nmonopol på produktionen av dessa tjänster.\r\nTvärtom bör enskilda och offentliga alternativ få\r\nkonkurrera på lika ekonomiska villkor.</pre><pre>Det handlar i mycket stor utsträckning om vem som\r\nhar den moraliska rätten -- rätten att bestämma hur\r\nmänniskor skall forma sina egna liv utifrån\r\nindividuella referensramar. Vi hävdar att den\r\nmoraliska rätten ligger i händerna på de enskilda\r\nindividerna och att det offentliga endast skall\r\ngarantera att denna rätt respekteras och\r\nmöjliggörs.</pre><pre>Anf. 93 INGRID RONNE-BJÖRKQVIST\r\n(fp):</pre><pre>Herr talman! Regeringens solidaritet med de stora,\r\nröststarka grupperna har omvittnats av många i\r\nkammaren under dessa debattdagar. Men\r\nlyhördheten för de små grupperna är mindre, dem\r\nsom vi brukar kalla för ''det glömda Sverige'', dvs.\r\neftersatta lågstatusgrupper. Jag vill i mitt anförande\r\nta upp en av dessa små grupper, de glömda barnen,\r\nbarn som lever i social och känslomässig misär, som\r\nvanvårdas och misshandlas, ofta på grund av\r\nmissbruk i hemmet. Dessa barn ger mycket tidigt\r\nsignaler om att de inte mår bra.</pre><pre>Folkpartiet liberalerna har år efter år lyft fram de\r\nmest utsatta barnen i partimotioner och bl.a.\r\nbetonat att den ökade barnmisshandeln, incest,\r\nmissbruk bland tonåringar, våld och självmord till\r\nstor del beror på att barnkompetensen har\r\nurholkats bland de myndigheter som skall fånga\r\nupp barnens varningssignaler. Den utvecklingen\r\nmåste vändas.</pre><pre>Det är bra att regeringen har anslagit 8 milj. kr. till\r\nsocialstyrelsen för att öka kunskapen om barn i det\r\nsociala arbetet. Men kunskaperna behöver också\r\nökas och förbättras inom rättsväsendet. Det räcker\r\nsannolikt inte med ökad kunskap, utan det behövs\r\nockså organisatoriska förändringar.</pre><pre>Det är landstingen som har hand om\r\nbarnhälsovården, medan barnens hälsa till stor del\r\när beroende av faktorer som primärkommunerna\r\nansvarar för. Det handlar om psykosociala\r\nhälsoproblem, skador på grund av omgivningens\r\nalkohol- och drogmissbruk, barnolycksfall,\r\nkostrelaterade sjukdomar och kvaliteten på\r\nbarnomsorgen osv. Det krävs därför ett mycket\r\nintimt samarbete mellan barnhälsovården och\r\nsocialtjänsten.</pre><pre>Det är mycket som talar för att barnhälsovården\r\noch kanske också mödrahälsovården helt enkelt\r\nborde överföras till primärkommunal regi.\r\nKommunerna skulle då också kunna få möjlighet\r\natt samla verksamhet som berör barn, och dit hör\r\nnaturligtvis också skolhälsovården, i speciella\r\nbarnnämnder.</pre><pre>Jag skulle vilja fråga: Är regeringen villig till att\r\nmedverka till organisationsmodeller där barnfrågor\r\nsamlas under en ledning, och är regeringen beredd\r\natt lägga fram ett åtgärdsprogram för att stärka\r\nbarnkompetensen inom socialtjänsten,\r\nhälsovården och rättsväsendet?</pre><pre>Ett samlat primärkommunalt ansvar borde också\r\ngynna skolhälsovården. Samarbetet i samband med\r\nskolstarten skulle förbättras och småkommuner\r\nskulle kunna inrätta kombinerade tjänster för\r\nläkare, sjuksköterskor och psykologer med\r\nbarnkompetens.</pre><pre>Det är väl förhoppningsvis falska rykten som stått\r\ni pressen om att regeringen är på väg att upphäva\r\nskolbarnens rätt till skolläkare. Det vore en\r\nkatastrof om regeringen öppnade möjligheten att\r\navveckla den verksamheten. Det är ju t.ex. flera\r\nolycksfall i skolan än i arbetslivet. Arbetsmiljön för\r\neleverna är ofta bedrövlig med fukt, mögel, buller\r\noch extrem trängsel. Statistiken när det gäller\r\nmissbruk, självmord och könssjukdomar är inte\r\nsärskilt upplyftande när det gäller skolelever.</pre><pre>Vi i folkpartiet liberalerna har varit pådrivande när\r\ndet gäller elevskyddet. Det är oerhört viktigt att det\r\nbyggs upp en kunskap om hur kroppsskador\r\nuppkommer och kan förebyggas. Socialstyrelsen\r\nskulle ta initiativ till registrering av alla skadefall\r\nsom kommer i kontakt med hälso- och sjukvården,\r\nmen den verksamheten har av olika skäl stagnerat.\r\nInom företagshälsovården för vuxna är det ju\r\nfullkomligt självklart att man skall registrera\r\nkroppsskador och att man skall vidta åtgärder så att\r\nde inte upprepas.</pre><pre>Det här är viktigt inte bara för att förebygga\r\nolycksfall, utan också för att upptäcka och\r\nförebygga upprepad misshandel av barn, kvinnor\r\noch åldringar. I Norrbotten visade det sig att 20 %\r\nav de s.k. skololyckorna orsakats av att barnen\r\nskadade varandra. Av 453 kvinnor som sökte för\r\nkroppsskador på Huddinge sjukhus visade det sig\r\natt 29 % var misshandlade.</pre><pre>I tisdags enades vi i socialutskottet om ett\r\ntillkännagivande till regeringen om behov av\r\nåtgärder mot misshandeln av åldringar med\r\nanledning av en motion från folkpartiet liberalerna.\r\nFör tre år sedan, då vi senast behandlade frågan i\r\nutskottet, fick vi uppgift om att socialstyrelsen hade\r\nför avsikt att ta tag i problemet. I andra nordiska\r\nländer har man kommit långt i fråga om\r\nkartläggning av misshandeln och åtgärdsprogram.\r\nMen här hade det hela runnit ut i sanden. Ingenting\r\nvar gjort och ingenting planerades.</pre><pre>Inom parentes vill jag säga att det inte beror på att\r\nsocialstyrelsen inte bryr sig om att åldringar\r\nmisshandlas. Det är snarare ett uttryck för den\r\norimliga arbetssituation som regeringen har skapat\r\nför det här verket. Snälla ni -- se äntligen till att det\r\nkommmer fram en genomtänkt plan- och\r\nmålbeskrivning för socialstyrelsens verksamhet! Ge\r\nsnabba och raka besked om vad som planeras och\r\nse till att eventuella förändringar kommer i ett svep,\r\nså att man äntligen får arbetsro på socialstyrelsen.\r\nDet är väldigt viktigt.</pre><pre>Tycker regeringen att det är viktigt att vi får mera\r\nkunskap om varför människor skadas och hur man\r\nskall förebygga det? Och vad tänker regeringen i så\r\nfall göra åt saken?</pre><pre>Folkpartiet liberalerna har ett alldeles utmärkt tips\r\npå sikt. Om man inrättar ett folkhälsoinstitut skulle\r\ninsatser för folkhälsan kunna samordnas effektivt\r\npå riksnivå. Nu har man det uppsplittrat på en rad\r\nmyndigheter, där den ena inte riktigt vet vad den\r\nandra gör.</pre><pre>Jag vill avsluta med några ord om vårt absolut\r\nstörsta hälsoproblem, nämligen alkoholbruket.\r\n''100 miljarder kostar supen'', som\r\nnationalekonomen Anders Johnsson uttrycker det i\r\nsin färska beräkning. Det är lika mycket som\r\nstatens sammanlagda utgifter för bistånd,\r\nutrikespolitik, försvar, utbildning, forskning,\r\nkultur och massmedia.</pre><pre>Det är bra att regeringen äntligen aviserat en\r\nalkoholpolitisk proposition till våren, men visst är\r\ndet märkligt att det behövt ta så lång tid. Det är ju\r\nfaktiskt drygt två år sedan socialdepartementet fick\r\ndet förslag från socialstyrelsen som riksdagen i\r\nhuvudsak ställde sig bakom hösten 1989. När nu\r\nregeringen har samlat krafter så länge hoppas jag\r\nman hunnit ta till sig att det riksdagen ordagrant\r\nbegärde var ''en mera aktiv alkoholpolitik'' från\r\nregeringens sida.</pre><pre></pre><pre>Anf. 94 ULLA TILLANDER (c):</pre><pre>Herr talman! Fördelningsfrågorna måste ha en hög\r\nprioritet. Under 80-talet har klyftorna i vårt\r\nsamhälle vidgats på grund av att kapital under\r\nmånga år har strömmat över till de redan\r\nvälbeställda. Frånvaron av en kraftfullt förd\r\nfördelningspolitik har blivit uppenbar för allt fler.\r\nDet gör att vi i dag har många grupper som är\r\nbortglömda och åsidosatta och som har svårt att få\r\nuppmärksamhet.</pre><pre>Det gäller i hög grad de handikappade, som ofta\r\nhar en låg bostadsstandard, begränsade möjligheter\r\ntill utbildning, svårare att få arbete och sämre\r\nmöjligheter till en varierad och rik\r\nfritidsverksamhet än andra. Den genomförda\r\nskatteomläggningen visar på en rad negativa\r\neffekter för de handikappade genom ett urholkat\r\nbasbelopp, höjda taxor och ökade kostnader, t.ex.\r\nför bostaden. Det är svårt för handikappade att\r\nkompensera sig. Man har återigen glömt bort det\r\nglömda Sverige. Det gäller framför allt att\r\nekonomiskt och på annat sätt hjälpa de\r\nhandikappade ut i arbetslivet och tillgodose\r\nbehovet av bostäder. Talet om det glömda Sverige\r\nfår inte bara bli en munnens bekännelse, utan man\r\nmåste gå från ord till handling.</pre><pre>Också bland de äldre är det många som inte får sin\r\nrättmätiga del av resurserna. Äldreomsorgens\r\notillräckliga utbyggnad drabbar de äldre hårt. Den\r\nomsorg och vård ett land ger sina äldre är ett mått\r\npå dess välfärd. Hållfastheten kommer att sättas på\r\nytterligare prov. Under 90-talet ökar antalet\r\npensionärer över 80 år med minst 100 000, och\r\nvårdbehovet ökar brant med stigande ålder.</pre><pre>Från centerns sida har ambitionen länge varit att\r\nsatsa mer mångsidigt. Anhörigvården måste\r\nuppmärksammas och värderas på ett helt annat sätt\r\nän hittills. Att 70 % av all äldreomsorg utförs av\r\nanhöriga eller andra närstående är ett tänkvärt\r\nfaktum. Det är angeläget att ekonomiska och\r\nsociala former som kanaliserar denna väldiga\r\nvårdinsats skapas. Anhöriga måste kunna anställas\r\nsom vårdbiträden vid längre vårdtider.</pre><pre>Insatserna för de äldre skall naturligtvis vara\r\ninriktade på att man skall kunna bo kvar i den egna\r\nbostaden så länge som möjligt. Även om hemtjänst\r\noch hemsjukvård fungerar så upplever många äldre\r\nsom saknar anhöriga eller har dem på långt avstånd\r\nofta en stor ensamhet. Att ensamheten är total får\r\nman med jämna mellanrum skakande påminnelser\r\nom genom massmedia.</pre><pre>Det finns en gräns där det egna boendet upplevs\r\nsom ensamt och utsatt. Just därför måste det finnas\r\nfler boendealternativ.</pre><pre>En 87-årig kvinna berättar om hur ensam hon\r\nkänner sig. Maken är död, och sonen och hans\r\nfamilj bor långt borta. Själv bor hon högt uppe i ett\r\nhöghus. Benen bär inte riktigt. Hon ber om att få\r\nkomma till ett ålderdomshem med eget rum, egna\r\nmöbler, delad gemenskap, omsorg och\r\nmarkkontakt.</pre><pre>Alltför många ålderdomshemsplatser har lagts ned\r\nunder 80-talet utan att nya har byggts. Detta är ett\r\noförsvarligt slöseri. Det är orsaken till att brister på\r\nboendeplatser med större vårdinslag utgör en av de\r\nsvaga länkarna i vårdkedjan.</pre><pre>Det måste också skapas rättvisa ekonomiska\r\nlevnadsförhållanden för pensionärerna.\r\nUtformningen av pensionssystemet -- vårt största\r\nfördelningssystem -- är då av största betydelse.\r\nNuvarande skatteregler innebär att pensionärer\r\nmed låg eller ingen ATP missgynnas av\r\nskattesystemet. Vi i centern har lagt fram ett förslag\r\nom en ny och förstärkt grundpension, som syftar till\r\natt undanröja denna orättvisa. Intentionen bakom\r\nvårt förslag är att alla pensionärer i vårt land skall\r\nha en ekonomisk grundtrygghet. Så är det inte i\r\ndag. Många lever på marginalen och många har\r\ninga marginaler alls. Det visar sig nu när\r\nfinansieringen av skattereformen slår igenom.</pre><pre>Sådant kan visserligen nödtorftigt kompenseras\r\nmed snabba brandkårsutryckningar som\r\nregeringens förslag om kompensation för\r\nskatteomläggningens höjda bostadskostnader. Men\r\ndet är en kortsiktig nödlösning som ersättning för\r\nbristande förutseende, trots att varningar tidigt\r\nhöjdes mot att finansieringen skulle slå hårt mot\r\nsvaga grupper bland barnfamiljer och pensionärer.</pre><pre>Då bemöttes våra invändningar med en självsäker\r\nförsäkran om att alla skulle få det bättre. Nu när\r\nresultatet visar sig på ett för alla uppenbart sätt, då\r\nförsöker man lappa och laga. Man kastar in jästen\r\nefter degen och tvingas återigen in på bidragsvägen.\r\nDen rundgång som skulle undvikas är i full gång\r\nigen.</pre><pre>Det kan befaras att finansieringen av\r\nskatteomläggningen får fler orimliga konsekvenser,\r\nsom i sin tur föranleder regeringen att göra fler\r\nbrandkårsutryckningar.</pre><pre>Fördelningspolitiken berör i allra högsta grad också\r\nbarnfamiljerna. Deras situation och förutsättningar\r\nvarierar starkt. För flertalet familjer är det svårt att\r\nklara sig på en lön, och möjligheterna för den som\r\nönskar stanna hemma några år och själv ta hand om\r\nsina små barn är begränsade.</pre><pre>För att föräldrar skall kunna förvärvsarbeta krävs\r\nnågon form av barnomsorg. Länge drev\r\nsocialdemokraterna tesen att den enda barnomsorg\r\nsom var tillåten var den i kommunal regi. Men efter\r\nhand har man lättat på den inskränkningen.\r\nAlternativa möjligheter har fått komma fram,\r\nvilket vi i centern välkomnar.</pre><pre>En annan skevhet som framstått som gåtfull är\r\nhindret för svenska kyrkan att bedriva barnomsorg\r\ni egen regi med hjälp av de statliga och kommunala\r\nbidrag som länge har utgått till andra samfund. Nu\r\nhar också den saken fått en lycklig lösning. I årets\r\nbudgetproposition skriver Bengt Lindqvist att de\r\ngamla hindren nu undanröjts och att det alltså är\r\nfritt fram för svenska kyrkans församlingar överallt\r\ni vårt land att söka statliga och kommunala bidrag\r\nför att inrätta barnomsorg. Därmed kan kyrkan\r\nåter knyta an till en tradition som har sin djupaste\r\nmotivering i kyrkans centrala gärning.</pre><pre>Jag vill passa på att rikta ett tack till Bengt\r\nLindqvist för den insats han har gjort för att få\r\ndenna ändring till stånd. Det hela hänger nu på att\r\nkommunerna inte lägger hinder i vägen. Det är\r\nangeläget att det här beslutet verkligen blir känt.\r\nJag hoppas att vi kan räkna med Bengt Lindqvists\r\naktiva medverkan i detta. När jag är ute och talar\r\nmed folk gör jag allt för att upplysa om beslutet.</pre><pre>Enligt centerns uppfattning måste familjepolitiken\r\nför att passa alla utgå från barns och föräldrars\r\nbehov. Resurserna måste fördelas på ett rättvist\r\nsätt. Det statliga stödet till barnomsorgen skall utgå\r\nsom en vårdnadsersättning till föräldrarna, lika för\r\nalla barn. Man skall ha rätt att dra av de faktiska\r\nkostnaderna för barnomsorg på samma nivå som\r\nersättningen. Vårt förslag om vårdnadsersättning\r\nger familjerna större valfrihet.</pre><pre>När chockrapporterna om kraftigt ökat antal\r\nsocialbidragssökande nu följer i\r\nskatteomläggningens kölvatten, måste det vara en\r\nviktig uppgift att åstadkomma en hållbar\r\nskattepolitik. Det är också viktigt ur socialpolitisk\r\nsynpunkt. Man får inte kasta ut nya bidrag till ett\r\nlapptäcke som knappast ens nödtorftigt hjälper\r\ndem som hamnat på skatteomläggningens\r\nskuggsida.</pre><pre>Vi föreslår två viktiga åtgärder som ger en\r\nrättvisare fördelning av välfärden, nämligen sänkt\r\nmatmoms och sänkt skatt på boendet. Det är\r\nåtgärder som skulle gynna de stora grupper som har\r\nfått det sämre ställt i Sverige genom\r\nskatteomläggningens orättvisa finansiering.</pre><pre>Anf. 95 GUDRUN SCHYMAN (v):</pre><pre>Herr talman! Jag kan instämma i de beskrivningar\r\nsom har gjorts från talarstolen tidigare. De skulle\r\nkunna sammanfattas med att vad vi kan bevittna i\r\ndag är faktiskt en social nedrustning. Man frågar sig\r\nju om detta verkligen var vad socialdemokraterna\r\nhade tänkt sig.</pre><pre>Vad vi bevittnar är effekten av det som har\r\ndiskuterats tidigare här i dag, effekten av\r\nskattepolitiken. Vi ser hur den urholkar det\r\ngenerella välfärdssystem som under så lång tid\r\nbyggts upp i Sverige -- ganska framgångsrikt, får\r\nman säga, om man gör en internationell\r\nbedömning.</pre><pre>I dag är socialdemokraterna med all tydlighet på\r\nväg att lämna grunderna för den generella\r\nvälfärdspolitiken i Sverige -- tyvärr, säger vi från\r\nvänsterpartiet. Vi skulle naturligtvis gärna värna\r\nom den generella välfärdspolitik som Sverige har.\r\nTyvärr väljer socialdemokraterna att tillsammans\r\nmed olika borgerliga partier urholka det systemet,\r\nnu senast med skatteuppgörelsen tillsammans med\r\nfolkpartiet.</pre><pre>Det är litet märkligt att Ingrid Ronne-Björkqvist,\r\nsom är väl medveten om att en av effekterna blir\r\njust att barnen, som hon talar så varmt och\r\nengagerat för, far illa därför att man mister\r\nkompetens. Och man mister inte bara\r\nbarnkompetens, utan också de instrument som vi är\r\növerens om är absolut viktigast, nämligen att arbeta\r\nförebyggande i alla avseenden. I dag urholkas inte\r\nbara barnkompetensen utan kompetensen totalt\r\nsett, skulle jag vilja säga, ute på socialbyråerna och\r\nute i socialtjänstens olika verksamhetsområden.\r\nDet är just där det nödvändiga förebyggande\r\narbetet sker där man finns ute i samhället -- i\r\nsamarbete med barnavårdscentraler, skolor,\r\nfritidsgårdar och vad det nu kan vara. Där skulle\r\nmänniskor behöva finnas som kan knyta kontakter\r\noch se vad som pågår. Men där är det i dag tomt.\r\nSocialsekreterarna sitter på sina socialbyråer och\r\nräknar pengar för att få budgeten att gå ihop och\r\nfunderar över vad man skall skära ner på härnäst.\r\nDe frivilliga verksamheterna är naturligtvis det som\r\nman skär ner på först.</pre><pre>Detta är mycket olyckligt, när en enig expertis\r\nsamtidigt är övertygad om att det förebyggande\r\narbetet är det absolut viktigaste och att det är de\r\ntidiga insatserna som ger något resultat.  Det här\r\när en effekt av skattepolitiken.</pre><pre>Vi ser det också inom barnomsorgen. Jag\r\ndebatterade det här med Bengt Lindqvist så sent\r\nsom i tisdags. Jag frågade: Vad är det för vits med\r\natt betala ut socialbidrag i stället för att betala ut\r\nföräldraförsäkring? Vi har kritiserat regeringen för\r\natt den inte står kvar vid sitt löfte att bygga ut\r\nföräldraförsäkringen. Nu ser vi effekterna.</pre><pre>I hälften av kommunerna i Storstockholm väljer\r\nman att korta köerna genom att höja\r\nåldersgränsen. Medvetet går man in för att inga\r\nbarn under 18 månader skall få barnomsorg! Då\r\nsäger Bengt Lindqvist: Ja, men vi har sagt att\r\nkommunerna inte får frångå sitt ansvar för\r\nbarnomsorgen, det var inte meningen att det skulle\r\nbli så här. Men verkligheten talar sitt tydliga språk:\r\ndet blir så här på många håll! För många innebär\r\ndet att man under en tremånadersperiod varken har\r\nbarnomsorg eller föräldrapenning. Alltså återstår\r\nsocialbidragen.</pre><pre>Jag har sagt det förut, och jag säger det igen: Det\r\när förnedrande, inte bara för de personer som\r\ntvingas gå till socialbyrån. Det borde också vara\r\nförnedrande för en regering som vill kalla sig\r\nsocialdemokratisk.</pre><pre>''När vi får råd'', säger Bengt Lindqvist, ''skall vi\r\nbygga ut föräldraförsäkringen''. Vad innebär det?\r\nNär får vi råd? Finns det över huvud taget\r\nnågonting som talar för att vi i framtiden kommer\r\natt få bättre råd att satsa på den generella\r\nvälfärdspolitiken?</pre><pre>Något som bekymrar mig mycket är nämligen det\r\nfaktum att när Sverige blir medlem i EG, som ju\r\nregeringen så hett önskar, innebär det att vi genom\r\nmedlemskapet och genom den anpassning till\r\nskattepolitiken som blir en nödvändighet kommer\r\natt förlora många miljarder i skatteintänker. Vårt\r\neget husorgan, Från Riksdag  &amp;  Departement, har\r\ngjort en uträkning där man säger att Sverige måste\r\nsänka sin allmänna moms från 23,46 % till 20 %.\r\nDärtill måste matmomsen sättas till 9 %. Staten\r\nförlorar då 30 miljarder kronor i inkomster, enligt\r\nriksrevisionsverkets beräkningar. Punktskatter som\r\nfordrar gränskontroll måste avskaffas. 1989 års\r\nskatteutredning uppskattar att detta kan kosta\r\nstaten uppemot 10 miljarder kronor. Till det\r\nkommer en anpassning av de svenska\r\nenergiskatterna, vilket kan kosta 2 miljarder.\r\nSvenska skattehöjningar på alkohol och tobak\r\naccepteras inte -- skattebortfall 7,5 miljarder\r\nkronor, uppger skatteutredningen. Sammantaget\r\ninnebär dessa uppskattningar att statens inkomster\r\nav indirekta skatter minskar med ca 50 miljarder\r\nkronor, räknat i 1991 års penningvärde.</pre><pre>Därtill skall läggas att statliga och kommunala\r\ninkomstskatter enligt regeringen inte får höjas,\r\nutan tvärtom skall sänkas. Därmed återstår alltså\r\nbara drastiska nedskärningar inom den offentliga\r\nsektorn eller i socialförsäkringssystemet! Så\r\nspekulerar man i denna artikel i Från Riksdag  &amp; \r\nDepartement. Jag tror att det är en alldeles riktig\r\nspekulation. Det är naturligtvis där man tvingas\r\nskära.</pre><pre>Då undrar jag: Vad finns då kvar av den generella\r\nvälfärdspolitiken av den s.k. svenska modellen,\r\nsom vi vet står sig väldigt väl i ett internationellt\r\nmått mätt?</pre><pre>Jag har tjatat om det här många gånger, men jag har\r\nhittills inte fått något tillfredsställande svar. Hittills\r\nhar man från regeringens sida bara sagt att vid ett\r\nEG-medlemskap kommer vi att få ökad tillväxt,\r\noch då får vi mer att fördela. Jag vill påstå att det\r\ninte finns något linjärt samband, att en ökad tillväxt\r\nskulle ge mera att fördela eller att detta skulle\r\nkomma de svaga grupperna till godo. Det finns\r\ningenting som säger att det skulle bli så. Det beror\r\nhelt på hur man fördelar, och det beror på vem som\r\nhar makten att fördela och var besluten fattas. Får\r\nman en ökad tillväxt som ges till dem som redan\r\nhar, blir det inte mer till dem som inte har. Enligt\r\nden skattemodell som man nu använder sig av är\r\ndet faktiskt så att de som redan har får mera, de\r\nsom inget har får mindre. Därav de växande köerna\r\npå socialbyråerna i dag!</pre><pre>Jag skall inte ta upp pensionärerna i det här\r\nsammanhanget, för det kommer Margó\r\nIngvardsson att göra senare, men vi känner ju till\r\ndetta fenomen. Detta kommer inte att ändra sig om\r\nman fortsätter att bedriva en fördelningspolitik som\r\ngår ut på att de som redan har skall få och de som\r\ninte har skall inte få.</pre><pre>Det skulle vara intressant att höra hur man från\r\nregeringen har tänkt sig att denna\r\nskatteintäktsminskning på lågt räknat 50\r\nmiljarder -- det finns de som räknar med ända upp\r\ntill 80 miljarder -- skall få effekt på det generella\r\nvälfärdssystemet. Jag skulle vilja ha ett\r\nklarläggande, även från de andra partierna, om vi\r\när överens om att vi i Sverige fortfarande skall ha\r\nen generell skattefinansierad välfärdspolitik. Eller\r\nskall vi gå över till ett annat system? Skall vi\r\ninternationalisera oss och gå över till privata\r\nförsäkringar och checkar -- vad är det som står i\r\nutsikt? Det är en intressant framtidsfråga.</pre><pre>Som avslutning vill jag bara beröra\r\nalkoholpolitiken, som någon tidigare tog upp. Här\r\nfinns ett bra exempel på vad som sker vid en\r\ninternationalisering. Vår möjlighet att bedriva en\r\nnationell alkoholpolitik kommer inte att finnas\r\nkvar, eftersom vi inte längre kan använda priset\r\nsom styrmedel. Jag har sett i en tidning att Bengt\r\nLindqvist är ledsen över det. Litet uppgivet säger\r\nhan att medlemskapet i EG ändå är ofrånkomligt,\r\nså vi får väl hitta på andra lösningar. Det skulle vara\r\nintressant att höra vilka andra lösningar Bengt\r\nLindqvist tänker sig för att få ner\r\nalkoholkonsumtionen med 25 %, som vi har uttalat\r\noss för. Är det verkligen värt priset att gå med i EG,\r\nBengt Lindqvist, när det på det här sättet försämrar\r\nvår sociala välfärdspolitik?</pre><pre>Anf. 96 INGRID RONNE-BJÖRKQVIST (fp)\r\nreplik:</pre><pre>Herr talman! Gudrun Schyman säger att den\r\nskattereform som vi har medverkat till gör att barn\r\nfar illa och att barnkompetensen inte skall höjas. Så\r\när det inte, Gudrun Schyman. Den reformen\r\nmedför att vi får en stabilare samhällsekonomi och\r\nen bättre tillväxt, och vi får mera att dela på.</pre><pre>Det är i de länder där den politik som Gudrun\r\nSchyman kämpar för är genomförd som man inte\r\ntalar om barnkompetens och om att barn far illa --\r\nför där talar man om att barnen inte skall behöva\r\nsvälta och om att de över huvud taget skall få tak\r\növer huvudet, att man har svårt med undermåliga\r\nbarninstitutioner osv. För där råder ekonomiskt\r\nkaos. Det är det vi motverkar genom vår politik och\r\nvår skattereform.</pre><pre></pre><pre>Anf. 97 GUDRUN SCHYMAN (v) replik:</pre><pre>Herr talman! Det där var väl ändå att blanda ihop\r\nstort och smått! Ingrid Ronne-Björkqvist, jag\r\ntrodde att vi tillsammans arbetade för en\r\nekonomisk utveckling i de östeuropeiska\r\nländerna -- jag förmodar att det var de länderna du\r\nsyftade på. Jag trodde att folkpartiet också var\r\nintresserat av att det blev en ordentlig ekonomisk\r\noch demokratisk utveckling i de länderna -- bl.a. för\r\nbarnens skull.</pre><pre>Vad jag menar är att effekterna av den\r\nskatteuppgörelse som socialdemokraterna och\r\nfolkpartiet träffade överenskommelse om kan vi se\r\nnu. Det är ju den vi håller på och pratar om nu!</pre><pre>Jag tror ju inte att barnkompetensen har försvunnit\r\nför att någon har tyckt att det var bra, utan när man\r\nmåste skära så börjar man ofta skära ner för de\r\nområden och de grupper där man tror att det skall\r\nmärkas minst. Man räknar kanske inte med att det\r\nskall bli så stora protester eftersom barn själva inte\r\ngör så mycket väsen av sig. Där har vi anledningen\r\ntill att det är just de här områdena som försvinner\r\noch inte någonting annat.</pre><pre>Anf. 98 INGRID RONNE-BJÖRKQVIST (fp)\r\nreplik:</pre><pre>Herr talman! Nej, Gudrun Schyman, vi arbetar\r\ninte tillsammans när det gäller att genomdriva det\r\nekonomiska system som vänsterpartiet arbetar för.\r\nDär har vi diametralt olika uppfattningar.</pre><pre>Vår uppfattning är att detta leder till verkligt kaos --\r\noch det har ju visats mycket tydligt i de länder där\r\ndet har genomförts.</pre><pre>Anf. 99 GUDRUN SCHYMAN (v) replik:</pre><pre>Herr talman! Det verkar vara en oöverstiglig\r\npedagogisk uppgift att tala om att vi aldrig har lagt\r\nfram någon ekonomisk motion som har gått ut på\r\natt få en ekonomi som den man har fört i de\r\nösteuropeiska länderna. Det borde Ingrid Ronne-\r\nBjörkqvist känna till vid det här laget. Våra\r\nekonomiska motioner är anpassade till\r\nförutsättningarna i vårt land.</pre><pre>Det är obestridligt att effekterna av den\r\nekonomiska politik som folkpartiet är med om blir\r\njust att man tvingas att dra ner på många områden\r\ninom offentligt sektor -- och man drar gärna in på\r\nde områden som handlar om barn och svaga\r\ngrupper över huvud taget; just de grupper som\r\nfolkpartiet säger sig vilja värna om.</pre><pre>Här ligger en motsättning, och den tycker jag att ni\r\nskall ta och fundera på.</pre><pre>Talmannen anmälde att Ingrid Ronne-Björkqvist\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 100 ANITA STENBERG (mp):</pre><pre>Herr talman! Jag tänker tala om barnens situation\r\ni samhället.</pre><pre>Miljöpartiet har en barnmotion, Barnens rätt, med\r\n27 punkter i hemställan. Jag kan naturligtvis inte ta\r\nupp alla dessa på åtta minuter, men jag skall ta\r\nnågot.</pre><pre>Våra barn och barnbarn kommer att få betala notan\r\nför att vi vuxna lever över våra tillgångar. Så är det.\r\nVi får sansa oss nu och sluta roffa åt oss av\r\nframtiden.</pre><pre>Miljöpartiet kräver en förbättring av miljön nu,\r\nkärnkraftens avveckling snarast och en snabb\r\növergång till förnyelsebara energikällor för den\r\nenergi som oundgängligen behövs sedan alla\r\nenergieffektiviseringar har gjorts. Där får vi tyvärr\r\ninte så mycket draghjälp av de andra partierna.</pre><pre>Vi måste skapa ett samhälle där man tänker så här:\r\nBlir det beslut som vi fattar nu rätt, sett ur barnens\r\nsynvinkel? Främjar det beslutet barnens intressen?\r\nKan vi svara ja på de frågorna, har vi ett\r\nmänskligare samhälle, ett samhälle som\r\ntillfredsställer oss alla.</pre><pre>Barn och ungdomar har i dag svårt att få sina\r\nintressen tillgodosedda gentemot andra grupper i\r\nsamhället. Miljöpartiet har väckt en motion om att\r\ndet borde inrättas en ''barnkammare'' här i\r\nriksdagen -- inte beslutsmässig men med inflytande.</pre><pre>Barn tillerkänns i dag av lagstiftare, myndigheter\r\noch samhällsplanerare inte en ställning som är\r\nlikvärdig med de vuxnas. Barn har egentligen inga\r\nuttalade rättigheter. De är föremål för vissa\r\nbegränsade skyldigheter från vårdnadshavares och\r\nmyndigheters sida.</pre><pre>Trots reglerna i föräldrabalken och\r\nsocialtjänstlagen är det många barn i dagens\r\nSverige som försummas och direkt far illa. Vi har\r\nalla läst om att misshandel och övergrepp på barn\r\nökar.</pre><pre>Vi vill ha en parlamentarisk utredning om barnens\r\nrätt. Den skall utreda barns rättsliga ställning och\r\nkomma med lagförslag, som inte enbart tar till vara\r\nbarns rätt utan direkt främjar deras intressen. Den\r\nskall behandla omsorg om barn, barns personliga\r\nintegritet, barns talerätt i vid bemärkelse, barns\r\nskadeståndsskyldighet, barns miljö, barns\r\ndemokratiska rättigheter, hur man skall kunna\r\nskydda barn mot att utnyttjas av kommersiella\r\nintressen och slutligen en barnabalk.</pre><pre>Jag förutsätter att riksdagen snart beslutar om en\r\nbarnombudsman. Det finns verkligen ett behov av\r\natt barnen får en företrädare som bevakar just\r\nderas intressen i all samhällsplanering.</pre><pre>Vi måste också ha råd att satsa på förebyggande\r\nvård. Vi har lagt en motion som handlar om hur\r\nkommunernas och landstingens sparnit går ut över\r\nbarnen. Rörelsehindrade barn och ungdomar kan\r\nvara svårbehandlade t.ex. i konventionell\r\ntandvård, men det går utmärkt att behandla dem\r\nom man har speciell kunskap och större erfarenhet\r\nav just sådana barn. Det kan ofta innebära att\r\nbarnet slipper den extra påfrestning som\r\ntandbehandling under narkos innebär. Det finns\r\nbarn med speciellt skört käkben som lätt\r\nfraktureras om tandläkaren inte har erfarenhet av\r\nsådan specialvård. Därför vill jag att vi skall behålla\r\nbarntandläkarspecialiteten och barntandläkarna.\r\nMan bör inte ta bort dem, såsom är föreslaget.</pre><pre>I Malmö håller man på att spara in skolläkarna. Just\r\nnu diskuteras om det ens är lagligt att dra in de\r\ntjänsterna. Det påstår dock Malmös s-politiker att\r\ndet är.</pre><pre>Handikappade barn har ett nog så besvärligt liv\r\nutan att de skall behöva drabbas av\r\nsvångremspolitiken. Det är tvärtom vår skyldighet,\r\nsom friska och aktiva, att låta de handikappade få\r\nall den tekniska hjälp och omvårdnad som vi kan\r\nuppbringa. De handikappade skall kunna delta i\r\nmesta möjliga mån i hela samhällslivet.</pre><pre>Det finns tonårsbyråer. Dessa har man tidigare\r\nsatsat på lokalt, men nu lagt ned i besparingssyfte.\r\nDet är en snålhet som bedrar visheten. I stället för\r\natt man på ett tidigt stadium hjälper ungdomar som\r\nhar behov av hjälp och psykiatrisk vård, låter man\r\nde vänta så länge att de blir sjukare och t.o.m.\r\nbrottslingar. Trots att de behöver hjälp får alla inte\r\nens plats i § 12-hem utan döms till vård i eget hem,\r\nvilket är detsamma som ingen vård och hjälp alls.</pre><pre>Till slut vill jag tala om barns rätt utanför Sveriges\r\ngränser.</pre><pre>Den natt som kriget i Persiska viken bröt ut satt jag\r\nuppe till klockan fem på morgonen och skrev\r\nmotioner till riksdagen i sociala frågor. Det kändes\r\nnästan meningslöst att sitta uppe och lägga fram\r\nförslag om hur man skulle kunna spara en miljon\r\nhär och en annan miljon där för att få budgeten att\r\ngå ihop så att varken barn, sjuka, handikappade\r\neller gamla skulle lida nöd i Sverige, samtidigt som\r\nmiljoner vräktes ut i ett krig.</pre><pre>Att ösa bombmattor över ett främmande land och\r\natt låta missiler skjutas upp från den ena sidan\r\ngränsen och motraketer från den andra tycker jag\r\nverkar otroligt dumt. Att låta dessa stridsmedel\r\nträffas i luften och explodera innebär ett\r\nfullständigt vansinnigt slöseri med pengar. Ändå\r\nhar man i de miljonförlusterna inte räknat in\r\nforskning för att få fram så exklusiva vapen. Sedan\r\ntillkommer frakten över halva jordklotet,\r\nutbildning av soldater som skall sköta hanteringen,\r\ntrupptransporter över halva världen till\r\nkrigsskådeplatsen och vistelsen där.</pre><pre>Till sådana här vansinniga handlingar finns det hur\r\nmycket pengar som helst. Det är fråga om miljarder\r\npå mycket kort tid.</pre><pre>Vem talar t.ex. i dag om svältkatastrofen i Afrika,\r\nsom var så hotande nära för någon månad sedan?\r\nMan hör inte längre talas om den. Är den borta?</pre><pre>Å ena sidan har vi genom TV-rutan kunnat följa\r\nkriget timme för timme, å andra sidan får vi bara\r\nveta vad stridsledningarna tillåter oss att veta.\r\nSjälvklart är de civila offren mycket större än vad vi\r\nhar fått uppgift på. Så litet skada kan inte så många\r\nbomber och missiler åstadkomma.</pre><pre>I höstas var jag med på en konferens med WWPP,\r\nWorld Women Parlamentariens for Peace, i\r\nZimbabwes huvudstad Harare.</pre><pre>En kväll var vi hembjudna till en av värdarna, och\r\nvi satt i den ljumma afrikanska natten och talade\r\nom fred. Jag pratade med en man och en kvinna\r\nfrån de två största stamfolken i Zimbabwe. De hade\r\ndels bekämpat varandra under kriget, dels de vita.\r\nJag frågade hur man kunde leva tillsammans efter\r\nkriget och efter en fred som egentligen aldrig fick\r\nnågon vinnare. Vita och svarta och medlemmar\r\nfrån de olika stammarna arbetar sida vid sida, och\r\nbarnen går i skolan tillsammans.</pre><pre>De här exkombattanterna, berättade att det bara\r\nfinns en lösning: ''Vi lär inte våra barn hata våra\r\nföre detta fiender. Vi vuxna arbetar tillsammans.\r\nBarnen går i skolan och leker tillsammans.''</pre><pre>Det här skall man jämföra med inställningen i\r\nMellanöstern, hatdemonstrationerna i Irak,\r\ninställningen i Israel, Libanon, Syrien och bland\r\npalestinierna och även den krigshetsande\r\nstämningen som man kan se i TV från USA.</pre><pre>Det som skrämmer mig mest är hatet i\r\nMellanöstern. Vi har alla varit med om att starta\r\nkriget. Hur får vi slut på det? Hur mår barnen i\r\nMellanöstern? Har de vatten? Har de mat? Får de\r\nsjukvård? Kan de gå i skolan? Kan de fly om det\r\nbehövs? Blir de i så fall bombade på vägen? Vem\r\ntar emot dem? Gör vi det?</pre><pre>De sociala problemen är verkligen inte lätta att\r\nlösa, varken här hemma eller utomlands.</pre><pre>Anf. 101 Statsrådet BENGT LINDQVIST\r\n(s):</pre><pre>Herr talman! Jag kommer att ägna mitt anförande\r\nåt familjepolitiken, men jag är givetvis beredd att\r\nsenare i replikväxlingen ta upp de frågeställningar\r\nsom närmast berör mig av oss socialministrar.</pre><pre>Familjepolitiken kommer med stor säkerhet att\r\nspela en stor roll i det kommande valet. Det hälsar\r\nvi socialdemokrater med stor tillfredsställelse. Barn\r\när vår framtid. Barns villkor förtjänar därför att stå\r\ni centrum för uppmärksamhet och debatt. Jag vill\r\ngärna från början säga att vi socialdemokrater går\r\nin i en familjepolitisk debatt inför valet med både\r\nglädje och tillförsikt.</pre><pre>Olika undersökningar visar att barn i Sverige i\r\nallmänhet har det bra. Men för den skull får vi inte\r\nglömma bort att det samtidigt finns barn hos oss\r\nsom har det svårt. Det gäller barn som växer upp i\r\nsplittrade familjer, barn som är utsatta för\r\növergrepp och misshandel, barn i familjer där det\r\nförekommer missbruk, sjuka barn och\r\nhandikappade barn. Under 90-talet måste vi ägna\r\ndessa barn särskild uppmärksamhet. Det gäller rakt\r\növer den gemensamma sektorn -- mödra- och\r\nbarnhälsovård, daghem, skolor men också i övrigt\r\ninom socialtjänsten och andra verksamheter.</pre><pre>Under 90-talet är det också angeläget att förbättra\r\nsituationen för handikappade barn och deras\r\nfamiljer. Det är min starka förhoppning att\r\nhandikapputredningen som nu arbetar för fullt\r\nkommer att lägga en god grund för ett sådant\r\nutvecklingsarbete. När det gäller insatser för barn\r\ni särskilt utsatta situationer hoppas jag att vi här i\r\nriksdagen skall kunna genomföra åtgärder med stor\r\nenighet.</pre><pre>Herr talman! Den senaste tiden har vi kunnat läsa i\r\ntidningarna om en kraftig utbyggnad av\r\nbarnomsorgen över hela landet, även i sådana\r\nkommuner som tidigare har varit ett bekymmer,\r\nt.ex. Stockholm. År 1990 blev ett rekordår när det\r\ngäller utbyggnaden av barnomsorgsplatser. Vi fick\r\nfaktiskt 25 000 daghemsplatser förra året. Sedan år\r\n1982, då vi socialdemokrater kom tillbaka till\r\nmakten, har vi i detta land byggt ut barnomsorgen\r\nmed 186 000 platser i daghem, familjedaghem och\r\nfritidshem. Det är en imponerande utbyggnad, som\r\njag menar att våra kommuner har all heder av.\r\nTrots att barnafödandet överträffar alla de\r\nprognoser som har gjorts upp -- vilket i och för sig\r\när glädjande -- kan vi nu läsa om att kommun efter\r\nkommun kommer att klara full behovstäckning\r\nunder 1991, som avsikten var.</pre><pre>Jag tror inte att alla människor har klart för sig\r\nvilken omfattning barnomsorgen har fått genom\r\nutvecklingen på 80-talet. I åldern 18 månader och\r\nupp till sex år deltar faktiskt 86 % av alla barn i\r\nnågon form av barnomsorg -- daghem,\r\nfamiljedaghem, deltidsgrupp eller öppen förskola.\r\nSå gott som alla sexåringar deltar. De barn som inte\r\nfinns med i barnomsorgen har ofta småsyskon, och\r\nderas föräldrar är ofta lediga med stöd i\r\nföräldraförsäkringen. Barnomsorgens utbyggnad\r\när också i hög grad i överensstämmelse med\r\nföräldrarnas önskemål.</pre><pre>Internationellt talar man med stor respekt om den\r\nsvenska barnomsorgen. Den svenska modellen\r\ninom barnomsorgen utgörs framför allt av\r\nkombinationen av omsorg och pedagogik. Den\r\nskapande verksamheten och leken bildar kärnan i\r\nsvensk barnomsorg. Barnet står i centrum, och\r\npedagogerna tar fasta på barnets lust att leka och\r\nlära.</pre><pre>I den förskolepedagogiska traditionen är det viktigt\r\natt visa öppenhet mot alla barn, även gentemot\r\nbarn med omfattande behov av särskilt stöd. Den\r\nforskning som finns visar att den svenska\r\nförskolepedagogiken är framgångsrik.</pre><pre>1985 års beslut om en förskola för alla barn var inte\r\nbara ett beslut om att öka antalet platser så att alla\r\nfår plats. I det beslutet låg också en ambition att\r\nutveckla innehåll och pedagogik. Detta är skälet till\r\natt vi under senare delen av 1980-talet har utvecklat\r\nett pedagogiskt program för förskolan, ett särskilt\r\nprogram för de äldre barnen inom förskolan och ett\r\nprogram för fritidshems- och\r\nskolbarnsomsorgsverksamheten.</pre><pre>Det saknas givetvis inte problem inom\r\nbarnomsorgen, men jag har velat lyfta fram den\r\nväldiga utveckling som har skett inom\r\nbarnomsorgen både innehållsmässigt och\r\nkvalitetsmässigt för att visa på vilken framstående\r\nroll den nu spelar för våra barn. Personalen inom\r\nbarnomsorgen är verkligen värd ett erkännande för\r\ndet fina arbete den gör.</pre><pre>Herr talman! Mot denna bakgrund är det\r\nobegripligt att de borgerliga partierna fortsätter\r\nsina attacker mot den kommunala barnomsorgen.\r\nDet råder i dag stor oreda i den borgerliga\r\nfamiljepolitiken. På ett par punkter finns dock\r\nbesked att hämta som är gemensamma. Man är\r\növerens om att skära ned på samhällets stöd till\r\nbarnomsorgen. Man är motståndare till en\r\nutbyggnad av föräldraförsäkringen.</pre><pre>Moderaterna vill avskaffa hela det statliga och\r\nkommunala bidraget till barnomsorgen och i stället\r\ninföra ett vårdnadsbidrag på 40 000 kr. Centern vill\r\navskaffa statsbidraget och införa ett beskattat\r\nvårdnadsbidrag på 18 000 kr. I den gemensamma\r\nborgerliga motion som tar upp förslaget om ett\r\nvårdnadsbidrag saknas besked om det mesta, även\r\nom finansieringen. Man säger att man väntar sig att\r\nregeringen, den socialdemokratiska regeringen,\r\nskall komma med ett förslag på detta. Man antyder\r\ndock att en del av finansieringen kan ske genom att\r\nman skär ned på statsbidraget till barnomsorgen.</pre><pre>Om kommunerna varken har pengar eller ansvar\r\nför barnomsorgen faller naturligtvis den\r\nkommunala barnomsorgsverksamheten samman.\r\nDet går inte, herr talman, att ställa krav på\r\nkommunerna om att de skall ge alla barn rätt till\r\nbarnomsorg samtidigt som man rycker undan de\r\nekonomiska förutsättningarna för en sådan\r\nverksamhet. Det vore enligt min uppfattning\r\ngalenskap att fullfölja de borgerliga förslagen om\r\ndessa kraftiga nedskärningar i barnomsorgen.</pre><pre>Man kan naturligtvis fråga sig varför de borgerliga\r\nlägger fram dessa förslag. Jag kan se två skäl till att\r\nförslagen blir som de blir.</pre><pre>För det första försöker de borgerliga utforma en\r\nfamiljepolitik som utgår från en gången tids\r\nförutsättningar. De borgerliga har inte förstått att\r\nde flesta småbarnsföräldrar förvärvsarbetar och\r\nefterfrågar barnomsorg. De har inte heller förstått\r\nhur mycket föräldrarna uppskattar\r\nföräldraförsäkringen med de reella möjligheter den\r\nger båda föräldrarna att vara tillsammans med\r\nbarnen när dessa är små.</pre><pre>För det andra tror jag att de borgerliga partiernas\r\ngenerella negativitet gentemot kommunal\r\nverksamhet leder dem fel i familjepolitiken.\r\nModeraterna går i spetsen för en total\r\navkommunalisering av barnomsorgen, och dess\r\nvärre tycks folkpartiet och centerpartiet följa efter\r\nett stycke på väg. Medan vi socialdemokrater under\r\n80-talet diskuterat hur vi skall klara utbyggnaden\r\noch kunna utveckla innehållet i förhållande till\r\nbarnens behov, har den borgerliga debatten i hög\r\ngrad gått ut på att skapa privata\r\ndaghemsaktiebolag.</pre><pre>Herr talman! Sedan 1982 har vi socialdemokrater\r\nutvecklat familjepolitiken avsevärt. Vi har byggt ut\r\nföräldraförsäkringen, höjt barnbidragen avsevärt\r\noch utvecklat barnomsorgen. Jag går för min del\r\nmed tillförsikt in i en debatt inför valet om den\r\nframtida familjepolitiken utifrån den grund som vi\r\nsocialdemokrater redan har skapat.</pre><pre>Anf. 102 STEN SVENSSON (m) replik:</pre><pre>Herr talman! Som jag nämnde i mitt anförande\r\nkommer min kollega Ingrid Hemmingsson att ta\r\nupp familjepolitiken och barnomsorgen. Jag skall\r\nåtervända till de problem som jag tog upp i mitt\r\nanförande.</pre><pre>Jag nämnde beträffande den fortsatta hanteringen\r\nav ÄDEL-reformen att i vårt land har många små\r\nkommuner en mycket svag ekonomi. Jag nämnde\r\nexemplet Gullspång, där åldersstrukturen är sådan\r\natt medelåldern ligger två år över riksgenomsnittet.\r\nNär man där räknat på vad ÄDEL-reformen\r\nkommer att kosta när den är fullt ut genomförd\r\nenligt majoritetens intentioner, finner man att\r\nkostnaderna kommer att öka med ett belopp som\r\nmotsvarar nio skattekronor. Enligt de\r\nförhandlingar som förts mellan\r\nKommunförbundets länsavdelning och landstinget\r\nlutar det åt att den skatteväxling som landstinget\r\nkan tänka sig ligger på mellan 4 och 5 kr. Då\r\nkommer det att fattas nästan lika mycket för\r\nGullspång för att man skall kunna klara dessa\r\nproblem.</pre><pre>Jag pekade också på de problem som\r\nskatteomläggningen medför för pensionärerna och\r\nsom innebär ökade utgifter för socialtjänsten. Man\r\nhar stora problem i kommunen, berättade de\r\nsocialpolitiker som jag talade med i måndags då jag\r\nbesökte kommunen för att närmare sätta mig in i\r\nsituationen, eftersom jag har gjort bedömningen\r\natt kommunen är i stort behov av hjälp.</pre><pre>Jag berättade naturligtvis då om den moderata\r\nalternativa modellen för finansiering av hälso- och\r\nsjukvården inkl. äldresjukvården, nämligen\r\ninförande av en allmän obligatorisk försäkring som\r\ninnebär att man får ett riskutjämningssystem på\r\nriksplanet. Den modellen skulle för Gullspångs del\r\nlösa dessa problem. Med den uppläggning som\r\nregeringen valt för man med finansieringsansvaret\r\npå den enskilda kommunen och skapar dessa\r\njätteproblem.</pre><pre>Det är nu på sin plats att statsrådet Lindqvist\r\nförsöker klargöra hur man skall lösa de problem\r\nsom uppstår i kommuner med svag ekonomi och en\r\nogynnsam åldersstruktur och där prognosen pekar\r\npå att dessa problem kommer att förvärras över\r\ntiden.</pre><pre></pre><pre>Anf. 103 INGRID RONNE-BJÖRKQVIST\r\n(fp) replik:</pre><pre>Herr talman! Det är intet tvivel om att bristen på\r\nbarnomsorgsplatser beror på att regeringen\r\nmisslyckats med sin barnomsorgspolitik. I viss mån\r\nkan man skylla detta på baby-boomen och att det\r\nföds fler barn än tidigare. Men den huvudsakliga\r\norsaken är den bristande lyhördheten för\r\nflexibilitet, andra alternativ och nytänkande inom\r\nbarnomsorgen.</pre><pre>Det kanske mest bekymmersamma just nu är att\r\nman i flera kommuner över huvud taget inte tar\r\nemot barn under 18 månader. Här måste man\r\növerväga om barnomsorgsmålet inte bör\r\nförtydligas. Det är uppenbart att detta feltolkas.</pre><pre>Bengt Lindqvist talade om regeringspartiets\r\nomsorg om de handikappade barnen. Det var\r\nmycket dessa jag tänkte på när jag sade att\r\nregeringen ofta ställer sig solidarisk med de stora\r\ngrupperna, som ger många röster, men glömmer de\r\nmindre, röstsvaga grupperna. Vi i folkpartiet\r\nliberalerna tycker att man gör alldeles för litet just\r\nför de handikappade barnen. Vi har också för detta\r\nändamål föreslagit väsentliga förstärkningar i\r\nbudgeten, dvs. med över 200 miljoner, för höjda\r\nvårdbidrag och ATP-poäng för hela vårdbidraget.\r\nVi har vidare föreslagit att\r\nmerkostnadsersättningen bör jämställas med\r\nhandikappersättning, osv. Det är en lång rad krav\r\nsom vi har i vår partimotion och som vi framfört år\r\nefter år men som socialdemokraterna inte har velat\r\nställa upp på.</pre><pre>Anf. 104 ULLA TILLANDER (c) replik:</pre><pre>Herr talman! Bengt Lindqvist började med att säga\r\natt det behövs insatser för barn i särskilt utsatta\r\nfamiljer. Jag skulle då vilja börja med att instämma\r\nmed vad både Ingrid Ronne-Björkqvist och Anita\r\nStenberg sade i fråga om skolläkarna.</pre><pre>Jag har framställt en interpellation till\r\nskolministern, men jag har ännu inte fått något\r\nmeddelande om när jag kommer att få svar. Jag vill\r\nverkligen vädja till socialministern att bevaka\r\ndenna viktiga fråga. Om man vill värna om\r\nförebyggande sjukvård, skall man inte spara in på\r\nskolläkarna.</pre><pre>I Malmö har man lagt fram ett ogenomtänkt\r\nförslag, där man hänvisar till vårdcentralerna --\r\ndetta i en stad som har mycket dåligt utbyggd\r\nprimärvård.</pre><pre>Jag vill helt enkelt ställa frågan, om\r\nsocialdemokraterna vill slå vakt om skolläkarna.\r\nMan skall komma ihåg att det är barn som har det\r\nsvårt som har den största hjälpen av en\r\nskolhälsovård med skolläkare.</pre><pre>Gudrun Schyman sade i sitt anförande att en social\r\nnedrustning är på gång. Om detta förslag i Malmö\r\ngår igenom är det verkligen ett exempel på social\r\nnedrustning.</pre><pre>Skolhälsovården är verkligen en mycket viktig del\r\nav en bra familjepolitik. Barnfamiljerna behöver\r\nofta hjälp, och detta får de förutom i skolan över\r\nhuvud taget av en väl fungerande skolhälsovård.</pre><pre>Jag skulle vilja fråga Bengt Lindqvist när man har\r\ntänkt att föräldraförsäkringen skall byggas ut. Jag\r\nskulle också vilja fråga om Bengt Lindqvist\r\nverkligen tycker att det är ett uttryck för en rättvis\r\nfördelningspolitik att bygga ut ett system som ger\r\nen del 60 kronor om dagen och andra närmare 600\r\nom dagen.</pre><pre>Vi i centern vill öka föräldrarnas inflytande över\r\nde resurser som går till barnomsorgen. Det är en\r\ndel principer som är mycket viktiga i en rättvis\r\nfamiljepolitik. Det krävs en ökad valfrihet. Den\r\nviktiga principen att alla familjer måste få del av\r\nsamhällets stöd till barnomsorgen måste slås fast.\r\nBengt Lindqvist nämnde en mycket hög siffra\r\nbeträffande dem som får del av samhällets resurser,\r\nmen denna siffra är inte helt korrekt. Man kan\r\nockså vända på det och säga att 40 % får nästan\r\ningenting av alla de miljarder som satsas på\r\nbarnomsorgen. Familjernas roll som beställare av\r\nbarnomsorg, oavsett i vems regi den utförs, måste\r\nstärkas. Det är också familjerna som måste avgöra\r\nom någon skall vara hemma några år medan barnen\r\när små. Då är det vårdnadsersättningen som gäller.</pre><pre>Anf. 105 GUDRUN SCHYMAN (v) replik:</pre><pre>Herr talman! En sak är Bengt Lindqvist och jag\r\növerens om, värnandet av den kommunala\r\nbarnomsorgen. De borgerliga attacker som han\r\nräknade med skulle komma mot den kommunala\r\nbarnomsorgen och diskussionen om\r\nvårdnadsbidragen verkar åtminstone inte bli så\r\nsamlande. När man lyssnat till debatten i dag får\r\nman intrycket av att det inte verkar vara så mycket\r\nbevänt med samlingen kring vårdnadsbidraget.</pre><pre>Vi vill ha den kommunala barnomsorgen därför\r\natt den är bra. Den är bra för barnen, för\r\nföräldrarna och bra för hela familjen. Den\r\nbeskrivning av kvaliteten på barnomsorgen och\r\nutbyggnaden av barnomsorgen som Bengt\r\nLindqvist gör är riktig men inte tillräcklig. Han\r\nnämnde i en bisats att det finns en del problem, men\r\nhan gick inte sedan närmare in på dem. Men det är\r\njust problemen som jag har talat om. Problemet att\r\nbarnomsorgen inte räcker till, och vad gör vi då?</pre><pre>Varför tycker regeringen att det är bättre att de\r\nmänniskor, som inte kan få barnomsorg, skall gå till\r\nsocialbyrån i stället för att de skall få sin\r\nföräldraförsäkring, som han hade lovat?</pre><pre>Jag förstår inte det. Jag förstår inte heller\r\nresonemanget att vi inte har råd. Det kostar också\r\natt betala ut socialbidrag -- i reda pengar i\r\nadministration och i mänskligt värde för de\r\nmänniskor som måste göra på detta sätt. Det är\r\ningen rolig situation för någon inblandad. Jag\r\nbegriper inte vitsen med denna rundgång av pengar\r\ni systemet.</pre><pre>Bengt Lindqvist har ju rikligt med tid för sina\r\nrepliker, så jag antar att han kommer att besvara\r\nfrågan varför det är bättre med socialbidrag än att\r\nbygga ut barnomsorgen så att den räcker till alla,\r\nhelst i samband med en utbyggd föräldraförsäkring.</pre><pre>Alla kan ju inte klara sig på sin föräldraförsäkring.\r\nAlla har inte så hög nivå på den. Därför behövs\r\nbarnomsorgen också tidigare, även om man har rätt\r\ntill föräldraförsäkring.</pre><pre>Det bör vara en rättighet att alla barn skall ha\r\nbarnomsorg. Vi har varit överens om det, och jag\r\nundrar varför man inte står kvar vid detta.</pre><pre>Jag ställde också en mängd andra frågor, om den\r\ngenerella väldfärdspolitiken och hur vi skall\r\nfinansiera den när skatteinkomsterna minskar vid\r\nvårt EG-inträde. Det skall bli intressant att få höra\r\nvad Bengt Lindqvist svarar på det.</pre><pre>Anf. 106 ANITA STENBERG (mp) replik:</pre><pre>Herr talman! Hur skall vi kunna klara\r\nbarnomsorgen och behålla det kommunala\r\nskattestoppet, statsrådet Bengt Lindqvist? Och hur\r\nkan vi samtidigt också sänka statsskatten, som vi\r\ntroligen måste om vi går med i EG, om vi skall vara\r\nkonkurrensmässiga?</pre><pre>Inom EG kan man ha en så låg skatt just därför\r\natt kvinnorna inom EG i så stor utsträckning är\r\nhemma, dels när barnen är små och dels när de\r\ngamla föräldrarna behöver hjälp. Som hemmafruar\r\nsköter de sina egna barn och familjens gamla så att\r\nsäga gratis. Det är det arbete våra kvinnor utför\r\nmed betald lön inom den offentliga sektorn. Därför\r\nbehövs skatter för att täcka de utgifter som vi då får\r\ni Sverige.</pre><pre>Miljöpartiet är det enda parti som gått emot det\r\nkommunala skattestoppet. Annars löser\r\nkommunerna problemet med höjda avgifter, vilket\r\nde nu håller på att göra. Det innebär i sin tur att\r\nde som är i behov av vård och omsorg själva genom\r\nhöjda avgifter måste betala det som vi alla borde\r\ndela på skattevägen. Vi kan inte låta gamla, sjuka,\r\nhandikappade och barnfamiljer själva stå för de\r\nökade utgifterna. Det är inte riktigt rätt.</pre><pre>Till Gudrun Schyman vill jag säga: Vi vill inte gå\r\növer till privata försäkringar. Vi vill skattevägen ha\r\nen rättvis fördelningspolitik.</pre><pre>Anf. 107 Statsrådet BENGT LINDQVIST (s)\r\nreplik:</pre><pre>Herr talman! Ingela Thalén kommer att ta upp\r\nfrågorna om pensionärernas ekonomi och\r\nskolläkarna.</pre><pre>Jag skall efter bästa förmåga försöka hinna med så\r\nmånga som möjligt av de övriga frågor som ställts\r\ntill mig.</pre><pre>När det gäller handikappade barn får jag säga att\r\ndet är på sin plats att ge folkpartiet en eloge för den\r\nutmärkta motion som folkpartiet har framlagt om\r\ninsatser på handikappområdet, inte minst då det\r\ngäller barn med handikapp. Den kan också utgöra\r\nen god grund för utvecklingsarbetet i\r\nfortsättningen.</pre><pre>Jag har en viktig fråga till mina meddebattörer när\r\ndet gäller handikappade barn och andra barn med\r\nbehov av särskilt stöd.</pre><pre>Jag kommer i dag från en konferens som\r\nsocialstyrelsen haft kring allmänna råd om stöd till\r\nbarn med behov av särskilt stöd i barnomsorgen.\r\nHur kan man klara dessa barns behov i en\r\nbarnomsorg, där man rycker undan samhällsstödet\r\noch lägger ut det stödet i form av en\r\nbarnomsorgspeng till föräldrarna? Det är ett\r\nverkligt dilemma för moderaterna, som vill slopa\r\nhela stödet. Det är också ett mycket stort dilemma\r\nför centern som tar bort hela statsbidraget.</pre><pre>Inom folkpartiet har debatten rasat. Ett förslag gick\r\nut på att man insåg att olika barn har olika behov.\r\nDet ledde till den fantastiska slutsatsen att vi måste\r\nsätta prislappar på barnen. Somliga barn måste få\r\nmer pengar, andra mindre.</pre><pre>Varför detta krångel? Varför inte satsa på en\r\nkommunal verksamhet som bygger på den\r\nsolidariska uppfattningen att vi skall ge varje barn\r\nefter det barnets behov?</pre><pre>Jag hoppas att alla borgerliga partier just med\r\nutgångspunkt från handikappade barn och från\r\nbarn med behov av särskilt stöd för andra problem\r\nskall vända tillbaka till ett stöd för en kommunal\r\nutbyggnad och en sammanhållen barnomsorg för\r\nalla barn. Alternativet blir en enorm segregation på\r\ndet ena eller det andra sättet, där dessa barn med\r\nbehov av särskilt stöd kommer i strykklass.</pre><pre>Sten Svensson tog upp den ekonomiska regleringen\r\nmellan kommuner och landsting som är ett resultat\r\nav äldrereformen. För att klara den behövliga\r\nresursöverföringen som utgår ifrån att varje krona\r\nskall hamna på rätt ställe i förhållande till de\r\nåtaganden kommunen har, räcker det inte med\r\nskatteväxling som Sten Svensson vet. I det systemet\r\nmåste också komma in det särskilda statsbidraget\r\nsom blir kraftigt omlagt och riktar betydligt mer\r\nstöd till kommuner med en stor andel gamla\r\nmänniskor. Därtill kommer också\r\nskatteutjämningssystemet, där man kommer att\r\nförstärka de faktorer som tar hänsyn till antalet\r\näldre och andra saker av betydelse.</pre><pre>Det är alltså helheten som skall ge Gullspångs\r\nkommun ett utgångsläge, där man har fått över den\r\nsumma pengar som tidigare uppbar det åtagande\r\nkommunen nu tar över. Detta är principen.</pre><pre>Herr talman! Ulla Tillander säger -- och det har\r\nförekommit många gånger i denna debatt -- att\r\n40 % av barnen står utanför barnomsorgen.</pre><pre>Det var bra att den uppgiften kom upp igen. Det är\r\nen mytbildning ni borgare odlar. Ni tar inte hänsyn\r\ntill den typ av barnomsorg som är till för\r\nhemarbetande föräldrars barn, deltidsgrupperna\r\noch den öppna förskolan. Dessa barn har vi en\r\nsärskild, avgiftsfri verksamhet för. Tanken är att\r\nockså den typen av verksamhet skall utformas efter\r\ndessa barns behov och ha en omfattning som\r\nmotsvarar efterfrågan. Man måste alltså ta med\r\nhela utbudet av barnomsorg för att kunna förstå hur\r\nbarnomsorgen i dag når våra barn. 86 % av barnen\r\ndeltar i någon form av barnomsorgsverksamhet.</pre><pre>Till Gudrun Schymans och andras frågor om barn\r\nunder 18 månader vill jag säga följande.\r\nRegeringen har sagt -- och det ingår också i det\r\nbeslut riksdagen fattade 1985 -- att kommunernas\r\nskyldigheter finns kvar att ge barnomsorg åt barn\r\nunder 18 månader. Men kravet är inte lika starkt\r\nsom för föräldrar med barn över 18 månader. De\r\nsenare skall förses med en faktisk rätt till\r\nbarnomsorg.</pre><pre>Men det finns ett viktigt tillägg och det är att barn\r\nmed förtur -- av sociala eller ekonomiska skäl eller\r\npå grund av handikapp -- aldrig kan utestängas om\r\nderas föräldrar vill ha barnomsorg, även om barnet\r\när under 18 månader. Den rätt föräldrarna då har är\r\novillkorlig och måste tillgodoses av kommunerna.</pre><pre>Skulle det förekomma att kommunerna inte\r\ntillgodoser detta behov, menar jag att de gör sig\r\nskyldiga till lagbrott som måste beivras.</pre><pre>När det gäller föräldraförsäkringens fortsatta\r\nutbyggande, som Gudrun Schyman frågade om är\r\ndet självklart så att vi skall satsa på de positiva\r\nåtgärderna barnomsorg och föräldraförsäkring för\r\natt undvika att föräldrar hamnar i\r\nsocialbidragsberoendet. Även om sambandet inte\r\när totalt så finns det där och spelar givetvis en roll i\r\nvår argumentation för en fortsatt utbyggnad av\r\nbarnomsorgen och för att så snart vi kan ta\r\nytterligare steg i fråga om föräldraförsäkringen.\r\nRegeringen skjuter nu till ytterligare en miljard för\r\n1991 för utbyggnad. Vi fortsätter alltså att stödja\r\nkommunernas ansträngningar för att nå full\r\nbehovstäckning på samma sätt som vi har gjort\r\nhittills.</pre><pre>När det gäller föräldraförsäkringen får vi komma\r\ntillbaka så snart vi återfått en tillväxt eller på annat\r\nsätt fått utrymme för att kunna ta ansvar för att\r\nbygga vidare på utbyggnaden av\r\nföräldraförsäkringen upp till 18 månader. Målet\r\nstår fast för denna utbyggnad. Vi är fast beslutna att\r\nkomma igen så snart förutsättningarna finns. Men\r\njust nu är läget sämre än det varit på mången god\r\ndag att besluta om en så kostsam reform med\r\nhänsyn till de ekonomiska problem som samhället\r\nhar just nu.</pre><pre>Anf. 108 STEN SVENSSON (m) replik:</pre><pre>Herr talman! Redan under debatten i december\r\nkunde vi konstatera att skatteväxlingen inte skulle\r\nräcka. I fallet Gullspång räcker det inte till mer än\r\nhälften av de nya kostnader som kommer.</pre><pre>Statsrådet Lindqvist säger att det skall bli särskilda\r\nstatsbidrag och ett skatteutjämningssystem. Jag\r\nförstår att han syftar på det som sades i\r\npropositionen om inomregionalskatteutjämning,\r\natt man för över från andra kommuner för att\r\nhjälpa de svaga kommunerna. Men i de pågående\r\nförhandlingar som förs via kommunförbundets\r\nlänsavdelning och landstinget så känner man inte\r\ntill dessa faktorer och vet inte hur man skall\r\nberäkna de egentliga kostnaderna. Dessa kalkyler\r\nskall så småningom bli underlag för den aviserade\r\npropositionen.</pre><pre>Allt detta visar att vi hade rätt i den kritik vi förde\r\nfram i december. Vi kände inte till de totala\r\nekonomiska konsekvenserna av reformen när vi\r\nfattade beslutet. Man borde alltså ha börjat i rätt\r\nända.</pre><pre>Menar statsrådet Lindqvist att kommunen skall få\r\nen garanti för att de återstående fyra kronorna skall\r\nbli täckta av ett statsbidrag eller genom\r\nskatteutjämningskonstruktionerna? Det är två\r\nolika system som i det sammanhanget skall göra sig\r\ngällande. Varför får inte de ansvariga\r\nkommunalmännen redan nu klarhet i hur det\r\nkommer att bli? De är ganska oroliga för vad som\r\nkommer att hända, och vet inte hur de skall\r\ndimensionerna all övrig verksamhet inom det\r\nsociala fältet med tanke på den osäkerhetsfaktorn.</pre><pre>En annan fråga som jag tog upp i mitt anförande är\r\nföljande: Varför vill regeringen inte se till att\r\nalternativ kommer fram? Vi vet ju sedan länge att\r\nde gamla blir allt fler. Statsrådet säger själv i den\r\naktuella artikeln i Expressen att han bortsåg från\r\nhur komplexa behoven var. Vi borde ha sett till\r\nbehovet av ett större utbud och av större variation,\r\nsäger han i artikeln. Han är ganska överraskad över\r\natt han inte kunde förutse den här situationen. Men\r\nvi har försökt att påvisa att detta skulle inträffa. Vi\r\nhar pekat på vikten av alternativ.</pre><pre>Om de skattemedel som i dag ensidigt används för\r\natt subventionera offentlig verksamhet inte\r\nkommer motsvarande verksamhet i enskild regi till\r\ndel, blir det i det närmaste omöjligt för alternativen\r\natt utvecklas. I praktiken innebär gällande\r\nstatsbidragsregler på flera områden att det bara är\r\nmänniskor som har möjlighet att ta mycket stora\r\nsummor ur egen kassa som kan utnyttja enskilda\r\nalternativ. För att få reell valfrihet måste reglerna\r\nändras. Det måste vara lika och rättvisa villkor för\r\nalla som vill vara med och producera verksamhet på\r\ndet här området.</pre><pre>Anf. 109 ULLA TILLANDER (c) replik:</pre><pre>Herr talman! Jag sade att nästan 40 % av barnen\r\ninte får del av de resurser som går till\r\nbarnomsorgen. Somliga får, naturligtvis, en liten\r\ndel. Vi säger att statsbidragen skall gå till\r\nföräldrarna. Men jag vill understryka att det\r\nkommunala stödet enligt vår uppfattning skall gå\r\ndirekt till barnomsorgen. Detsamma gäller för\r\nstatsbidraget till barn med särskilda behov. Det\r\nligger helt i linje med vår politik, som går ut på att\r\ndet är nödvändigt att slå vakt om grundtryggheten\r\npå socialpolitikens olika områden.</pre><pre>Den avlämnade gemensamma partimotionen ser vi\r\nsom ett första steg i rätt riktning. Enligt vår\r\nuppfattning borde ett beskattningsbart\r\nvårdnadsbidrag om 18 000 kr. per barn och år\r\ninföras. Detta bidrag skulle gå till alla familjer som\r\nhar barn i förskoleåldern. I dag skulle den årliga\r\nersättningen bli omkring 18 000 kr. För den familj\r\nsom har t.ex. tre barn i förskoleåldern skulle det\r\nblir inte mindre än 54 000 kr. Detta skulle innebära\r\nstörre rättvisa och en större valfrihet för alla. Enligt\r\nvår uppfattning är det familjen, inte samhället, som\r\nskall välja. Familjen skall alltså välja, och samhället\r\nskall skapa bästa möjliga förutsättningar för\r\nbarnomsorgen. Då är vårdnadsersättningen ett\r\navgörande instrument.</pre><pre>Vårt förslag om en ökad valfrihet i familjepolitiken\r\nmed ett vårdnadsbidrag som ett möjligt alternativ\r\nmöts, tyvärr, fortfarande med kalla handen från\r\nBengt Lindqvist och andra socialdemokrater. Men\r\nnär det gäller barnomsorgen i övrigt har vi sett hur\r\nden socialdemokratiska inställningen efter hand\r\nhar förändrats -- från ett blankt dogmatiskt nej till\r\nen flexiblare inställning. Alternativ tillåts existera.\r\nDenna förändring har tagit tid -- det skall medges.\r\nMen långsamt har vi fått en kursändring. Det är\r\nbara att hoppas att en motsvarande förändring skall\r\nske beträffande inställningen till föräldrars rätt att\r\nsjälva bestämma. Det handlar alltså om\r\nvalfriheten.</pre><pre>Anf. 110 INGRID RONNE-BJÖRKQVIST\r\n(fp) replik:</pre><pre>Herr talman! Varför inte satsa på en kommunal\r\nverksamhet, frågar Bengt Lindqvist. Ja, det är helt\r\nenkelt så, att många föräldrar vill ha en annan typ\r\nav barnomsorg. Vi tycker att det är föräldrarna som\r\nskall avgöra, inte samhället, vilken typ av\r\nbarnomsorg det skall vara. Detta bör också gälla\r\nbarn med handikapp. Dessa familjer skall ha precis\r\nsamma valfrihet som alla andra familjer. Det skall\r\nvara möjligt med statsbidrag som går till den typ av\r\nbarnomsorg som man har valt.</pre><pre>Mot den bakgrunden tycker vi att all barnomsorg\r\nsom uppfyller fastställda kvalitetskrav skall kunna\r\nfå statsbidrag.</pre><pre>Anf. 111 GUDRUN SCHYMAN (v) replik:</pre><pre>Herr talman! Bengt Lindqvist säger att\r\nkommunernas skyldighet finns kvar vad gäller att\r\nordna barnomsorg för barn under 18 månader. Men\r\nderas ställning är inte lika stark. Nej, det är alldeles\r\ntydligt. Dessa barns ställning är så svag, skulle jag\r\nvilja säga, att en stor del av kommunerna -- i\r\nStorstockholmsområdet gäller det hälften av\r\nkommunerna -- har sagt att man inte tänker ordna\r\nnågon barnomsorg alls för barn under 18 månader.\r\nDe får faktiskt växa till sig, heter det. Sådana beslut\r\nhar uttryckligen fattats. Men är det då fråga om ett\r\nlagbrott här? Det står svart på vitt i en hel del av\r\nsocialnämndernas protokoll ute i kommunerna --\r\ndet gäller också min hemkommun, Värmdö\r\nkommun -- att man inte erbjuder någon\r\nbarnomsorg över huvud taget.</pre><pre>Det innebär, Bengt Lindqvist, att det inte finns\r\nnågon barnomsorg där barn kan få förtur. Det finns\r\nalltså inte någon barnomsorg som är anpassad till\r\nde aktuella åldersgrupperna. Möjligen måste man\r\nordna något för barn med speciella behov, för barn\r\nsom behöver särskilt stöd. Men då handlar det om\r\nextremfall, och då blir det fråga om individuella\r\nlösningar. Sociala eller ekonomiska förturer\r\nexisterar inte längre -- den tiden är svunnen. Det\r\nblev nämligen så lång förturskö att man måste börja\r\nrangordna bland förturerna. I flertalet\r\nsocialnämnder har man kommit fram till att det helt\r\nenkelt inte är möjligt att ha ett förturssystem. Men\r\nom det är så, att man då bryter mot lagen, undrar\r\njag vem det är som ser till att man rättar in sig i ledet\r\nigen. Jag tycker att regeringen visar en oerhört stor\r\nflathet i barnomsorgsfrågan. Vi har krävt\r\nlagstiftning på detta område. Vi har kommit fram\r\ntill att kraven i detta sammanhang inte kan\r\nuppfyllas på något annat vis. Detta blir allt\r\ntydligare.</pre><pre>Bengt Lindqvist säger: Vi skall bygga ut\r\nföräldraförsäkringen så snart vi kan. Vi väntar på\r\nlitet tillväxt.</pre><pre>Då undrar jag, och det gäller generellt för det\r\nsociala området: Är det så, att jämlikhetstanken\r\noch solidariteten ökar resp. minskar i takt med\r\nförändringar av den ekonomiska tillväxten? Är\r\ndetta det nya ekonomiska tänkandet? Om\r\ntillväxten är liten, ja, då fördelar man litet. Om\r\ntillväxten är stor, ja, då fördelar man mycket. Det\r\när inte så, att varje människas lika värde och\r\nrättigheter i dessa sammanhang gäller ändå. Men\r\nman måste väl ändå fördela det som finns, Bengt\r\nLindqvist, och göra det på ett rättvist sätt. Hela\r\ngrupper kan inte ställas utanför. Det är det som vi\r\navser när vi talar om den sociala nedrustning som\r\nnu pågår. Det blir helt enkelt en urholkning vad\r\ngäller de sociala rättigheter som har funnits. Det\r\ngenerella skyddsnätet som har funnits i Sverige\r\nurholkas alltså. Grupp efter grupp faller igenom, i\r\ntakt med minskningen av tillväxten.</pre><pre>Jag tycker att det vore mera rakryggat att säga rent\r\nut: Vi har inte råd med jämlikhet i det här landet.\r\nVi har inte råd att vara solidariska. Jag tror att fler\r\nskulle reagera på så raka besked.</pre><pre></pre><pre>Anf. 112 ANITA STENBERG (mp) replik:</pre><pre>Herr talman! Statsrådet Lindqvist svarade inte\r\nbeträffande mina propåer om EG och kvinnorna.\r\nVad händer med familjepolitiken efter ett\r\neventuellt inträde i EG? Och hur kan staten låta\r\nuppgifter föras över till kommunerna utan att dessa\r\nuppgifter åtföljs av medel? Vidare har jag tagit upp\r\nfrågan om det kommunala och\r\nlandstingskommunala skattestoppet kontra höjda\r\navgifter inom kommunerna. Regeringen har ju\r\nredan fått göra en korrigering när det gäller vissa\r\npensionärers situation. Men hur blir det för övriga\r\ngrupper som måste acceptera höjda avgifter och\r\nsom sedan kanske blir socialbidragsmottagare?</pre><pre>Slutligen: Anser statsrådet att Malmö kommun\r\nmed ett underskott om 410 milj. kr. som enda\r\nkommun i landet skall klara en förlängning av\r\nföräldraförsäkringen med tre månader?</pre><pre>Anf. 113 Statsrådet BENGT LINDQVIST\r\n(s):</pre><pre>Herr talman! Beträffande Anita Stenbergs allra\r\nsista fråga vill jag säga att Malmö kommun har\r\ninkommit med en hemställan till regeringen om att\r\nvi skall skapa förutsättningar för Malmö kommun\r\natt genomföra en egen föräldraförsäkring. Den\r\nfrågan kommer vi att bereda snabbt. Något besked\r\nkan jag inte ge nu. Det här är en ganska\r\nkomplicerad fråga ur lagstiftningssynpunkt.</pre><pre>När det gäller EG och socialpolitiken har flera här\r\ngett uttryck för farhågor, framför allt gäller det\r\nGudrun Schyman och Anita Stenberg, beträffande\r\nutvecklingen framöver. Det är klart att vi skall vara\r\nväldigt uppmärksamma på och väl analysera\r\nförutsättningarna för vad som kan göras med\r\nsocialpolitiken vid ett kommande närmande till\r\nEG. Jag tycker att det närmast är en demokratisk\r\nuppgift för oss att se till att de förutsättningarna\r\nklarläggs. Det arbetet räknar vi naturligtvis med att\r\ngöra i samband med att vi förbereder och genomför\r\nförhandlingarna om ett medlemskap. Vi räknar\r\nmed att klara analyser skall finnas tillgängliga, när\r\nvi en gång skall fatta beslut om medlemskap eller\r\ninte medlemskap.</pre><pre>Men i dag är det svårt att få klart för sig vad det här\r\nkommer att innebära. Det handlar dels om formella\r\nting, om vad som krävs i de kommande\r\nförhandlingarna från den andra parten -- något som\r\nvi ännu inte kan överblicka -- dels om de olika\r\npåtryckningar, influenser, som blir följden av\r\nöppnare gränser till en stor gemenskap.</pre><pre>Vad vi också skall komma ihåg är att Sverige har\r\nökade möjligheter att påverka andra att föra ut våra\r\nlösningar. Europa ropar på lösningar när det gäller\r\nfamiljepolitiken. Man är där inne i samma\r\nutveckling när det gäller familjemönstren som vi\r\nhar varit. Man har inte alls förberett sig på denna\r\nutveckling. Jag tror att Sverige kommer att bli ett\r\nmycket intressant land att studera utifrån ett\r\nfamiljepolitiskt perspektiv. Helt avgörande för våra\r\nhandlingsmöjligheter blir den ekonomiska\r\nutvecklingen. Har vi en stark ekonomi, kommer vi\r\natt ha handlingsfrihet i de flesta avseenden också\r\ninom EG. Det är den helt avgörande frågan.\r\nVäldigt mycket talar för att det är nödvändigt för\r\nSverige att ha ett mycket nära samarbete,\r\neventuellt medlemskap, med EG för att kunna\r\nbibehålla en sund ekonomisk utveckling.</pre><pre>Beträffande barn under 18 månader, herr talman,\r\nskulle jag vilja säga till Gudrun Schyman: Ta fram\r\nen dokumentation på vad det egentligen är\r\nkommunerna har för sig. Än så länge är det vaga\r\nantydningar. Jag vill veta om kommunerna i\r\npraktiken har stängt av möjligheterna för\r\nmänniskor att få plats på dagis för sina barn som är\r\nunder 18 månader. Jag hänvisar till vad jag sade om\r\nförturerna tidigare och de rättigheter som\r\nfamiljerna i den situationen faktiskt har. Jag tror att\r\nkommunerna tillämpar i varje fall förtursreglerna.\r\nMen låt oss se på bevisen för motsatsen så att vi kan\r\ndiskutera situationen därefter.</pre><pre>Jag vill peka på de möjligheter som\r\nbarnkonventionen öppnar för oss alla att lyfta fram\r\nbarnens ställning i samhället, de möjligheter\r\nbarnkonventionen ger oss att föra en dialog i det\r\nsvenska samhället kring barnens situation, inte som\r\nen engångsföreteelse därför att vi just har antagit\r\nbarnkonventionen utan i samband med de\r\nregelbundna rapporteringar som skall ske om hur\r\nSverige tillämpar barnkonventionen. I och med\r\nbarnkonventionen har barnens situation hamnat på\r\ndagordningen permanent. Det hänger i hög grad på\r\noss själva att göra något fint av det -- detta med\r\nanledning av Anita Stenbergs första inlägg.</pre><pre>Jag tror alltså att vi nu skall anstränga oss för att\r\nutifrån barnkonventionen söka finna former för en\r\npågående analys kring barnens situation i\r\nförhållande till samhällsutvecklingen och i\r\nförhållande till de åtgärder som vi vidtar och på det\r\nsättet, gärna tillsammans med de organisationer\r\nsom kämpar för barnens rätt, lyfta fram barnens\r\nsituation. Ett första sådant steg är att vi från\r\nregeringens sida inbjuder frivilligorganisationerna\r\ntill en konferens den 25 mars i år just kring temat\r\nbarns ställning i det svenska samhället. Det är ett\r\nförsta förberedande steg inför den rapport om\r\ntillståndet i Sverige som skall utformas 1992. Att vi\r\ngör det så tidigt beror just på att vi vill ha tid på oss\r\natt följa upp de frågor som kan komma fram vid ett\r\nsådant här tillfälle. Det kan bli ett brett\r\nutvecklingsarbete för våra barn, med tonvikt på\r\nbarn med behov av särskilt stöd.</pre><pre>Ulla Tillander säger att 40 % står utanför\r\nbarnomsorgen. Det är möjligt att Ulla Tillander\r\ntycker att nästan 40 % är ungefär det samma som\r\n14 %. Det gör inte jag. Det är 14 % som står\r\nutanför barnomsorgen i dag. 86 % har nämligen\r\nbarnomsorg. Det är inte vi i socialdepartementet\r\nsom har hittat på detta, utan den stora\r\nbarnomsorgsundersökningen visar det. Myten att\r\nstora grupper står utanför dagens barnomsorg\r\ntycker jag att vi därmed har tagit död på. Dessutom\r\när många av de 14 % som inte har barnomsorg\r\nhemma med sina barn med stöd från\r\nföräldraförsäkringen. Så är det.</pre><pre>Till Sten Svensson angående uppföljningen av\r\näldrereformen: Det finns beskrivet i propositionen,\r\nsom antogs av riksdagen på Luciadagen i fjol, ett\r\nekonomiskt regleringssystem. Tyvärr är det\r\nkomplicerat. Det måste vara det för att vi skall\r\nträffa rätt. Så det tar litet tid att sätta sig in i det. En\r\ndel av förutsättningarna, största delen, skall\r\nkommunerna och landstingen ansvara för genom\r\natt ta fram beräkningsunderlaget. De har riktlinjer\r\noch anvisningar i propositionen och också i\r\nskrivelser som har gått ut från kommun- och\r\nlandstingsförbunden och från socialdepartementet\r\nom hur de skall arbeta. Ett stort antal landsting och\r\nlandstingsområden har klarat av detta. Jag tror att\r\nman också i Skaraborgs län kommer att lyckas med\r\nden uppgiften.</pre><pre>Summan av åtgärderna är att varje kommun skall\r\nfå över de pengar som motsvarar det nya åtagandet.\r\nFör det behövs alltså en rad olika åtgärder, inte\r\nbara skatteväxling.</pre><pre>Sten Svensson tycker att vi skall göra någonting för\r\natt utveckla boendealternativen. Jag skulle vilja\r\nbolla bollen tillbaka med viss skärpa. Den\r\nproposition som antogs på Luciadagen förra året\r\nutgör en kraftfull utvecklingsplan för att få fart på\r\nbyggandet av boendealternativen. Det finns 2\r\nmiljarder i statligt stöd till utbyggnad av\r\ngruppbostäder. Det finns runt 10 miljarder i form\r\nav det betalningsansvarssystem som införs och som\r\nkommer att göra att kommunerna blir starkt\r\nintresserade av att få fram alternativ till\r\nlångvården. Detta har moderaterna tyvärr gått\r\nemot, vilket innebär att moderaterna också gått\r\nemot de pengar som finns med i reformen, 5,5\r\nmiljarder. Det hade enligt min mening varit sättet\r\natt i dag skjuta fart på utbyggnaden av\r\nboendealternativen.</pre><pre>Herr talman! Jag vill till slut återknyta till\r\nfamiljepolitiken. Det är min förhoppning att vi\r\nmycket snart, med hjälp av det arbete som nu pågår\r\ni kommunerna, skall kunna fullfölja riksdagens\r\nbeslut från 1985 om en förskola för alla barn. Det\r\när ett beslut där alla barns rätt till plats hävdas och\r\ngaranteras att förskolan har kvalitet och innehåll att\r\nerbjuda våra barn. Jag tycker att vi borde kunna\r\nsamlas omkring den uppgiften. Det hör enligt min\r\nuppfattning till de allra viktigaste uppgifter som vi\r\nhar inom barnomsorgsområdet att fullfölja den\r\nbarnomsorg som vi har beslutat om. Det blev en\r\nliten senareläggning jämfört med vad vi planerade\r\n1985. Skälen härtill har vi redovisat många gånger\r\noch har att göra med ett extremt ökat\r\nbarnafödande. Det finns 90 000 fler barn nu än\r\n1985. Ett så stort antal hade våra experter inte\r\nförutsett. Det är glädjande att det är fler barn, men\r\ngivetvis har också uppgiften att fullfölja\r\nutbyggnaden blivit större. Låt oss förenas kring\r\nbeslutet att bygga färdigt och därmed fullfölja en\r\ndjärv plan, som egentligen har förverkligats under\r\nungefär 20 år, till stöd för våra barn och för familjer\r\nmed små barn.</pre><pre>Anf. 114 INGRID HEMMINGSSON (m):</pre><pre>Herr talman! Bengt Lindqvist sade tidigare att\r\nfamiljepolitiken kommer att spela en väldigt viktig\r\nroll i valrörelsen. Han hälsar det med\r\ntillfredsställelse. Det gör vi moderater också.\r\nDärför är det bra att vi här i kväll får en omgång\r\ntill om barnomsorgen och familjepolitiken, för jag\r\ntänker också vända mig till Bengt Lindqvist.</pre><pre>Det måste vara något som är fel när familjer i\r\nvanliga inkomstlägen inte kan leva på sin lön när\r\nskatten är betald. Allt fler människor utanför\r\ndenna kammare ställer sig frågan: Vad är det som\r\nhar gått snett?</pre><pre>Den socialdemokratiska familjepolitiken har helt\r\nenkelt blivit en familjefälla av stora mått, och\r\ndessutom har den blivit allt finmaskigare.\r\nFamiljernas möjligheter att påverka sin tillvaro\r\nminskar undan för undan. Familjen beskattas så\r\nhårt att den blir helt beroende av bidrag. De\r\nsocialdemokratiska patentlösningarna innebär att\r\npolitiska beslut även skall styra familjerna när det\r\ngäller omsorgen om barnen.</pre><pre>Den senaste skatteomläggningen medförde\r\nmomshöjningar och så kraftiga hyreshöjningar att\r\nmånga måste vänta med att betala sina räkningar\r\ntills de högre bostadsbidragen har betalats ut. De\r\nrekordhöga skattehöjningar som drivits igenom\r\nsedan regeringsskiftet 1982 har drabbat\r\nbarnfamiljerna hårdare än andra grupper med\r\nsamma inkomster. Det tas ingen hänsyn vid\r\nbeskattningen till familjernas försörjningsbörda.\r\nDet ökar bidragsberoendet.</pre><pre>Det tidigare förvärvsavdraget har avskaffats,\r\nliksom den särskilda skattereduktionen för\r\nbarnfamiljer med en inkomst. Höjningen av moms\r\noch andra indirekta skatter, som för olja och\r\nbensin, har slagit särskilt hårt mot barnfamiljerna.\r\nSådan är situationen.</pre><pre>Socialdemokraterna slår sig för bröstet och talar om\r\nhur mycket barnbidraget höjts. Det är inte särskilt\r\nimponerande, eftersom det endast motsvarar en\r\nmindre del av de skattehöjningar som samtidigt\r\ndrivits igenom tidigare. Många unga familjer har\r\nockså genom den socialdemokratiska politiken\r\nberövats möjligheten att spara pengar för att klara\r\nvardagens påfrestningar.</pre><pre>Eftersom allt fler anser att något är fel när\r\nverkligheten ser ut som den gör, är det nödvändigt\r\nmed en ändring. Det kan endast åstadkommas\r\ngenom ett regeringsskifte.</pre><pre>Vi har tidigare i dag redovisat att skattetrycket\r\nmålmedvetet måste sänkas. Det skulle ge\r\nfamiljerna åtskilligt mera pengar att förfoga över,\r\noch framför allt skulle familjerna kunna komma\r\nifrån sitt bidragsberoende.</pre><pre>Det är nödvändigt att vid beskattning ta hänsyn till\r\nförsörjningsbördan. Det har vi påpekat många\r\ngånger. Därför vill vi införa ett grundavdrag för\r\nvarje barn och avdragsrätt för\r\nbarntillsynskostnader. Med vårt förslag ökar\r\ngrundavdraget för varje barn, och vi återställer\r\ndärmed flerbarnstillägget, som regeringen har\r\nförsämrat.</pre><pre>På detta sätt får barnfamiljerna äntligen en chans\r\natt med egen kraft förbättra sin standard och själva\r\navgöra vad som är viktigt för dem. Genom att skapa\r\nekonomiskt utrymme för egna val får familjernas\r\negna värderingar ett större utrymme.</pre><pre>Dagens och morgondagens unga föräldrar kommer\r\naldrig att finna sig i att politiker styr deras tillvaro.\r\nDet är naturligtvis svårt för socialdemokrater att\r\ntänka sig att de inte skall bestämma allt. Detta\r\nframkommer med all tydlighet av en\r\nsocialdemokratisk skrift som nyligen utkommit. En\r\nav de tre principer som där anses vara av avgörande\r\nbetydelse lyder: Demokratisk styrning så att\r\nverksamheten planeras för alla barn.</pre><pre>Detta talar sitt tydliga språk. Föräldrar göre sig inte\r\nbesvär. Politiker vet bäst vad som är bra för barnen.</pre><pre>Förstår inte socialdemokraterna och Bengt\r\nLindqvist att er inställning är förlegad? Jag tyckte\r\nmig höra Bengt Lindqvist säga i en tidigare replik\r\natt det var den borgerliga inställningen som var\r\nförlegad, men det är ju precis tvärtom. Det är ju\r\nsocialdemokraterna som inte har hängt med, och\r\ndet kommer med tiden att visa sig, och har redan\r\nbörjat. För många föräldrar känns det nämligen\r\nalltmer viktigt, viktigare än mycket annat, att själva\r\nta hand om barnen under den tiden som de är små,\r\natt själva välja och ta ansvar. I dag finns det inga\r\nsom helst ekonomiska möjligheter för dessa\r\nföräldrar att välja i enlighet med sina värderingar.\r\nDe har inte heller några möjligheter att välja annan\r\nbarnomsorg än den som kommunen erbjuder,\r\neftersom de då får betala allt ur egen portmonnä.\r\nDet är inte bara ett fåtal som befinner sig i denna\r\nsituation, utan det är föräldrar till nära hälften av\r\nalla barn mellan ett och sju år. Vi har tidigare här\r\nhört hur många som får del av barnomsorgen. Då\r\nframkom det att det nu är 86 %. Detta beror\r\nnaturligtvis på vad man lägger in i detta. Denna\r\nfrigering måste ha gjorts nyligen, vilket skulle\r\ninnebära att det inte finns några köer. Men\r\nverkligheten ser faktiskt annorlunda ut. Enligt\r\nSCBs siffror i början av januari 1991 om hur många\r\nsom får del av den kommunala barnomsorgen så\r\nkvarstår de 40 % som visserligen kanske har någon\r\ndel av öppen omsorg men som måste betala sin\r\nbarnomsorg själva.</pre><pre>Den socialdemokratiska familjepolitiken, som\r\nbygger på principen demokratisk styrning så att\r\nverksamheten planeras för alla barn, innebär att\r\ndet samlade familjestödet förskjuts alltmer mot den\r\nkommunala barnomsorgen som alla måste vara\r\nmed och finansiera men som bara en del får del av.</pre><pre>Nu inför valet är det naturligtvis dags för\r\nsocialdemokraterna att återkomma med löftet om\r\nkommunal barnomsorg till alla och utbyggd\r\nföräldraförsäkring. Visserligen innebär det inte att\r\nlöftet uppfylls. Men vi har i dag hört att det trots\r\ndetta innebär att allt satsas på den dyraste\r\nbarnomsorgsformen med allt färre valmöjligheter\r\nför föräldrar som vill ordna omsorgen på annat sätt\r\nför sina barn.</pre><pre>En utbyggd föräldraförsäkring utöver de tolv\r\nmånader som vi alla är överens om innebär att stora\r\nresurser ges till dem som har de högsta\r\ninkomsterna -- jag tror att det var Ulla Tillander\r\nsom tog upp detta i dag -- medan andra får 60 kr.\r\nper dag. Vilka är då dessa andra? Jo, det är de som\r\nstuderar, är arbetslösa eller har haft otur med\r\nplaneringen av barnafödandet, eller de som har valt\r\natt själva ta hand som sina barn. De senare hotar\r\nenligt socialdemokratiskt talesätt jämställdheten,\r\noch deras arbete skall inte räknas som arbete, vilket\r\nhar diskuterats här i kammaren tidigare.</pre><pre>Jag vill ställa några frågor till Bengt Lindqvist. En\r\nnybyggd barnomsorgsplats för ett- och tvååringar\r\nkan kosta betydligt över 100 000 kr. per år i\r\ndriftskostnader. Hur har socialdemokraterna tänkt\r\natt klara utbyggnaden? Blir det nya\r\nskattehöjningar?</pre><pre>Jag har ytterligare en fråga. Vilket svar vill Bengt\r\nLindqvist ge till Kjell-Åke Stolt från Östersund,\r\nsom till kammarrätten har överklagat Östersunds\r\nkommuns beslut att avslå en ansökan om\r\nvårdnadsbidrag? Kjell-Åke Stolt säger att han och\r\nhans sambo själva vill ta ansvar för sina barn och\r\ninte överlåta det till kommunen.</pre><pre>Anf. 115 INGVAR BJÖRK (s):</pre><pre>Herr talman! Jag tänker i detta mitt anförande ta\r\nupp de handikappades problem.</pre><pre>Man har gjort olika beräkningar av de\r\nhandikappades antal, och de flesta menar nog att\r\nde utgör ca 10 % av befolkningen, dvs. omkring\r\n800 000.</pre><pre>Den svenska handikapprörelsen organiserar mer än\r\n450 000 människor och är därigenom en av de stora\r\nfolkrörelserna.</pre><pre>Jag är självfallet helt medveten om att de\r\nhandikappade fått det allt bättre under den tid som\r\nvi har byggt upp välfärdsstaten. Men -- och det är\r\ndet viktiga -- de handikappade är fortfarande en\r\neftersatt grupp människor i samhället.</pre><pre>De människor i vårt samhälle som har omfattande\r\nfunktionshinder skall få ett sådant stöd att detta\r\nleder till att full delaktighet och jämlikhet uppnås.\r\nMen ett sådant stöd har ej till fullo getts.</pre><pre>Nå, vari består nu skillnaderna? Jo, enligt den nu\r\nsittande handikapputredningen tar exempelvis\r\nkommunerna ut olika avgifter för de tjänster som\r\nde lämnar till de handikappade.</pre><pre>Låt mig då ta ett exempel. Handikapputredningen\r\ngjorde en jämförelse mellan tio olika kommuner\r\noch kunde konstatera att den disponibla inkomsten\r\nvarierade med 16 000 kr. per år. Det som orsakade\r\ndessa stora skillnader var det kommunala\r\nbostadstilläggets storlek och avgifterna för\r\nfärdtjänst och hemtjänst.</pre><pre>I en motion som Börje Nilsson och jag har väckt till\r\nårets riksdag framhåller vi bl.a. följande som gäller\r\nfärdtjänst.</pre><pre>Under uppbyggnadsskedet av färdtjänsten har\r\nkommunerna bemödat sig om att ge en god service\r\nför de människor som genom ett funktionshinder är\r\nutestängda från andra kommunikationsmedel.</pre><pre>Nu tycks emellertid ambitionen avta i takt med\r\nkommuneras försämrade ekonomi. Då\r\nkommunerna tvingas till besparingsåtgärder är\r\nfärdtjänsten tyvärr ett av de ansvarsområden som\r\nblir föremål för besparingar.</pre><pre>Den mest markanta besparingsåtgärden är\r\nsamåkningen. Följden med samåkningen blir att\r\nspontana resor förhindras, väntetiderna blir allt\r\nlängre, resvägarna längre och jobbigare. Man kan\r\ninte passa tider hos läkare, tandläkare,\r\nbehandlingar, frisör, etc. Besparingsåtgärderna\r\nmedför också att antalet resor per månad minskas,\r\natt resor tillåts endast under vissa tider på dygnet,\r\nändringar av zonindelningar som innebär högre\r\nreskostnader, förbjudna resor under ''röda dagar'',\r\netc.</pre><pre>År 1979 tillkom lagen om handikappanpassning av\r\nallmänna färdmedel. Färdmedlen skulle under en\r\ntioårsperiod successivt anpassas och år 1989 vara\r\nanpassade för människor med\r\nfunktionsnedsättningar.</pre><pre>De åtgärder som hittills vidtagits uppfyller dock\r\ninte de krav som ställdes vid förarbetena till lagen.\r\nSåledes utestängs många människor från att\r\nanvända kollektiva färdmedel och hänvisas till\r\nfärdtjänsten.</pre><pre>Kommunernas ansvar när det gäller färdtänsten\r\nframgår av förarbetena till socialtjänslagen där det\r\nsägs: Färdtjänsten bör dimensioneras så att den kan\r\nmöta de behov av service som finns hos yngre och\r\näldre.</pre><pre>Det är beklagligt att konstatera att kommunerna i\r\nsin besparingsiver tar avstånd från det ansvar som\r\nåvilar dem.</pre><pre>Kommunerna har sedan 1974 erhållit statligt bidrag\r\ntill en del av sina färdtjänstkostnader. Det måste i\r\ndag, med tanke på den ansträngda ekonomin,\r\nfinnas möjlighet att förknippa det statliga bidraget\r\ntill kommunerna med krav på viss kvalitet på\r\nfärdtjänsten. Kommunerna bör uppmanas att t.ex.\r\narbeta för genomförande av länsfärdtjänst, som\r\nmed gott resultat finns genomförd i Stockholms och\r\nÖstergötlands län.</pre><pre>Socialstyrelsen, som är verkställande myndighet,\r\nbör innan bidrag utgår kräva en noggrann och\r\nspecifierad redogörelse av kommunerna om hur\r\nfärdtjänsten organiseras och finansieras. Det bör\r\nåvila socialstyrelsen att göra uppföljningar och på\r\nså sätt följa utvecklingen inom färdtjänstområdet i\r\nkommunerna.</pre><pre>Herr talman! Låt mig ta ett annat exempel. En\r\nviktig utgångspunkt för handikappolitiken är den\r\ns.k. ansvars- och finansieringsprincipen. Den\r\ninnebär att miljöer skall utformas och\r\nverksamheter bedrivas så att de blir tillgängliga för\r\nalla människor.</pre><pre>Om en verksamhet måste anpassas i något\r\navseende för att bli tillgänglig för handikappade\r\nskall anpassningsåtgärden finansieras på samma\r\nsätt som verksamheter i övrigt.</pre><pre>Denna ansvars- och finansieringsprincip tycker jag\r\när riktig och välmotiverad, men någon lagstiftning\r\nhar ej tillkommit på detta område.</pre><pre>Den nu sittande handikapputredningen gjorde en\r\nundersökning av hur ansvars- och\r\nfinansieringsprincipen slagit ut. Man kom då fram\r\ntill följande slutsats enligt ett citat ur skriften\r\nhandikapp och välfärd, som har getts ut av\r\nHandikapputredningen: ''Det ligger nära hands att\r\ntro att många av dem som inte svarat inte känner\r\ntill principen och kanske också vidtagit för få\r\nåtgärder för att öka tillgängligheten.'' Det var en\r\nstor mängd som inte svarade.</pre><pre>Herr talman! Låt mig avslutningsvis få framföra\r\nföljande.</pre><pre>Handikappolitiken måste syfta till att klyftorna\r\nmellan handikappade och övriga människor\r\nutjämnas. Detta arbete får inte påverkas av\r\nsvängningar i samhällsekonomin. Även om den är\r\nhårt ansträngd måste man vidta åtgärder så att full\r\ndelaktighet och gemenskap skapas.</pre><pre></pre><pre>Anf. 116 MARGÓ INGVARDSSON (v):</pre><pre>Herr talman! För ungefär en vecka sedan kunde vi\r\ni en av våra kvällstidningar läsa ett reportage om\r\nAllan Larsson, vår nye finansminister, när han var\r\npå besök hemma hos sin gamla mamma. Rubriken\r\npå detta reportage handlade om att pensionärerna\r\ninte längre behöver oroa sig, för nu har regeringen\r\ninsett att skattereformen håller på att knäcka\r\npensionärerna och att deras pengar inte räcker till.\r\nLängre fram i artikeln fortsatte Allan Larsson att\r\nlugna pensionärerna. Han sade att både han och\r\nsocialminister Ingela Thalén har mammor som är\r\nlåginkomstpensionärer. Därför skulle\r\nsocialministern och finansministern hålla sig väl\r\ninformerade om hur pensionärerna egentligen har\r\ndet.</pre><pre>Jag vill inte ironisera på något sätt, för jag tycker\r\natt det är väldigt bra om man tillgodogör sig\r\nnärståendes erfarenheter. Men det är synd att\r\nregeringen inte har haft någon kontakt med sina\r\nmammor redan före skatteomläggningen. Då hade\r\ndet kanske gått att undvika att\r\nlåginkomstpensionärerna hamnade i den här\r\nsituationen.</pre><pre>I gårdagens debatt gav statsministern besked om att\r\npensionärerna skulle få ett extra KBT, och att det\r\nskulle utgå retroaktivt. Detta var ett alldeles för\r\nvagt besked, anser jag och många pensionärer som\r\nvet vad det handlar om, för att pensionärerna skall\r\nkänna sig lugnade. Jag vill därför fråga\r\nsocialministern: Har regeringen något färdigt\r\nförslag om hur det extra stödet till pensionärerna\r\nskall utformas? Från vilken dag kan de få\r\npengarna? De flesta befinner sig faktiskt i en akut\r\nsituation, och inför månadsskiftet februari-mars\r\nhar de att välja mellan att betala hyran eller\r\nanvända pengarna till mat. Så allvarlig är\r\nsituationen.</pre><pre>Jag borde egentligen rikta mig till folkpartiet när\r\njag frågar hur pensionärerna skall välja. Anne\r\nWibble har nämligen rest land och rike runt och jag\r\nhar hört henne prisa skattereformen för att den\r\ninnebär en valfrihet. Hon sade ungefär så här: Nu\r\nfår låginkomsttagare avgöra om de skall använda\r\npengarna till sina dyra hyror eller om de skall\r\nanvända dem till mat. Pensionärerna undrar nu\r\ninför månadsskiftet om de skall betala hyran eller\r\nom de skall använda pengarna till mat.</pre><pre>Jag skulle också vilja veta hur regeringen har\r\nräknat. Statsministern sade i går att det rörde sig\r\nom 50-60 000 pensionärer som befann sig i denna\r\nsituation. Hur vet man det? Det är ju 540 000\r\npensionärer som har så låg inkomst att de är\r\nberättigade till kommunalt bostadstillägg.\r\nDessutom är det hyran som avgör vilken ekonomi\r\npensionärerna har, dvs. om de hamnar under\r\nsocialbidragsnormen eller inte.</pre><pre>För en pensionär, som bara har folkpension och\r\npensionstillskott och som bor i en kommun där\r\nKBT utbetalas precis efter normen, är gränsen\r\n2 500 kr. för vad hyran får kosta, om man skall\r\nhamna under socialbidragsnormen. Jag skulle alltså\r\nvilja veta mer om hur regeringen har tänkt sig att\r\nbetala det extra stödet, och framför allt när.</pre><pre>Vänsterpartiet har i anslutning till\r\nbudgetpropositionen lagt fram förslag om en\r\nhöjning av det kommunala bostadstillägget. Det är\r\ndet enda instrument som finns i dag och som direkt\r\nriktar sig till den här gruppen av pensionärer. Vi har\r\nlagt fram detta förslag trots att vi är medvetna om\r\natt varje gång riksdagen beslutar om en höjning av\r\ndet kommunala bostadstillägget, dvs. när\r\nhyresgränserna höjs, får detta till följd att\r\nkommuner som har betalat ut mer än den fastställa\r\nnormen sänker bidragen. Så när riksdagen har\r\nbeslutat att pensionärerna skall få högre KBT, har\r\neffekten blivit att pensionärer i många kommuner\r\nhar fått lägre KBT. Detta måste undvikas i\r\nfortsättningen. Jag vet bara ett sätt att komma till\r\nrätta med detta, nämligen att systemet ändras så att\r\nKBT utbetalas i förhållande till den faktiska hyran\r\npå orten -- jag undrar om socialministern har något\r\nannat förslag. Då måste det fastställas vad som är\r\nen rimlig standard för en pensionär, t.ex. två rum\r\noch kök för en ensamtående pensionär. Såvitt jag\r\nförstår är detta det enda sättet att komma ifrån\r\nkommunernas manipulation med olika egna\r\ngränser. Staten måste också ta ett större\r\nkostnadsansvar i fråga om pensionärernas\r\nbostadstillägg.</pre><pre>Om vi här i riksdagen beslutar att med statliga\r\nmedel anslå ytterligare 200 milj. kr. till KBT,\r\ninnebär ju detta att kommunerna måste plocka\r\nfram 600 milj. kr. I detta sammanhang vill jag också\r\nfråga: Hur kommer den aviserade utredningen av\r\nde kommunala bostadstilläggen att se ut? Blir det\r\nen expertutredning på departementsnivå eller är\r\ndet tänkt att de skall bli en parlamentariskt\r\nsammansatt utredning med representanter för alla\r\npartier?</pre><pre>För pensionärerna är det inte bara höga hyror som\r\nföljer i skattereformens spår. Pensionerna är inte\r\nlängre värdesäkrade. Genom skatteomläggningen\r\nfick medelinkomsttagare och höginkomsttagare en\r\npåtagligt sänkt inkomstskatt. Till stora delar har\r\ndetta finansierats genom en ökad indirekt\r\nbeskattning. En ökad indirekt beskattning gör att\r\nprisindex ökar och att basbeloppet höjs. Eftersom\r\npensionerna utgår efter basbeloppet, skulle de ha\r\nhöjts rejält i år. Men regeringen anser att om den\r\nökade indirekta beskattningen får slå igenom fullt\r\nut på basbeloppet, skulle pensionärerna få ut\r\ndubbelt av skatteomläggningen. Så menade faktiskt\r\nregeringen. Därför beslöt regeringen tillsammans\r\nmed folkpartiet att reducera basbeloppshöjningen\r\nför 1991 och 1992 med 2,9 % resp. 3,1 %. På det här\r\nsättet sparade staten en och en halv miljard kronor.</pre><pre>Är regeringen och folkpartiet beredda att tänka om\r\nnu när ni har sett resultatet av skatteomläggningen,\r\natt pensionärerna som grupp förlorat på den?\r\nKommer ni att återställa värdesäkringen av\r\npensionerna?</pre><pre>Anf. 117 INGRID RONNE-BJÖRKQVIST\r\n(fp) replik:</pre><pre>Herr talman! Margó Ingvardsson gör samma sak\r\nsom alla andra som är emot skattereformen. Hon\r\nskyller allt elände på skattereformen. Jag vill då\r\npåminna om att kostnadsökningarna i samband\r\nmed skattereformen har kompenserats nästan fullt\r\nut med höjningen av KBT och med\r\npensionshöjningen. Det finns säkert vissa\r\npensionärer som inte blir fullt kompenserade. Det\r\nräknade vi också med när överenskommelsen\r\nträffades och därför skulle man omgående göra en\r\nutvärdering. Därutöver har det tillkommit en rejäl\r\nkostnadsökning som beror på att regeringen inte\r\nhar klarat att sköta ekonomin, och det skall vi i\r\nfolkpartiet inte behöva stå till svars för.</pre><pre>I min hemkommun är hyreshöjningen ca 100 kr./m2\r\ninom det kommunala bostadsbolaget. Av denna\r\nhöjning står skattereformen för ungefär 60 kr.</pre><pre>Margó Ingvardsson klumpar ihop alla pensionärer\r\ni en grupp, men detta handlar om en mindre grupp\r\nsom just nu har en mycket besvärlig ekonomisk\r\nsituation. Den stora vinsten är emellertid att\r\nsamhällsekonomin förbättras så att det blir ett\r\ngaranterat underlag för att man skall kunna behålla\r\npensionerna och fortsätta att bygga ut den sociala\r\nvälfärden. Det stora bekymret var ju att\r\nsamhällsekonomin försämrades så kraftigt under\r\nhela 80-talet. Det var nödvändigt att bryta denna\r\ntrend just med omtanke om pensionärerna och\r\nderas pensioner.</pre><pre>Anf. 118 MARGÓ INGVARDSSON (v)\r\nreplik:</pre><pre>Herr talman! Jag förstår till fullo att folkpartiet\r\ntycker att det känns besvärande i dag, när man ser\r\neffekterna av skattereformen. Pensionärerna har\r\ninte fått kompensation för de fördyringar som\r\nskattereformen har medfört.</pre><pre>Om vi tittar på vad regeringen och fokpartiet till\r\nsammans har ansett vara en lagom kompensation\r\nför pensionärerna, är det först höjningen av\r\npensionstillskottet från 50 till 54 %. Det gör 107 kr.\r\nper månad till pensionärerna. Höjningen av\r\nhyresgränserna för KBT med 200 kr. i månaden ger\r\nen pensionär 160 kr. i månaden. Tillsammans blir\r\ndet 267 kr. som kompensation för\r\nskatteomläggningen. Jag kan bara jämföra den\r\nsumma som pensionärerna fick med det jag själv\r\nsom höginkomsttagare fick som skattelindring. Jag\r\nfick drygt 3 000 kr. mer i plånboken. Det är rena\r\nhånet mot de pensionärer som samtidigt ser att de\r\nhar varit med och betalat min och alla andra\r\nhöginkomsttagares skattesänkning.</pre><pre>Folkpartiet har ett delat ansvar med\r\nsocialdemokraterna för den här reformen. Men jag\r\nförstår att man nu vill dra sig undan. Jag undrar om\r\ninte folkpartiet också snart känner sig skyldigt att\r\nhjälpa till att åter värdesäkra pensionerna.</pre><pre>Anf. 119 INGRID RONNE-BJÖRKQVIST\r\n(fp) replik:</pre><pre>Herr talman! Nej, Margó Ingvardsson, vi känner\r\noss inte alls besvärade över skattereformen i\r\nfolkpartiet. Det var inte det vi är besvärade över.\r\nDet vi är besvärade över är den falska propaganda\r\nsom motståndare till skattereformen bedriver ute i\r\nbuskarna. Man försöker lägga hela\r\nkostnadsökningen och allt elände som finns på\r\nskattereformen. Det är där det stora felet ligger.</pre><pre>Det mesta av kostnadsökningen har kompenserats,\r\nmen det finns sannolikt vissa, en marginell del,\r\npensionärer som får underskott. Det skall\r\nkompenseras. Det sade vi redan när\r\növerenskommelsen gjordes.</pre><pre>Anf. 120 MARGÓ INGVARDSSON (v)\r\nreplik:</pre><pre>Herr talman! Tiderna har förändrats och\r\npensionärerna är numera en ganska pigg grupp,\r\nsom både kan följa samhällsdebatten och klara av\r\natt räkna. De kan räkna ut att 4 %, som de fick i\r\nkompensation vid höjningen av pensionstillskottet,\r\när 107 kr. Det kan titta på hur mycket mer de fick i\r\ndet kommunala bostadstillägget. De kan också läsa\r\nsina hyresavier, precis som Ingrid Ronne-\r\nBjörkqvist och jag kan göra. De kan konstatera att\r\nde i genomsnitt har fått 500 kr. mer i hyreshöjning,\r\nsom en direkt följd av skatteomläggningen.</pre><pre>Ingrid Ronne-Björkqvist och hennes parti har haft\r\nen aktiv del i och ett stort ansvar för att\r\npensionärerna har hamnat i den situation som de\r\nbefinner sig i. Jag tycker att det är rimligt att Ingrid\r\nRonne-Björkqvist och hennes parti är med och\r\nförsöker rätta till detta. Men hittills har ni helt ställt\r\ner utanför debatten. Ni bara vägrar att inse vilka\r\nkonsekvenser er skatteomläggning har fått för de\r\nsämst ställda.</pre><pre>Tredje vice talmannen anmälde att Ingrid Ronne-\r\nBjörkqvist anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 121 Socialminister INGELA THALÉN\r\n(s):</pre><pre>Herr talman! Socialdemokraterna hävdar allas rätt\r\ntill arbete och vill för en politik för rättvis\r\nfördelning. Socialdemokraterna vill reformera och\r\nförnya det svenska folkhem som byggts upp av\r\ntidigare generationer. Genom sin välfärdspolitik\r\nhar Sverige dramatiskt minskat klassklyftorna och\r\ngett medborgarna en grundläggande trygghet.\r\nGrunden är lagd till allas rätt att bo bra, få en god\r\nutbildning, vård och omsorg samt inkomsttrygghet\r\nvid sjukdom och ålderdom. Utifrån målet frihet,\r\njämlikhet och solidaritet vill socialdemokraterna\r\npröva nya vägar för att komma till rätta med\r\nkvarvarande orättvisor. Jag är övertygad om att en\r\növervägande majoritet av det svenska folket vill att\r\nvi värnar om, men också utvecklar, denna svenska\r\nmodell.</pre><pre>För att säkra detta krävs en långsiktigt stark\r\nekonomi med tillväxt, arbete och sunda finanser.\r\nSkattereformen är en stor och viktig reform, vars\r\nsyfte är att bidra till att klara detta. Vi\r\nsocialdemokrater sade tillsammans med folkpartiet\r\nredan i somras att en så stor och genomgripande\r\nreform kan få vissa skevheter som effekt i\r\növergångsskedet. Men i så fall skall de rättas till.\r\nDet är därför som vi också har tillsatt en\r\nutvärderingsgrupp.</pre><pre>Skattereformens stora effekt innebär att vi\r\nomfördelar beskattningen från inkomst av arbete\r\ntill inkomst av kapital. Vi gör insynen i och\r\növersikten över skattefrågorna betydligt enklare\r\noch klarare. Detta i sig är en stor vinst för\r\nsamhället.</pre><pre>I morgon överlämnar regeringen till lagrådet\r\nförslag om arbetsmiljö och rehabilitering. Dessa\r\nförslag grundas på det långsiktiga arbete som\r\nregeringen inledde i mitten av 80-talet. Förslagen\r\nskärper arbetsgivarens och försäkringskassornas\r\nansvar för rehabilitering och ger den enskilde rätt\r\ntill full lön under rehabiliteringen. Våra förslag\r\nutgår från en stark tilltro till människors vilja att\r\narbeta. Vi vet att långvarig sjukskrivning eller\r\nförtidspension, precis som arbetslöshet, leder till\r\natt människor förlorar fotfästet i tillvaron. Med de\r\nförslag vi nu presenterar tar vi ännu ett steg i rätt\r\nriktning. Vägen mot utslagning skall vändas till en\r\nväg tillbaka till arbete.</pre><pre>Debatten under den senaste veckan har kretsat\r\nkring frågan om regeringen nu skall köras över av\r\nLO eller tvärtom, i fråga om samordningen av sjuk-\r\noch arbetsskadepenningen. Detta är ett ytligt sätt\r\natt debattera en så viktig och omfattande fråga.\r\nSamordningen av sjuk- och arbetsskadepeningen är\r\nav stor betydelse för att skapa goda förutsättningar\r\nför rehabiliteringsarbetet. Regeringen har klart\r\ndeklarerat sin avsikt att genomföra en sådan\r\nsamordning. Men avsikten har inte varit att den\r\nsom bedömts vara arbetsskadad skall förlora på\r\ndetta. Vår utgångspunkt har varit att\r\narbetsskadeförsäkringen tillsammans med de avtal\r\nom arbetsskada som finns mellan\r\narbetsmarknadens parter skall skydda den som\r\nbedömts vara arbetsskadad.</pre><pre>Vid de diskussioner jag har fört med LO, TCO och\r\nSAF har dessa framfört att förändringarna i lagen\r\nfår så stor effekt på avtalen, både tekniskt och\r\nekonomiskt, att det krävs mer tid. På deras\r\nbegäran, och efter diskussioner med folkpartiet,\r\nhar jag funnit att dessa frågor bör beredas\r\nytterligare tillsammans med parterna på\r\narbetsmarknaden innan tidpunkten för en\r\nsamordning fastställs. Min utgångspunkt är: Den\r\nsom har blivit bedömd som arbetsskadad skall inte\r\nförlora på detta. Arbetsgivaren skall ha ansvar för\r\nde arbetsskador som inträffar och vägen tillbaka till\r\narbetet skall underlättas och vara rak.</pre><pre>Under de senaste veckorna har debatten också\r\nhandlat om skattereformens konsekvenser. Jag tror\r\natt den debatten har varit mycket likartad den som\r\nhar förts i kammaren alldeles nyss. Regeringen har\r\nnoga följt utvecklingen, och våra beräkningar visar\r\natt de flesta grupper får det lika bra som tidigare\r\neller bättre efter skattereformen. Det gäller t.ex.\r\nensamstående föräldrar, som bl.a. får ökade\r\nbarnbidrag och bostadsbidrag. De flesta av dem får\r\nen något bättre ekonomi nu.</pre><pre>Men det finns en grupp, som nu har diskuterats och\r\nsom vi redan har kunnat konstatera behöver\r\nomedelbart ökat stöd. Det gäller de pensionärer\r\nsom har låg eller ingen ATP, som också har hög\r\nhyra och bor i kommuner med lågt kommunalt\r\nbostadstillägg. Statsministern redovisade i går\r\nregeringens planer för den gruppen. Jag vill betona\r\natt när vi nu går in omedelbart, löser vi upp en akut\r\nsituation. Samtidigt tänker jag tillsätta en utredning\r\nom de kommunala bostadstilläggen. Dess uppgift\r\nblir att se över hur bostadsstödet skall se ut på litet\r\nlängre sikt.</pre><pre>Ekonomin är viktig för pensionärerna, men många\r\näldre oroar sig nog mest för vad som kan hända om\r\nde blir sjuka och inte klarar sig själva längre. Då är\r\ndet kapaciteten i sjukvården och i äldreomsorgen\r\nsom är avgörande. Regeringen har lagt fram\r\nförslag, som också har antagits av riksdagen, vilka\r\nger goda förutsättningar att förbättra\r\näldreomsorgen. Genom att klargöra ansvaret, ge\r\nnya friska pengar och möjlighet för personalen till\r\nkompetensutveckling blir detta en kraftsamling\r\nsom ger de gamla trygghet.</pre><pre>Låt mig också få säga någonting om hälso- och\r\nsjukvården. Även inför hälso- och\r\nsjukvårdsutvecklingen är goda finanser, sund\r\nekonomi, arbete och tillväxt grundläggande. Jag\r\ntycker att det finns skäl i dag att ställa sig frågan vad\r\nsom är bra och vad som är mindre bra i den svenska\r\nsjukvården. Jag tycker att det bästa är att vi så\r\ntydligt i hälso- och sjukvårdslagen uttryckt våra\r\nmål: God hälsa och vård på lika villkor för hela\r\nbefolkningen.</pre><pre>Den positiva hälsoutvecklingen kan faktiskt till\r\nbetydande del tillskrivas det hälsofrämjande arbete\r\nsom utförs, t.ex. barn- och mödrahälsovård,\r\ntandvård och skolhälsovård. Denna fråga har varit\r\nuppe i debatten och jag kan säga att just frågan om\r\nskolhälsovården för närvarande bereds i\r\nregeringskansliet. Enligt min uppfattning är det\r\noerhört viktigt att barn och ungdomar får tillgång\r\ntill en god förebyggande hälsovård och till en god\r\nsjukvård under sin utveckling.</pre><pre>Folkhälsa och folkhälsopolitik bör bli 90-talets\r\nviktigaste fråga. Det är inte svårt att hitta fakta som\r\nstyrker uppfattningen att svenskarna är ett av\r\nvärldens friskaste folk och att vi blir allt friskare.\r\nBara under 80-talet har dödligheten minskat\r\nmycket kraftigt. Medellivslängden har ökat med\r\n1,6 år för kvinnor och 1,9 år för män. Denna ökade\r\nlivslängd har inneburit flera goda år, dvs. flera år då\r\nman fått vara frisk och aktiv.</pre><pre>Det är inte något självklart i andra länder. Den\r\nsvenska sjukvården är bra. Vi använder stora\r\nresurser till sjukvård, och vi har en välutbildad och\r\nkompetent personal. De flesta som kommer i\r\nkontakt med sjukvården ger den en högt betyg. Det\r\nvisar bl.a. undersökningar som SPRI har gjort. Den\r\npositiva synen på sjukvården beror säkert också på\r\natt Sverige, i mycket större utsträckning än andra\r\nländer, satsat på att ge de äldsta en god sjukvård.\r\nDet är alltid de gamla som behöver mest och som\r\nkommer att behöva mest av sjukvårdens resurser.</pre><pre>Om vi jämför den offentliga sjukvårdens utgifter\r\nper person i olika länder ser vi att Sverige satsar fem\r\noch en halv gånger så mycket på de äldre som på de\r\nyngre. I Tyskland är siffran 2,6 och i t.ex. Frankrike\r\n2,4 gånger. Vad är det då som inte är bra i den\r\nsvenska sjukvården? Köer, väntetider, att\r\nresurserna inte utnyttjas på bästa sätt överallt, de\r\nstora lokala variationerna och en otydlig koppling\r\nmellan nyttjade resurser, uppskattade behov och\r\nerhållna resultat. Men även trögheten i\r\nanpassningen av vårdstrukturer till befolkningens\r\nändrade behov. Det finns naturligvis förklaringar\r\ntill detta, dels den växande andelen äldre\r\nmänniskor, dels att införandet av ny teknologi i\r\nvården leder till flaskhalsar.</pre><pre>Det pågår ett starkt utvecklingsarbete på\r\nsjukvårdens område sedan en tid. Där är\r\nrationaliseringar och effektiviseringar m.m. grepp\r\nsom sjukvårdshuvudmännen använder. Vi måste\r\ngöra mer för att avskaffa köerna, dels genom att\r\npåskynda det samarbete som startats, och här\r\nspelar Dagmar en viktigt roll, dels genom att se\r\nbefolkningskostnader och ohälsa i ett\r\nsammanhang.</pre><pre>Jag tror att den vårdgaranti som folkpartiet\r\nföreslagit, och som socialdemokraterna i\r\nLandstingsförbundet arbetar för, är en bra väg att\r\ngå. Däremot vill jag varna för den skiss till lösning\r\nsom moderaterna då och då för fram.</pre><pre>Det som betytt mest för den framgång vi haft med\r\nsvensk hälsopolitik är befolkningsansvaret, dvs.\r\nansvaret för förebyggande arbete och folkhälsa och\r\ntillhandahållandeansvaret, dvs. ansvaret för att alla\r\nfår tillgång till all sorts vård. För detta krävs\r\ndemokratisk styrning.</pre><pre>Herr talman! Förändringar i vården behövs, men\r\nförändringar skall styras demokratiskt utifrån ett\r\nbefolkningsperspektiv, finansieras solidariskt och\r\nkunna ges efter behov.</pre><pre></pre><pre>Anf. 122 STEN SVENSSON (m) replik:</pre><pre>Herr talman! Jag vill först be socialministern\r\ntillrättalägga det som statsrådet Lindqvist dristade\r\nsig till att säga i sin senaste replik. Jag hade då inte\r\nmöjlighet att replikera enligt gällande\r\ndebattordning. Han ville påskina att vi sade nej till\r\nde miljarder som skulle gå till alternativen. Jag\r\ntänker då på den beställning som vi gjorde här i\r\nriksdagen, på grundval att en moderat reservation\r\nvann bifall här i kammaren, att regeringen skulle\r\nkomma tillbaka med ett förslag om stimulans av\r\ngruppboendet. Utskottet var enigt i hela den delen\r\nav betänkandet. Jag vill be att statsrådet Thalén\r\nbekräftar att detta är en korrekt beskrivning.</pre><pre>Vad vi däremot var oeniga om, och det har jag\r\nockså tagit upp i debatten, var de olika\r\nbetalningsströmmarna. Där föreslog vi\r\nsjukvårdsförsäkringen som vår alternativa\r\nfinansieringsmodell. Det jag efterlyste i\r\nanförandet, och som missuppfattades, var\r\nmöjligheten för privata alternativ att göra sig\r\ngällande i konkurrens med de offentliga genom att\r\nman gav de privata alternativen möjlighet att verka\r\npå rättvisa och lika villkor.</pre><pre>När det gäller situationen för de sämst ställda\r\npensionärerna redovisade jag i mitt anförande två\r\nexempel. De hade visserligen fått det något bättre\r\npå inkomstsidan men oändligt mycket svårare på\r\nkostnadssidan genom skatteomläggningen och\r\ninflationens verkningar. Vi har i debatten länge\r\npåvisat och varnat för vad som skulle komma att\r\nhända. Pensionärer med låga pensioner vinner föga\r\nom ens något på inkomstskattesänkningarna, men\r\nde drabbas desto hårdare av de skattehöjningar\r\nsom direkt driver upp levnadskostnaderna, inte\r\nminst boendekostnaderna, som utgör en stor del av\r\nlåginkomsttagarnas budget. Pensionärer med ett\r\nlitet sparkapital får också se hur detta krymper\r\nsamman genom den extra inflation på närmare 7 %\r\nsom följer av skatteomläggningen.</pre><pre>Vi har också motsatt oss manipultionerna med det\r\nbasbelopp som bestämmer pensionernas storlek.\r\nDetta har vi gjort dels av principiella skäl, dels med\r\nhänvisning till att de höjningar av\r\npensionstillskotten och lägsta KBT som föreslås\r\nsamtidigt inte kommer att visa sig tillräckliga. Nu\r\nkan vi läsa i facit. Jag visade i mitt anförande hur\r\ndetta kommer att slå. Nu erkänner regeringen att\r\nman inte kunde förutse detta och säger att nu skall\r\ndet bli ett extra stöd. Man beräknar att 60 000\r\npersoner behöver detta stöd. Hur vet man det? På\r\nvilken grund beräknar man detta? Det har funnits\r\nuppgifter i massmedia om att det kan röra sig om\r\n150 000 personer som behöver detta stöd. Jag tror\r\natt sanningen ligger närmare de uppgifter som\r\nlämnats i tidningarna än de som regeringen har\r\npresenterat. När man inte kunnat förutse\r\neffekterna, vad är det då som säger att man så\r\nmycket säkrare kan beräkna antalet? Jag skulle\r\nvilja veta vilka grunder man har räknat på och hur\r\nman skall finansiera det nya stödet.</pre><pre>Anf. 123 INGRID HEMMINGSSON (m)\r\nreplik:</pre><pre>Herr talman! I mitt anförande ställde jag några\r\nfrågor till Bengt Lindqvist, eftersom anförandet\r\nhandlade om familjepolitik. Detta gjorde jag\r\ndärför att Bengt Lindqvist i sitt anförande tidigare\r\ntog upp att han var så glad över att familjepolitiken\r\nskulle bli valrörelsens stora fråga. Då tänkte jag att\r\nhan självfallet går upp och svarar på detta och är\r\nglad över att få en möjlighet att diskutera det en\r\nlängre tid här i kammaren.</pre><pre>Nu vänder jag mig i stället till Ingela Thalén,\r\neftersom hon har huvudansvaret för\r\ndepartementet. Då bör man kunna diskutera en så\r\nviktig fråga som familjepolitik även med Ingela\r\nThalén.</pre><pre>Det jag tog upp på slutet och som jag inte riktigt\r\nhann med, var hur det står till i verkligheten. Jag\r\ntalade om en man som heter Kjell-Åke Stolt. Han\r\nhar till kammarrätten överklagat Östersunds\r\nkommuns beslut om att avslå en ansökan om\r\nvårdnadsbidrag. Jag vill ha litet synpunkter på\r\ndetta. Denne Kjell-Åke Stolt är mycket\r\nkonfunderad över att det i skrivelsen från\r\nÖstersunds kommun hänvisas till socialutskottet,\r\nsom säger att ett vårdnadsbidrag skulle försvåra\r\nutbyggnaden av kommunala daghem. Jag tycker att\r\nhan får vara talesman för många föräldrar som\r\ntänker likadant. Denne Stolt säger i sitt brev till\r\nkammarrätten att han inte vill lämna sina barn till\r\nkommunalt anställda för att själv endast ansvara för\r\ndem när de sover. Han och hans sambo vill ha hela\r\nansvaret för sina barn. Den här familjen har inte\r\nekonomiska möjligheter att göra detta. Därför\r\nansökte man om vårdnadsbidrag. Tycker Ingela\r\nThalén att det är ett rimligt krav från hans sida?\r\nEfter vad jag förstår kommer han att överklaga så\r\nlångt det går. Vad vill Ingela Thalén svara honom i\r\ndag? Är det ett rimligt krav att själv få möjlighet att\r\nta hand sina barn?</pre><pre>Sedan vill jag passa på och rätta till en del saker som\r\nBengt Lindqvist sade i sitt anförande. Jag vänder\r\nmig återigen till Ingela Thalén, eftersom ni väl ändå\r\nhar samma åsikter i den här frågan. Bengt Lindqvist\r\nsade att det var stor oreda i den borgerliga\r\nfamiljepolitiken eftersom man vill skära ned\r\nstatliga stödet. Det vi vill göra, och det är väl det\r\nsom är så svårt för socialdemokraterna att förstå, är\r\natt låta pengarna följa barnet i stället för att det\r\nskall gå genom politikernas händer. Vi vill för\r\nbarnets bästa överföra bestämmanderätten till\r\nföräldrarna i stället för att politikerna skall besluta.\r\nDetta kallar socialdemokraterna för nedskärning.\r\nJag tycker att det verkar vara litet oreda i den\r\nsocialdemokratiska föreställningsvärlden. Som jag\r\nsade i mitt anförande tror jag inte att unga föräldrar\r\ni framtiden kommer vara nöjda med att styras av\r\npolitiker. De kommer att vilja bestämma själva.</pre><pre>Anf. 124 MARGÓ INGVARDSSON (v)\r\nreplik:</pre><pre>Herr talman! Jag delar inte socialministerns\r\nuppfattning att skatteuppgörelsen var bra för de\r\nlågavlönade. Jag har förmånen att kunna se\r\nskatteuppgörelsen från två håll. Jag kan se dels hur\r\nden skulle ha drabbat mig om jag hade varit kvar\r\nsom lågavlönad vårdarbetare inom den offentliga\r\nsektorn, dels vad jag får ut av den nu, som\r\nhögavlönad riksdagsledamot. Hade jag varit\r\nvårdarbetare i dag, hade jag fått knappt 1 000 kr.\r\nmer i plånboken. Men jag bor i samma lägenhet och\r\näter ungefär samma mat.</pre><pre>Jag kan konstatera att jag, om jag hade varit\r\nvårdarbetare, skulle ha fått följa folkpartiets råd\r\noch välja om jag ville bo kvar i min lägenhet eller\r\nom jag skulle fortsätta att äta. Jag hade nämligen\r\ninte haft råd med bägge delarna. Det hade inte den\r\ntusenlappen räckt till. Jag fick en hyreshöjning, på\r\ngrund av skatteuppgörelsen, på drygt 600 kr. i\r\nmånaden. Men jag är verkligen lycklig att jag är\r\nhögavlönad riksdagsledamot, för jag vill gärna\r\nfortsätta både att bo och äta varje dag.</pre><pre>Jag tyckte att socialministern hoppade över att tala\r\nom hur det skulle gå till med det extra stödet till\r\npensionärerna. Jag måste säga att jag ofta har\r\nkontakt med min mamma -- oftare än man har\r\nsådana kontakter i regeringen, förstår jag -- och\r\nhon kommer inte att lämna mig i fred. Jag vet\r\nfortfarande inte vilket besked jag skall ge henne\r\noch andra pensionärer som har låga pensioner: Hur\r\nskall de göra i slutet av månaden? Skall de betala\r\nhyran eller skall de använda pengarna till mat? När\r\nkan de räkna med att få detta extra stöd av\r\nregeringen? Det är nämligen bråttom.</pre><pre>Jag håller med socialministern om att\r\nvårdkostnaderna också är viktiga för pensionärerna\r\noch att de är en tung post i många pensionärers\r\nbudget. Vi har förut här i dag pratat om vad en\r\nfolkpensionär har i inkomst. En folkpensionär har\r\nför närvarande 182 kr. per dag brutto. Om en sådan\r\npensionär blir sjuk och skall gå till doktorn och\r\ndessutom är så sjuk att doktorn förskriver medicin\r\nav något slag, kommer det att kosta den\r\npensionären 190 kr. Det är minimikostnaden.\r\nLäkarbesöket kostar 100 kr. och medicinen 90 kr.\r\nOm nu pensionären är så dålig att han eller hon inte\r\nkan ta sig till doktorn på egna ben, tillkommer en\r\nsjukresa på 60 kr. Ett vanligt, enkelt läkarbesök\r\nmed medicin och sjukresa kostar alltså 250 kr. Jag\r\nundrar om socialministern tror att den summan får\r\nrum i en låginkomstpensionärs budget. Är det inte\r\nfara att pensionären nu, när det kostar så mycket,\r\nfår göra ett val, om han eller hon har råd att gå till\r\ndoktorn eller inte?</pre><pre>Anf. 125 ULLA TILLANDER (c) replik:</pre><pre>Herr talman! Nu slår Ingela Thalén fast att barn\r\nmåste ha tillgång till en god, förebyggande\r\nhälsovård. Jag utgår från att man inte stryker\r\nskolhälsovården med skolläkare, för den är en av\r\nskolans viktiga uppgifter. Skolhälsovården betyder\r\nmycket, framför allt för de barn som har särskilda\r\nbehov och inte minst för att man skall upptäcka på\r\nett tidigt stadium om allt inte står rätt till.</pre><pre>Det har sagts här i debatten att det är en mindre\r\ngrupp pensionärer som har fått det svårt. Man kan\r\nfråga sig hur omedveten om sakernas tillstånd man\r\negentligen får vara. Det gamla skattesystemet\r\ninnebar en rundgång, och det var ett lapptäcke av\r\nbidrag. Det nya skattesystemet skulle göra slut på\r\nrundgången i ekonomin. Men det nya systemet är\r\nknappt sjösatt förrän man börjar upptäcka\r\nbristerna och börjar lappa och laga på nytt. De\r\nextra subventionerna till pensionärerna är ett\r\nexempel på en sådan ökad rundgång.</pre><pre>Ett pressmeddelande från Erik Åsbrink\r\nhäromdagen ger ytterligare exempel på att\r\nrundgången ökar. Så här stod det i\r\npressmeddelandet: ''Även bostadsbidragen\r\nförbättras som en del av skattereformen.\r\nBostadsbidrag kommer att lämnas för högre\r\ninkomst- och hyresnivåer än tidigare. -- -- -- Det är\r\nnytt för i år. Höjningen av bostadsbidragen har en\r\nklar låginkomsttagarprofil.''</pre><pre>Denna åtgärd har alltså en klar\r\nlåginkomsttagarprofil. Vad man inte säger är att\r\nskatteomläggningen har en klar\r\nhöginkomsttagarprofil när det gäller vad folk får ut,\r\nnågot som redan har sagts här i diskussionen.\r\nDäremot har finansieringen en klar\r\nlåginkomsttagarprofil, på så sätt att\r\nlåginkomsttagarna får bära den tyngsta bördan i\r\nförhållande till sin inkomst.</pre><pre>Ett belysande exempel visades upp häromkvällen i\r\nSvar direkt. En känd fackföreningsledare med gott\r\noch väl 500 000 kr. i årsinkomst får ungefär 100 000\r\nkr. mer i plånboken, alltså lika mycket som en\r\nsömmerska, som också visades upp i TV-rutan, har\r\ni inkomst per år. Det är just för att skattereformen\r\nhar denna höginkomsttagarprofil som man måste\r\nbörja lappa och laga, för människor som annars inte\r\nens skulle klara sig upp till existensminimum.</pre><pre>Detta är ingen falsk propaganda. Exemplen är\r\nmånga, och de finns i levande livet. Sänkt\r\nmatmoms, sänkt skatt på boende och en\r\ngrundpension -- det skulle ge en bättre och\r\nrättvisare situation ur fördelningssynpunkt.</pre><pre>Anf. 126 ANITA STENBERG (mp) replik:</pre><pre>Herr talman! Jag har, socialminister Thalén, tagit\r\nupp den onödiga risk som man låter vissa\r\nhandikappade barn utsättas för genom att man låter\r\ndem få deras tandvård utförd under narkos, därför\r\natt deras handikapp gör det svårt för dem att stilla\r\nmed huvudet när de är hos en vanlig tandläkare.\r\nOm sådana här barn oroas och skräms, har de ännu\r\nmera ryckningar och större svårigheter att hålla\r\nmunnen öppen. Barntandläkarspecialisterna får\r\nstörre erfarenhet och mer kunskap om sådana här\r\nbarn. Med deras hjälp går det oftast att behandla\r\ndessa barn konventionellt, dvs. utan narkos.</pre><pre>Narkos innebär alltid en risk. I detta fall är det en\r\nonödig risk. Jag tycker att vi inte skall låta dessa\r\nbarn i onödan fara långa vägar för att uppsöka en\r\nspecialist på barntandvård. Jag tycker inte att vi på\r\ndet sättet skall försvåra för dessa barn och deras\r\nfamiljer. De har det faktiskt tillräckligt svårt ändå.\r\nLåt dem få behålla sina lokala\r\nbarntandläkarspecialister. Förresten gör resorna\r\natt det blir dyrare. Jag kan inte göra någon\r\njämförelse mellan vad en specialisttandläkare och\r\nen vanlig tandläkare har i lön, men jag tycker att\r\ndet hänsynsfullt att låta dessa barn få behålla sina\r\nspecialister.</pre><pre>Anf 127 Socialminister INGELA THAL$N (s)\r\nreplik:</pre><pre>Herr talman! Först skall jag be att få kommentera\r\nfrågeställningarna och diskussionerna kring de\r\nsämst ställda pensionärerna. Det är alldeles riktigt,\r\nMargó Ingvardsson, att jag inte kommenterade\r\ndet i mitt inledande inlägg. Det beror på att klockan\r\ntickade så fort och att mitt manus var så långt.</pre><pre>När det gäller ersättningen till de sämst ställda\r\npensionärerna vill jag säga följande. För det första\r\nskall den utgå retroaktivt från den 1 januari. För\r\ndet andra är det meningen att försäkringskassorna\r\nskall handskas med den, därför att man på\r\nförsäkringskassorna redan har kunskaper om dels\r\nvilka pensionärer som har kommunalt\r\nbostadstillägg, dels vilket kommunalt\r\nbostadstillägg de har. Försäkringskassorna får\r\nockså information om hyreskostnadsförändringar.</pre><pre>Grundtanken i förslaget, som kommer inom kort i\r\nen proposition till riksdagen, är att man på\r\nförsäkringskassorna automatiskt skall göra en\r\nbedömning av nettoskillnaden mellan å ena sidan\r\npension, pensionstillskott och kommunalt\r\nbostadstillägg och å andra sidan hyreskostnad. Om\r\ndet nettot ligger under socialbidragsnormen skall\r\nkassorna automatiskt kunna fylla på med extra\r\nkommunalt bostadstillägg.</pre><pre>Detta är, som jag sade inledningsvis, en akut\r\nsituation. Det betyder att vi skall tillsätta en\r\nutredning som skall se över det långsiktiga. Det blir\r\nen enmansutredning. Jag har för avsikt att utse\r\nkommunalrådet Gun-Britt Mårtensson, som har\r\nbred erfarenhet från både bostadssektorn och det\r\nkommunala området. Självklart kommer man\r\nockså till utredningen att föra både experter och\r\nannan kunskap.</pre><pre>När det gäller utvecklingen för pensionärerna och\r\nkopplingarna till skatten är det ju så att när\r\nberäkningarna gjordes förväntade vi oss åren\r\n1989--1991 en inflation på ungefär 18 %. De\r\nhöjningar av pensionstillskott och statsbidrag till\r\nkommunala bostadstillägg som är gjorda för att\r\nkompensera detta ligger på 22 %. Men vi vet nu att\r\ni enstaka fall stack kostnaderna i höjden på grund\r\nav för höga hyreskostnader, som i sin tur hade sin\r\ngrund i skattereformen och andra\r\nkostnadshöjningar.</pre><pre>Så till frågan om hur vi vet vilka det är. Det vet vi,\r\ndärför att vi vet vilka som har kommunalt\r\nbostadstillägg och de höga hyrorna. De är maximalt\r\n90 000. Det rör sig om 30 000 hushåll och mellan\r\n50 000 och 60 000 individer. Alldeles exakta antalet\r\npersoner kan vi naturligtvis inte beräkna förrän vi\r\nhar gått igenom det här ordentligt. Men avsikten är\r\natt utbetalningarna skall ske retroaktivt och gå till\r\ndem som får ett negativt utfall.</pre><pre>Sedan tycker jag nog, Margó Ingvardsson, att\r\nslängarna om vem som träffar sina föräldrar tätt\r\neller sällan inte är speciellt trevliga. Och vad\r\nbeträffar erfarenheterna av vad man hade tidigare\r\noch vad man har i dag vill jag säga att fler än\r\nMargó Ingvardsson i den här kammaren har\r\nerfarenheter från lågavlönande yrken, och de ligger\r\ninte särskilt långt tillbaka i tiden heller.</pre><pre>När det gäller de beräknade effekterna av\r\nskattereformen vill jag säga att inte bara folkpartiet\r\noch socialdemokraterna har gjort beräkningarna\r\nutan faktiskt också en lång rad oberoende\r\nekonomer. LOs, TCOs och andra skatteexperter\r\nkonstaterar att lågavlönade och ensamstående\r\ntjänar på reformen. Men som Ingrid Ronne\r\nBjörqvist och jag har sagt är det väsentliga med\r\ndenna reform att den är en strukturreform, som på\r\nsikt skall understödja det viktigaste, nämligen\r\ntillväxten, arbete, sysselsättning, det som är basen\r\nför att vi skall få inkomster att kunna betala den\r\nnödvändiga sociala omvårdnad och omsorg som vi\r\nalla så gärna vill ha och som vi tycker att människor\r\nhar rätt till.</pre><pre>Låt mig säga till Anita Stenberg att jag beklagar att\r\njag inte kan gå in i en debatt om de barn som i brist\r\npå barntandläkare får åka till specialister för att\r\nunder narkos få tandvård. Men jag lovar att jag\r\nskall ta med mig frågeställningen och titta på om\r\ndet är någonting som jag kan göra för att medverka\r\ntill en lyckad lösning.</pre><pre>Anf. 128 STEN SVENSSON (m) replik:</pre><pre>Herr talman! Regeringen sade ju att alla\r\npensionärer skulle få det bättre. Man kunde alltså\r\ninte förutse de problem vi nu talar om. När skall\r\nsocialdemokraterna verkligen fundera över om de\r\ninte själva någon gång har framkallat de svårigheter\r\nde beklagar sig över. Det kan man ha rätt att säga,\r\nnär man har hört på den samlade allmänpolitiska\r\ndebatten de här två dagarna.</pre><pre>Jag tror inte att det blir 60 000. Det blir säkert\r\nmånga fler, därför att det finns andra faktorer som\r\ninverkar. Vi har t.ex. pekat på fastighetsskatten.\r\nDe kraftigt höjda taxeringsvärdena för många\r\nsmåhus kommer säkert att äventyra många\r\npensionärers möjligheter att bo kvar. Det finns en\r\nlång rad andra faktorer också. Här får man nog ha\r\nen beredskap för att det kommer att krävas\r\nbetydligt större insatser.</pre><pre>Men allt som allt är det fråga om en kortsiktig\r\nnödhjälpsåtgärd, som skall ersätta regeringens\r\nbristande förutseende. Det blir nya bidrag till\r\nlapptäcket. Varför skall pensionärer och\r\nhandikappade dras in i ett ökat bidragsberoende?\r\nDen här onda cirkeln kommer ju att fortsätta. Vad\r\nvi behöver är att bryta den onda cirkeln. Vi behöver\r\nsänkta skatter, inte höjda bidrag.</pre><pre>Jag vill också ställa frågan: Hur kommer regeringen\r\natt göra med basbeloppet? Jag har tidigare pekat på\r\natt vi inte har accepterat de manipulationer som har\r\nskett där. Kommer ni att återigen överväga att rätta\r\ntill det som har gått snett?</pre><pre>Slutligen sade Ingela Thalén att utredningen skall\r\ngenomföras av ett socialdemokratiskt\r\nkommunalråd. Det blir en enmansutredning. Alltså\r\nskall övriga partier stängas ute från möjligheten att\r\nvara med och rätt till det som har gått snett. Jag\r\ntycker att det är trist att behöva höra att\r\nutredningen inte får lov att bli parlamentariskt\r\nsammansatt.</pre><pre>I sitt anförande nämnde Ingela Thalén\r\nvårdgarantin. Jag vill bara påminna om att frågan\r\nom införande av vårdgaranti väckte vi moderater\r\nlångt tidigare. Men då fanns det inget som helst\r\nintresse från regeringens sida att diskutera den\r\nfrågan.</pre><pre></pre><pre>Anf. 129 MARGÓ INGVARDSSON (v)\r\nreplik:</pre><pre>Herr talman! Jag vill säga till Ingela Thalén att jag\r\ninte alls tror att bara jag själv eller personer i mitt\r\nparti har erfarenhet av hur det är att vara\r\nlågavlönad. Jag vet att det finns personer i\r\nregeringen som har egna sådana erfarenheter. Men\r\nvad jag säger är att ni inte använder er av den\r\nkunskapen, för använder ni er av era egna och de\r\nlågavlönades erfarenheter, hade ni inte gett\r\nskatteomläggningen den profil som den faktiskt\r\nfick. Det står helt klart att om man är lågavlönad,\r\ndå förlorar man på skatteomläggningen.</pre><pre>Jag vill tacka Ingela Thalén för att hon nu gav ett\r\nbesked om hur det skall gå till att kompensera de\r\npensionärer som har kommit i kläm på grund av\r\nskatteomläggningen. Vi är överens om att ge ett\r\nstöd direkt till boendet. Det är nog den bästa\r\nlösningen i den här situationen.</pre><pre>Men jag blir litet orolig, när Ingela Thalén berättar\r\nhur det skall gå till på försäkringskassorna. Jag\r\nförstår inte hur försäkringskassorna inom rimlig tid\r\nskall klara av granskningsjobbet och betala ut\r\npengar till den här gruppen pensionärer. Jag fruktar\r\nför att vi måste göra ett uttalande eller någonting\r\nannat, så att pensionärerna inte riskerar att bli\r\nvräkta från sina lägenheter de närmaste\r\nmånaderna, eftersom pengarna inte kommer att\r\nräcka till att både leva på och betala hyran med.</pre><pre>Anf. 130 ULLA TILLANDER (c) replik:</pre><pre>Herr talman! Nästan var fjärde svensk är\r\npensionär, och många lever under mycket knappa\r\nförhållanden. 400 000 pensionärer saknar helt\r\nATP-poäng, och åtskilliga har låg ATP. Många av\r\ndem, och det är främst kvinnor, saknar ATP-poäng\r\ndärför att de har ägnat en stor del av sitt liv åt att\r\nvårda barn eller andra närstående.</pre><pre>Om valfrihet är beroende av pengar, måste vi ha en\r\nrättvisare fördelning av resurserna än vad som nu\r\när fallet, och det måste också gälla pensionärerna.\r\nDå måste vi ha ett enklare pensionssystem. Det\r\nsystem som vi har i dag är orättvist, men det är\r\nockså krångligt och därmed onödigt dyrt, inte minst\r\nnär det gäller de administrativa kostnaderna. En\r\ngrundpension enligt vår modell skulle lösa många\r\nproblem.</pre><pre>Anf. 131 INGRID HEMMINGSSON (m)\r\nreplik:</pre><pre>Herr talman! Är det inte litet illavarslande att\r\nIngela Thalén inte svarar på de frågor som jag\r\nställde angående familjepolitiken, när vi nyss har\r\nfått höra att det skall bli valets stora fråga?</pre><pre>Jag ställde en fråga om Kjell-Åke Stolt, som hos\r\nkammarrätten har överklagat beslutet rörande\r\nansökan om vårdnadsbidrag. Han tycker nämligen\r\natt det är rimligt att han och hans sambo har\r\nmöjlighet att själva ta hand om sina barn i stället för\r\natt lämna bort dem. Jag undrade vad Ingela Thalén\r\nskall svara honom.</pre><pre>I början av sitt huvudanförande använde Ingela\r\nThalén metoden att säga att allting var väldigt bra.\r\nDet gällde bara att rätta till några enskildheter,\r\nannars är den socialdemokratiska politiken bra\r\növerlag. Vi har här i dag flera gånger hört att den\r\ngenerella välfärdspolitik som socialdemokraterna\r\nanser sig bedriva inte stämmer med verkligheten.\r\nJag tror att två tre talare har varit uppe i den frågan.\r\nDet stämmer inte att denna välfärdspolitik är\r\ngenerell. Välfärden går bara till vissa inom omsorg,\r\nsjukvård och, vilket jag har påpekat tidigare, när\r\ndet gäller att få ta del av det allmännas stöd till\r\nbarnomsorgen.</pre><pre>Ingela Thalén varnade i sitt huvudanförande också\r\nför den moderata politiken. Hon menade att i den\r\nsocialdemokratiska politiken tog man ansvar för\r\nalla. Alla får vård osv. just därför att det hela styrs\r\ndemokratiskt. Vid det här laget har jag förstått att\r\nuttrycket demokratisk styrning betyder att det är\r\npolitiker som bestämmer och fördelar. Det betyder\r\natt den enskilda människan får mindre att säga till\r\nom vare sig man är patient, förälder eller någonting\r\nannat.</pre><pre>Den välfärdspolitiken stämmer inte, och det har vi\r\nalla här intygat. Men i moderata samlingspartiets\r\nförslag till den allmänna välfärdspolitiken föreslår\r\nvi bl.a. allmän sjukvårdsförsäkring som är\r\ngemensamt finansierad men där valet är den\r\nenskildes. Det är här som den stora skiljelinjen går\r\nmellan oss. Vi anser att den enskilde skall göra\r\nvalet, och politikerna skall ge möjligheter för den\r\nenskilde att göra sina val.</pre><pre>Anf. 132 Socialminister INGELA THALÉN (s)\r\nreplik:</pre><pre>Herr talman! Sten Svensson räknade upp alla dem\r\nsom enligt Sten Svensson skulle drabbas av\r\nskatteomläggningen. Bl.a. räknade han upp sådant\r\nsom har att göra med fastighetskostnader och\r\nannat. Jag skulle vilja rekommendera Sten\r\nSvensson att läsa igenom de nya reglerna för\r\nkommunala bostadstillägg. Där kan man alldeles\r\ntydligt utläsa den breddning som är kopplad till det\r\nsom Sten Svensson tar upp.</pre><pre>Sten Svensson säger att skattereformen innebär att\r\ndet enbart blir fråga om nya bidrag, man bygger ett\r\nlapptäcke, och det kommer att fortsätta på detta\r\nvis. Vi behöver i stället sänkta skatter, så\r\npensionärerna inte skall behöva några bidrag.</pre><pre>Men de pensionärer som vi talar om, Sten\r\nSvensson, betalar ingen skatt. De behöver\r\npensionstillskott och kommunalt bostadstillägg för\r\nen anständig tillvaro och en trygg ålderdom. Jag har\r\nhär tidigare sagt att vi i en så stor omläggning och\r\nstrukturreform som skattereformen utgör har varit\r\nmedvetna om att det kan uppstå skevheter. Men\r\ndessa skevheter skall vi rätta till. Det jag nyss har\r\nredovisat tillhör ett sådant tillrättaläggande.</pre><pre>Margó Ingvardsson säger att dem av oss som har\r\nandra erfarenheter borde ha använt dessa så att vi\r\nförändrat skatteomläggningens profil.\r\nSkattereformens profil är till nytta för strukturerna\r\npå lång sikt i detta land. Det innebär att vi skapar\r\nförutsättningar för tillväxt och arbete och\r\ntillförsäkrar bl.a. på detta sätt just de lågavlönade\r\nmöjligheter till arbete och sysselsättning. Det står\r\ninte alls helt klart att det är de sämst ställda som slås\r\nut av skattereformen. Det förhåller sig faktiskt inte\r\npå det viset.</pre><pre>Sedan förstår inte jag hur Margó Ingvardsson kan\r\nstå i talarstolen och säga att pensionärer riskerar att\r\nbli vräkta på grund av att storleken på KBT inte har\r\nföljt med hyreshöjningarna. Det finns inte en\r\nfastighetsägare en kommunal förvaltare eller ens en\r\nprivat fastighetsägare som skulle drömma om att\r\nvräka en pensionär. Skulle de våga drömma om\r\ndetta är jag övertygad om att de snart väcks ur\r\nsådana drömmar. Jag tycker inte att man skall\r\nskrämma skjortan pensionärerna. Detta är svårt\r\nnog ändå utan att man behöver ta till den typen av\r\nargumentation.</pre><pre>När det gäller frågan om grundpension, sänkt\r\nmatmoms, sänkt moms på bostäder osv. vill jag till\r\nUlla Tillander säga att det naturligtvis är alldeles\r\nutomordentligt att man på detta vis skall kunna\r\nminska belastningen på och kostnaderna för\r\nhushållen, och man skulle också kunna införa en\r\ngenerell pension för äldre. Det finns bara en hake i\r\ncenterns resonemang, och det är ingen liten hake.\r\nDet är frågan om finansieringen. När det gäller\r\ngrundpensionen handlar det om 15 miljarder\r\nkronor. Grundpensionens konstruktion innebär\r\nockså att KBT och pensionstillskott försvinner,\r\nvilket gör att förhållandet mellan pensionärer i\r\nlandsort och pensionärer i storstad inte blir särskilt\r\nrättvist.</pre><pre>Sedan till Ingrid Hemmingsson. Ni hade kunnat\r\nbegära en replik på Bengt Lindqvists anförande.\r\nDet hade då funnits en förutsättning för en\r\nfamiljepolitisk debatt. Jag vill inte gå in och\r\nkommentera ett enskilt fall som är inne i en rättslig\r\nprocess. Det tillkommer inte mig att göra detta från\r\ndenna talarstol.</pre><pre>Tredje vice talmannen anmälde att Sten Svensson,\r\nMargó Ingvardsson, Ulla Tillander och Ingrid\r\nHemmingsson anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>\r\nMeddelande om den fortsatta allmänpolitiska\r\ndebatten</pre><pre>Anf. 133 TREDJE VICE TALMANNEN:</pre><pre>Jag vill erinra om det meddelande som har utgått\r\ntill kammarens ledamöter om att överläggningarna\r\ni dag kommer att avslutas omkring kl. 20.00 för att\r\nsedan återupptas i morgon kl. 9.00.</pre><pre>\r\nRegionalpolitik m.m.</pre><pre>Anf. 134 EWA HEDKVIST PETERSEN (s):</pre><pre>Herr talman! Det viktigaste för ett glesbygdslän\r\nsom Norrbotten är att vi har en regering som värnar\r\nom hela landets utveckling. Norrbotten ligger\r\ngeografiskt sett långt bort från de regioner där det\r\nbor flest människor. Vi behöver därför en\r\ngenomtänkt politik så att våra möjligheter att\r\nutveckla också vårt län värnas. Vi behöver en\r\nsocialdemokratisk regering, som sätter människors\r\nrätt till arbete främst.</pre><pre>Detta sätt att se på samhället är inte alltid förenligt\r\nmed marknadsekonomins lagar. Skulle\r\nkonkurrensen få verka ohämmat skulle situationen\r\nför Norrbotten bli svår. Det är därför som vi\r\nbehöver en socialdemokratisk politik, som sätter\r\nmänniskovärdet före marknadsvärdet.</pre><pre>Herr talman! Luleå har nu under flera års tid haft\r\nrekordhöga sysselsättningstal. Detta är, liksom i\r\nlandet i övrigt, resultatet av en målinriktad och god\r\nsocialdemokratisk politik. Men, herr talman, i dag\r\nligger nu trots allt varsel om uppsägningar av\r\nbortemot 700 anställda. Vid våra stora\r\nbasindustrier sker strukturomvandlingar som får till\r\nföljd att människor kommer att friställas från sina\r\narbeten.</pre><pre>Dessa varsel kommer i en tid då arbetslösheten\r\nallmänt befaras öka, och vi befarar att\r\narbetslöshetstalen också blir högre i Norrbotten än\r\ni landet som helhet. Detta inger stor oro för de\r\nmänniskor som är berörda, för Luleå och för\r\nNorrbotten. Vad händer med de människor som\r\nblir arbetslösa i en situation då det finns få lediga\r\njobb? Det är vad vi frågar oss i Luleå.</pre><pre>Luleå med omnejd måste av regeringen betraktas\r\nsom ett av flera tillväxtcentra i landet, med allt vad\r\ndet innebär. Utvecklingsinsatser i det länscentrum\r\nsom Luleå utgör måste ske och kan sedan självfallet\r\nkomma hela Norrbotten till godo. Det måste till\r\ninsatser för att inte denna region skall tvingas huka\r\nunder arbetslöshetens gissel. Då arbetsmarknaden\r\nsviktar i hela landet är det särskilt viktigt att\r\nregionerna utanför storstäderna stärks, eftersom\r\ndet är här som arbetslösheten brukar drabba\r\nhårdast.</pre><pre>Arbetsmarknadsministern har tidigare under\r\nhösten sagt här i kammaren att hon är orolig för\r\nutvecklingen i Norrbotten och Luleå och att hon\r\nskall följa vad som sker mycket noga. Det är bra,\r\nmen det förpliktigar. Norrbottningarna har goda\r\nerfarenheter av de socialdemokratiska\r\nregeringarnas insatser för länet. Vi förväntar oss att\r\ndessa traditioner fortsätter.</pre><pre>Herr talman! Vi vet i dag att de mest effektiva\r\ninsatserna för ett glesbygdslän är att satsa på\r\ninfrastrukturen. Det är också vad vi norrbottningar\r\nförväntar oss inför vårens regeringspropositioner.\r\nVi behöver upprusta vägar och järnvägar för att\r\ntransportera människor och gods, och vi behöver\r\nutbildning.</pre><pre>När det gäller utbildningen är det mycket som vi\r\nkan göra själva, och jag försäkrar att vi är i full färd\r\nmed det. Vi har sedan länge vana att sprida\r\nutbildning geografiskt. Men då måste vi också få\r\nstöd på det sätt som statsmakten, och bara\r\nstatsmakten, kan stödja oss. Det gäller\r\ngrundskollärarutbildningen.</pre><pre>I vissa av Norrbottens inlandskommuner är\r\nbortemot 20 % av lärarna obehöriga. Dessa lärare\r\ngör säkert ett bra arbete men de har inte den\r\nutbildning som de bör ha. Det finns faktiskt\r\nkommuner i Norrbotten som knappast har någon\r\nbehörig högstadielärare alls. Prognoserna visar att\r\nbehovet av behöriga lärare i länet ökar radikalt\r\nfram till sekelskiftet. Som jag tidigare sade, är det\r\nbara statsmakten som kan stödja oss i Norrbotten\r\nnär vi vill skapa vår utbildning, vår skola, inom\r\ndetta område.</pre><pre>I enlighet med de statsbidragssystem som vi nu har\r\noch de styrsystem som finns skall vi styra skolan.\r\nMen statsmakterna, regeringen och Sveriges\r\nriksdag, måste se till att vi kan driva den\r\ngrundskollärarutbildning som vi behöver.</pre><pre>Vi socialdemokratiska ledamöter från Norrbotten\r\nhar därför under den allmänna motionstiden\r\nmotionerat om att högskolan i Luleå bör få starta\r\nytterligare en grundskollärarutbildning för lärare i\r\nårskurserna 4--9. Denna utbildning har inte\r\nhögskolan i Luleå i dag. Vi får inte driva den, trots\r\natt vi har föreslagit det i många år och vet att den\r\nbehövs.</pre><pre>Det finns planer på att ge denna utbildning på\r\ndistans. På det sättet når vi de människor som inte\r\nkan åka 40 mil till sin utbildningsort, men som ändå\r\ngärna vill bli lärare. Dessutom har högskolan i\r\nLuleå alla möjligheter att starta denna utbildning.\r\nLedningarna är så att säga redan dragna. Det är\r\nbara för riksdagen att ge igångsättningstillstånd och\r\nför regeringen att anvisa pengar. De pengarna blir\r\nväl använda, det lovar jag.</pre><pre>Herr talman! Jag vill till sist ta upp ytterligare en\r\nutbildningsfråga. Högskolan i Luleå behöver få\r\nmöjligheter att ge fler fristående kurser i ute i länet.\r\nVi vet av erfarenhet att vi når betydligt fler\r\nmänniskor med högskoleutbildning och\r\nkompetensutveckling om vi har möjlighet att ge\r\nutbildningen närmare bostadsorten. Dessutom är\r\ndetta också ett sätt att med relativt små insatser\r\nutbilda människor för deras egna, länets och\r\nframtidens behov.</pre><pre></pre><pre>Anf. 135 ULLA ORRING (fp):</pre><pre>Herr talman! 1990-talets första år är passerat, och\r\nvi är på god väg in i det andra. Hur är då läget i\r\nlandet? Vilka förväntningar ställs på oss som\r\nsamhällsföreträdare i riksdag och regering? Mår\r\nSverige bra? Nej, definitivt inte. De stora\r\nförväntningar som den socialdemokratiska\r\nregeringen förespeglade skulle infrias med den\r\ntredje vägens politik har förbytts till passivitet och\r\nbesvikelser bland gemene man. Frågan ställs: Hur\r\nkunde vi i Sverige hamna i en sådan djup\r\nlågkonjunktur, där tillväxten uteblir?</pre><pre>Situationen är mer än alarmerande. Svensk\r\nindustris konkurrenskraft har minskat bl.a.\r\nberoende på ett för högt kostnadsläge. Antalet\r\nvarsel har inte under hela efterkrigstiden varit så\r\nmånga som i dag. Det finns 30 000 fler arbetslösa i\r\ndag jämfört med samma månad i fjol. Jag anser inte\r\natt människovärdet är i högsätet.</pre><pre>En debatt om ekonomi och sysselsättningen har\r\nredan genomförts här i riksdagen, och då med\r\nansvariga statsråd närvarande. Men, herr talman,\r\nnu gäller det regionalpolitiken och då saknas\r\nindustriministern. Jag anser att detta är mer än\r\nanmärkningsvärt.</pre><pre>Det måste här med skärpa framhållas att den\r\nallmänna ekonomiska krisen särskilt hårt drabbar\r\nredan utsatta regioner. Vi har nummer än någonsin\r\nbehov av en aktiv regionalpolitik -- en\r\nmobiliseringspolitik av det slag som folkpartiet\r\nliberalerna förordar med decentralisering av\r\nbesluten till regional nivå och en satsning på\r\ninfrastrukturen. Länsstyrelserna måste få större\r\nfrihet att besluta i regionala frågor, och det måste\r\nockså ske en förenkling av stödformerna. Men\r\nregeringen är inte beredd att släppa ifrån sig\r\ninstrumenten. Det är dock på den regionala nivån,\r\ninte i kanslihuset, som kunskapen om vad som\r\nbehöver göras finns.</pre><pre>Det finns en betydande obalans i landet. Vissa\r\nstorstadsområden har en överhettning medan det i\r\nandra regioner, särskilt i Norrlandslänen och\r\ninlandet, råder arbetslöshet och en alltmer\r\naccelererande utflyttning. I Vilhelmina finns det\r\nt.ex. en arbetslöshet på 6,3 %, och i Malå än\r\narbetslösheten 4,2 %. Båda dessa orter ligger i\r\nVästerbotten. Jag har svårt att förstå Eva Hedkvist\r\nPetersens lovord från denna talarstol för en stund\r\nsedan.</pre><pre>Vad gör då landets socialdemokratiska regering?\r\nTillåt mig påminna de av kammarens ledamöter\r\nsom nu i kväll finns kvar i kammaren om\r\nhonnörsorden -- målsättningen för\r\nregionalpolitiken: Människor, oavsett var de bor i\r\nlandet, skall ges tillgång till arbete, service och en\r\ngod miljö. Detta är hämtat från de\r\nställningstaganden som riksdagen har gjort. Vidare\r\ntalas om en rättvis fördelning av välfärden, en\r\nbalanserad utveckling osv.</pre><pre>Så vackert kan målen beskrivas, men verkligheten\r\ntränger sig på alltmer brutalt i den lågkonjunktur\r\nsom Sverige nu befinner sig i efter åtta års\r\nsocialdemokratiskt regeringsinnehav -- under åtta\r\når av internationell högkonjunktur.</pre><pre>För knappt ett år sedan antogs den\r\nregionalpolitiska propositionen, där de fastställda\r\nmålen ytterligare befästes av regeringen. Det heter\r\ndär:</pre><pre>''Regionala problem som finns i olika delar av\r\nlandet måste åtgärdas -- -- --. I vissa delar av landet\r\nkommer det att behövas stöd till näringsutveckling\r\nunder överskådlig tid för att kompensera för långa\r\ntransporter'' -- vilket är något som jag vill betona --\r\n''klimatförhållanden eller andra\r\nkonkurrensnackdelar -- -- --.'' Detta citat är hämtat\r\nfrån arbetsmarknadsutskottets betänkande\r\n1989/90:AU13.</pre><pre>Vad gör då landets socialdemokratiska regering?\r\nJo, i årets budgetproposition föreslår den en kraftig\r\nneddragning av transportstödet, ett stöd som\r\nsärskilt tillkommit för att minska nackdelarna med\r\nlånga transporter till marknaden. Därtill skall\r\nframhållas att neddragningen inte är påkallad av\r\nEG-samarbetet. Inom EG-länderna finns och tillåts\r\nliknande former av transportstöd.</pre><pre>Om industriministern varit närvarande skulle jag\r\nha frågat: Varför? Det kan väl ändå inte vara\r\navsikten att helt slå ut norrländsk industri och\r\ndärmed skapa ännu högre arbetslöshet?</pre><pre>Jag kan konstatera att en satsning på\r\ninfrastrukturella åtgärder för att göra Sverige\r\nrundare överges av socialdemokraterna. Låt mig\r\ncitera ur ett brev från ett företag utanför Umeå:</pre><pre>''Att från svensk kostnadsnivå och\r\nkostnadsutveckling kunna framgångsrikt\r\nkonkurrera med tillverkare i Sydeuropa i en\r\nsjunkande efterfrågan har sina svårigheter. Frågan\r\ndyker då upp om inte en etablering i något annat\r\nland med lägre kostnadsnivå och\r\nkostnadsutveckling och närmare kunderna måste\r\növervägas. -- -- -- Den signal vi utläser ur\r\nregeringens handlande är att man föredrar att\r\nindustrin skall vara koncentrerad till\r\nstorstadsområden eftersom man förbättrar deras\r\nkonkurrensmöjligheter.'' Vad är regeringens och\r\nindustriministerns svar på den frågan?</pre><pre>Regeringen ställer också krav på fungerande\r\nregioner. Man talar om utvecklingsåtgärder som\r\nskall fungera både socialt och kulturellt.</pre><pre>Vad gör då landets socialdemokratiska regering?\r\nJo, man föreslår en neddragning av anslaget till\r\nRiksteatern med 23 milj.kr. Det är en åtgärd som\r\nsärskilt drabbar kulturlivet i Norrlands inland, som\r\nså väl skulle behöva turnéer från Riksteaterns sida\r\nför att genom kulturutbud ännu mer kunna skapa\r\nframtidstro och aktivitet.</pre><pre>Detsamma gäller utbildningen. Jag vill särskilt ta\r\nupp frågan om stödsystemen som finns för att\r\nutjämna den regionala obalansen. Vi skall dock ha\r\ni minnet att Norrlandslänen står för en betydande\r\ndel av Sveriges exportinkomster i form av skog,\r\nmalm och vattenkraft. Det här handlar om en form\r\nav återbäring. Det råder sedan förra året en\r\nsynnerligen illa genomtänkt stödområdesindelning\r\ni vad gäller Västerbottens län. Sänkta\r\narbetsgivaravgifter förbehålls nu stödområde 1 och\r\nför Norrbottens län resterande delar under en\r\növergångsperiod på fem år. Men framför allt för\r\nnorra länsdelen i Västerbotten innebär detta\r\nförhållande grova orättvisor, bl.a. för Norsjö,\r\nFällfors, Kalvträsk, Jörn, dvs. vissa delar av\r\nSkellefteå kommun.</pre><pre>De 200 milj.kr. som nu skall delas mellan de tre\r\nNorrlandslänen kommer inte människorna i de\r\nnämnda samhällena till godo eftersom de är\r\ninplacerade i stödområde 2. Och detta trots att man\r\nbefinner sig i exakt samma läge som de samhällen\r\nsom nu omfattas av stödområde 1, både geografiskt\r\noch arbetsmarknadsmässigt.</pre><pre>Vi i folkpartiet har begärt en översyn av\r\nstödområdesindelningen. Jag uppfattar det som att\r\nsocialdemokraterna har en motvilja till rättvis\r\nfördelning.</pre><pre>Herr talman! Jag blev ganska mycket störd i mitt\r\nanförande av de samtal som pågick i kammaren.</pre><pre>Anf. 136 MONICA ÖHMAN (s):</pre><pre>Herr talman! I Sverige har vi under många år\r\nbedrivit en mycket framgångsrik\r\narbetsmarknadspolitik. Den socialdemokratiska\r\nregeringens största framgång under 80-talet har nog\r\nvarit att man lyckades få bort budgetunderskottet\r\nsamtidigt som man pressat tillbaka arbetslösheten\r\noch skapat i det närmaste full sysselsättning, i en tid\r\ndå miljoner människor gått arbetslösa i\r\nindustriländerna runt omkring oss.</pre><pre>Även i Norrbotten har vi känt av framgången,\r\nframför allt under senare delen av 80-talet.</pre><pre>I 80-talets början rådde i det närmaste depression i\r\nlänet, arbetslösheten steg, ungdomen flyttade och\r\ndet var svårt att kunna se någon väg ur eländet.</pre><pre>1983 beslutade denna riksdag om en\r\nutvecklingsplan för Norrbotten, och fem år senare\r\nantogs ett förslag om ytterligare insatser för länet.\r\nDetta har varit nödvändiga och viktiga insatser.\r\nMed dessa som verktyg har vi lyckats vända den\r\nnegativa och uppgivna stämningen. Länets\r\nbefolkning har återfått framtidstro, och framför allt\r\nhar man föresatt att framtiden inte är ödesbestämd,\r\nutan den går att påverka.</pre><pre>Herr talman! Nu börjar åter orosmolnen hopa sig\r\növer oss. Antalet varsel ökar, sista kvartalet 1990\r\nkunde vi se en mycket stor ökning. Arbetslösheten\r\nstiger. Den var 3,9 % för länet i januari i år. Olof\r\nJohansson sade i går i debatten att den var 5,1 %,\r\nmen enligt de uppgifter som länsarbetsnämnden\r\nhar lämnat så var arbetslösheten 3,9 % den 20\r\njanuari i år. Det är alldeles tillräckligt. Det som är\r\nmest bekymmersamt är att det verkar vara\r\nungdomar mellan 20 och 24 år som har sämsta\r\nprognosen. Arbetslösheten närmar sig för dem\r\n10 %.</pre><pre>Som vanligt är det inlandskommunerna som\r\ndrabbas hårdast. Låt mig peka på ett par orter där\r\ndet nu är mycket problematiskt.</pre><pre>I Karesuando-området inom Kiruna kommun är\r\nsågen i Saivomuotka bygdens enda industriella\r\nverksamhet. För något år sedan sysselsatte den 23\r\npersoner, i dag arbetar där 9 personer och tyvärr\r\ngick denna såg i konkurs förra veckan. I\r\nKaresuando med omnejd finns inga alternativa\r\nsysselsättningar. Där finns redan länets högsta\r\narbetslöshet, och detta gör inte situationen bättre.</pre><pre>Det har många gånger från denna talarstol sagts,\r\njag tror från samtliga partier, att en bygd skall\r\nutvecklas utifrån sin egen förmåga och sina egna\r\nmöjligheter.</pre><pre>Arjeplog fick inte den möjligheten. Där har\r\nbevarande intressen satt hinder i vägen för att\r\nfortsätta gruvdriften i Laisvall. Ingen kan i dag med\r\nsäkerhet säga hur länge nuvarande verksamhet kan\r\nfortgå, men på sin höjd 5--7 år.</pre><pre>Gruvan utgör 80 % av kommunens industri. Här\r\nfinns kommunens yngsta befolkning. Det handlar\r\nom i storleksordningen 300--350 personer i direkt\r\ngruvverksamhet samt ytterligare ett par hundra\r\npersoner i kringeffekter i kommunen. 300 personer\r\nkanske inte låter så mycket, men detta motsvarar\r\nen neddragning med 5 300 personer i Luleå eller\r\nhela SSAB, Saab-Scania samt högskolan\r\ntillsammans. På länsnivå motsvarar det 20 500\r\npersoner. Om man gör dessa jämförelser börjar\r\nman förstå omfattningen.</pre><pre>Alla krafter måste nu hjälpas åt för att klara upp\r\ndetta. Här räcker det inte med att regeringen\r\nbeviljat 100 milj.kr. för kommunsutveckling. Det\r\nmåste till konkreta arbetstillfällen, och i det arbetet\r\nmåste både centrala och regionala parter\r\ntillsammans med kommunen hjälpas åt för att\r\nskapa dessa jobb. Inte någon av den yngre\r\nyrkesverksamma befolkningen får flytta, för då\r\nhotas denna kommuns existens -- så allvarligt är\r\nläget.</pre><pre>Någon kanske tycker att jag överdriver genom att\r\nta exempel från den verkliga glesbygden, men det\r\när just för att den är absolut svårast att klara och för\r\natt det här inte finns alternativ, inte någon annan\r\narbetsmarknad att tillgå inom rimliga avstånd.</pre><pre>Länets kvinnor har under lång tid fört en\r\nmålmedveten kamp för kvinnornas rätt till arbete.\r\nUnder senare år har man lagt ned mycket arbete\r\nmed nätverk, gett stöd och råd till varandra. Detta\r\nfår inte raseras nu när konjunkturen blir sämre.</pre><pre>Som jag sade inledningsvis så hopar sig orosmolnen\r\növer Norrbotten. Vi måste naturligtvis alltid verka\r\nför att skapa fasta och varaktiga arbetstillfällen.\r\nMen erfarenheten har lärt oss att det inte alltid är\r\nså lätt. Därför måste vi vara garanterade att ha\r\npengar för arbetsmarknadspolitiska åtgärder i den\r\nomfattningen att människor inte skall behöva bli\r\npassivt arbetslösa.</pre><pre>Vi måste kunna ge arbetslösa utbildning så att de\r\nkanske bättre klarar att möta morgondagens krav\r\npå arbetsmarknaden. Men vi måste också kunna\r\nplacera friställda i traditionella beredskapsarbeten.\r\nLikaså är Samhall mycket betydelsefullt för många\r\ni glesbygden.</pre><pre>Om man tillåts lämna ett litet förslag så här sent på\r\nkvällen vill jag säga: Låt Norrbotten få del av den\r\nstora infrastrukturfond som regeringen aviserat.\r\nDet skulle både skapa jobb, men kanske främst ge\r\nbättre framtida förutsättningar för vårt län. Jag\r\nlovar att behoven är stora.</pre><pre>Herr talman! Vi får inte låta den framtidstro som\r\nväxt fram i Norrbotten bytas mot pessimism, för då\r\ntror jag det blir svårt att åter engagera befolkningen\r\natt delta i länets utveckling. Att jag fick den turen\r\natt tala sist i kväll kanske bådar gott för\r\nNorrbottens framtid.</pre><pre>Anf. 137 ULLA ORRING (fp) replik:</pre><pre>Herr talman! I motsats till Monica Öhman tycker\r\njag att det var ett ovanligt klokt beslut av den\r\nsocialdemokratiska regeringen att avstå från att\r\nbygga ut Laisälven. Det hade enbart inneburit\r\nsysselsättning under en kort tid, men det hade\r\ninneburit ett väldigt djupt ingrepp i naturen.</pre><pre>Det är väl inte meningen, Monica Öhman, att vår\r\ngeneration skall förbruka de naturresurser som\r\nfinns. De är till för att brukas och inte för att\r\nförbrukas.</pre><pre>Jag tycker att det är fantastiskt att den\r\nsocialdemokratiska regeringen har avsatt 100\r\nmilj.kr. till Arjeplogs kommun. Det är vällovligt,\r\nmen jag tycker inte att det finns anledning att klaga\r\növer att Laisälven får fortsätta att rinna med sitt\r\nfriska vatten. Vi skall respektera de lagar som vi har\r\nstiftat i riksdagen. Vi har stiftat en lag,\r\nnaturresurslagen, i vilken vi har sagt att\r\nVindelälven och dess biflöden inte skall byggas ut\r\nför vattenkraft.</pre><pre></pre><pre>2 § Anmälan om interpellationer</pre><pre>Anmäldes att följande interpellationer framställts</pre><pre>den 7 februari</pre><pre>1990/91:143 av Ulla Tillander (c) till\r\nkommunikationsministern om den planerade\r\nÖresundsbron:</pre><pre>Den överenskommelse som Georg Andersson i\r\ndagarna gjort med den danske trafikministern om\r\nprinciperna för ett avtal om fast förbindelse över\r\nÖresund kommer att innebära kostnader om tiotals\r\nmiljarder kronor för den svenska staten.\r\nÖverenskommelsen kommer också att innebära\r\nsvåra miljökonsekvenser för Öresundsområdet.</pre><pre>Regeringens linje har tidigare varit att kostnaderna\r\nför en Örsundsbro inte skall belasta de svenska\r\nskattebetalarna. Men i den nya överenskommelsen\r\nmed danska regeringen ingår bl.a. att byggande och\r\ndrift av en Öresundsbro skall handhas av ett\r\ngemensamt statligt danskt-svenskt konsortium\r\nbestående av ett helägt danskt och svenskt\r\nmoderbolag. Man menar också att broavgifter skall\r\nfinasiera förbindelsen.</pre><pre>Trovärdigheten för att med enbart avgifter\r\nfinansiera en Öresundsbro är i dag inte stor. Mycket\r\ntalar för att de tidigare kostnadskalkylerna enbart\r\nvar glädjekalkyler. Bland annat Hans Cavalli-\r\nBjörkman menar att kostnaderna för ett brobygge\r\nkommer att överstiga Öresundsdelegationens\r\nberäkningar med 20 miljarder kronor. I en\r\nkonsultrapport från Transek framgår också att\r\npriskänsligheten i personbilstrafiken är så stor att\r\nden totala intäkten ökar vid en avgiftssänkning.\r\nDet skulle bero på att antalet bilar ökar vid en låg\r\navgift, från i storleksordningen 5 000 bilar till\r\n30 000 bilar per dygn.</pre><pre>Med detta som bakgrund är det lätt att föreställa sig\r\natt det blir de ekonomiska hänsynen som segrar\r\növer de miljömässiga.</pre><pre>Skall regeringens löfte om att en bro över Öresund\r\ninte får kosta skattebetalarna något hålla så är\r\nrisken stor att man helt enkelt inte har råd att ta\r\nmiljömässiga hänsyn. Detta när delar av Skåne\r\nredan har en situation där det miljöfarliga nedfallet\r\när tio gånger större än vad naturen långsiktigt tål,\r\noch Skånes marker är bland de mest försurade i\r\nlandet. Vägtrafikens kväveutsläpp är en av de\r\nviktigaste orsakerna till detta förhållande.</pre><pre>Den miljöutredning om en bro med 6 000 bilar per\r\ndag som tidigare använts i debatten är i dag helt\r\nointressant. Om broekonomin tillnärmelsevis skall\r\ngå ihop handlar det i stället om mångdubbla siffror.\r\nMen skulle regeringen ändå välja att försöka ta\r\nvissa miljöhänsyn genom att begränsa trafiken då\r\nblir man också tvungen att skaka fram ett antal\r\nmiljarder kronor ytterligare för att täcka de\r\nekonomiska förlusterna och var skall de pengarna\r\ntas ifrån? Hur skall regeringen kunna lösa denna\r\ngordiska knut?</pre><pre>Med hänvisning till vad som ovan framförts vill jag\r\nställa följande frågor till\r\nkommunikationsministern:</pre><pre>1.  Kan statsrådet redogöra för innebörden av den\r\növerenskommelse som regeringarna i Sverige och\r\nDanmark slutit om en fast förbindelse över\r\nÖresund?</pre><pre>2.  Vilka åtgärder avser regeringen att vidta för att\r\nlösa de miljömässiga problemen med en fast\r\nförbindelse över Öresund?</pre><pre>3.  Är statsrådet beredd att redovisa en realistisk\r\nkostnadskalkyl som klargör hur mycket\r\nskattebetalarna kommer att få stå för vid ett\r\neventuellt brobygge?</pre><pre>4.  Hur kommer den skattemässiga belastningen att\r\ndrabba Malmö stad?</pre><pre>1990/91:144 av Ivar Virgin (m) till\r\nkommunikationsministern om brandsäkerheten\r\nm.m. på färjor:</pre><pre>Vilka åtgärder har regeringen vidtagit, efter\r\nolyckan på Scandinavian Star, för att öka\r\nbrandsäkerheten och skyddet för passagerarna på\r\nfärjor som trafikerar Sverige.</pre><pre>3 § Anmälan om frågor</pre><pre>Anmäldes att följande frågor framställts</pre><pre>den 7 februari</pre><pre>1990/91:383 av Margitta Edgren (fp) till statsrådet\r\nGöran Persson om skolhälsovården:</pre><pre>I samband med de organisatoriska förändringar\r\ninom skolans område som nu genomförs har\r\nskolhälsovården kommit i blickpunkten.\r\nDiskussionerna gäller bl.a. vilket innehåll som skall\r\nfinnas i skolhälsovården, hur den skall organiseras\r\noch vem som skall vara huvudman för den. Det\r\nvore intressant att få ta del av hur skolministern ser\r\npå skolhälsovårdens funktion och vilka garantier\r\nhan menar behövs för att vi även i fortsättningen\r\nskall ha en fungerande sådan. Ämnar skolministern\r\ntill exempel föra in och förankra skolhälsovården i\r\nskollagen? Enligt min mening skulle ett lagstöd ge\r\nde garantier som skolbarn behöver. Som bekant\r\nfinns inga fackliga organisationer som kan bevaka\r\nbarnens rättigheter. FNs barnkonvention pekar på\r\nsambandet mellan undervisningen i skolan och\r\nbarnens hälsa.</pre><pre>Med hänvisning till detta vill jag fråga\r\nskolministern:</pre><pre>På vilket sätt ämnar skolministern garantera att\r\nskolhälsovården även i fortsättningen kommer att\r\nförbli en integrerad del av skolans verksamhet?</pre><pre>1990/91:384 av Stina Gustavsson (c) till\r\nkommunikationsministern om fortsatt persontrafik\r\npå linjen Hässleholm--Halmstad:</pre><pre>Enligt uppgift kommer SJ att upphöra med\r\npersontrafik på järnvägssträckan Hässleholm--\r\nHalmstad den 10 juni 1991. Motivet härför sägs\r\nvara den strukturförändring som planeras för\r\nVästkusbanan med ny terminal i Hälsingborg.\r\nOvannämnda järnvägssträcka har nyligen\r\ngenomgått en kostsam upprustning. Genomförs SJs\r\nplaner kommer den direkta persontågsförbindelsen\r\nHalmstad--Göteborg för bl.a. Kristianstads,\r\nHässleholms och Markaryds kommuner att\r\nförsvinna och ersättas med buss och med såväl\r\nlängre restider som större påverkan på miljön som\r\nföljd.</pre><pre>Med hänvisning till ovanstående vill jag ställa\r\nföljande fråga till kommunikationsministern:</pre><pre>Vilka åtgärder är kommunikationsministern\r\nberedd att vidtaga så att en fortsatt persontrafik på\r\nbanan Hässleholm--Halmstad kan bedrivas?</pre><pre>1990/91:385 av Ann-Cathrine Haglund (m) till\r\nstatsrådet Göran Persson om\r\npersonalrekryteringen till skolverket:</pre><pre>Det är utomordentligt angeläget att till det\r\nnyinrättade skolverket rekrytera personer med god\r\nkompetens som kan utföra det nya verkets\r\nuppgifter med den oväld som offentlig\r\ntjänsteutövning kräver. Detta är särskilt angeläget\r\neftersom en av det nya verkets uppgifter är att\r\nutöva tillsyn över landets kommuner när de skall\r\nomsätta sin nyvunna lokala frihet i praktisk\r\nverksamhet.</pre><pre>Regeringen har redan utsett den nye\r\ngeneraldirektören och överdirektören. Enligt\r\ntillgängliga uppgifter pågår redan rekrytering av\r\nytterligare personal till skolverket. Detta sker utan\r\nnågot offentligt ansökning för förande.</pre><pre>En sådan handplockning av personal till den nya\r\nmyndigheten innebär en betydande risk för att\r\npolitiska värderingar kommer att spela in vid\r\nurvalet.</pre><pre>Vilka åtgärder avser skolministern vidta för att\r\ngarantera att det nya skolverket kommer att\r\ntillföras personal som med kompetens och\r\nintegritet kan utföra sina uppgifter?</pre><pre>4 § Kammaren åtskildes kl. 20.00.</pre><pre>Förhandlingarna leddes</pre><pre>av talmannen från sammanträdets början t.o.m. 1 §\r\nanf. 17 (delvis),</pre><pre>av tredje vice talmannen därefter t.o.m. anf. 28,</pre><pre>av andre vice talmannen därefter t.o.m. anf. 40,</pre><pre>av tredje vice talmannen därefter t.o.m. anf. 71,</pre><pre>av andre vice talmannen därefter t.o.m. anf. 95\r\n(delvis),</pre><pre>av talmannen därefter t.o.m. anf. 114 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}