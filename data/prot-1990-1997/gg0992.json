{"dokumentstatus":{"dokument":{"hangar_id":"2387777","dok_id":"GG0992","rm":"1992/93","beteckning":"92","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"92","slutnummer":"0","datum":"1993-04-15 00:00:00","systemdatum":"2005-10-27 14:00:00","publicerad":"1993-04-15 00:00:00","titel":"Riksdagens snabbprotokoll 1992/93:92 Torsdagen den 15 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{1F9EA2EA-9A33-418E-9DF5-EDCA5A09F7CC}","dokument_url_text":"http://data.riksdagen.se/dokument/GG0992/text","dokument_url_html":"http://data.riksdagen.se/dokument/GG0992","dokumentstatus_url_xml":"http://data.riksdagen.se/dokumentstatus/GG0992","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:92</div>\r\n<div class=\"sidhuvud_datum\">Torsdagen den 15 april</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:So44--So61 till socialutskottet</pre><pre>1992/93:Sk32--Sk38 till skatteutskottet</pre><pre>1992/93:N53 till näringsutskottet</pre><pre>2 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1992/93:KU29</pre><pre>Justitieutskottets betänkanden 1992/93:JuU23 och\r\nJuU24</pre><pre>Näringsutskottets betänkanden 1992/93:NU25--\r\nNU27</pre><pre>3 §  Beslut rörande utskottsbetänkanden som\r\nslutdebatterats den 14 april</pre><pre>Företogs till avgörande utrikesutskottets\r\nbetänkanden 1992/93:UU16 och UU21,\r\nskatteutskottets betänkanden 1992/93:SkU25 och\r\nSkU33, finansutskottets betänkanden\r\n1992/93:FiU15, FiU16, FiU17, FiU18 och FiU19\r\nsamt trafikutskottets betänkande 1992/93:TU24\r\n(beträffande debatten i dessa ärenden, se prot 91).</pre><pre>Utrikesutskottets betänkande UU16</pre><pre>Mom. 3--5 och 9 (utformningen av\r\nÖsteuropapolitiken i övrigt, m.m.)</pre><pre>Utskottets hemställan bifölls med 168 röster mot\r\n130 för reservation 1 av Pierre Schori m.fl.</pre><pre>Mom. 16 och 21 (medelsfördelning mellan\r\nmyndigheter i övrigt, m.m.)</pre><pre>Utskottets hemställan bifölls med 167 röster mot\r\n131 för reservation 2 av Pierre Schori m.fl.</pre><pre>Mom. 19 (överföring av vissa medel från BITS)</pre><pre>Utskottets hemställan bifölls med 270 röster mot 25\r\nför reservation 3 av Lars Moquist. 2 ledamöter\r\navstod från att rösta.</pre><pre>Mom. 25 och 26 (utökade möjligheter till export i\r\növrigt, m.m.)</pre><pre>Utskottets hemställan bifölls med 167 röster mot\r\n131 för reservation 4 av Pierre Schori m.fl.</pre><pre>Mom. 27 (u-krediter)</pre><pre>Utskottets hemställan -- som ställdes mot\r\nreservation 5 av Lars Moquist -- bifölls med\r\nacklamation.</pre><pre>Mom. 30 (valutagarantifond)</pre><pre>Utskottets hemställan -- som ställdes mot\r\nreservation 6 av Lars Moquist -- bifölls med\r\nacklamation.</pre><pre>Mom. 34 (infrastruktur i kustnära områden)</pre><pre>Utskottets hemställan -- som ställdes mot\r\nreservation 7 av Lars Moquist -- bifölls med\r\nacklamation.</pre><pre>Mom. 36 (bistånd till bostadsbyggande)</pre><pre>Utskottets hemställan bifölls med 276 röster mot 22\r\nför reservation 8 av Lars Moquist.</pre><pre>Mom. 37 (medel avseende bostäder till\r\nåtervändande rysk militär)</pre><pre>Utskottets hemställan bifölls med 270 röster mot 25\r\nför meningsyttringen av Bertil Måbrink i\r\nmotsvarande del. 3 ledamöter avstod från att rösta.</pre><pre>Mom. 43 (bemyndigande)</pre><pre>Utskottets hemställan bifölls med 278 mot 22 för\r\nreservation 9 av Lars Moquist i motsvarande del.</pre><pre>Mom. 44 (G 1 Samarbete med länderna i\r\nCentraloch Östeuropa)</pre><pre>Först biträddes reservation 9 av Lars Moquist i\r\nmotsvarande del med 31 röster mot 15 för\r\nmeningsyttringen av Bertil Måbrink i motsvarande\r\ndel. 252 ledamöter avstod från att rösta.</pre><pre>Härefter bifölls utskottets hemställan med 274\r\nröster mot 23 för reservation 9 av Lars Moquist i\r\nmotsvarande del.</pre><pre>Mom. 46 och 48 (statsgaranti för\r\nexportkreditgivning samt avsättning för\r\nförlustrisker)</pre><pre>Utskottets hemställan bifölls med 278 röster mot 22\r\nför reservation 10 av Lars Moquist.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU21</pre><pre>Utskottets hemställan bifölls.</pre><pre>Skatteutskottets betänkande SkU25</pre><pre>Mom. 1 (charterskatten)</pre><pre>Utskottets hemställan bifölls med 168 röster mot\r\n129 för reservation 1 av Lars Hedfors m.fl. 1\r\nledamot avstod från att rösta.</pre><pre>Mom. 2 (förpackningsskatten)</pre><pre>Utskottets hemställan bifölls med 168 röster mot\r\n131 för reservation 2 av Lars Hedfors m.fl.</pre><pre>Mom. 4 och 5 (skatten på alkoholdrycker, m.m.)</pre><pre>Först biträddes reservation 3 av Peter Kling med 27\r\nröster mot 14 för meningsyttringen av Lars\r\nBäckström i motsvarande del. 257 ledamöter\r\navstod från att rösta.</pre><pre>Härefter bifölls utskottets hemställan med 278\r\nröster mot 22 för reservation 3 av Peter Kling.</pre><pre>Mom. 7 (färjetrafiken på Bornholm)</pre><pre>Utskottets hemställan -- som ställdes mot\r\nreservation 4 av Peter Kling -- bifölls med\r\nacklamation.</pre><pre>Mom. 8 (Öresundsfärjorna)</pre><pre>Utskottets hemställan -- som ställdes mot\r\nreservation 5 av Peter Kling -- bifölls med\r\nacklamation.</pre><pre>Mom. 9 och 10 (taxfreeförsäljning på\r\nGotlandsfärjorna samt Gotland som frizon)</pre><pre>Utskottets hemställan bifölls med 271 röster mot 24\r\nför reservation 6 av Peter Kling. 5 ledamöter avstod\r\nfrån att rösta.</pre><pre>Mom. 15 (reklamskatten)</pre><pre>Utskottets hemställan bifölls med 167 röster mot\r\n131 för reservation 7 av Lars Hedfors m.fl. 1\r\nledamot avstod från att rösta.</pre><pre>Mom. 16 (reklamskatt för efternamnsuppgift)</pre><pre>Utskottets hemställan -- som ställdes mot\r\nreservation 8 av Peter Kling -- bifölls med\r\nacklamation.</pre><pre>Mom. 17 (inbetalning av reklamskatt)</pre><pre>Utskottets hemställan -- som ställdes mot\r\nreservation 9 av Peter Kling -- bifölls med\r\nacklamation.</pre><pre>Mom. 18 (hundskatten)</pre><pre>Utskottets hemställan -- som ställdes mot\r\nreservation 10 av Peter Kling -- bifölls med\r\nacklamation.</pre><pre>Mom. 22 (handelsgödsel och bekämpningsmedel)</pre><pre>Utskottets hemställan bifölls med 171 röster mot\r\n128 för reservation 11 av Lars Hedfors m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU33</pre><pre>Mom. 1 (byggstimulanser och reparationsavdrag)</pre><pre>Först biträddes reservation 1 med 135 röster mot 23\r\nför reservation 2 av Peter Kling. 138 ledamöter\r\navstod från att rösta.</pre><pre>Härefter bifölls utskottets hemställan med 169\r\nröster mot 129 för reservation 1 av Lars Hedfors\r\nm.fl.</pre><pre>Mom. 3 (momsbefrielse för vissa stiftelser)</pre><pre>Utskottets hemställan bifölls med 275 röster mot 22\r\nför reservation 4 av Peter Kling.</pre><pre>Mom. 6 (värderingsfrågor)</pre><pre>Utskottets hemställan bifölls med 277 röster mot 22\r\nför reservation 5 av Peter Kling.</pre><pre>Mom. 7 (fastighetsskatten)</pre><pre>Först biträddes reservation 6 av Lars Hedfors m.fl.\r\nmed 118 röster mot 9 för det av Lars Bäckström\r\nunder överläggningen framställda yrkandet i\r\nmotsvarande del. 171 ledamöter avstod från att\r\nrösta.</pre><pre>Härefter bifölls utskottets hemställan med 152\r\nröster mot 129 för reservation 6 av Lars Hedfors\r\nm.fl. 18 ledamöter avstod från att rösta.</pre><pre>Mom. 10 (realisationsvinst på bostäder)</pre><pre>Utskottets hemställan bifölls med 278 röster mot 21\r\nför reservation 8 av Peter Kling.</pre><pre>Mom. 12 (stämpelskatten)</pre><pre>Utskottets hemställan bifölls med 290 röster mot 8\r\nför det av Lars Bäckström under överläggningen\r\nframställda yrkandet i motsvarande del.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU15</pre><pre>Utskottets hemställan bifölls.</pre><pre>Finansutskottets betänkande FiU16</pre><pre>Utskottets hemställan bifölls.</pre><pre>Finansutskottets betänkande FiU17</pre><pre>Utskottets hemställan bifölls.</pre><pre>Finansutskottets betänkande FiU18</pre><pre>Utskottets hemställan bifölls.</pre><pre>Finansutskottets betänkande FiU19</pre><pre>Mom. 8 (styrning av statliga verk och bolag)</pre><pre>Utskottets hemställan bifölls med 166 röster mot\r\n130 för reservation 1 av Hans Gustafsson m.fl.</pre><pre>Mom. 11 (avveckling av statlig verksamhet)</pre><pre>Utskottets hemställan bifölls med 273 röster mot 21\r\nför reservation 2 av Bo G Jenevall.</pre><pre>Mom. 12 (kvalitet i offentlig förvaltning)</pre><pre>Utskottets hemställan bifölls med 274 röster mot 21\r\nför reservation 3 av Bo G Jenevall.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU24</pre><pre>Mom. 2 (marknadsanpassning och bolagisering av\r\nVägverkets produktionsverksamhet m.m.)</pre><pre>Utskottets hemställan bifölls med 165 röster mot\r\n128 för reservationen av Sven-Gösta Signell m.fl.</pre><pre>Mom. 5 (medelsanvisning för Försvarsuppgifter)</pre><pre>Utskottets hemställan bifölls med 278 röster mot 9\r\nför meningsyttringen av Karl-Erik Persson. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>4 §  Socialpolitik -- inriktning och anslag</pre><pre>Föredrogs</pre><pre>socialutskottets betänkande</pre><pre>1992/93 SoU15 Socialpolitik -- inriktning och anslag\r\n(prop. 1992/93:100 delvis).</pre><pre>Anf. 1  BO HOLMBERG (s):</pre><pre>Herr talman! I dag skall riksdagen diskutera och\r\nbesluta om flera viktiga välfärdsfrågor som ligger\r\npå socialutskottets bord. Vi tycker därför att det är\r\nangeläget att anordna en principdebatt i god\r\ndemokratisk ordning, där vi lyfter fram våra idéer\r\noch skiljelinjer vad beträffar den framtida social-\r\noch sjukvårdspolitiken.</pre><pre>Jag vill börja med att betona nödvändigheten av att\r\nha folk i arbete och att visa solidaritet så att alla\r\nmänniskor kan få möjlighet att leva upp till visionen\r\nom det goda livet. Det är en socialdemokratisk\r\nlinje. Jag tror, herr talman, att det är den sortens\r\nvisioner som nu behövs i svensk politik för att få\r\nned arbetslösheten och garantera pengar till viktig\r\nvälfärd.</pre><pre>Jag minns en konferens som hölls för några år\r\nsedan, kanske i slutet av 70-talet. Där diskuterade\r\nett antal ekonomer vid vilken arbetslöshetssiffra vi\r\ninte längre skulle kunna ha en välfärdsstat. Då var\r\ndet en teoretisk diskussion. I dag är det en realitet\r\nsom vi står inför i Sverige. Nu ser vi alla sambandet\r\nmellan en fungerande ekonomi och att klara viktig,\r\ngenerell välfärdspolitik för folk.</pre><pre>Det råder i dag mycket stor oro inom hela\r\nsocialdemokratin för den ekonomiska krisen. Jag\r\ntror att det beror på att vi av erfarenhet vet att det\r\när de svaga grupperna som kläms åt när det blir\r\nstora problem i ett lands ekonomi och när det blir\r\narbetslöshet. Som av någon konstig naturlag är det\r\nde utsatta som åker dit och som blir förlorare.</pre><pre>Vi känner också oro därför att erfarenheten talar\r\nför att det blir motsättningar. Spänningarna ökar i\r\nsamhället. Vi vet inte vad som kan lura bakom\r\nknutarna i ett sådant tillstånd.</pre><pre>Det är därför vi socialdemokrater i våra motioner\r\nbetonar och lyfter fram vikten av människovärde\r\noch demokrati. De begreppen är så centrala för vår\r\nvälfärdspolitik. Vi hävdar betydelsen av en social-\r\noch sjukvårdspolitik som hämtar sitt mandat i\r\nmänniskornas vardag, behov och önskemål.</pre><pre>Det finns en starkt uttalad solidaritetstanke ute i\r\nbefolkningen i dag. Jag känner tecken på en mycket\r\nstark förändring när jag är ute och talar. Inte bara i\r\nvåra väljargrupper utan t.ex. också långt upp i\r\nmedelklassen funderar man över om vi i Sverige\r\nkommer att drabbas av olyckan att den generella\r\nvälfärden kommer att raseras.</pre><pre>Det finns en uppenbar risk för att vi politiker\r\ndiskuterar i riksdagen och i medierna utan att\r\ntillräckligt veta hur folk tänker. Det finns risk för\r\natt budgetunderskottet kan få sällskap med ett\r\ndemokratiskt underskott i Sverige.</pre><pre>Tidsandan är sådan, att ekonomin tenderar att\r\nutvecklas till livets måttstock -- både i stort och\r\nsmått. Lindbeckkommissionens rapport innehåller\r\nju tankar om att välfärdsstaten innebär en inbyggd\r\nhjälplöshet hos befolkningen. Den behöver därför\r\nbantas ordentligt. Det behöver bli mycket, mycket\r\nsämre för folk innan det kommer att uppstå något\r\nmycket bättre.</pre><pre>Till min förvåning och glädje läste jag i söndags en\r\nartikel av Hans Samuelsson i Svenska Dagbladet.\r\nHan är vice VD i Svensk Industriförening, och han\r\nskriver så här: ''Assar Lindbeck-kommissionens\r\nrecept för att åter få fart på Sverige lider av en\r\nmycket allvarlig brist: Programmet saknar visioner.\r\nFrågan om varför åtgärderna bör genomföras\r\nförutsätts på något sätt underförstådd. Den strategi\r\nsom framträder verkar bygga på samma ideologi\r\nsom t ex Margaret Thatcher uttryckte: Ju mindre\r\nstaten lägger sig i näringslivet och marknaden,\r\ndesto bättre. Räcker det som strategi? I\r\nStorbritannien börjar allt fler tvivla på detta.''</pre><pre>Samuelsson skriver vidare att Time Magazine\r\nkonstaterar att ''-- -- -- landet verkar vara på väg\r\nmot en social och ekonomisk kollaps. I Clintons\r\nUSA talar ingen längre om utbudsekonomin som\r\nmirakelmedicin. Allt fler ekonomer och\r\nsamhällsdebattörer i USA och Europa ställer sig nu\r\ni stället frågan: Är det verkligen så att statliga\r\ninitiativ för att påverka konjunkturen, näringslivets\r\nvillkor och samhällets utveckling endast skall\r\ninskränka sig till att undanröja hinder för\r\nmarknadsmekanismerna? Jag tycker att det nu\r\nfinns anledning att vi också i Sverige ställer oss den\r\nfrågan mot bakgrund av regeringens hittillsvarande\r\nnäringspolitik och Assar Lindbecks 113 teser.''</pre><pre>Det här är en röst från industrin. Artikeln slutar\r\nmed en bekännelse om att svensk industri går på\r\nfälgen, och att vi behöver lägga om till en statlig\r\nnäringspolitik där också staten är med och tar ett\r\nansvar.</pre><pre>Till detta har kommit de allvarliga felbedömningar\r\nsom gjorts i våra banker, vilka har kört\r\nbankväsendet ordentligt i diket. När detta började\r\nuppdagas i Sverige trädde regeringen Bildt till. Den\r\nträdde till med ett ideologiskt program som uteslöt\r\nödmjukhet och förpassade socialdemokratin till\r\nhistorien. Med den kaxigheten kördes statens\r\nekonomi också i diket. Där är vi nu.</pre><pre>Frågan är då om man gör en riktig analys om man\r\nbetraktar den offentliga sektorn som det stora hotet\r\noch problemet. Bristerna och felen bakåt finns ju i\r\nbanker och i den ekonomiska politik och\r\nnäringspolitik som skall förse oss med pengar.</pre><pre>Jag läste i Kommunaktuellt ett uttalande av\r\nnationalekonomen Sören Wibe. Han säger så här:\r\n''För inte ens om man körde en ineffektiv offentlig\r\nsektor i 20 år, så skulle den komma upp i de\r\nförluster som bankerna gjorde på två år.''</pre><pre>Den ekonomisyn som lett till att bankerna och\r\nstatens ekonomi ligger i diket skall tydligen också\r\nin och styra välfärdspolitiken -- in i de mjuka\r\nsektorerna såsom vård och omsorg. Nyliberala\r\nekonomer och affärsmän marscherar vidare. De\r\ntänker i takt, och de vill tydligen inte inse vilka\r\nmisstag som gjordes. De säger att felet i grunden är\r\natt den offentliga sektorn är tärande. Jag har sett att\r\nen historiker har jämfört 90-talets nyliberala\r\nekonomer med 1700-talets fysiokrater, som såg all\r\nstatlig inblandning som ett stort hot.</pre><pre>Så har vi det nu, med dåliga förutsättningar för\r\nvälfärd och en tidsanda där ekonomin skall vara\r\nmåttstock i stort och i smått. Så här ser det ut i\r\nhalvtid för regeringen Bildt. Frågan är nu hur de\r\npolitiska partierna kommer att förhålla sig till den\r\ngenerella välfärden och till välfärdssamhället. Hur\r\nstora kommer motsättningarna att bli i svensk\r\npolitik på den här punkten? Jag återkommer till\r\nden frågan.</pre><pre>Först ett allvarligt principspörsmål för\r\nsocialpolitiken och sjukvården, nämligen det\r\nväxande gapet mellan nationella välfärdsmål och\r\nkommunernas och landstingens möjligheter att\r\nförverkliga målen i människornas vardag. I den\r\nbudgetproposition som vi nu skall behandla finns\r\ndet mycket fint uppställda mål för socialpolitiken,\r\nmycket fina skrivningar om barn, om familj, om\r\ngamla och om handikappade. Socialdemokraterna\r\nkan ställa sig bakom alla dessa skrivningar, som vi\r\ntycker är bra.</pre><pre>Regeringen höjer t.o.m. ambitionerna inom\r\nbarnomsorgen och skriver om ''en utvidgad\r\nlagreglering av kommunernas ansvar''. Man säger\r\natt utsatta gruppers hälsa bör förbättras. Vidare\r\nanför man att landstingen måste skärpa sig och sätta\r\nupp delmål för att ta sig an återstående problem.\r\nDet är bra formuleringar, som Socialdemokraterna\r\nställer sig bakom.</pre><pre>Men samtidigt bedriver regeringen en politik som\r\ninnebär ekonomiska nedskärningar gentemot\r\nkommuner och landsting. Betydande summor dras\r\nin för att täcka ett budgetunderskott som inte\r\nkommunerna och landstingen har orsakat, utan\r\nsom vållats av regering och rikspolitik. Skattestopp\r\nråder och skall helst förlängas, säger\r\nfinansministern -- detta trots att landet är i ett\r\ntillstånd av depression.</pre><pre>När har det tidigare hänt att svensk ekonomi, inkl.\r\nbanker och näringsliv, har legat i diket, samtidigt\r\nsom man skall dra in folk inom den offentliga\r\nsektorn och köra ut dem i arbetslöshet?</pre><pre>Kommunförbundet har nyligen tagit fram en\r\nrapport där man för åren 1992--1994 har räknat\r\nihop hur mycket pengar som kommer att dras in\r\ngenom det krympande skatteunderlaget och vilka\r\nstatsbidragskonsekvenser det får. Den totala\r\nsumman för denna period blir 27 miljarder kronor,\r\nvilket betyder att 50 000 personer måste avskedas.</pre><pre>Landstingsförbundet gör den bedömningen att\r\n30 000 personer måste sägas upp 1993--1995. AMS\r\nprognos är litet dystrare -- man spår att 80 000 jobb\r\nmåste bort från kommunsektorn 1993--1994.</pre><pre>Frågan är då: Kommer den fina välfärdspolitik som\r\ndet råder enighet om i socialutskottet att kunna\r\nförverkligas när de ekonomiska realiteterna ser ut\r\npå detta sätt i kommuner och landsting? Jag tror att\r\nvi kommer att få en växande klyfta mellan de\r\nnationella mål som vi lägger fast och deras\r\nmöjligheter att realiseras i kommuner och\r\nlandsting.</pre><pre>Jag har sett att SKTF låtit genomföra en intervju\r\nmed 100 av landets kommunstyrelseordförande.\r\nMan hade där ställt frågan vad som kommer att\r\nhända ute i kommunerna år 1993. 7 av 10 kommer\r\natt skära i barnomsorgen, 8 av 10 i grundskolan, 5\r\nav 10 i äldreomsorgen och 9 av 10 i tekniska\r\nverksamheter. Endast 2 % av\r\nkommunstyrelseordförandena trodde på att man\r\nskulle kunna genomföra ett sänkt skattetryck.\r\nMajoriteten av dem menade att de måste få mera\r\nresurser för att klara välfärden.</pre><pre>Kan det vara rimligt att riksdagen skall leva i en\r\nvärld för sig och här i dag anta fina nationella\r\nvälfärdsmål samtidigt som verkligheten är en\r\nannan? Nej, herr talman, jag tycker att det börjar\r\nbli så att ord och handling inte längre går ihop för\r\nregeringen. När socialutskottet var ute och tittade\r\npå hur det står till med narkomanvården här i\r\nStockholm sade oroat folk bland personalen att det\r\nvisserligen står i socialtjänstlagen att man skall ge\r\nvård efter behov, men att man när pengarna är slut\r\ninte kan följa denna föreskrift i socialtjänstlagen.\r\nKan det vara på det sättet, här i Stockholm och på\r\nflera andra ställen?</pre><pre>Regeringen skriver jättefint om primärvården. Vad\r\nsom händer här i Stockholm är att den håller på att\r\nrustas ned ordentligt. Jag ställer frågan om de\r\nnationella mål som Bo Könberg så fint skriver fram\r\nkommer att realiseras i Stockholms läns landsting.\r\nRiksdagen har beslutat om en Ädelreform. I\r\nSigtuna och Helsingborgs kommuner pågår\r\nförsöksverksamhet inom ramen för den. I Sigtuna\r\nskall, om jag minns rätt, 55 anställda nu ersättas\r\nmed 2 1/2 husläkare. Fullföljs därmed\r\nintentionerna i riksdagens beslut? Tanken var den\r\natt den medicinska och den sociala dimensionen\r\nskulle utvärderas. Kan riksdagens intentioner\r\nfullföljas?</pre><pre>Socialdemokraterna har varit oroliga för hur det\r\nskall gå med avgifterna när kommuner och\r\nlandsting nu får ta ut avgifter. Vi har förordat ett\r\nhögkostnadsskydd för att värna om de svaga\r\ngrupperna. Kommunförbundet uppskattar\r\navgiftshöjningarna till 6 % år 1993. Stockholms\r\nläns landsting kommer nu att höja avgifterna stort\r\npå sjukhemmen i Stockholm. Vi hade en diskussion\r\ni socialutskottet om detta.</pre><pre>Enligt Dagens Nyheter sänks nu det som\r\npensionärerna får kvar från 2 800 kr till 1 500 kr. På\r\ndetta skall pensionären klara hyra och mat och skall\r\ndessutom hjälpa den hemmavarande maken. Hur\r\nskall detta gå till?</pre><pre>Vi har ställt frågor om rättssäkerheten. Vi bejakar\r\nförsöksverksamhet, men vi har frågat oss vad som\r\nhänder med offentlighetsprincipen när man lägger\r\nut verksamheter på entreprenad. Vi har en jättestor\r\ndiskussion om detta när det gäller EG, och alla är\r\növerens om att Sverige skall värna\r\noffentlighetsprincipen, men den gäller inte när man\r\nför över verksamheter till bolag. Det är också\r\nviktigt för den enskilde att kunna överklaga ett\r\nbeslut, och det är inte klart vad som händer med\r\nsekretessbestämmelserna.</pre><pre>Det är mot den bakgrunden som vi i en motion från\r\nSocialdemokraterna har anfört att vi gärna ser att\r\nman tillsätter en parlamentarisk utredning för att\r\nundersöka hur det är med överensstämmelsen\r\nmellan de nationella målen och möjligheterna att\r\nförverkliga dem ute i kommuner och landsting. Vill\r\nman ha samförstånd med socialdemokratin i sådana\r\nhär viktiga sociala och välfärdsmässiga frågor, skall\r\nman noga lyssna på vårt krav på den punkten.</pre><pre>En annan viktig principfråga, herr talman, som\r\ngäller socialpolitiken men också demokratin är om\r\nkommunerna i fortsättningen skall vara\r\nsjälvstyrelseorgan eller skall utvecklas till någon\r\nform av affärsverk. Det som nu börjar prövas ute i\r\nkommuner är ekonomernas marknadstänkande\r\noch konsulternas teknikspråk. Jag blev för en tid\r\nsedan inbjuden till en konferens, och jag måste få\r\nberätta om inledningen och spelöppningen vid den\r\nkonferensen.</pre><pre>Ordföranden började med att hälsa välkommen\r\noch talade sedan om att Sverige är i kris. Han\r\nredovisade också ett antal siffror som belyste\r\nkrisen. Sedan satt man djupt nedsjunken i fåtöljen.\r\nHan fortsatte med att säga att det stora problemet\r\när att kommuner är monopol -- i hans vokabulär var\r\nkommunen inte något självstyrelseorgan. Ett annat\r\nstort problem var att vi ser oss som medborgare. Nu\r\nskulle vi omvandlas till kunder. Hans recept var\r\nytterligare att barnomsorg skulle bli affärsområde 1\r\noch äldreomsorgen affärsområde 2.</pre><pre>Språket skvallrar om vår hållning till humanism och\r\nmänniskornas lika värde. Den konsult som\r\nförordar att människornas behov skall analyseras\r\nsom ''en bärande affärsidé'' och som talar om att det\r\nfinns ''köpkraft i behovet'' avslöjar att han inte\r\nskiljer mellan mänskliga behov och kommersiell\r\nefterfrågan.</pre><pre>Sådan var spelöppningen på den konferensen. Den\r\nspeglar litet grand av tidsandan i språkbruk och sätt\r\natt förhålla sig till människorna.</pre><pre>Till min glädje läste jag att en av statssekreterarna\r\ni Finansdepartementet själv ställde sig följande\r\nfråga i Kommunaktuellt: Skall kommunerna inte\r\nlängre vara självstyrelseorgan, som styrs av\r\npolitiker på medborgarnas mandat? Den frågan\r\nställde han efter att ha återgett synsätt av ungefär\r\nden typ som jag här har talat om. Men han citerade\r\nockså en kommundirektör som sagt att det nya\r\nstatsbidragssystemet med en påse pengar gör att det\r\ninte är lönsamt för kommunerna att bygga ut\r\nbarnomsorg.</pre><pre></pre><pre>Kommundirektören rekommenderar därför\r\nföräldrarna att flytta till en annan kommun eller att\r\nvara hemma. Kommunen fungerar alltså ungefär\r\nsom ett affärsverk, i stället för att fungera efter\r\ntanken att ge medborgarna en basal välfärd med en\r\nvision om det goda livet. Det är, herr talman, en\r\nannan princip som Socialdemokraterna vill ta upp.</pre><pre>Det har startat ett utmärkt förnyelsearbete i den\r\noffentliga sektorn, med köpa--sälj-system,\r\nentreprenadsystem och olika system med\r\nresultatenheter, etc. Jag tror att det nu är dags att\r\ngöra en utvärdering. Jag tror att det är dags att\r\nstanna upp och fråga vad som är bra och vad som är\r\ndåligt. Det bör då göras utifrån demokratins\r\nutgångspunkt.</pre><pre>Jag har studerat några kommuner som har de här\r\nköpa--sälj-systemen, och jag har kunnat notera att\r\npolitikerna så att säga mer och mer sätter sig ned\r\noch lutar sig bakåt. De kan mindre och mindre och\r\nderas beslutskraft blir mindre och mindre. Samma\r\nsak händer i de lokala politiska partierna. Man\r\npassiviseras i organisationer där politiken i ett\r\naktivt folkstyre skall hämta sin kraft.</pre><pre>Det behövs också ställningstagande till det lika\r\nmänniskovärdet -- inte bara i högtidstal utan också\r\ni praktiskt ansvarstagande -- från oss som sysslar\r\nmed politik, både lokalt och centralt.</pre><pre>I Erwing Bischofbergers nya bok ''Människovärde\r\nvid livets gränser'' uppmärksammas den här\r\nsituationen. Han säger sammanfattningsvis: Då\r\nåterstår rimligtvis frågan varför värdegemenskapen\r\ni samhället, trots en klar samstämmighet, är hotad\r\noch för närvarande håller på att krympa. Under\r\nskenet av en officiell humanitär attityd kan dölja sig\r\nhelt andra inte sällan krassa egenintressen.</pre><pre>Folk varnar alltså, folk ser. I socialdemokratins\r\nvision om det goda livet skall alla medborgare\r\nomfattas -- oavsett kön, ålder, börd, hudfärg och\r\nhandikapp. Det är därför vår demokratisyn är\r\nintimt förknippad med begreppet lika\r\nmänniskovärde. Avskiljer man\r\ndemokratibegreppet från begreppet lika\r\nmänniskovärde tror vi att det finns risk för att det\r\nhela blir ett tomt skal, en form som inte ger det\r\ntillvaratagande av humanistiska värden som vi vill.\r\nDet är med denna demokratisyn som vi vill möta\r\noch bygga för framtiden. Det handlar om ett\r\nmänniskovärde som ger människor möjlighet att\r\njobba, utbilda sig, ha hälsa, ha social trygghet och\r\nutvecklas kulturellt.</pre><pre>Jag vill avsluta med frågan om hur stora\r\nskiljelinjerna kommer att bli när det gäller\r\nvälfärdspolitiken i Sverige. Det har ju trots allt gått\r\natt hålla ihop när det har gällt synen på en generell\r\nvälfärdspolitik. Det finns också en stark\r\nsolidaritetstanke bland befolkningen.</pre><pre>Folkpartiets båda ministrar på det här området har\r\nförtjänstfullt argumenterat för den generella\r\nvälfärden. Det har socialdemokratin tyckt vara bra.\r\nMen vad som nu sker är att den generella\r\nvälfärdspolitikens förverkligande hotas, och jag har\r\ntidigare varit inne på det ämnet i samband med att\r\nkommuner och landsting inte ges tillräckligt med\r\nekonomiska resurser.</pre><pre>Det är också fråga om det hela håller med tanke på\r\nde inbyggda motsättningar som finns i regeringen.\r\nNär man skriver en regeringsförklaring ser man inte\r\nmotsättningarna, men när det blir halvtid av\r\nmandatperioden ser man spänningarna. Frågan är\r\nvad som nu kommer att hända. Regeringen Bildt\r\nhar ju öppet börjat förhandla med Ny demokrati\r\nom ekonomin.</pre><pre>Kommer det att bli så, att regeringen också på\r\nsocialpolitikens och sjukvårdspolitikens område\r\nkommer att gå in i förhandlingar med Ny\r\ndemokrati? Det är väl inte uteslutet? Om det blir så\r\nhar vi fått en klar högervridning och är på väg att\r\nbygga in motsättningar i synen på den generella\r\nvälfärdspolitiken.</pre><pre>Det första testet på detta kommer nu i och med\r\nhusläkarförslaget. Om regeringen gör upp med Ny\r\ndemokrati drar politiken åt höger. Det andra testet\r\nkommer i samband med Hälso- och\r\nsjukvårdsutredningen år 2000, där tre olika\r\nmodeller skall presenteras. Kommer man att gå\r\nifrån grundprinciperna i den svenska\r\nsjukvårdsmodellen -- mot marknadslösningar och\r\nbort från folkstyrelseinflytande?</pre><pre>Herr talman! Det är risk för att två huvudvägar\r\nutkristalliseras när det gäller att forma de sociala\r\noch kulturella villkoren i Sverige. Den ena vägen är\r\ndemokrativägen, den andra är marknadsvägen.\r\nHur regeringens marknadsväg i de mjuka\r\nvälfärdssektorerna kommer att se ut vet man i dag\r\ninte riktigt. Men man diskuterar det snäva\r\nekonomitänkandet som ligger i tidsandan när det\r\ngäller att förvandla kommunerna från\r\nfolkstyrelseorgan till affärsverk.</pre><pre>Civildepartementet har tagits ifrån uppgifterna att\r\nvärna om den kommunala självstyrelsen. Det har\r\nlagts över på Näringsdepartementet att forma en\r\nproposition om obligatorisk upphandlingskontroll.\r\nDet är oroande. Man hejar på köpa--sälj-system,\r\ncheck-, peng- och entreprenörsystem.\r\nHelsingsborgs kommun och Stockholms läns\r\nlandsting tävlar i att snabbt i grunden förändra\r\nvälfärdssystemen.</pre><pre>Regeringen funderar på att försäkringsstyra och\r\nprivatisera sjukvården. Men blir man överens?\r\nRegeringen funderar t.o.m. över att införa en\r\ngrundtrygghet i vården med tilläggsförsäkringar för\r\nannan vård. Man kommer att hamna i mycket\r\nkänsliga prioriteringsfrågor om man ger sig in i\r\ndetta. Vad kommer att hända?</pre><pre>Jag skulle vilja höra från regeringspartiernas\r\nrepresentanter, herrarna Svensson och Könberg,\r\nom det finns en fortsättningsvis enhetlig\r\nuppslutning kring den generella välfärdspolitiken,\r\neller om den här mandatperioden i riksdagen\r\nkommer att markera ett trendbrott i dessa\r\ngrundläggande avseenden.</pre><pre>Socialdemokratin kommer att förorda\r\ndemokrativägen. På den vägens vägmärken står\r\nmedborgarinflytande, rättssäkerhet och\r\noffentlighetsprincipen. Vi ser staden, kommunen\r\noch regionen som möjligheter för människorna att\r\ndecentralisera och forma sin framtid. Vi kommer\r\natt förändra vår politik så, att de regionala och\r\nlokala skillnader som finns skall få blomma ut mer\r\nän de hittills har kunnat göra. Socialutskottet har\r\nunder sina senaste resor sett att det föreligger större\r\nregionala och lokala skillnader i Sverige än vad som\r\nhittills uppmärksammats.</pre><pre>Socialdemokraterna vill också utveckla en\r\nändamålsenlig trygghetpolitik. Vi har kunnat se i ny\r\nstatistik från Hälso- och sjukvårdsutredningen att\r\nSveriges hälso- och sjukvård inte är dyrare än andra\r\nländers. Den är inte heller för dyr.\r\nSocialdemokraterna vill säkerställa detta genom\r\nskattefinansiering och avgiftsfinansering -- en säker\r\nfinansiering för att garantera alla människor en lika\r\nhälso- och sjukvård. Det kommer att vara vårt\r\nalternativ. Vi kommer inte att vara med på galejan\r\natt skikta i A- och B-lag i hälso- och sjukvården.</pre><pre>Herr talman! Jag vill tala något om reservation 11.\r\nTre handikapporganisationer får i dag bidrag till\r\nsina rekreationsanläggningar, dvs. DHR, SRF och\r\nRBU. Dessa organisationer har besökt\r\nsocialutskottet. Det finns inga klara principer hur\r\npengarna skall fördelas och hur anslagen skall delas\r\nut. Handikapputredningen lade i sitt\r\nslutbetänkande fram förslag om principer, och det\r\nbrådskar med att fastställa dessa principer annars är\r\ndet risk för att viktig rehabilitering för de\r\nhandikappade går snett på grund av att\r\nhandläggningen inte klaras av. Behovet är alltså\r\nstort att regeringen skyndsamt tar itu med detta.\r\nSocialdemokraterna har ett tillkännagivande.</pre><pre>Herr talman! Jag yrkar bifall till reservationerna 1,\r\n3, 5, 11, 12 och 13.</pre><pre>Anf. 2  LEIF BERGDAHL (nyd):</pre><pre>Herr talman! Ärade riksdagsledamöter! Jag vill\r\nbörja med att bemöta Bo Holmberg när det gäller\r\nriskerna med Ny demokrati och att Ny demokrati\r\neventuellt förhandlar med regeringen. Det finns en\r\nbok som heter Vinter i välfärdslandet. Den handlar\r\nom nedgången för Grekland och Uruguay -- två\r\nstora demokratier som bröts sönder av\r\növerkonsumtion och av för stort statligt ingripande.\r\nJag rekommenderar alla här i kammaren att läsa\r\ndenna bok.</pre><pre>Jag kom själv i kontakt med Uruguay 1980, då jag\r\narbetade i USA. Jag träffade en advokat från\r\nUruguay på ett party, och vi satt och pratade i två\r\ntimmar. Han berättade om detta fantastiska land,\r\nen välfärdsstat utan like i Sydamerika, som hade\r\npensioner och kvinnlig rösträtt -- manlig rösträtt\r\ninfördes lika tidigt som i Sverige. Man låg före\r\nSverige i vissa sociala frågor. Detta land bröts\r\nsönder på grund av att man delade ut för mycket\r\npengar till folk utan att de presterade någonting.</pre><pre>Jag kan verkligen rekommendera den här boken.</pre><pre>Livskraftiga, nya idéer genomgår enligt\r\nSchopenhauer tre stadier. Det första stadiet är att\r\nidéerna blir utskrattade och stämplade som tokiga.\r\nDet andra stadiet är att idéerna, när de trots allt\r\nvinner terräng, utmålas som farliga och bekämpas\r\nmed alla medel. Det tredje stadiet är att idéerna,\r\nnär de trots motståndet till slut segrar, betraktas\r\nsom självklart riktiga -- i likhet med varje tids\r\nhärskande idéer.</pre><pre>Mitt parti Ny demokrati kom med en mängd nya\r\nidéer, om flyktingpolitiken, u-hjälpen,\r\nsocialpolitiken och inte minst sjukvårdspolitiken.\r\nDet är det sistnämnda som jag närmare skall\r\nberöra.</pre><pre>Om man tittar på Schopenhauers tre stadier, finner\r\nman att Ny demokrati definitivt har lämnat stadium\r\n1. Jag uppskattar att vi nu befinner oss i övergången\r\nmellan stadierna 2 och 3. När vi t.ex. i valrörelsen\r\nville spara 196 miljarder på sex år, blev vi både\r\nutskrattade och stämplade som mindre vetande.\r\nJag skall inte nämna vilka framträdande politiker\r\nsom gjorde det.</pre><pre>Man kan jämföra med spareffekten av\r\nkrisuppgörelserna, som var ca 20 miljarder. Det var\r\ndubbelt så mycket som vi föreslog när vi blev\r\nstämplade som galna. Så fort ändras inställningen\r\ntill saker och ting.</pre><pre>Vad beträffar sjukvården har vi motionerat om att\r\ndet bör ske en övergång från planhushållning till\r\nmarknadshushållning. Ett ersättningssystem\r\nbaserat på prestationer skapar förutsättningar att\r\nbygga upp ekonomiskt bärkraftiga enheter.</pre><pre>Jag skall nu övergå till att tala om min käpphäst --\r\nden öppna polikliniska vården i Sverige.</pre><pre>Fram till den 1 januari 1970 arbetade\r\nprovinsialläkarna med prestationsersättning. Detta\r\nsystem innebar att läkaren hade en relativt låg fast\r\ngrundlön och var tvungen att arbeta ihop resten av\r\ninkomsten. Han fick betalt dels beroende på antalet\r\npatienter, dels beroende på de åtgärder han\r\nutförde.</pre><pre>Det var ett billigt och bra system -- kanske inte för\r\nprovinsialläkarna, som ibland arbetade ihjäl sig,\r\nmen för samhället. Då var det bara en bråkdel\r\nprovinsialläkare som arbetade inom den öppna\r\nvården jämfört med i dag.</pre><pre>På den tiden gjordes hembesök. Doktorn åkte ut på\r\neftermiddagen och kvällen och gjorde hembesök,\r\noch det var ganska trevligt och avkopplande.\r\nHembesöken upphörde när ersättningen för dem\r\ntogs bort den 1 januari 1970.</pre><pre>Det antal patienter som provinsialläkaren -- som nu\r\nheter distriktsläkare -- behandlade, minskade från\r\nungefär 30 per dag till knappt 10.</pre><pre>Detta kostade ofantligt mycket.</pre><pre>Det är ingen brist på distriktsläkare i dag, men de\r\narbetar för litet. Det är ingen som vill tala om det.\r\nLäkareförbundet tycker att det skulle vara penibelt\r\natt säga till distriktsläkarna att de borde arbeta\r\ndubbelt så mycket som de gör i dag. Det kan inget\r\nförbund säga till sina medlemmar. Politikerna\r\ntycker också att det är penibelt, eftersom det var de\r\nsom avskaffade systemet, som var billigare och\r\neffektivare.</pre><pre>Många distriktsläkare har gått ifrån det system som\r\ninte ger någon prestationsersättning och öppnat\r\neget. Det är mycket populärt, särskilt i Norbotten,\r\nt.ex. i Luleå. Man har fri etablering i det inre\r\nstödområdet, och 40 nya privatpraktiker har\r\nkommit dit de senaste två åren.</pre><pre>Vad har hänt med distriktsläkarna? Jo, plötsligt har\r\nde börjat arbeta. Antalet behandlade patienter per\r\ndag har fördubblats. Enligt Riksförsäkringsverkets\r\nstatistik har en privatpraktiserande allmänläkare 20\r\npatienter per dag. Några gör också hembesök, då\r\nspecialistläkartaxan ger ett visst arvode för\r\nhembesök.</pre><pre>Hur kunde det bli på detta tokiga sätt? Jag måste gå\r\ntillbaka till slutet av 60-talet och den stämning som\r\nrådde i Sverige då. Trots mycket kraftiga protester\r\nfrån läkarkåren genomdrev socialminister Aspling\r\nden s.k. sjukronorsreformen. Läkarkåren\r\nmjukades först upp med en landsomfattande\r\ngranskning av samtliga läkares polikliniska\r\ninkomster. Det var en samordnad aktion.</pre><pre>Jag vet litet om hur det gick till, då jag i januari 1968\r\nråkade träffa en kollega vars far var verksam på\r\nmycket hög nivå i samhället. Han sade till mig: Jag\r\nvarnar alla läkare för att det nu kommer att göras\r\nen omfattande kontroll, och ni får vara noga med\r\natt uppge era inkomster till skattemyndigheterna.\r\nDet här är redan beslutat. Aspling skall klämma åt\r\ndistriktsläkarna. Han skall socialisera alltihop.</pre><pre>Ett år senare infördes mycket riktigt denna\r\nskattekontroll, och ytterligare ett år senare kom\r\nförbudet mot de extra polikliniska inkomsterna,\r\ndvs. sjukronorsreformen.</pre><pre>1969 var ett speciellt år i Sverige. Det var då första\r\ngången som en socialdemokratisk delegation\r\nbesökte Fidel Castro på Cuba. Det var en\r\nrevolutionär anda i samhället. Det var de mörka\r\nåren i Sverige. Fidel Castro och Che Guevara var\r\nstora hjältar för många -- de kanske är hjältar än i\r\ndag. Det fanns t.o.m. ledamöter här i kammaren\r\nsom hyllade dem och som betecknade Fidel Castro\r\nsom en av världens stora. Jag vill inte nämna något\r\nnamn, men alla vet vem det är.</pre><pre>Det rådde ett socialistiskt förvirringstillstånd i\r\nlandet. Planekonomin måste införas -- kosta vad\r\ndet kosta ville. Man skulle socialisera någonting.\r\nNär man inte vågade sig på att socialisera bankerna\r\neller läkemedelsindustrin, gav man sig på\r\nsjukvården. Det låg egentligen inte någon ideologi\r\nbakom, därför att tandläkarna fick fortsätta med\r\nsin prestationsersättning. Man ville komma åt\r\nläkarna, och man skulle statuera exempel.</pre><pre>Jag har avsiktligt gått in på den här frågan i detalj,\r\nför att alla skall förstå hur galna föreställningarna\r\nvar. Om man tyckte att det var så bra att folk\r\narbetade utan prestationsersättning, varför\r\nfortsatte man inte och socialiserade optikerna,\r\nurmakarna, skomakarna och alla andra\r\nsmåföretagare?</pre><pre>Nu till något helt annat! Men det kanske inte är\r\nnågot annat? Jag skall ta upp en fråga som jag har\r\nmotionerat om, som egentligen är opolitisk, och det\r\nhandlar om akutsjukvården. Även här har\r\navskaffandet av prestationsersättningen fått starkt\r\nnegativa konsekvenser. Den läkare som tar hand\r\nom oss när vi blir sjuka är i regel den som är minst\r\nkompetent, som har de sämsta förutsättningarna\r\natt handlägga sjukfallet på bästa sätt. Så är det på\r\nSveriges sjukhus.</pre><pre>I Norrbottens län finns det inte ett enda ställe där\r\nen specialist är tillgänglig i det första ledet, utan på\r\nsamtliga ställen är det en AT-läkare som har jour\r\nsom tar hand om patienten, dvs. på kvällstid.</pre><pre>En undersökning som Socialstyrelsen gjorde i\r\nNorrbottens och Västerbottens län 1988--1990\r\nvisade att 27 % av de akut sjuka dog i onödan. Man\r\ngick igenom journaler och obduktionsprotokoll\r\nfrån samtliga dödsfall. Fyra oberoende experter\r\nfick bedöma handlingarna och säga om personerna\r\nkunde ha räddats till livet om man hade gjort på rätt\r\nsätt. Experterna var helt eniga om att man hade\r\nhandlat helt felaktigt i 27 % av fallen.</pre><pre>Före 1970 var det tvärtom. Då slogs mina kolleger\r\nom att få arbeta på akutmottagningarna, där de\r\ntjänade pengar. Som ung kirurg fick jag gå dit bara\r\npå natten, och på dagtid var det de mest\r\nkvalificerade kirurgerna som arbetade där. I och\r\nmed att prestationsersättningen avskaffades\r\nsvängde det givetvis.</pre><pre>Man kan inte frigöra sig från marknadsekonomin i\r\nsjukvården, om någon nu tror det. Den slår igenom\r\npå alla områden i samhället.</pre><pre>Vi måste göra om lönesättningen för läkarna för att\r\nfå dessa experter, överläkarna och professorerna,\r\natt arbeta på nätterna. I Sverige är det så makalöst\r\ngalet att en professor icke får ett öre om han mot\r\nförmodan skulle göra en mycket svår operation på\r\nnattetid -- det händer ibland att man ber professorn\r\nom hjälp. Han får inte ens jourkompensation eller\r\növertidsersättning för detta. Han förväntas inte\r\narbeta på nätterna.</pre><pre>Hur ser dessa professorers kontakt med\r\npatienterna ut? Största delen av tiden går ju åt till\r\nadministration. Jag har arbetat i både Schweiz och\r\nUSA. Där är det precis tvärtom. Professorerna\r\narbetar med patienter och är väldigt måna om det.\r\nI USA t.ex. utför professorna de flesta\r\noperationerna. Det måste alltså göras om. Man\r\nmåste få de mest kunniga läkarna att ta hand om de\r\nsvåraste fallen. Jag hoppas att mina kolleger i\r\nsocialutskottet välvilligt ser på min motion i det här\r\nämnet. Den är egentligen inte politisk, utan den är\r\nbaserad på artiklar i Läkartidningen under det\r\nsenaste året.</pre><pre>Det är vidare viktigt för akutsjukvården att det\r\nanordnas speciella centrum. Man måste\r\nkoncentrera handläggandet. Det handlar om s.k.\r\ntraumacentrum. Detta har man gjort i USA och\r\nEngland, med mycket gott resultat. För detta krävs\r\nett bra transportväsen. I ett sådant land som\r\nSverige måste man ha helikoptrar. Nu har vi\r\näntligen börjat köpa in dessa helikoptrar. I ungefär\r\n20 år har man hållit på att diskutera detta. Ärendet\r\nvar uppe hos Riksdagens revisorer, där jag ingår,\r\nför ungefär ett år sedan. Nu är man i det stadiet att\r\nman köper dessa helikoptrar. Detta ger ju\r\nförutsättningar för en koncentrerad\r\nsjukhusverksamhet. På detta sätt vinner man\r\nmycket i kvalitet. Att man skaffar sådana här\r\ntraumacentrum betalar sig mer än väl, även om\r\nman ser det krasst ekonomiskt, genom att man får\r\nett mindre antal invalider osv.</pre><pre>Jag skall nu komma in på ett annat område. Det\r\nhandlar om vårdgarantin. Utan tvivel har\r\ninförandet av vårdgarantin medfört avsevärda\r\nförbättringar. Hösten 1991 tog jag upp detta med\r\nvårdgaranti och coronarkirurgi, som var ett stort\r\nproblem på den tiden. Jag föreslog att det skulle\r\nvara en maximal väntetid på tre månader. Den\r\nskulle innefatta både utrednings- och\r\noperationskön. Sjukvårdsministern skall ha mycket\r\ntack för att han då lyssnade på mig. Han såg till att\r\ndet i alla fall blev två köer. Det var tydligen inte\r\nmöjligt att genomföra en enda kö med tre månaders\r\nväntetid, utan det blev två köer. Det tar i dag sex\r\nmånader, tre plus tre, från det att man behöver\r\nhjälp till dess att man blir opererad.</pre><pre>Uppe i Norrbotten, där jag är verksam, har detta\r\nverkligen inneburit stora fördelar. Man ser nu att\r\npatienter, som förut aldrig hade möjlighet att i tid\r\nkomma till doktorn, nu kommer i relativt god tid.\r\nMen jag skulle vilja se denna väntetid förkortad till\r\ntre månader.</pre><pre>Tyvärr drabbades en del kategorier negativt av\r\ndenna omdisponering av resurserna. Patienter med\r\ncoronarsjukdomar prioriterades. Patienter som\r\nhade förträngningar i hjärtklaffen -- aorta-steno's,\r\ndrabbades illa. Detta är en mycket vanliga sjukdom\r\nbland äldre patienter. Den var vanlig även tidigare,\r\nmen dessa patienter dog då utan att man visste vad\r\nsom var fel på dem. Genom nya metoder med\r\nultraljudsundersökningar, som görs över hela\r\nlandet, hittar man mängder med patienter med\r\naorta-steno's. De är ofta gamla människor. Man\r\nkan operera patienter som är ända upp till 87 år\r\nmed gott resultat. Dessa patienter är ju betydligt\r\nmer utsatta för plötslig död än coronarpatienter.\r\nOm man skulle göra något, borde man få denna\r\nvårdgaranti att omfatta alla operabla\r\nhjärtsjukdomar. Det kostar säkert inte mycket. Jag\r\nhoppas att sjukvårdsministern gör samma sak med\r\ndetta som han gjorde med coronarkirurgin.</pre><pre>Jag kan lugna Bo Holmberg med att jag kommer\r\nfrån en miljö där jag har sett mer elände än de flesta\r\nandra i den här kammaren har gjort. Jag växte upp\r\ni Tornedalen på 40-talet. Turberkolosen härjade,\r\noch folk dog som flugor i vissa familjer. Dålig\r\nnutritionsstatus osv. gick i släkten. Jag kommer\r\ndärför aldrig att medverka till att skrota välfärden i\r\nSverige. Men jag har fått med mig ett annat arv från\r\nTornedalen, nämligen att man så länge man stod på\r\nbenen skulle arbeta. Någon åttatimmarsdag fanns\r\ninte. Man arbetade, sedan gick man och lade sig. På\r\nsöndagen arbetade man inte. Då vilade man. Man\r\nkan inte förtidspensionera och ge stora folkgrupper\r\narbetsskadeförsäkringar, som Socialdemokraterna\r\nhar gjort. Man måste återgå till den gamla\r\narbetsmoralen. Jag tror inte att det är så svårt. Den\r\nfinns ju kvar i stora befolkningsgrupper. Det tar\r\nvisserligen tid för folk att lära om. Man har ju vant\r\nsig vid bidrag. Men jag tror att man måste\r\nkombinera detta med att folk skall arbeta mycket\r\nmer.</pre><pre>Sammanfattningsvis: Det är inte någon brist på\r\nläkare i Sverige. Jag tror tvärtom att det finns ett\r\növerskott på läkare i dag. Det finns inte för få\r\nsjukhus i Sverige. Det finns inte för litet av övrig\r\npersonal. Det enda som det råder brist på är sunt\r\nförnuft.</pre><pre>Jag yrkar bifall till reservation nr 2, 4, 6, 7 och 8.</pre><pre>Anf. 3  EVA ZETTERBERG (v):</pre><pre>Herr talman! Föregående talare, Leif Bergdahl,\r\nuppehöll sig en hel del kring situationen på Cuba,\r\nChe Guevaras roll i världshistorien och den egna\r\nsituationen på kirurgavdelningen på 70-talet.</pre><pre>Det var i och för sig intressanta utläggningar, men\r\njag måste tillstå att jag hade svårt att riktigt se\r\nsambanden med det betänkande som vi i dag\r\nbehandlar. Det handlar om socialpolitiken. Visst\r\nkan man göra historiska utblickar även när det\r\ngäller detta. Jag tror att det är viktigt att man har\r\nmed den historiska tillbakablicken. Men jag skulle\r\ngärna vilja ha en ytterligare förklaring från Leif\r\nBergdahl till hur Che Guevara kom in i\r\nsammanhanget.</pre><pre>Alla vet vilken ekonomisk situation som landet i\r\ndag befinner sig i. Vi vet att det krävs stora\r\nförändringar för att minska budgetunderskottet och\r\nförändra Sveriges ekonomi. Det som\r\nVänsterpartiet tycker är viktigt är frågan om hur ett\r\nvälfärdssystem i grunden ändå skall kunna bevaras\r\noch om hur förändringar kan göras utan att de\r\nmänniskor som har det svårast i vårt samhälle\r\ndrabbas.</pre><pre>Det som hävdas i betänkandet och i regeringens\r\nolika budgetförslag är ju att regeringens\r\nekonomiska politik syftar till ökat välstånd. Jag har\r\nflera invändningar mot detta. Jag har hittills inte\r\nkunnat se att regeringens politik leder till ökat\r\nvälstånd. För en hel del grupper i landet leder den\r\ninte ens till bevarat välstånd.</pre><pre>Vänsterpartiets ställer sig frågan hur vi skall göra\r\ndessa förändringar utan att de som har det svårast i\r\nsamhället drabbas och hur vi skall dela de bördor\r\nsom minskade inkomster och högre avgifter för\r\nmed sig och få de av oss i samhället som tjänar mest\r\natt faktiskt betala detta. Något besked\r\nframkommer inte alls, vare sig i detta betänkande\r\neller i de regeringsdeklarationer, propositioner\r\neller andra förslag som kommer från regeringen.</pre><pre>I betänkandet tas naturligtvis frågan om ökad\r\nvalfrihet upp. Det är ju ett slagord för regeringen.\r\nVi har vid flera tillfällen tidigare diskuterat det här\r\ni kammaren. Jag vet att regeringens recept för att\r\ndet skall bli så mycket bättre i vårt land är ökad\r\nprivatisering och ökad valfrihet.</pre><pre>Jag tror också på ökad valfrihet. Men jag undrar\r\nhur det är när ni träffar folk som har anhöriga gamla\r\nsom ligger på långvården, som har barn på dagis\r\neller som har sociala eller ekonomiska problem.\r\nDet är väldigt sällan som just bristen på valfrihet tas\r\nupp. Föräldrar som har barn på dagis är väldigt\r\noroade över att barngrupperna görs så mycket\r\nstörre, att avgifterna går upp och att det närmaste\r\ndagiset stängs så att barnen får byta miljö. Det är\r\nmer dessa frågor som jag möter när jag är ute.</pre><pre>Jag skulle också vilja ta upp en annan sida av\r\nprivatiseringen, som regeringen förbiser. Det gäller\r\nmyndighetsutövandet vad gäller socialtjänsten när\r\ndet görs sociala utredningar om barn och familjer. I\r\nvissa fall har detta lagts ut på entreprenad. Det har\r\ngjorts en JO-anmälan i Gävleborg just beträffande\r\ndetta. Man undrar om detta är ett område som skall\r\nprivatiseras. Jag har haft uppe denna frågan med\r\nsocialministern tidigare, men jag får aldrig något\r\nsvar. Detta gäller också på dagis. Hur går det när\r\ndet finns misstanke om incest? Hur går det om det\r\nfinns misstanke om att någon av föräldrarna\r\nmisshandlar barnen? Det blir en väldigt svår\r\nsituation. Regeringen har inte tagit detta tillräckligt\r\nallvarligt.</pre><pre>Vänsterpartiet anser däremot att man visst kan\r\nprivatisera en hel del verksamhet. Det finns mycket\r\nbra verksamheter som lämpar sig för privatisering.\r\nEn sådan som vi har framfört förslag om\r\nmotionsvägen i riksdagen gäller hovet och kungen.\r\nDen kungliga familjen är en privat familj. I stället\r\nför att ge underhåll till kungen via statsbidrag skulle\r\nkungen själv få dra in sina inkomster. Jag tycker\r\ninte att det skulle vara otänkbart. Den kungliga\r\nfamiljen skulle själv få inbjudningar, och\r\nkommuner och privata företag som får kungligt\r\nbesök kan betala en ordentlig hacka. Jag tror att\r\nmånga kommuner och privata företag tycker att det\r\nskulle vara värt att betala för. Jag tror inte att vi\r\nskulle behöva vara oroliga för att den kungliga\r\nfamiljen skulle lida någon nöd.</pre><pre>Förslaget om privatisering av hovet kanske inte\r\nleder till så oerhört stora inkomster för staten eller\r\nså mycket minskade utgifter. Det finns dock en rad\r\nandra grundläggande frågor på det här området\r\nsom jag och Vänsterpartiet tycker att det är viktigt\r\natt belysa.</pre><pre>Med tanke på hoten mot välfärden tycker vi att det\r\nbehövs en rättighetslagstiftning på\r\nvälfärdsområdet. Vi har tagit upp det i en motion.\r\nJag yrkar bifall till den. Jag kommer dock inte att\r\nberöra den motionen närmare, eftersom Jan\r\nJennehag, som skall tala senare för Vänstepartiet,\r\nkommer att ta upp den frågan ytterligare.</pre><pre>Herr talman! I dag vill jag särskilt belysa, och gärna\r\nåterkomma till här i kammaren, familjepolitiken\r\noch barnens situation. Det finns en hel del förslag\r\npå det området i betänkandet. Det sägs bl.a. att\r\nenligt lagen om barnomsorg skall det vara\r\nförpliktigande för kommunerna att ordna\r\nbarnomsorg. Det tycker vi är bra. Vi undrar\r\nnaturligtvis när allt det här skall bli klart, men vi ser\r\nfram emot att den lagen skall förverkligas.</pre><pre>Barn utgör i dag en av de grupper i samhället som\r\nmycket påtagligt märker av hur det sparas runt om\r\ni kommunerna. Det sparas inte bara på inefffektiva\r\nåtgärder eller på onödig administration. Det sparas\r\nfaktiskt på den direkta vården och omsorgen om\r\nbarnen. En utredning från SKTF pekar på att 7 600\r\nsparas i genomsnitt per barn i vårt land. Då har man\r\nräknat in både barnomsorgen och\r\nskolverksamheten. Jag har tidigare frågat Bengt\r\nWesterberg om detta och om han är oroad över en\r\ndel av dessa besparingssignaler. Han har ideligen\r\nhänvisat till Socialstyrelens rapportering som skulle\r\nkomma i mars. Nu har rapporteringen kommit i\r\nflera olika rapporter, och socialutskottet har med\r\ndet i betänkandet. I själva betänkandet tar man\r\ndock bara upp några få delar av Socialstyrelsens\r\nrapport. Man nämner att hittills under 1992 har det\r\ninte skett så stora försämringar, men att det finns en\r\noro för 1993.</pre><pre>Det finns en hel del ytterligare att hämta i\r\nrapporteringen, som jag tycker att utskottets\r\nmajoritet har glömt bort. I rapporten sägs att redan\r\nnu kan man notera klara problem för storstäderna.\r\nStorstäder och kranskommuner har en svårare\r\nsituation än andra områden. Barngruppernas\r\nstorlek har ökat. Personaltätheten har generellt\r\nminskat i barnomsorgen, och den kommer att\r\nfortsätta att minska.</pre><pre>Man har också tagit upp frågan om barn med behov\r\nav särskilt stöd. I rapporten sägs: De generella\r\nförändringarna med större barngrupp och lägre\r\npersonaltäthet drabbar dem mer än andra barn.\r\nDet finns en oro för barn som behöver särskilt stöd\r\noch för gråzonsbarn som inte klarar de stora\r\nbarngrupperna. Det finns också risk för ökad\r\nnegativ segregering genom ett ökat behov av\r\nspecialgrupper och genom att det finns färre barn\r\nmed behov av stöd i de enskilda, icke-kommunala\r\nverksamheterna. Den förebyggande uppgift som\r\nbarnomsorgen har för barn som är missgynnade\r\nsocialt är svår att uppfylla. Med större barngrupper\r\nhinner man inte uppmärksamma varje barn\r\nindividuellt och ge dem den tid som barn behöver.</pre><pre>Jag tycker inte att regeringen på något sätt har\r\nsvarat på den här rapporten. Jag tycker inte heller\r\natt utskottsmajoriteten har tagit rapporterna på\r\nallvar.</pre><pre>Jag skulle vilja fråga Bo Holmberg hur man nu ser\r\npå dessa besparingar i kommunerna. Såvitt jag\r\nförstår har Socialdemokraterna varit med på\r\nkommunalt skattestopp och en påse pengar utan\r\nspecialdestinering till barnomsorgen. När vi har\r\nställt krav på kommunakut och extra bidrag till\r\nkommunerna kan jag inte påminna mig att\r\nSocialdemokraterna skulle ha ställt upp. Jag tror att\r\ndet är förslag man borde återkomma till.\r\nSocialdemokraterna borde också se att det finns\r\npoänger med förslagen.</pre><pre>Herr talman! I betänkandet behandlas också frågan\r\nom vårdnadsbidrag. Vänsterpartiet hade ett förslag\r\nom att man definitivt skulle uttala att det inte är\r\naktuellt med vårdnadsbidrag. I betänkandet sägs\r\nbara att det diskuteras i regeringen. Jag har förstått\r\natt man har gjort så under lång tid. Jag är\r\nnaturligtvis intresserad av vad som är senaste nytt\r\nfrån regeringen när det gäller vårdnadsbidragen.\r\nVad säger Bo Könberg? Hur ligger det till? Har vi\r\nfått en så fantastiskt mycket bättre ekonomi i\r\nSverige att vi nu har råd med vårdnadsbidrag?</pre><pre>Från Vänsterpartiet är vi mycket kritiska till idén\r\nmed vårdnadsbidrag. Vi är dessutom oroade över\r\nandra diskussioner i regeringen, som vi har förstått\r\nförs, beträffande försämrad föräldraförsäkring. Vi\r\nhar diskuterat hur man skulle kunna minska statens\r\nkostnader genom att sänka taket för dem som har\r\nhögst föräldrapenning. Däremot anser vi inte att\r\nman skall minska tiden för föräldraledigheten.\r\nInskränkningen i den högsta ersättningen drabbar\r\ndem som har det bäst ställt. Det kan man beklaga,\r\nmen det drabbar inte dem som har det sämst. En\r\nförkortad föräldraförsäkring drabbar alla, och\r\nkanske i högsta grad de som har sämst ekonomi.\r\nJag tycker således att det är mycket viktigt att vi\r\ninte förkortar föräldraförsäkringen. Det är ju en\r\nförsäkring om att barn skall kunna vara tillsammans\r\nmed sina föräldrar under en lång tid. Det är en unik\r\nrättighet som vi har i vårt land och som inte finns\r\nnågon annanstans i världen, och den utgör ett unikt\r\ninslag i Sveriges välfärdspolitik.</pre><pre>Det finns även andra inslag som är viktiga när det\r\ngäller stöd till barn och barnfamiljer. Det gäller\r\nnaturligtvis sex timmars arbetsdag, som skulle\r\nmöjliggöra att fler föräldrar får kortare arbetsdag.\r\nMan skulle kunna börja med de grupper av\r\nsmåbarnsföräldrar som har det tuffast på\r\narbetsmarknaden. Man skulle också, vilket vi har\r\nföreslagit i motioner, kunna ge ökat stöd till\r\nkvinnojourer, där kvinnor som har en mycket svår\r\nfamiljesituation får hjälp. Det skulle också medföra\r\nen bättre situation för barnen.</pre><pre>Sedan har vi frågan om barnbidragen, som också\r\ntas upp i det här betänkandet. Från Vänsterpartiet\r\nkom vi med ett som vi tycker intressant förslag, som\r\ntyvärr ingen annan nappade på. Det gäller en\r\nutredning om beskattade barnbidrag. Jag är litet\r\nförvånad över att Chatrine Pålsson och kds inte kan\r\nställa upp på detta, eftersom ni har ett mycket\r\nnäraliggande förslag där ni talar om hur man skall\r\nutreda inkomstprövade barnbidrag. Som jag ser det\r\när det helt klart en kvalitativ skillnad. Även om\r\nman skulle beskatta ett barnbidrag skulle det utgå\r\nlika till alla. Värdet av barnbidraget skulle inte vara\r\nlika stort för den som har det mycket bra ställt och\r\nför den som har det sämre ställt. Jag är mycket\r\ntveksam till om man skall förändra bidraget. Jag\r\ntycker dock att vi definitivt borde diskutera en\r\nutredning. Eftersom diskussioner även på det här\r\nområdet pågår i regeringen undrar jag hur det här\r\nkommer in i bilden. Finns det några diskussioner\r\nom att utreda just beskattade barnbidrag?</pre><pre>Herr talman! Det finns en annan punkt i det här\r\nbetänkandet som jag är mycket tveksam till. Det\r\ngäller statens institutionsstyrelse. Beklagligtvis har\r\nsamtliga partier, inkl. mitt eget, gått med på att\r\nstaten tar över de särskilda ungdomshemmen. Jag\r\ntycker att det är ett utomordentligt dåligt beslut.\r\nDet leder bara till mera statlig administration i\r\nstället för att landstingen, som i dag har hand om\r\nverksamheten, skulle förbättra den, vilket i och för\r\nsig är behövligt. Det har nu lett till att vi i dag så\r\nsmåningom kommer att rösta om ytterligare 50\r\nmiljoner i centrala anslag i staten. Jag tror inte att\r\ndet i längden är gynnsamt för verksamheten. Det\r\nkommer att gå åt mycket mer i administration. Jag\r\nundrar vem som kommer att tjäna på det här. Är\r\ndet verkligen de ungdomar som är i bäst behov av\r\nen specialistvård som man inte klarar inom öppen\r\nsocialtjänst som kommer att tjäna på det? Jag tror\r\natt vi här har gått ett steg tillbaka.</pre><pre>Jag vill också nämna frågan om bidragsförskotten.\r\nJag kan bara notera att Ny demokrati\r\nuppenbarligen inte ens vill satsa ett öre till\r\nensamstående föräldrar. Det är ganska\r\nanmärkningsvärt. Ny demokrati vill i stort sett\r\nskära ner insatserna på familjepolitiken med\r\nhälften. Varför skall just de emsamstående\r\nföräldrarna drabbas?</pre><pre>Herr talman! Avslutningsvis vill jag ta upp frågor\r\nsom rör insatser för barn som utsätts för sexuella\r\növergrepp. I mina ögon fanns det ett mycket bra\r\nförslag där Vänsterpartiet, Folkpartiet och kds\r\nhade gått samman om ett kriscentrum för barn som\r\nutsätts för sexuella övergrepp. Tanken bakom det\r\nvar inte att ett sådant centrum skulle inrättas i\r\nstället för de utmärkta lokala initiativ som finns på\r\ndet här området. Tanken är att man skall samla\r\nihop forskning och behandlingsinsatser för att\r\nsedan sprida det vidare ut i landet och utgöra ett\r\nstöd för dem som jobbar lokalt. Men till min\r\nförvåning ser jag att varken kds eller Folkpartiet\r\nhar reserverat sig eller drivit den här frågan. Jag\r\nhoppas att dessa partier är med när det blir dags för\r\nvotering.</pre><pre>Herr talman! Jag hänvisar till samtliga motioner\r\nfrån Vänsterpartiet och vill också anmäla att vi\r\nstöder de flesta av de socialdemokratiska\r\nmotionerna. Jag vill särskilt yrka bifall till motion\r\n294 om rättighetslagstiftning och 504 om\r\nrikscentrum för barn som utsätts för sexuella\r\növergrepp.</pre><pre>Anf. 4  BO HOLMBERG (s) replik:</pre><pre>Herr talman! Debattens uppläggning är sådan att vi\r\nförst skall ha en principdebatt och sedan skall vi ha\r\nen diskussion om familjepolitiken. Därför tar jag\r\ninte upp de frågor som Eva Zetterberg hade om\r\nfamiljepolitiken, eftersom jag utgår från att Maj-\r\nInger Klingvall kommer att göra det. Jag skall dock\r\nta upp två av frågorna som gäller det här avsnittet.</pre><pre>Den ena frågan gällde var Socialdemokraterna står\r\nnär det gäller den kommunala ekonomin och det\r\nkommunala skattestoppet. Vår inställning är att\r\nman inte skall dra in de 7 miljarder kronor som\r\nregeringen nu gör. Vi anser vidare att det\r\nkommunala skattestoppet skall hävas.</pre><pre>Det är sant att under vår tid i regeringen gjorde\r\nman en frivillig överenskommelse med de båda\r\nkommunförbunden om tidsbegränsat skattestopp.\r\nRegeringen har nu skärpt detta i lag. Vi vet inte hur\r\nlänge det här skall verka.</pre><pre>Jag hoppas att det framgick av min inledning att\r\nsocialdemokratin ser det som ett framväxande stort\r\nproblem att vi riskerar att inte få någon\r\nsammanhållande välfärdspolitik i Sverige. Basen\r\nför välfärdspolitiken finns i våra kommuner och\r\nlandsting. Om man inte har tillräckligt med pengar\r\nkan man faktiskt inte förverkliga de målsättningar\r\nsom vi har fattat beslut om här. Därför kommer\r\nSocialdemokraterna framöver att bli ännu tydligare\r\npå denna punkt. Det gäller att ha tillräckligt starka\r\ndemokratiska institutioner ute i kommuner och\r\nlandsting som har ekonomiska resurser, så att de\r\ngenerella välfärdsmålen som regering och riksdag\r\nlägger fast kan förverkligas.</pre><pre>Jag vill också göra en kommentar till Eva\r\nZetterberg vad gäller institutionsstyrelserna. Det\r\nhar funnits problem. Eva Zetterberg kanske erinrar\r\nsig diskussionen om att det fanns för få platser, att\r\nman kunde straffa ut sig från institutionerna och det\r\nvar stora problem. I samma veva kom de båda\r\nkommunförbunden -- som då hade ansvaret -- till\r\nriksdagens socialutskott och sade att de inte längre\r\nville vara huvudmän för denna verksamhet. Ett\r\nenigt utskott och en enig riksdag drog då slutsatsen\r\natt det inte kan vara en bra lösning att de som skall\r\nstå fadder för verksamheten kommer till riksdagen\r\noch säger att de inte vill ta ansvaret. Vad skulle det\r\nha blivit för verksamhet i fortsättningen om de som\r\ndå hade ansvaret inte ville ha det?</pre><pre>Vi var emellertid bekymrade på en punkt, och det\r\nstår också i riksdagsbeslutet. Om staten blir\r\nhuvudman, hur skall man då få en bra samverkan\r\nmed socialtjänsten och kommunerna? Den måste\r\nhela tiden finnas. Det är viktigt att man på resans\r\ngång uppmärksammar detta, så att intentionerna i\r\nriksdagens beslut kan fullföljas på den punkten.</pre><pre>Anf. 5  EVA ZETTERBERG (v) replik:</pre><pre>Herr talman! Jag vill först framföra en ursäkt till Bo\r\nHolmberg. Den uppläggning av debatten som han\r\nredovisade är helt riktig. Av andra skäl kan jag\r\nemellertid inte medverka senare, och därför har jag\r\nbytt plats på talarlistan. Jag har förståelse för att\r\ninte alla mina frågor blir besvarade nu.</pre><pre>När det gäller välfärden och att man skall ha\r\ndemokratiska instrument för att värna om den har\r\nvi helt klart en gemensam linje. Det är oerhört\r\nviktigt och väsentligt. Vi är tvungna att genomföra\r\nstora förändringar och besparingar, men man måste\r\nha instrument för det. Man måste se till att\r\nmänniskor som drabbas förstår varför och kan\r\nacceptera det. Det skall drabba dem som bäst kan\r\ntåla besparingar.</pre><pre>Beträffande kommunernas ekonomi ansåg\r\nSocialdemokraterna också att 7 miljarder skulle gå\r\ntill kommunerna för att statsbidragen inte skall\r\nminskas. Var inte Socialdemokraterna inne på\r\nlinjen att kommunerna framöver inte skulle få rätt\r\natt själva höja skatten? Så har jag uppfattat det.\r\nMen det skulle vara bra om vi var överens även på\r\nden punkten. Det är grundläggande att\r\nkommunerna måste ha en god ekonomi för att\r\nkunna sköta sina åligganden. Riksdagen kan inte\r\nkomma med pålagor på grund av nya lagförslag om\r\nförbättringar, men sedan rycka undan marken för\r\nkommunerna genom att minska statsbidrag eller\r\ninte låta dem höja skatten.</pre><pre>Till slut vad gäller statens institutionsstyrelse: jag\r\nvet i högsta grad att det var en stark debatt när\r\nbeslutet diskuterades och fattades omkring 1990\r\noch 1991. Men jag vidhåller att jag tycker att det\r\nvar ett felaktigt beslut. Att Landstingsförbundet för\r\nsin del sade: ''Ta över det hela'' berodde bl.a. på de\r\ndåliga villkor staten erbjöd. Jag vet att det var ett\r\nsätt att visa att man inte hade fått förtroende. Man\r\nhade fått sådana villkor att man tyckte det var svårt\r\natt driva verksamheten på ett annat sätt.</pre><pre>Nu är beslutet dock fattat, och man får gå vidare.\r\nNu är det som det är, och vi kan säkerligen inte\r\nåtervända till någonting annat. Det gäller att få\r\nfram denna samverkan ute i kommunerna. Jag vill\r\nändå poängtera att vi här har ett område där man\r\nsatsar 50 miljoner. Det är inte bara\r\nutvecklingspengar, den saken tycker jag är helt\r\nklar.</pre><pre>Anf. 6  BO HOLMBERG (s) replik:</pre><pre>Herr talman! Mycket kort till Eva Zetterberg när\r\ndet gäller den kommunala beskattningsrätten.\r\nSocialdemokraterna anser nu att skattestoppet\r\nskall hävas. Vi anser att varje kommun har en\r\nmöjlighet att göra ekonomiska bedömningar och\r\nmåste få göra justeringar på skatten om man så\r\nönskar.</pre><pre>Vi tycker att det också finns prinicpiella skäl. Den\r\nkommunala beskattningsrätten är en hörnpelare i\r\nden kommunala självstyrelsen.</pre><pre>Jag hoppas att jag nu varit väldigt tydlig på den här\r\npunkten, att det skall ankomma på landets\r\nkommunal- och landstingspolitiker att ange nivån\r\npå skatten. Det skall inte vara en affär för Anne\r\nWibble och regeringen.</pre><pre>(forts.)</pre><pre>Ajournering</pre><pre>Kammaren beslöt kl. 13.48 på förslag av tredje vice\r\ntalmannen att ajournera förhandlingarna till kl.\r\n14.55, för att ge ledamöterna tillfälle att närvara vid\r\nEG-kommissionens ordförande Jacques Delors\r\nanförande i andrakammarsalen.</pre><pre>Återupptagna förhandlingar</pre><pre>Förhandlingarna återupptogs kl. 14.55.</pre><pre>4 § (forts.)f415 &gt;   Socialpolitik -- inriktning och anslag\r\n(forts. SoU15)</pre><pre>Anf. 7  STEN SVENSSON (m):</pre><pre>Herr talman! Den strukturella obalansen i\r\nSveriges ekonomi medför att utvecklingen av\r\nvälfärdspolitiken måste ske under delvis\r\nförändrade förutsättningar. Ett växande gap\r\nmellan behov och resurser ställer krav på en\r\neffektivisering och en prioritering av\r\nverksamheten, bl.a. genom rationaliseringar och\r\nökade inslag av konkurrens.</pre><pre>Det budgetförslag som vi nu diskuterar innebär\r\natt anslagen inom socialdepartementets område\r\nkommande budgetår minskar med drygt 13\r\nmiljarder kronor. Den beräknade\r\nutgiftsminskningen är främst en konsekvens av att\r\nde specialdestinerade statsbidragen till\r\nkommunerna ersatts av ett nytt generellt\r\nstatsbidrag.</pre><pre>Avsikten med det nya statsbidragssystemet är\r\nbl.a. att kommunerna ges större handlingsfrihet\r\nnär det gäller verksamhetens utformning samt vid\r\nprioriteringen mellan olika verksamhetsområden.\r\nDen kommunala verksamheten kan därmed\r\nbedrivas på ett effektivare sätt än tidigare, genom\r\natt den statliga regleringen av den kommunala\r\nverksamheten minskas. Ett nytt generellt\r\nstatsbidrag utan detaljreglering ger således\r\nkommunerna förutsättningar att anpassa sin\r\nverksamhet till rådande ekonomiska förhållanden\r\noch lokala förutsättningar.</pre><pre>Den ekonomiska politik som nu förs syftar till att\r\nförbättra det allmänna välståndet och att\r\ndärigenom skapa förutsättningar för att utveckla\r\noch förbättra insatserna för välfärd och social\r\nomsorg. En förutsättning för att ökad valfrihet\r\nskall uppnås är att olika hinder för fri etablering\r\noch fritt utnyttjande av olika verksamhetsformer\r\ntas bort.</pre><pre>Herr talman! Det övergripande målet för hälso-\r\noch sjukvården i Sverige är en god hälsa och en\r\nvård på lika villkor för hela befolkningen. Dessa\r\nmål omfattar alla, oavsett ålder och kön, sociala\r\nförhållanden, inkomst samt bostadsort. En\r\nförutsättning för att de olika\r\nsjukvårdshuvudmännen skall kunna skapa\r\nlikvärdiga villkor i fråga om att upprätthålla en\r\ngod kvalitet i hälso- och sjukvården är att\r\nresurserna kan fördelas över landet efter\r\nbefolkningens vårdbehov.</pre><pre>Två parlamentariska utredningar arbetar med\r\nstora och viktiga frågor på hälso- och sjukvårdens\r\nområde. Det gäller dels utredningen om\r\nprioriteringar inom hälsooch sjukvården, dels\r\nkommittén som berör hälso- och sjukvårdens\r\nfinansiering och organisation.</pre><pre>Prioriteringsutredningen skall enligt direktiven\r\növerväga hälso- och sjukvårdens roll i\r\nvälfärdsstaten och lyfta fram grundläggande\r\netiska principer, som kan ge vägledning och ligga\r\ntill grund för öppna diskussioner om\r\nprioriteringar inom hälso- och sjukvården.</pre><pre>Vidare anges i direktiven att frågan om\r\nprioriteringar inom vården under 1990-talet\r\nkommer att bli än mer central i debatten om\r\nsjukvården, eftersom det handlar om\r\nfördelningen av resurser, om val och om\r\nvärderingar.</pre><pre>En av förklaringarna till de ökade kraven på\r\nsjukvården är den biomedicinska utvecklingen,\r\nsom har gjort det möjligt att bota allt fler\r\nsjukdomar eller att lindra sjukdomsförlopp. En\r\nannan är att andelen mycket gamla människor i\r\nsamhället ökar. Det är en grupp som kräver en\r\nstor del av sjukvårdens resurser.</pre><pre>Den andra utredningen har i uppdrag att dels\r\nanalysera hälso- och sjukvårdens resursbehov\r\nfram till år 2000, dels överväga hur hälso- och\r\nsjukvården bör finansieras och organiseras på den\r\növergripande samhällsnivån. Övervägandena\r\nskall grundas på en analys och en värdering av i\r\nförsta hand tre olika finansierings- och\r\norganisationsmodeller: en utformad\r\nlandstingsmodell, en modell där hälso- och\r\nsjukvårdens samtliga resurser läggs hos\r\nprimärvården samt en modell där resurserna\r\nsamlas hos en eller flera försäkringsgivare.</pre><pre>Det mest intressanta alternativet är, enligt min\r\nmening, införandet av en obligatorisk\r\nsjukvårdsförsäkring, där resurserna för hälso- och\r\nsjukvård samlas hos en eller flera offentliga\r\nförsäkringsgivare. Landstingens rätt att ta ut skatt\r\nför hälso- och sjukvård upphör därmed.</pre><pre>Konkurrens mellan olika typer av\r\nvårdproducenter i allmänhet, offentliga såväl som\r\nprivata, främjar produktiviteten. Mot den\r\nbakgrunden bör kommittén undersöka\r\nförutsättningarna för bl.a. ett överförande av\r\nvissa offentliga vårdinrättningar till stiftelser,\r\noffentliga eller privata bolag etc.</pre><pre>Kommittén bör ta del av förhållandena i andra\r\nländer och förutsättningslöst studera för- och\r\nnackdelar med olika finansieringssystem. Ett av\r\nde länder som anses vara särskilt intressant att\r\nstudera och som nämns i direktiven är Holland.</pre><pre>En förnyelse av hälso- och sjukvården i Sverige är\r\nangelägen. Den måste leda till en ökad\r\nkontinuitet i kontakten mellan patienter och\r\npersonal främst inom den öppna vården samt till\r\nökad valfrihet för den enskilde i hans eller hennes\r\nvårdsökande men också för personalen vad gäller\r\ndrift- och arbetsformer. Förändringsarbetet drivs\r\nmed ambitionen att man skall dra nytta av de\r\npositiva elementen i marknadens sätt att fungera\r\nutan att göra avkall på det övergripande målet för\r\nhälso- och sjukvården.</pre><pre>En viktig utgångspunkt för förnyelsen av den\r\noffentliga sektorn bör vara att låta andra aktörer\r\ni samhället ta ett större ansvar. Det gäller privata\r\nentreprenörer som inte sällan är\r\npersonalkooperativ. Denna utveckling med allt\r\nfler nya alternativ för drift av offentlig\r\nverksamhet leder till ökad konkurrens och\r\ndärmed också till ökad effektivitet inom hela den\r\noffentliga sektorn. Syftet är att man skall hitta\r\nområden där konkurrensen kan bidra till att\r\nkostnaderna för verksamheten pressas\r\nner,samtidigt som valfriheten ökar och kvaliteten\r\nbibehålls.</pre><pre>Att skilja på offentlig kontroll och finansiering å\r\nena sidan och fri produktion med enskilda,\r\nkooperativa och offentliga producenter å andra\r\nsidan blir därför en grundläggande princip för\r\nförnyelsen av de olika välfärdssystemen. Det\r\nfinns ingen anledning att sträva efter att själva\r\nproduktionen av offentlig verksamhet alltid skall\r\nske i offentlig regi.</pre><pre>Inriktningen beträffande socialpolitiken måste\r\nvara att skilja mellan finansiering och produktion\r\nav sociala tjänster. En offentlig finansiering av\r\nvård och omsorg behöver inte förenas med\r\noffentliga monopol på produktionen av dessa\r\ntjänster. Tvärtom bör enskilda och offentliga\r\nalternativ få konkurrera på samma ekonomiska\r\nvillkor.</pre><pre>Välfärdspolitikens storlek och utformning har\r\nskapat ekonomiska problem i vårt land. Den har\r\ngivit upphov till en så stor skattebörda att såväl\r\nekonomins förmåga att fungera som familjernas\r\noch individernas självständighet kraftigt har\r\nbegränsats. Svenska familjer förfogar över en\r\nmindre del av sina löneinkomster och är mer\r\nberoende av offentliga bidrag än familjer i andra\r\nvästländer.</pre><pre>Välfärdssystemen har i alltför stor utsträckning\r\nfrikopplats från arbetets och sparandets värden.\r\nDeras kostnader har ökat kraftigt, samtidigt som\r\nmånga människor indirekt har uppmuntrats att\r\nlämna arbetsmarknaden. Detta har skapat\r\nmänsklig utslagning, beroende och hjälplöshet.\r\nSkälen för att spara för att säkra den egna\r\ntryggheten har reducerats kraftigt.</pre><pre>Samtidigt står det klart att de åtaganden som det\r\noffentliga välfärdssystemet har ställt ut på\r\nframtiden inte kommer att kunna fullgöras. Trots\r\nde höga skatterna och avgifterna på produktionen\r\nhar en stor del av utbetalningarna över\r\nsocialförsäkringssystemen i flera år varit\r\nofinansierad sedan fonderade medel förbrukats.\r\nDagens generation finansierar sin välfärd på\r\nbekostnad av morgondagens.</pre><pre>Vård, utbildning och omsorg har bedrivits i det\r\noffentliga monopolets form. Då hjälper det inte\r\natt de anställda ställer upp, jobbar hårt och har\r\nhög kompetens. Resultatet blir lika fullt bristande\r\neller obefintlig valfrihet, köer, orättvisor och höga\r\nkostnader.</pre><pre>De offentliga monopolen har också gjort att\r\nmånga offentligt anställda, framför allt kvinnor,\r\nhar saknat en öppen arbetsmarknad, eftersom det\r\nbara har funnits en arbetsgivare att vända sig till.</pre><pre>Herr talman! Välfärdens grund är god ekonomi,\r\nvitala små gemenskaper och, självfallet,\r\nindividens eget ansvarstagande och förutseende.\r\nOffentliga ordningar har en viktig roll att spela,\r\nmen de kan inte generera de ekonomiska resurser\r\nsom är en förutsättning för dem.</pre><pre>Regeringen gör nu upp med storskalighetens\r\nvälfärdspolitik. Dess omfattning och\r\nkollektivistiska inriktning har länge skapat\r\nlikformighet och kostnader som växt -- oberoende\r\nav behovet av hjälp. Regeringens politik innebär\r\natt individerna och deras gemenskaper nu sätts i\r\ncentrum.</pre><pre>Vårt land behöver en välfärdspolitik som ger\r\nmedborgarna ökad frihet och förutsättningar att\r\nfatta beslut om och bestämma över den egna\r\nvardagen. Friheten att välja och ta ansvar skall bli\r\nviktigare än rätten att kräva att andra skall ta\r\nansvar.</pre><pre>Herr talman! Med det anförda ber jag att få yrka\r\nbifall till utskottets hemställan i samtliga moment.</pre><pre>Anf. 8  BO HOLMBERG (s) replik:</pre><pre>Herr talman! Det är av intresse att läsa vad de\r\nkritiska ekonomer skriver som försöker förklara\r\nvad som har hänt i Sverige, dvs. varför vi befinner\r\noss i den här allvarliga situationen.</pre><pre>Det första man säger är följande: 1989 borde man\r\nse att det var något som inte stod rätt till i våra\r\nbanker.</pre><pre>Nu, i efterhand, vet vi att bankledningarna inte\r\nklarade avregleringen. I stället lånade de ut\r\npengarna i en spekulationsekonomi som sedan\r\nledde till att nästan samtliga banker hamnat i\r\ndiket.</pre><pre>I det läget tillträdde regeringen Bildt 1991 med ett\r\nrent ideologiskt program. I det ideologiska\r\nprogrammet låg att ekonomin helt skulle vara i\r\nmarknadens tjänst.</pre><pre>När Sverige var i en djup lågkonjunktur drog man\r\nåt ordentligt i penningmängden, så att Sverige for\r\nin i en depression, säger nu de kritiska\r\nbedömarna. Vi hängde kvar vid ecun alldeles för\r\nlänge och fick också betala för det. Nu går banker,\r\nekonomi och näringsliv helt på fälgarna.</pre><pre>Vilken lärdom drar Sten Svensson egentligen av\r\ndetta? Är det inte på tiden att regeringen överger\r\nsin ideologiska syn och försöker se till\r\nverkligheten och göra insatser, så att efterfrågan\r\nkommer i gång igen?</pre><pre>Jag vänder mig så till Sten Svensson och Bo\r\nKönberg. Det gäller det växande gapet mellan de\r\nbra nationella välfärdsmål som regering och\r\nriksdag antar och möjligheterna att förverkliga\r\ndessa mål. Man driver ju en ekonomisk politik\r\ngentemot kommuner och landsting som gör att\r\ndessa inte har resurser att förverkliga de\r\nnationella målen.</pre><pre>Här är vi socialdemokrater oroliga. Jag undrar\r\nhur Sten Svensson och regeringen ser på den\r\nsituationen. Är det så att de fina välfärdsmål som\r\nriksdagen nu skall fatta beslut om inte kommer att\r\nkunna realiseras, eftersom man för en helt\r\norealistisk ekonomisk politik gentemot\r\nkommuner och landsting? Vad är då viktigast,\r\nSten Svensson, för oss som skall företräda\r\nsocialpolitiken? Är det välfärdspolitikens mål\r\neller är det att hålla fast vid helt felaktiga\r\nekonomiska bedömningar?</pre><pre>Anf. 9  STEN SVENSSON (m) replik:</pre><pre>Herr talman! Bo Holmberg inledde med att\r\nhänvisa till några ekonomer. Jag vill kvittera med\r\natt citera en professor i internationell ekonomi vid\r\nLunds universitet. Hans namn torde vara bekant.\r\nHan säger att det var på 80-talet som man spelade\r\nbort de möjligheter som vi hade haft tidigare.</pre><pre>Vidare säger han: ''Man drog på sig\r\nspenderbyxorna. Socialdemokraterna trodde att\r\nde klarat biffen. Nu var ekonomin åter stark, hög\r\ntid alltså för traditionell socialdemokratisk\r\npolitik.</pre><pre>Resultatet blev att riksdagsmajoriteten\r\n''reformerade' socialförsäkringarna.\r\nSjukförsäkringen gav 100-procentig ersättning\r\nutan kontroll. Arbetsskadeförsäkringen släpptes\r\niväg. Den offentliga sektorn expanderade på nytt.</pre><pre>I stället borde man ha dragit ner de offentliga\r\nutgifterna och minskat den offentliga\r\nsysselsättningen. Industrin och näringslivet\r\nropade efter arbetskraft. Det hade varit enkelt att\r\nflytta över från den offentliga sektorn till\r\nnäringslivet.''</pre><pre>Det är Bo Södersten, partivän till Bo Holmberg,\r\nsom säger detta. Han säger dessutom:\r\n''Grundproblemet för den svenska ekonomin är\r\nden allomfattande offentliga sektorn. Men det\r\nbegriper inte majoriteten politiker och väljare.\r\nSamtidigt är intresset lågt för grundläggande\r\nakademisk undervisning i ämnet offentlig\r\nekonomi. Däremot är efterfrågan på\r\ndesinformation enorm. Det är fullkomligt\r\nsanslöst hur mycket strunt som skrivs.''</pre><pre>Bo Södersten påpekar här att det förstörda\r\nsignalssystemet är det värsta som har hänt\r\nSverige. Nu behöver vi försöka förbättra\r\ngrundförutsättningarna. Det finns bara en lösning\r\npå Sveriges ekonomiska problem. Den är att\r\nsvenskt näringsliv kan tillhandhålla en ekonomisk\r\ntillväxt. Vi måste få ett mer företagsvänligt\r\nklimat.</pre><pre>Därför måste åtgärderna inriktas på sådana\r\nområden som är strategiska för att stimulera\r\narbetande, sparande och företagande. Sänkta\r\noffentliga utgifter och sänkta skatter är\r\nnödvändiga också för att få ner räntorna. En\r\nfortsatt avreglering och privatisering skall leda till\r\nökad konkurrens, mångfald och nytänkande.</pre><pre>Det är ju ändå näringslivet som skall bära upp och\r\nförsörja den offentliga verksamheten. Om\r\nnäringslivet inte klarar den uppgiften har vi\r\ningenting att fördela som politiker. Då har inte\r\nheller medborgarna något att leva av.</pre><pre>Anf. 10  BO HOLMBERG (s) replik:</pre><pre>Herr talman! Jag tror, Sten Svensson, att Sverige\r\nbefinner sig i en situation där vi som politiker får\r\nbörja att repetera litet grand av det vi läste när vi\r\nläste ettor eller tvåor i nationalekonomi. Vi måste\r\ninta ett litet mer kritiskt förhållningsätt till\r\nekonomerna än vad politikerna hittills har gjort.</pre><pre>Det är alldeles uppenbart att när ekonomerna gav\r\nden dåvarande regeringen på 80-talet rådet att\r\navreglera bankerna, trodde vi politiker att\r\nekonomer och banker var ansvarsfulla och tog sitt\r\nansvar för avregleringen. Nu när vi tittar i\r\nbackspegeln kan vi ju se att de inte bar upp detta\r\nansvar.</pre><pre>I Svenska Dagbladet den 11 april skriver Peter\r\nMalmqvist, som analyserar situationen, att han\r\ntycker att det är konstigt att man häcklar\r\npolitikerna för de problem som vi nu har.\r\nPolitikerna har gjort precis det affärsmännen\r\nville, säger han.</pre><pre>Han skriver vidare: ''Skatter har sänkts,\r\narbetsgivaravgifter har sänkts, semesterdagar har\r\nslopats, valutan faller fritt, lagen om\r\nanställningsskydd skall skrivas om -- kort sagt: allt\r\nhar gått affärsmännens väg.</pre><pre>Ändå är det Dig, bäste politiker, som\r\naffärsmännen pekar ut som ansvarig för\r\n''bananrepubliken Sveriges' förfall. Dra lärdom\r\nav det.''</pre><pre>Jag tror att vi politiker måste inta ett mer kritiskt\r\nförhållningssätt till den visdom som ett antal\r\nnationalekonomer har pläderat för. Man går i\r\ntakt, tänker i takt, får samma råd och vill icke dra\r\nlärdomar av detta. Assar Lindbeck säger i sin\r\nkommission att vi inte skall peka ut syndabockar.\r\nVi skall inte gå bakåt och analysera vad som\r\nhände. Nej, tacka för det. Han var ju med bland\r\ndem som tänkte i takt och åt fel håll.</pre><pre>När det gäller det ideologiska programmet börjar\r\nnu näringslivets folk säga att regeringen måste\r\ninta ett annat förhållningsätt. Nu måste även\r\nregeringen snart börja inse att man får lov att\r\nlägga om den ekonomiska politiken. Jag hoppas\r\natt den insikten snart skall komma hos\r\nregeringen.</pre><pre>Sedan återstår min fråga, Sten Svensson. Gör jag\r\noch Socialdemokraterna en helt felaktig analys\r\nnär vi är rädda för att de fina välfärdsmål som vi\r\nnu skall lägga fast inte kommer att kunna\r\nrealiseras, om man fortsätter med en ekonomisk\r\ngrimma på kommuner och landsting? Gör vi en\r\nfelbedömning där?</pre><pre>Anf. 11  STEN SVENSSON (m) replik:</pre><pre>Herr talman! Det gäller självfallet att inte göra\r\nom misstagen. Vi måste lära av historien. Vi skall\r\nframför allt inte göra om de misstag som gjordes\r\nefter devalveringarna 1981 och 1982. De\r\noffentliga utgifterna måste minskas. Det gäller\r\nockså den kommunala sektorn. Staten,\r\nlandstingen och kommunerna måste var för sig\r\nbidra till att få svensk ekonomi i balans.</pre><pre>Skatter som motverkar arbete, sparande och\r\nföretagande måste sänkas. Ett större utrymme\r\nmåste skapas för att industrin och näringslivet\r\nskall kunna växa. Förutsättningarna för\r\nnyföretagande och nya arbeten som följer därav\r\nmåste stå i centrum.</pre><pre>Därför är svaret på Bo Holmbergs fråga: Ni gör\r\ninte en korrekt analys. Ni beaktar inte de saker\r\nsom ni faktiskt var överens med regeringen om\r\nunder en kort tidsperiod. Då godtog ni motiven\r\nför krispaketen nr 1 och 2. Ni var även på god väg\r\natt godta krispaket nr 3, men då svek civilkuraget\r\nför Socialdemokraterna, eftersom ni stötte på\r\nkritik från de människor som hade fostrats i en\r\nannan anda ute i bygderna och som inte var\r\nberedda på denna omställning.</pre><pre>Därför har ni nu hemfallit åt en traditionell\r\noppositionsroll och vill dra er ur. Det märktes\r\ntydligt när man diskuterade de 7 miljarderna och\r\nkommunsektorn tidigare i dag.</pre><pre>Detta förs alltså i allt väsentligt en ekonomisk\r\npolitik i rak motsatsställning till den flykt från\r\nproblemen som präglade den politik som ledde\r\nSverige in i krisen.</pre><pre>Vad är det vi skall leva av? Den frågan ställde jag\r\ni min förra replik. Svaret är egentligen ganska\r\nenkelt. Det är det svenska näringslivet.\r\nProblemet, herr talman, är att det svenska\r\nnäringslivet inte räcker till för den uppgiften. Det\r\när för litet, och det går för dåligt. Företag slås ut\r\npå löpande band.</pre><pre>Jag vill påminna Bo Holmberg om att\r\nkonkurserna under 1992 var fyra gånger så många\r\nsom under det förra lågkonjunkturåret 1977.\r\nDessutom kännetecknas näringslivet av alltför låg\r\nlönsamhet.</pre><pre>Ni har inte gått till botten med analysen av dessa\r\nproblem. Därför har ni inte dragit de korrekta\r\nslutsatserna. Det är ett klart besked från oss på\r\nden fråga som Bo Holmberg har ställt.</pre><pre>Förste vice talmannen anmälde att Bo Holmberg\r\nanhållit att till protokollet få antecknat att han\r\ninte ägde rätt till ytterligare replik.</pre><pre>Anf. 12  ULLA ORRING (fp):</pre><pre>Herr talman! Som förtroendevalda och i möten\r\nmed människor ute i samhället konfronteras vi\r\nofta med olika livsöden. I vår egen omgivning ser\r\nvi hur många människor drabbas av svåra\r\npåfrestningar, och man ställer sig frågan: Hur\r\nmycket kan en enskild individ klara av?</pre><pre>Den offentliga debatten förs ofta i termer av ''att\r\nde och de problemen måste ni politiker klara av --\r\nlösa''. Det låter som om nästan alla problem i livet\r\ngår att lösa på politisk väg.</pre><pre>Så är det ju inte. De verkligt stora frågorna -- vad\r\nvi som individer skall använda våra liv till, hur vi\r\nskall möta det faktum att vi skall dö och kanske\r\nlida -- kan inte lösas, framför allt inte med några\r\npolitiska beslut. Många invänder kanske mot det\r\nhär resonemanget. Men tänk efter! Varje\r\nmänniska har värdighet, är någonting och har ett\r\nmål i sig själv. Samhället kan inte överta det\r\npersonliga ansvaret.</pre><pre>Däremot kan vi begära att den politiska\r\ninriktningen i riksdagen, i landsting och i\r\nkommuner skall vara att fatta beslut som så långt\r\nsom möjligt hjälper till att lindra människors\r\nlidanden när de drabbas av olyckor och att\r\nutjämna de påfrestningar och prövningar som\r\ninträffar under en människas livscykel.</pre><pre>Till hälso- och sjukvårdens grundläggande\r\nuppgifter hör ju att förebygga ohälsa och återfall i\r\nsjukdom, att behandla och bota, lindra och stödja\r\nmed hjälp av habilitering osv. och att ge\r\nomvårdnad och smärtlindring. Det här är frågor\r\nsom behandas i dagens betänkande.</pre><pre>I vårt land är alla människor genom hälso- och\r\nsjukvårdslagen tillförsäkrade en god vård på lika\r\nvillkor. Men varje individ är en personlighet med\r\nabsolut värdighet, med eget samvete och ansvar\r\nför sina handlingar. De politiska besluten får inte\r\nleda till översitteri och förmynderi. Individens\r\nfrihet måste respekteras.</pre><pre>Kort sagt: Etiska värderingar och humanism skall\r\nvara ledstjärnor i välfärdspolitiken. Målet är att\r\nskapa ett välfärdssamhälle som inte bara är starkt\r\nnog ekonomiskt för att klara tryggheten för alla,\r\nutan som också ger rejält utrymme för den\r\nenskilde att välja vård, barnomsorg och\r\nutbildning. Vi skall inte, och får inte, krypa undan\r\nvårt ansvar för våra medmänniskor, likaväl som vi\r\nsjälva ansvarar för våra egna handlingar.</pre><pre>Ingen kan förneka att det finns brister i\r\nvälfärdspolitiken som både kan och bör\r\ndiskuteras och åtgärdas. Det framgår av\r\nsocialutskottets betänkande att vi slår vakt om\r\ngrunderna för den generella välfärdspolitiken.</pre><pre>Regeringens politik -- som vi ställer oss bakom --\r\nsyftar till att förbättra det allmänna välståndet och\r\natt skapa förutsättningar för att utveckla och\r\nförbättra den offentliga sektorns insatser. Vi vet\r\natt det behövs speciella insatser för dem som är\r\nsärskilt utsatta.</pre><pre>De stora kostnaderna med\r\ntransfereringssystemen är ett bekymmer. Men\r\nsyftet med välfärdspolitiken är att öka människors\r\ntrygghet. Det är fråga om att omfördela resurser\r\nfrån de år då man förvärsarbetar och har\r\ninkomster till början och slutet av livet. Men det\r\när också fråga om att man under de yrkesaktiva\r\nåren skall kunna bibehålla sin standard vid\r\nexempelvis arbetslöshet och sjukdom. I debatten\r\nframförs ofta synpunkter om en enhetlig nivå för\r\nett grundskydd inom våra socialförsäkringar.\r\nOrsaken är att vi inte längre skulle ha råd med\r\nförsäkringar som ger inkomsttrygghet.</pre><pre>Från Folkpartiet liberalernas sida anser vi i stället\r\natt inkomstbortfallsprincipen skall ligga till grund\r\nför ersättning och trygghet vid dessa tillfällen.\r\nRegeringen har också aktivt bidragit till att\r\nbromsa kostnadsutvecklingen inom systemen.\r\nDärmed är också grunden lagd för en framtida\r\nutveckling av välfärdsstaten.</pre><pre>Herr talman! Valfriheten är en viktig\r\nförutsättning i välfärdspolitiken. Valfrihet\r\nförutsätter mångfald. Därför är det viktigt att det\r\nfinns alternativ att välja mellan. De kan ofta\r\nerbjudas inom den offentliga sektorn, där nu\r\nförändrade attityder verkligen kommer fram.\r\nMan har blivit mycket mer serviceorienterad.</pre><pre>Men det finns också behov av alternativ inom den\r\nenskilda sektorn. Sten Svensson har berört den\r\nfrågan i tidigare inlägg. I debatten, oftast från\r\nsocialdemokratiskt håll, framförs argument mot\r\natt ha alternativ. Man påtalar risken för en\r\nsegregering. Vi får välja bil, kläder och mat. Men\r\ndet blir ''konstigt'' om vi själva får välja t.ex.\r\nhusläkare. Vi anses på något sätt inte vara\r\nkapabla att klara av detta.</pre><pre>Vi i Folkpartiet liberalerna vänder oss mot detta\r\nsynsätt.</pre><pre>Jag vill starkt framhålla att verklig valfrihet kan\r\nåstadkommas endast om vi håller fast vid en\r\ngemensam och solidarisk finansiering. Priset för\r\nden service vi erhåller som enskilda brukare skall\r\nvara detsamma, oavsett om man föredrar\r\nkommunal eller enskild service. Plånboken skall\r\ninte styra, utan brukarens -- patientens -- behov\r\noch önskemål.</pre><pre>Men det stora hotet mot välfärdsstaten är inte\r\nbrukarnas valfrihet utan en stagnerande\r\nekonomi. Utgångspunkten är att vända\r\nutvecklingen. Men det kräver även\r\nstrukturförändringar och vissa\r\nutgiftsminskningar. Det är dessa åtgärder som\r\nmåste tillkomma. De är smärtsamma, men\r\nabsolut nödvändiga, om vi skall bevara\r\nvälfärdsstaten -- och inte minst kunna sörja för de\r\nsvaga i samhället. Tyvärr har ni socialdemokrater\r\nhittills inte haft modet att ställa upp på de\r\nnödvändiga besparingarna.</pre><pre>Det är onekligen en fantastisk uppgift att få\r\nutveckla välfärdsstaten. Men tyvärr saknar vi hos\r\ner modet, ansvaret, att motarbeta avarterna,\r\nstelbentheten och bristen på alternativ. När och\r\nhur kommer ni socialdemokrater att bidra till\r\nlångsiktiga lösningar? Det räcker inte med att\r\nenbart göra avbön mot det som har varit fel. Jag\r\ntänker på Birgitta Dahls uttalande i en\r\ntidningsartikel. Det krävs också aktiv handling.</pre><pre>Av bl.a. Lindbeckkommissionens rapport\r\nframgår det att Sverige genomgår den\r\nallvarligaste krisen sedan 1930-talet. Vi känner\r\nalla verkningarna av detta i samhället. Sättet att\r\nförsöka lösa denna kris kan komma att prägla\r\nSverige under årtionden framåt. Tre\r\ngrundprinciper framhålls som viktiga i rapporten:\r\nAktivt medborgarskap, pluralism och tydlig\r\nansvarsfördelning. Var finns Socialdemokraterna\r\ni detta sammanhang?</pre><pre>Från Folkpartiet liberalernas sida har vi under\r\nårtionden arbetat för att människor skall kunna få\r\nvård och omsorg när det behövs. Vi har krävt mer\r\nvaluta för skattepengarna -- eget rum,\r\nhundradagarsgaranti i sjukvården, rätt till egen\r\nhusläkare osv. Detta har genomförts, eller\r\ngenomförs nu, successivt. Det är några etappmål,\r\nmen vi går vidare. Handikappreformen med en\r\nlista på rättigheter visar vägen för att skapa ökad\r\ntrygghet och rättvisa för många glömda.</pre><pre>Men de kärva tider som vi nu upplever kräver --\r\nja, tvingar fram -- nedskärningar för att vi skall\r\nklara en generell välfärd. Människors krav och\r\nförväntningar ökar, men tillväxten av resurserna\r\nhåller inte jämna steg.</pre><pre>Knappheten på resurser gäller inte minst hälso-\r\noch sjukvården. Men det går att effektivisera\r\nvården. Det visar flera intressanta projekt, bl.a.\r\ninom thoraxkirurgin i Umeå.</pre><pre>Nya behandlingsmetoder tillkommer, och frågan\r\nom prioriteringar dyker allt som oftast upp. Den\r\nav regeringen tillsatta prioriteringsutredningen\r\nhar en viktig uppift att ge vägledning och underlag\r\nför en öppen debatt. Det är viktigt att framhålla,\r\nsom Läkarförbundet gör i sin rapport om\r\nprioriteringar, att faktorer som patientens ålder\r\neller levnadsvanor inte i något fall förs fram som\r\ngrund för prioriteringar, varken i positiv eller\r\nnegativ riktning. Allas rätt till en god hälso- och\r\nsjukvård är rättesnöret oavsett ålder, geografisk\r\nhemvist m.m. Jag tror att vi är politiskt eniga om\r\ndetta.</pre><pre>En vanlig dag kostar sjukvården i Sverige 330\r\nmiljoner kronor. Hälso- och sjukvården i Sverige\r\nsvarar för ca 9 % av bruttonationalprodukten,\r\ndvs. drygt 12 000 kr per invånare, exkl.\r\ntandvården. I USA avsätts 12 %, vilket är den\r\nhögsta procentandelen i världen. Ändå anser vi\r\natt sjukvården där inte fungerar på det sätt vi vill\r\natt den skall fungera i Sverige.</pre><pre>Vi vill fortsätta att slå vakt om vårt svenska\r\nsystem och att prioritera primärvård, psykiatri\r\noch äldrevård. Husläkarsystemet är bra, och det\r\nkommer ju upp på riksdagens bord om några\r\nveckor.</pre><pre>Den strukturella obalansen innebär självklart att\r\nutvecklingen av välfärdspolitiken måste ske under\r\ndelvis förändrade förutsättningar. Distans mellan\r\nbehov och resurser ställer andra krav.</pre><pre>Som framgår av utskottsbetänkandet, har\r\nregeringen satt i gång ett stort förändringsarbete,\r\näven innefattande besparingar, inom\r\nsocialpolitikens område.</pre><pre>Fr.o.m. januari i år blev det också möjligt att\r\nlokalt ute i landet påbörja försöksverksamhet\r\nmed finansiell samordning mellan hälso- och\r\nsjukvård och socialförsäkring. Syftet är ju att\r\nanvända pengarna på bästa sätt och att få fram\r\nkortare sjukskrivningsperioder.</pre><pre>I Robertsfors i Västerbotten har tolv personer\r\nbörjat arbeta på nytt efter att ha varit\r\nförtidspensionerade i åratal. Det är ett exempel\r\npå hur man jobbar med rehabilitering. Det går\r\nalltså att vända passiv sjukskrivning till aktivt\r\narbete, och det tycker vi är väldigt viktigt.</pre><pre>Förutom de två stora parlamentariska\r\nutredningarna inom hälso- och sjukvårdens\r\nområde lägger socialtjänstkommittén fram sitt\r\nbetänkande om hur man skall kunna förbättra\r\nden sociala omsorgen och ge de särskilt utsatta --\r\nde sämst ställda -- en stabil grund inom ramen för\r\nvälfärdspolitiken.</pre><pre>Handikapputredningens förslag om stöd till\r\nfunktionshindrade ligger inom kort på riksdagens\r\nbord för beslut. Psykiatriutredningens förslag\r\nkommer, en prostitutionsutredning tillsätts, en\r\növersyn av läkemedelsförsörjningen pågår, och\r\nför att utveckla en offensiv narkomanvård har\r\nbetydande statliga medel ställts till förfogande.</pre><pre>I betänkandet redovisas ett stort antal motioner\r\nsom behandlats av utskottet. Jag måste erkänna\r\natt jag känner stor respekt för det kunnande och\r\ndet engagemang som visas i motionerna. Det är\r\nomöjligt att här gå in i detalj på motionssvaren,\r\nmen onekligen leder motionerna till framflyttade\r\npositioner. Jag tänker särskilt på att kvinnors\r\nhälsa uppmärksammas mycket mer nu än\r\ntidigare. Där förväntar vi mycket från\r\nFolkhälsoinstitutet.</pre><pre>I ljuset av det stora reformarbete som pågår inom\r\nsocialpolitikens område ter det sig märkligt att\r\nSocialdemokraterna i sin reservation begär en\r\nsyneförrättning i välfärden. Det påminner mig om\r\nen husesyn som man gör när ett hus är\r\nfärdigbyggt, och jag vill fråga\r\nSocialdemokraterna: Är välfärden ett statiskt\r\nbegrepp? Blir välfärden färdigbyggd någon gång?\r\nÄr det inte ett ständigt förändringsarbete som\r\npågår? Menar ni att vi skall sätta punkt nu?</pre><pre>Ni säger vidare att den viktigaste förutsättningen\r\nför en framgångsrik välfärdspolitik är en stark\r\nekonomi. Men varför vill ni då inte ställa upp på\r\ndetta?</pre><pre>På en rad områden som jag tidigare har räknat\r\nupp pågår utvecklings- och förnyelsearbete.\r\nSocialstyrelsen har som huvuduppgift att på\r\nnationell nivå följa och analysera orsaker till\r\nohälsa. Dessutom finns ute i landet\r\nSocialstyrelsens regionala enheter, som följer\r\nhälsoarbetet och nu också kommer att utökas. Vi\r\nhar inrättat ett Folkhälsoinstitut med särskilda\r\nuppgifter att granska och följa utvecklingen inte\r\nminst inom alkohol- och narkotikapolitikens\r\nområde. Alkoholkommissionen kommer också\r\nsnart att lägga fram en rapport.\r\nSocialtjänstkommitténs uppdrag är att se över den\r\nenskildes rättigheter och lägga fram förslag.</pre><pre>Nej, det verkar långsökt att tala om behov av\r\nsyneförrättning! Staten anger de nationella\r\nmålen, utövar tillsyn och utvärderar. Landsting\r\noch kommuner måste själva svara för den\r\nkonkreta utformningen. Det kan inte beslutas\r\nfrån Stockholms horisont.</pre><pre>Herr talman! I reservation 5 tar\r\nSocialdemokraterna upp frågan om de nationella\r\nmålen inom hälso- och sjukvården uppfylls. Jag\r\ntycker att jag tidigare har redogjort för det arbete\r\nsom pågår. I Sverige har det rått stor enighet om\r\n''vård på lika villkor''. Det synsättet har inte\r\nförändrats, och några nya direktiv till\r\nsjukvårdsutredningen behövs inte.</pre><pre>Jag gläder mig åt att Socialdemokraterna tar upp\r\nfrågan om primärvården och att de uppfattar den\r\nsom en viktig del av hälso- och sjukvården. Men\r\nSocialdemokraterna ställer inte upp på\r\nhusläkarsystemet utan vill fortsätta med\r\noffentliga monopol inom hälsooch sjukvården.</pre><pre>Jag yrkar därför avslag på reservation 5. Jag yrkar\r\nockså avslag på Ny demokratis motioner och\r\nreservationer, som i och för sig är intressanta men\r\nsom ju redan är under beredning i olika\r\nutredningar.</pre><pre>Till sist, herr talman, måste jag bemöta\r\nSocialdemokraternas mycket märkliga\r\nmotivreservation i fråga om engångsstöd till LP-\r\nstiftelsen. Det är tydligt att det finns ett politiskt\r\nmotstånd mot verksamheten, trots vetskap om de\r\nstorverk som stiftelsen uträttar bland utslagna och\r\nderas familjer. LP-stiftelsen bedriver ett\r\nomfattande arbete för socialt utslagna på nära 50\r\nplatser i landet och driver ett tiotal vårdhem och\r\ntre stora familjeanläggningar. Nu brottas man\r\nmed stora ekonomiska problem.</pre><pre>Över en kvarts miljard har samlats in under årens\r\nlopp som frivilliga gåvor. Det ger en bild av det\r\nenastående engagemang och den offervilja som\r\npräglat stiftelsen och dess vänner. Nog vore det\r\nväl märkligt, om inte riksdagen kunde ställa upp\r\nför stiftelsens möjligheter att fortsätta sina viktiga\r\nrehabiliteringsinsatser.</pre><pre>Majoritetsskrivningen går ut på att\r\nSocialstyrelsen får pröva frågan om fördelning av\r\nmedel anvisade för bidrag till organisationer som\r\nbedriver rehabiliteringsarbete, varken mer eller\r\nmindre! Men detta vill inte Socialdemokraterna\r\nställa upp på.</pre><pre>I övrigt yrkar jag bifall till utskottets hemställan\r\noch avslag på samtliga reservationer.</pre><pre>Anf. 13  BO HOLMBERG (s) replik:</pre><pre>Herr talman! Jag kan konstatera att regeringen\r\noch oppositionen har helt olika förklaringar till\r\nden ekonomiska krisen. Vi kommer väl inte\r\nlängre på den punkten, antar jag. Det betyder att\r\ndet inte är meningsfullt av Ulla Orring och andra\r\natt tro att Socialdemokraterna skall sticka in\r\nhuvudet i en ekonomisk politik som bär åt helt fel\r\nhåll.</pre><pre>När man nu träffar företagare, säger de: Ser ni\r\ninte att näringslivet är nästan helt utslaget och att\r\nvi har ett bankväsen som inte kan förse ens friska\r\nprojekt med pengar? Och så är det. Den\r\nräntepolitik som förs är helt felaktig, när Sverige\r\när på väg ner i en depression.</pre><pre>Jag sitter i Länsstyrelsen hemma i Västernorrland\r\noch ser att vi med hjälp av bidrag från\r\nregionalpolitiska medel får gå in och ge pengar till\r\nfriska investeringar, eftersom bankerna kräver\r\nsådana realräntor och sådana säkerheter att\r\nföretagen inte kan skaffa pengar den vägen. Inser\r\ninte Ulla Orring och regeringen den mycket\r\nmycket allvarliga situation som Sverige befinner\r\nsig i?</pre><pre>Det görs allvarliga felbedömningar i bankerna\r\noch i den ekonomiska politiken, och sedan begär\r\nman att Socialdemokratin skall ställa upp på\r\ndetta. Det är ju fullständigt omöjligt.</pre><pre>Jag citerade på förmiddagen vice VD i\r\nVerkstadsföreningen. Han känner precis den\r\nallvarliga oro som jag ger uttryck för -- en\r\nnäringslivets man som står ute i verkligheten och\r\nkänner problemen in på bara kroppen. Han sade\r\nockså så här i artikeln i Svenska Dagbladet:\r\n''Tyvärr är skattelättnader overksamma i ett läge\r\ndär det inte finns några vinster att beskatta.\r\nSanningens minut närmar sig för statsledningen.''\r\nJag instämmer i detta.</pre><pre>Det är därför vi är så oroliga för att man för fel\r\nekonomisk politik, så att man inte får pengar till\r\nden generella välfärdspolitiken, som alla tydligen\r\när överens om, i varje fall i ord.</pre><pre>Ulla Orring talar om valfrihet och\r\nhusläkarpropositionen. Ja, man behöver\r\nanstränga sig mindre rent intellektuellt för att\r\nvälja, om husläkarpropositionen går igenom. I\r\ndag måste man ju anstränga sig att välja\r\nvårdcentral, läkare och sjukhus, men i\r\nfortsättningen kommer det ett papper där man\r\nblir tilldelad en läkare. Inte är det någon särskild\r\nspänst i den typen av valfrihet, Ulla Orring!</pre><pre>Regering och opposition är överens om den\r\ngenerella välfärdspolitiken och de nationella\r\nmålen, men vi anser att fortsätter man att sätta\r\nekonomisk grimma på kommunerna så kan de\r\ninte realisera de fina målen. Jag frågade förut\r\nSten Svensson om han delar den bedömningen\r\noch den oro som vi känner. Jag fick inget svar, och\r\njag ställer då samma fråga till Ulla Orring.</pre><pre>Anf. 14  ULLA ORRING (fp) replik:</pre><pre>Herr talman! Bo Holmberg har alldeles rätt i att\r\nvälfärdspolitiken intimt hänger samman med den\r\nekonomiska politiken. Utan ekonomisk tillväxt\r\nfår vi stora svårigheter att bevara\r\nvälfärdspolitiken. Det är ju det vi upplever.</pre><pre>Jag tycker att det är väldigt sorgligt att\r\nSocialdemokraterna inte kan ställa upp på den\r\nomstrukturering som vi är tvungna att göra för att\r\nbevara och trygga välfärden för dem som har det\r\nsämst ställt.</pre><pre>Jag har ett exempel då det gäller\r\narbetsskadeförsäkringarna. Jag tillhör\r\nRiksdagens revisorer. Vi granskade\r\nförhållandena i försäkringssystemet, och vi såg att\r\nhela systemet brakade i väg käpprätt åt fel håll.\r\nPengarna tog ju slut! Det visste\r\nSocialdemokraterna också om, men man hade\r\ninte modet eller kraften att förändra detta system.</pre><pre>Jag har här en tidskrift där Birgitta Dahl har gjort\r\nett uttalande. Hon fick av journalisten frågan\r\nvarför Socialdemokraterna inte gjorde någonting\r\ndå man såg att arbetsskadeförsäkringen drog i väg\r\nåt fel håll. Birgitta Dahl svarade att man inte\r\nkunde med tanke på facket.</pre><pre>Så var det då, och så har det varit tidigare. När\r\nden borgerliga regeringen nu försöker förändra\r\nsystemen så att pengarna räcker till för dem som\r\nverkligen behöver dem vill inte\r\nSocialdemokraterna ställa upp. Jag tycker att det\r\när väldigt synd. Det som pågår är tragiskt för hela\r\ndet svenska samhället.</pre><pre>Bo Holmberg tar upp frågan om husläkare. Det\r\när inte alls så att man kommer att bli tilldelad en\r\nläkare. Nu kan man för första gången tvärtom fritt\r\nfå välja läkare -- den läkare som man har\r\nförtroende för. På det sättet får vi en effektivare\r\nhälso- och sjukvård.</pre><pre>Anf. 15  BO HOLMBERG (s) replik:</pre><pre>Herr talman! Vid krisuppgörelserna var\r\nregeringen och oppositionen överens om att\r\nfortsätta att rätta till felen i\r\nsocialförsäkringssystemen. Jag sitter inte längre i\r\nsocialförsäkringsutskottet, men såvitt jag kan\r\nminnas finns det beslut om att man skall se till att\r\ntransfereringssystemen skall gå ihop. Jag vet inte\r\nom jag har missuppfattat situationen på den\r\npunkten, men om det är så skulle ju situationen\r\nvara löst.</pre><pre>Min fråga till Ulla Orring gäller vad det nu är för\r\njättestora omstruktureringar som skall göras. Kan\r\nUlla Orring förtydliga ordet omstrukturering så\r\natt jag vet vad det är vi talar om? Om vi är överens\r\nom att rätta till socialförsäkringssystemen så att\r\nde går ihop och att hålla fast vid\r\ninkomstbortfallsprincipen måste vi väl ha löst den\r\nproblematiken.</pre><pre>I socialutskottet talar vi om konsumtionen, dvs.\r\ndet som konsumeras i sjukvård och i barnomsorg\r\noch annat. Vad är det för omstruktureringar som\r\nskall göras där, Ulla Orring?</pre><pre>Om jag inte helt har missuppfattat\r\nhusläkarpropositionen så finns det ett förslag om\r\nobligatorisk listning där. Man skall bygga upp ett\r\nverk för listning och ett jättestort datasystem för\r\natt hålla reda på folk. Om man inte vill vara med\r\nfår man, om jag inte har missuppfattat det, lov att\r\nta sig tid att gå till verket och säga att man inte vill\r\nha den anvisade läkaren. I dag, Ulla Orring, kan\r\njag gå till vilken doktor jag vill: privat eller\r\noffentlig. Har jag missuppfattat husläkarförslaget\r\npå den punkten?</pre><pre>Vi socialdemokrater är öppna för att höra på vad\r\ndet är som behöver utvecklas ytterligare om vi på\r\ndet sättet kan diskutera fram gemensamma\r\nlösningar för generell välfärd. Men då måste Ulla\r\nOrring använda andra ord än omstrukturering.\r\nFörlåt, men jag begriper inte vad ordet betyder\r\nkonkret.</pre><pre>Anf. 16  ULLA ORRING (fp) replik:</pre><pre>Herr talman! Om förändringen av\r\narbetsskadeförsäkringen och utbetalningen av\r\nmedel från fonden hade skett då\r\nmissförhållandena kom i dagen, dvs. då\r\nRiksdagens revisorer lade fram sitt förslag och det\r\nfortfarande var en socialdemokratisk regering,\r\nhade vi sluppit detta växande underskott. Men\r\ndet tog Socialdemokraterna inte hänsyn till. Nu\r\ngenomförs förändringarna, som Bo Holmberg\r\nsäger, men det är så dags det!</pre><pre>När det gäller den ekonomiska politiken\r\npåpekade Folkpartiet i en ekonomisk-politisk\r\nmotion till riksdagen från 1989 det stora allvaret i\r\ndet finansiella läget. Men det hände ingenting. Vi\r\nfortsatte att stampa på i samma spår. Nu försöker\r\nregeringen att lägga om den ekonomiska politiken\r\nså att pengarna skall räcka till den välfärd som vi\r\ntycker att svenska folket är berättigat till. Man\r\nförsöker undvika att köra systemen i botten så att\r\ndet blir kris och kortsiktiga lösningar. Regeringen\r\nförsöker få fram långsiktiga lösningar, och det är\r\nväldigt viktigt. Där har Socialdemokraterna satt\r\nsig på bakhasorna.</pre><pre>I 17 distrikt i landet är man redan på gång med\r\nhusläkarsystemet. Jag har väldigt svårt att förstå\r\nvilka problemen skulle vara med den passiva\r\nlistningen. Nu kan man ju själv få välja läkare.\r\nVill Bo Holmberg missunna svenska folket att\r\ngöra detta? Skall vi fortfarande hålla fast vid det\r\nmonopolsystem som landstingen har utgjort? Jag\r\ntycker att det är dags att förändra dessa system,\r\noch det är det vi vill göra nu. Det skall göras med\r\nen hyfsad ekonomi, så att våra sociala\r\nvälfärdssystem kan behållas. Det är mycket\r\nväsentligt. Socialdemokraterna missar verkligen\r\ntåget om de inte inser det.</pre><pre>Anf. 17  LEIF BERGDAHL (nyd) replik:</pre><pre>Herr talman! Jag skulle vilja ta upp en fråga som\r\nUlla Orring berör i dag, nämligen\r\nåldersdiskriminering. Det här är en oerhört viktig\r\nfråga, och jag stödjer Ulla Orring till 100 % just i\r\ndenna fråga. Vi skall se till så att gamla patienter\r\nfår samma sjukvård som yngre. Det som pågår\r\noch har pågått i Sverige är ruskigt. Man anser att\r\npatienter inte kan behandlas om de är 70, 75 eller\r\n80 år.</pre><pre>Jag kan tala om mitt område -- hjärtkirurgin. Jag\r\nvar i USA 1980--1981. Där besökte jag\r\ntillsammans med min chef nästa dags patienter.\r\nJag såg en patient som var ungefär 80 år och som\r\nskulle kranskärlsopereras. Jag sade: ''Oj då, vad\r\ngamla patienter ni opererar!'' Läkaren svarade:\r\n''Ja, det går ganska bra. Visst har de äldre litet\r\nmer komplikationer, men 90--95 % av dem klarar\r\nsig. Vi har en grundlag i USA som innebär att jag\r\nblir mycket illa ansatt i domstol, om jag inte\r\nopererar en patient på grund av dennes ålder. Jag\r\nkommer att ha svårt att klara mig undan ett\r\nsträngt straff. Har inte ni i Sverige, som är så långt\r\nkomna, lagar mot åldersdiskriminering?'' Jag\r\nsade att vi har lagar mot köns- och\r\nrasdiskriminiering, men tyvärr inte mot\r\nåldersdiskriminering.</pre><pre>Det är en stor brist i vår lagstiftning. Man\r\navfärdar alltså patienter. Man skickar dem till en\r\nsäker död när man säger att de är för gamla för att\r\nbli opererade när de är 75 eller 80 år. Jag tycker\r\natt Ulla Orring skulle ta initiativ till att\r\nlagstiftningsvägen förhindra\r\nåldersdiskriminering. Kan Folkpartiet medverka\r\ntill det?</pre><pre>Anf. 18  ULLA ORRING (fp) replik:</pre><pre>Herr talman! Det är bra att fler än jag har\r\nreagerat just mot detta sätt att negligera de äldres\r\nbehov av hälso- och sjukvård och sätta dem längst\r\nned på prioriteringslistan. Det finns olika\r\nexempel på det.</pre><pre>Det finns också exempel på motsatsen. Jag har en\r\ngod vän som är 82 år och i går opererades på\r\nRegionsjukhuset i Umeå med hjärt- och\r\nkärlkirurgi. Man kan inte skära alla över en kam.</pre><pre>Det är i första hand den tillsatta utredningen som\r\nskall lösa frågan om prioriteringar. Jag kommer\r\natt verka för att det inte skall uppstå segregering\r\noch för att de äldre inte skall motas bort från\r\noperationsköerna.</pre><pre>Anf. 19  LEIF BERGDAHL (nyd) replik:</pre><pre>Herr talman! Det var roligt att höra detta. Jag vill\r\nbara komplettera med att nämna att efter det att\r\njag och en kollege hade varit i USA år 1981\r\ntvingade vi igenom att även äldre patienter skulle\r\nopereras. Den äldste som jag har opererat var 86\r\når gammal, och vi har opererat patienter i upp till\r\n90 års ålder. Den ort där man i övrigt går högst\r\nupp i åldrarna är Stockholm, där 82 år inte är\r\nnågon ovanlig ålder på en operationspatient.</pre><pre>De gamla patienterna behöver denna högt\r\navancerade sjukvård, och jag hoppas att vi\r\nlagstiftningsvägen kan göra något åt nuvarande\r\nförhållanden. Jag vet att Torkel Åberg i Umeå har\r\nen mycket fin hjärtkirurgisk verksamhet, men på\r\nandra ställen har man tyvärr lägre åldersgränser.\r\nSäkerligen är det likadant inom allmänkirurgin\r\noch kanske även inom neurokirurgin.</pre><pre>Jag menar att vi i lag borde föreskriva att man inte\r\nfår åldersdiskriminera någon. Jag hoppas att\r\nFolkpartiet och även andra partier medverkar till\r\ndet.</pre><pre>Anf. 20  ROSA ÖSTH (c):</pre><pre>Herr talman! Det är när konjunkturen är låg, när\r\narbetslösheten ökar och samhällsekonomin\r\npressas som vår vilja och förmåga att fördela\r\nknappa resurser prövas. Det är då som\r\nsocialpolitikerna på alla nivåer har att föra den\r\ntuffaste kampen med dem som svarar för\r\nfinanserna. Det är då som det gäller att värna om\r\ndem som bäst behöver samhällets stöd.</pre><pre>Det är också då som det måste fattas beslut om\r\nbesparingar, som vanligtvis inte är populära. Det\r\när då som det är så frestande för oppositionen att\r\nkritisera och försöka ge sken av att man förfogar\r\növer egna omätliga resurser.</pre><pre>Jag tycker att det hedrar Bo Holmberg att han i\r\nsitt inlägg höll sig på en betydligt sakligare nivå än\r\nvad som förekommer i många andra\r\nsammanhang, men ändå kunde han naturligtvis\r\ninte avhålla sig från att, bildligt talat, vifta med\r\nmiljardlapparna till kommunerna, utan att tala\r\nom var någonstans de finns att hämta. Det var en\r\nstor brist i sammanhanget.</pre><pre>Däremot har jag mycket lätt att instämma i det\r\nsom han sade i sin inledning om att arbete åt alla\r\nmåste vara det helt grundläggande. Det har alltid\r\nvarit vägledande för oss i Centerpartiet och\r\nkommer att förbli det. Det är en princip som ur\r\nvår synpunkt aldrig behöver ifrågasättas.</pre><pre>I regeringens budgetproposition sägs att ett\r\nväxande gap mellan behov och resurser ställer\r\nkrav på effektivisering och prioritering av\r\nverksamhet, bl.a. genom rationaliseringar och\r\nökade inslag av konkurrens. Det här är inte en\r\nformulering som är typisk för en borgerlig\r\nregering, om nu någon trodde det. Nästan exakt\r\nsamma ordalydelse återfinns i Kjell-Olof Feldts\r\nsenare budgetförslag.</pre><pre>Insikten fanns alltså redan på hans tid, i varje fall\r\ninom delar av det socialdemokratiska partiet, att\r\nman måste knappa in på resurstillflödet och att\r\nman måste få till stånd ett nytänkande inom\r\noffentlig verksamhet.</pre><pre>Beträffande nytänkande kan konstateras att\r\ngenomslaget kommit först under de allra senaste\r\nåren. Säkerligen är det delvis en följd av de\r\nökande inslag av konkurrens som nu finns. Det\r\nhar varit rätt och nödvändigt att bryta sig loss från\r\nden tidigare trögheten, från ensidigheten och\r\ndetaljstyrningen, som inte gjorde någon\r\nmänniska glad. Därmed har jag inte sagt att jag\r\neller centerpartister i allmänhet förordar den\r\nandra ytterligheten, där man i tron på\r\nförändringens förträfflighet vill privatisera allt.</pre><pre>I Centern vill vi se mångfald och valfrihet komma\r\ntill uttryck i en blandning av offentligt driven och\r\nprivat verksamhet.</pre><pre>I regeringens proposition heter det att ambitionen\r\när att förbättra den sociala omsorgen genom\r\nvalfrihet i välfärdspolitiken och genom särskilda\r\ninsatser för de sämst ställda. De sämst ställda är\r\nett begrepp som vi ofta använder, och det handlar\r\nhär om en lovvärd ambition. Nu är de sämst\r\nställda inte alltid en klart definierbar grupp. De\r\nkan tvärtom återfinnas inom många grupper. Ett\r\nsyfte med socialpolitiken och förresten också med\r\npolitiken på andra områden måste vara att\r\nförhindra att allt fler kommer in i denna kategori.</pre><pre>Det är bl.a. mot den bakgrunden som vi i\r\nCenterpartiet länge har hävdat\r\ngrundtrygghetsprincipen. När jag har sett hur den\r\nekonomiska krisen hotar att öka klyftorna mellan\r\nolika grupper och olika individer har jag stärkts i\r\nmin uppfattning att detta är en riktig modell. Nu\r\nhandlar ju detta framför allt om\r\nsocialförsäkringssystemen, som vi inte\r\nhandlägger i vårt utskott, och jag tänker därför\r\ninte närmare gå in på det.</pre><pre>Men grundtrygghet kan också användas i vidare\r\nmening i olika sammanhang. För\r\nsmåbarnsföräldrarna kan det vara en del av\r\ngrundtryggheten att veta att man kan få sin\r\nbarnomsorg ordnad på det sätt som gagnar\r\nbarnen och den övriga familjen. För en del\r\nbetyder det att man vill ha möjlighet att minska\r\nsitt förvärvsarbete för att få mer tid för egen\r\nbarnomsorg. De frågorna kommer Anna\r\nCorshammar-Bojerud senare att närmare beröra.</pre><pre>Grundtrygghet kan också vara alla människors\r\nabsoluta rätt till nödvändig sjukvård var man än\r\nbor, om man är ung eller gammal, fattig eller rik.\r\nOm man frågar människor vad de absolut inte vill\r\nge avkall på och som de t.o.m. kan försvara en\r\nskattehöjning för, får man svaret att det just är\r\ntillgången till en bra och säker sjukvård.</pre><pre>Också inom sjukvården har det skett stora\r\nförändringar. Efter många år av satsningar på i\r\nförsta hand lasarettsanknuten vård har det nu på\r\nmånga håll utvecklats en primärvårdsorganisation\r\nsom svarar för basen i befolkningens\r\nsjukvårdsbehov.</pre><pre>Men ännu större förändringar kan förväntas.\r\nFörst kommer husläkarsystemet, som vi\r\nåterkommer till senare i vår, och så småningom\r\nfår vi se resultaten av de två stora utredningar som\r\npågår; en om sjukvårdens organisation och\r\nfinansiering och en om sjukvårdens roll och\r\nansvar i välfärdspolitiken och om prioriteringar i\r\nvården. Värd att nämna är naturligtvis också\r\npsykiatriutredningen, som kommer att betyda\r\nmycket beträffande omfördelningar, nya\r\ngränsdragningar osv.</pre><pre>I Centern anser vi det oerhört viktigt att alla\r\nförändringar sker med hänsyn tagen till de olika\r\nförutsättningar som finns på olika platser, inte sett\r\ni ett snävt Stockholmsperspektiv.</pre><pre>Jag tror att totalöversynen av sjukvården genom\r\nde utredningar som jag har nämnt var ett riktigt\r\ngrepp. Det var riktigt för att man skall få ett\r\nnödvändigt helhetsperspektiv. Det är ju inget\r\ntvivel om att hälso- och sjukvården står inför stora\r\nutmaningar.</pre><pre>Den medicinska utvecklingen skapar inte bara\r\nnya behandlingsmöjligheter utan också problem\r\nvad gäller att tillgodose alla ökade förväntningar.\r\nVi får ett ökat antal äldre personer i landet, vilka\r\nvi ju vet tar den allra största andelen av\r\nsjukvården i anspråk. Så har det varit, och det\r\nligger i sakens natur att det så måste förbli, om vi\r\nockså i framtiden vill ta ett anständigt ansvar för\r\nvåra äldre. Det här är dock något som förtjänar\r\nsärskild uppmärksamhet.</pre><pre>För ett par dagar sedan rapporterades i\r\nnyhetsutsändningarna att operationsköerna\r\nminskat som en följd av Ädelreformen. Redan\r\nsamma dag kom, inte oväntat, repliker på detta,\r\ndär det pekades på att många av de äldre som fått\r\nlämna plats åt akutpatienterna fått göra det\r\nalldeles för tidigt och till en tillvaro med sämre\r\nvård och omsorg. Jag vet att detta förekommer,\r\nmen däremot inte hur pass vanligt det är. Jag\r\nutgår dock från att Socialstyrelsen prioriterar den\r\nuppföljningsuppgift som man har i det här\r\nsammanhanget liksom naturligtvis från att\r\nregeringen är observant på signalerna.</pre><pre>Det har genom åren gjorts misstag upprepade\r\ngånger i ivern att genomföra förändringar. Det är\r\ninte alltid man övertygat sig om att man inte\r\nkastat ut barnet med badvattnet. Vi har sett\r\nproblemen när omsorgslagen infördes; avsikten\r\nvar god, man ville ge gruppen ett bättre boende,\r\nmen huvudmännen hade inte de praktiska\r\nförutsättningarna att helt ta över de nya\r\nuppgifterna och det nya ansvaret.</pre><pre></pre><pre>Inom psykiatrin har sjukvårdsplatserna avvecklats i\r\nhög takt, trots att det inte alls funnits någon garanti\r\nför att patienterna på ett försvarbart sätt kan bli\r\nomhändertagna i den nya miljön.</pre><pre>Det här har många av oss känt till länge, och jag\r\nhar själv tagit upp det i olika motioner. Nu är det\r\nofficiellt konstaterat genom Psykiatriutredningen,\r\noch det är bra.</pre><pre>Det kan finnas anledning att redan nu varna för att\r\nen ytterligare överflyttning av uppgifter och ansvar\r\ninom det psykiatriska området -- som dessutom är\r\nlagfäst -- inte sker på så sätt att en period uppstår\r\nunder vilken de enskilda far illa. Redan nu är jag\r\nberedd att säga att det måste vara en medicinsk\r\nbedömning som avgör vårdtiden på sjukhus, inte en\r\nfixerad tidsgräns.</pre><pre>Herr talman! Jag skulle vilja beröra en annan fråga,\r\ntrots att det i den frågan tycks finnas en\r\nsamstämmighet hos de politiska partierna och trots\r\natt vi i betänkandet inte har någon reservation. Det\r\ngäller inställningen till den övergripande\r\nnarkotikapolitiken. I propositionen sägs det att det\r\nyttersta målet för narkotikapolitiken är att skapa\r\nett samhälle fritt från narkotika. Syftet med den\r\nsvenska narkotikapolitiken är att på alla nivåer och\r\nområden markera ett avståndstagande från\r\nnarkotika. Jag vill gärna ha sagt att det är\r\nutomordentligt glädjande att vi är eniga i den här\r\nfrågan. Denna enighet gör att vi möts med respekt\r\ni andra länder för vår inställning och politik. Det\r\nhar vi i utskottet fått erfara vid våra\r\nutlandskontakter.</pre><pre>Det kan tydligen inte sägas tillräckligt ofta och\r\ntillräckligt tydligt att vi har den här entydiga\r\nuppfattningen i Sveriges riksdag. Det har jag\r\nförstått av oroliga samtal, av motioner till vår egen\r\npartistämma i sommar, och av brev som jag har fått.\r\nMan fruktar att opinionen håller på att svänga mot\r\nen betydligt mer liberal inställning till narkotika.\r\nDen här oron har uppstått på grund av att en del\r\ndebattörer, som har fått stort massmedialt\r\nutrymme, uttryckt att en del preparat, s.k. lättare\r\nsådana, inte alls är farliga. Det har ibland t.o.m.\r\npåståtts att all narkotika bör legaliseras. Det är\r\noerhört viktigt att vi alla med kraft avfärdar dessa\r\nmörkermän och deras försåtliga teorier.</pre><pre>Den enighet som vi har i den här frågan har också\r\nlett fram till en prioritering av satsningar på detta\r\nvårdområde. Det har bl.a. kommit till uttryck i att\r\nvi gjort undantag när det gäller det allmänna\r\nstatsbidraget till kommunerna med att i det här\r\nfallet bibehålla öronmärkningen.</pre><pre>Det sägs också i propositionen att det är viktigt att\r\ndet också fortsättningsvis ställs betydliga statliga\r\nmedel till förfogande för att kunna utveckla en\r\noffensiv narkomanvård i kommunerna. Syftet är ju\r\natt minska behovet av den tunga vård som skall\r\növerföras till statligt huvudmannaskap.</pre><pre>Herr talman! Jag ber att få yrka bifall till utskottets\r\nhemställan.</pre><pre>Anf. 21  BO HOLMBERG (s) replik:</pre><pre>Herr talman! Jag instämmer i det mesta som Rosa\r\nÖsth sade och vill uppvakta Rosa Östh med ett par\r\nkommentarer i en kort replik.</pre><pre>En central målsättning i den ekonomiska politiken\r\ni Sverige har varit att längst upp på dagordningen\r\nha punkten full sysselsättning. Rosa Östh säger att\r\ndet även för Centern är ett viktigt krav. Vi kan nu\r\nse vådan för hela samhällsekonomin. Vi kan också\r\nse hur de enskilda far väldigt illa av att inte ha jobb.</pre><pre>Jag har inte blivit riktigt klok på regeringens\r\nekonomiska politik på den här punkten. Rosa Östh\r\nkan kanske hjälpa mig att reda ut begreppen.\r\nJonung, som är rådgivare åt Bildt, har vid ett flertal\r\ntillfällen sagt att man måste sätta\r\ninflationsbekämpningen före den fulla\r\nsysselsättningen -- värna vissa ekonomiska\r\nintressen före. Jag vet inte vad som på den här\r\npunkten gäller i dag.</pre><pre>Det är emellertid uppenbart att\r\nLindbeckkommissionen gjort bedömningen att det\r\ni dag allra viktigaste och svåraste problem som man\r\nmåste lösa är problemet med den höga\r\narbetslösheten. Regeringen har försökt föra en\r\nekonomisk politik, som tyvärr har ''gått i väggen''.\r\nJu förr en omprövning sker desto bättre är det --\r\näven för oss som arbetar med de här sociala\r\nfrågorna.</pre><pre>Rosa Östh argumenterar för grundtrygghet. Jag vet\r\natt Bo Könberg och Bengt Westerberg är mycket\r\nduktigare än jag på att utveckla argument för\r\ninkomstbortfallsprincipen, därför överlåter jag den\r\ndebatten till Bo Könberg.</pre><pre>Till sist vill jag tala något om vad som händer till\r\nföljd av reformer, exempelvis ÄDEL-reformen.\r\nJag tror att vi måste försöka att pressa på när det\r\ngäller förvaltning i Sverige; detta för att kunna få\r\nfram mått och få i gång mätningar. Vi kan då\r\nfortlöpande få en överblick och veta hur tillståndet\r\när.</pre><pre>När regeringen ville veta vad som händer med\r\nkvaliteten när det gäller barnen var regeringen\r\ntvungen att vända sig till Socialstyrelsen. Särskild\r\nmetodik för att kunna mäta detta fick sättas upp.\r\nDet var svårt att veta vad som var norm -- för att\r\nveta om något har blivit bättre eller sämre måste\r\nman ju ha en norm att gå efter. Detta saknas på en\r\nrad områden.</pre><pre>Det är ett av skälen att vi socialdemokrater känner\r\noro över att de nationella målen inte kan\r\nförverkligas. Det var också därför som vi ville ha en\r\nparlamentarisk beredning, där vi kan diskutera\r\ndetta. Det skulle också sätta litet mer press på\r\nförvaltningen när det gäller att få fram mått på\r\nkvalitet och annat. Det här arbetet skall rulla på i\r\nkommuner och hos andra vårdgivare för\r\nklargörande.</pre><pre>Skulle Rosa Östh kunna tänka sig att bidra till ett\r\npåskyndande av utvecklingen när det gäller bättre\r\nmått på välfärden?</pre><pre>Anf. 22  ROSA ÖSTH (c) replik:</pre><pre>Herr talman! Vad som har sagts av Jonung eller\r\nandra är av mindre intresse än de handlingar som\r\nsker från regeringens sida. Det är bevisligen så, att\r\ningen regering tidigare har satsat så mycket på att\r\nhålla arbetslösheten nere som denna regering. Det\r\nmåste väl ändå i sammanhanget vara avgörande.</pre><pre>Kvalitetsmått har vi väl alla intresse av att finna.\r\nMan är redan i gång med arbetet att söka finna\r\nmetoder. Jag tror inte alls att det finns någon\r\nmotsättning i den frågan. Naturligtvis har även vi\r\nintresse av kunna mäta kvalitet. Jag föreställer mig\r\natt många svar på dessa frågor kan komma fram i\r\nsamband med utredningarna. Jag vet också att\r\nSocialstyrelsen arbetar med detta. Bo Könberg kan\r\nsäkerligen berätta mer om det som försiggår på den\r\nhär punkten.</pre><pre>Men min väsentliga fråga som jag ställde direkt till\r\nBo Holmberg fick jag inget svar på. Den gällde\r\nvarifrån de ca 7 miljarder som kommunerna lovas\r\nskall tas. Det här tenderar att bli en följetong, vars\r\ndrama vi inte vet när vi får se upplösningen på. Det\r\när naturligtvis oerhört viktigt att inte bara\r\nprotestera mot något och verbalt lova något utan att\r\ndet finns medel därtill. I annat fall är\r\nsocialdemokratins politik och löften helt\r\nointressanta för allmänheten.</pre><pre>Anf. 23  BO HOLMBERG (s) replik:</pre><pre>Herr talman! Ett ekonomiskt underlag finns, Rosa\r\nÖsth. Man kan bara se hur många som blir\r\narbetslösa om de här pengarna dras in. Därefter\r\nräknar man ut vad staten får betala genom\r\nersättningssystemen. Därefter räknar man fram hur\r\nmycket som förloras på grund av att fler människor\r\nblir arbetslösa och skatteunderlaget minskar.\r\nSlutligen räknar man in vad som händer när\r\nmänniskor inte har arbete.</pre><pre>Det är mycket mer ekonomi att inte dra in dessa\r\npengar, i stället för att belasta andra konton. Vi\r\nkallar detta för rundgång i er ekonomiska politik.</pre><pre>Anf. 24  ROSA ÖSTH (c) replik:</pre><pre>Herr talman! Bo Holmbergs svar var väl inte\r\ntillräckligt seriöst. När man protesterar mot att det\r\ngörs en viss indragning från kommunerna, är det\r\nklart att vi förväntar oss att man redovisar\r\nalternativet. Bo Holmberg tror nog inte att vi i\r\nCentern av illvilja medverkar till ytterligare\r\nindragningar från kommuner och landsting. Vi\r\nprotesterade mot de indragningar som gjordes\r\nunder den förra regeringens tid, men när vi\r\nreserverade oss kände vi att det var i enlighet med\r\npolitisk anständighet att vi till sista kronan\r\nredovisade hur våra alternativ skulle betalas. Det är\r\nnaturligtvis det som vi efterlyser nu.</pre><pre>Jag skall gärna erkänna att jag tycker att det finns\r\nmånga goda tankar i de förslag som\r\nSocialdemokraterna för fram, och jag har full\r\nrespekt för deras politik. Men de skulle vinna\r\nåtskilligt på att ha ett ekonomiskt underlag för de\r\nlöften som de utfärdar så pass lättfärdigt.</pre><pre>Andre vice talmannen anmälde att Bo Holmberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 25  CHATRINE PÅLSSON (kds):</pre><pre>Herr talman! Värderade kolleger! I dag debatteras\r\ndet viktigaste området för många människor i vårt\r\nland, nämligen hälso- och sjukvård och en social\r\nvälfärd.</pre><pre>Det finns ett värde som alltid måste sättas i första\r\nrummet och som är högre än penningvärdet, och\r\ndet är människovärdet. Jag är därför glad att Bo\r\nHolmberg så tydligt talade om hur man känner när\r\ndet gäller alla människors lika värde.</pre><pre>Det är lätt att glömma bort det livsnödvändiga --\r\nvården och omsorgen för människor -- i en\r\nekonomisk kris. Välfärd är att känna trygghet när\r\nman är sjuk, att ha respekt för livet. Jag vill gärna\r\nför tydlighetens skull säga att vi kristdemokrater\r\nvärnar om människovärdet, alltifrån dess\r\ntillblivelse, dvs. befruktningen, till\r\ndödsögonblicket. Det är ett helt perspektiv. Det\r\ngäller också att känna solidaritet med alla svaga.\r\nHälso- och sjukvården liksom övrig vård och\r\nomsorg skall därför vara de områden som vi\r\nprioriterar allra högst.</pre><pre>Vården måste också få tillräckliga ekonomiska\r\nresurser för de behov som finns, inte minst bland\r\nde äldre. Vård och omsorg vid sjukdom och svaghet\r\ntillhör de mest grundläggande kraven inom\r\nvälfärden. Sverige är inte ett välfärdsland, om inte\r\nalla vid behov kan få en adekvat vård och omsorg --\r\ndetta oberoende av vilka andra sociala förmåner\r\nsom erbjuds i utbyte mot våra skatter och avgifter.</pre><pre>I dag är många patienter, deras anhöriga och\r\nsjukvårdens personal starkt oroade. De är ängsliga\r\nför att de skall förlora den trygghet som sjukvården\r\ni Sverige har kunnat ge under lång tid. Det måste vi\r\nsom politiker ta till oss. Samtidigt vet vi att\r\nsjukvården kommer att kräva ännu mer pengar\r\nframöver, när antalet mycket gamla människor blir\r\nfler. Antalet 85-åringar och äldre ökar mellan 1986\r\noch 2000 med över 40 %, och en 85-åring behöver i\r\ngenomsnitt 38 gånger fler vårddagar än en person\r\nsom är 65 år eller yngre. Därför får ytterligare\r\nindragningar inte komma i fråga för kommuner och\r\nlandsting.</pre><pre>Jag har självfallet mycket stor sympati för Bo\r\nHolmbergs diskussion om nationella mål och hur\r\nlandsting och kommuner skall förverkliga dem. Det\r\nhar också pratats många gånger om de 7,5 miljarder\r\nsom drogs in för kommuner och landsting. Jag skall\r\ngärna säga att det för mig var ett mycket smärtsamt\r\nbeslut att fatta.</pre><pre>Samtidigt skall vi i ärlighetens namn säga, att under\r\nhela 80-talet drog den socialdemokratiska\r\nregeringen också in mycket pengar från kommuner\r\noch landsting. Jag är inte någon ekonom, men jag\r\nhar kunnat läsa att det var mellan 20 och 30\r\nmiljarder kronor som drogs in. Detta är inte ett\r\nförsvar, men jag vill påpeka att det är en\r\nfortsättning på den tidigare politiken. Jag hoppas --\r\njag är inte rädd för att säga det -- att vi kan värna\r\ndet kommunala självstyret och se till att de politiker\r\nsom är kompetenta och duktiga får vara med och\r\nprioritera och satsa även på sina hemorter.</pre><pre>Kommunerna och landstingen måste nu få ro för att\r\narbeta fram förändringarna inom sina\r\nverksamhetsområden. Vi måste försöka undvika\r\nnya rättighetslagar. Jag känner naturligtvis mycket\r\nstor sympati för de grupper som behöver samhällets\r\nstöd på ett speciellt sätt, men det kan aldrig vara\r\nförsvarbart att först låta kommunerna få ansvar och\r\nsedan ta ifrån dem detta, genom att skapa lagar som\r\ntvingar dem till utgifter som staten har bestämt. Det\r\nfår aldrig bli så att det är domstolar som avgör vem\r\nsom skall få vård och omsorg. Intentionerna med\r\nett mer rättvist samhälle går tvärtom förlorade med\r\nrättighetslagar. Lagar som prioriterar en grupp\r\nframför en annan ger ett orättvist samhälle.</pre><pre>Herr talman! För den enskilda människan är det\r\nväsentliga vad vården innehåller och dess kvalitet.\r\nVem som driver den är för de flesta människor helt\r\nointressant. Men vi politiker måste våga diskutera\r\nolika organisationsformer.</pre><pre>Vi måste även våga diskutera prioriteringar inom\r\nde offentliga utgifterna. Visst kan det vara viktigt\r\natt bygga idrottsanläggningar. Visst kan det vara\r\nbra med simbassänger. Men vad är viktigast?</pre><pre>Givetvis måste vi helt naturligt acceptera att\r\nsjukvårdskostnaderna inte kan öka i ohämmad\r\ntakt. Men i en tid då en rad reformer genomförs\r\ninom hälso- och sjukvården är det nödvändigt att\r\nfortlöpande följa upp dessa reformers effekter för\r\nsäkring av vårdens och omsorgens kvalitet. I\r\nkvalitetsuppföljningen måste ingå ett effektivt\r\nfungerande forum, dit den enskilde och anhöriga\r\nkan vända sig när de upplever att vårdens och\r\nomsorgens behov inte har blivit tillgodosedda. Inte\r\nminst är detta viktigt om det sker på grund av\r\nbristande resurser. Det är hög tid för en nationell\r\nstrategi angående denna kvalitetsuppföljning.</pre><pre>Man måste också komma ihåg att den vård och\r\nomsorg som all duktig personal i vårt land utför ger\r\nmycket positivt. Jag blir ibland besviken över att\r\nden offentliga sektorn anses vara något fult i det\r\nsvenska samhället. Jag tycker att många\r\nmänniskors liv och livskvalitet är en oerhörd vinst,\r\noch jag tror att vi skall lyfta upp det litet mer och\r\ninte bara se den offentliga sektorn som en\r\nbelastning.</pre><pre>Sjukvårdens uppgift är att rädda liv, lindra lidande\r\noch så långt som möjligt ge en god livskvalitet. Att\r\nställa dem som jobbar inom sjukvården inför\r\nolösbara och etiskt svåra ställningstaganden är inte\r\nförsvarbart. Om det inte finns pengar måste de\r\nprioritera. Men vägledning för hur det skall gå till\r\nsaknas oftast. Därför är det viktigt att vi politiker\r\nengagerar oss och ser till att vi inte försämrar\r\nlandstingens och kommunernas ekonomiska\r\nmöjligheter att prioritera.</pre><pre>Det är mycket positivt att två utredningar, som\r\näven Rosa Östh nämnde, arbetar i syfte att lösa de\r\nstörsta problemen. Den ena utredningen skall\r\nredogöra för finansieringar och\r\norganisationsmodeller för sjukvården, och den\r\nandra skall visa de möjliga prioriteringsvägarna.\r\nDet är nödvändigt att göra denna typ av\r\nkartläggning och att vidta åtgärder, för att vi i en\r\nframtid skall kunna prioritera rätt. Jag vet att det\r\ninte ger en snabb lösning -- ingen blir frisk därför\r\natt det sitter en utredning. Men vi ser fram mot att\r\nfå en kartläggning för att kunna satsa rätt. Vi ser\r\nmed glädje fram mot den dag då dessa utredningar\r\nskall presenteras.</pre><pre>Jag vill också nämna några ord om ett mycket\r\nviktigt område, som jag tycker glöms bort. Det\r\nhandlar om vård i livets slutskede.</pre><pre>Under senare år har det skett strukturförändringar,\r\npå gott och ont. De har syftat till en minskning av\r\nantalet vårdplatser. Detta har blivit en trend. Inom\r\nsåväl akutsjukvården som långtidssjukvården har\r\ndet hänt att människor med stort vårdbehov har\r\ntvingats att flytta till eget boende även om den\r\nvårdbehövande själv har känt oro för hur detta skall\r\nfungera. Det har utlovats att man inom\r\nprimärvården skall kunna få god vård i hemmet,\r\näven om man har stora och omfattande vårdbehov.</pre><pre>I den nuvarande svåra ekonomiska situationen kan\r\ndet dock vara mycket svårt för kommuner och\r\nlandsting att leva upp till detta mål. Om den\r\nvårdbehövande, som ofta är äldre, skall kunna\r\nkänna trygghet i den egna bostaden, krävs det att\r\ndenne får vård när det behövs. Det är därför\r\nsärskilt angeläget att man lyfter fram frågan om\r\nvården i livets slutskede. Det är stor risk att denna\r\nviktiga del försvinner i allt tal om egen husläkare.</pre><pre>Det är enormt viktigt att inte enbart läkaren\r\nprioriteras i primärvården. Mycket av\r\nprimärvårdens verksamhet har läkaren aldrig skött.\r\nEtt sådant område är den nära vården och\r\nomvårdnaden i livets slutskede. Läkaren har ofta\r\nendast varit konsult för att bl.a. ordinera\r\nläkemedel. Vården har skötts av sjuksköterskor,\r\nundersköterskor och vårdbiträden. I den nu\r\npresenterade husläkarpropositionen har man\r\nendast tagit viss hänsyn till detta. Vi måste gång på\r\ngång påminna om att det inte är organisationen som\r\när det viktigaste för den människa som är i behov\r\nav hjälp, utan vårdens innehåll, kvalitet och\r\ntillgänglighet.</pre><pre>Om samhället skall fortsätta arbetet med att minska\r\nantalet vårdplatser, måste vården ges i hemmet,\r\näven i livets slutskede. Att få tillbringa de sista\r\ndagarna av sitt liv i det egna hemmet är ofta också\r\nett önskemål från patienten och dennes anhöriga.\r\nDärför är det oerhört viktigt att vi tar hänsyn till\r\ndetta i den fortsatta planeringen av primärvården.</pre><pre>Jag vill säga några ord om LP-stiftelsen. Jag är glad\r\natt Ulla Orring tog upp den. Jag delar helt hennes\r\nåsikt om LP-stiftelsens suveräna arbete. Kanske\r\nhar detta varit en gömd verksamhet för oss\r\npolitiker. Tyvärr kanske vi inte har tagit del av\r\nresultatet av detta arbete. Men i likhet med Rosa\r\nÖsth hoppas jag verkligen att vi skall få en\r\nsamstämmighet här i kammaren om att de resurser\r\nsom behövs skall ordnas fram.</pre><pre>Herr talman! Frågan om omsorgen är egentligen en\r\nfråga om hur högt vi värderar våra medmänniskor\r\noch oss själva. De flesta av oss blir gamla, och vi\r\nkan alla drabbas av svåra sjukdomar. Det\r\nbestämmer vi inte själva. Skillnaden är att de svårt\r\nsjuka och de mycket ensamma inte klagar så\r\nmycket. De som behöver hjälpen mest hörs inte.\r\nDet är därför som dessa grupper måste få vår\r\nuppmärksamhet. Det är därför som vård och\r\nomsorg måste ges högsta prioritet, när vi fördelar\r\nde knappa resurser som finns.</pre><pre>Därmed tackar jag för ordet.</pre><pre>Anf. 26  BO HOLMBERG (s) replik:</pre><pre>Herr talman! Jag vill understryka det som Chatrine\r\nPålsson var inne på. Jag märker att oron bland\r\nallmänheten ökar och man ställer sig frågan om det\r\när penningvärdet eller människovärdet som skall\r\nstå främst.</pre><pre>Jag är förvånad över att denna frågeställning är så\r\npass utbredd. Den finns alltmer bland\r\nsjukvårdspersonalen. Den är uppe för diskussion\r\nhos Läkarsällskapets etiska kommittéer.</pre><pre>I förra veckan fick jag ett brev från Marie Åsberg,\r\nsom är ordförande i Psykiatriföreningen. I\r\nföreningen är man mycket orolig över köpa--sälj-\r\nsystemen, och man känner att människovärdet för\r\nen svårt utsatt grupp inte kan bevaras om vi stövlar\r\nvidare utan att ordentligt tänka oss för.</pre><pre>I den här diskussionen måste vi göra ett ordentligt\r\npolitiskt ställningstagande för människors lika\r\nvärde och därefter ta konsekvenserna av detta. Det\r\när alldeles uppenbart att Socialdemokraterna var\r\nmed och drog in pengar. Man skulle väl kunna göra\r\ndet tillfälligt om man av andra skäl anser att det\r\nskulle behövas. Men jag tror inte att\r\nSocialdemokraterna kommer att presentera ett\r\nsådant program, med hänsyn till hur situationen\r\nkommer att se ut i kommun och landsting från 1994\r\noch framåt. De får då lägre skatteintäkter.\r\nSignalerna från våra kommunal- och\r\nlandstingspolitiker är ju att de då inte klarar av att\r\nuppfylla de fina lagar som ni har stiftat.</pre><pre>Till sist vill jag säga något om vården i livets\r\nslutskede. Jag tror att det är angeläget att det\r\nkommer politiska signaler från landstingspolitiker\r\nmen också från oss rikspolitiker. Senaste fakta visar\r\natt alltför många dör i ett tillstånd av mycket svår\r\nsmärta. Det skall inte behöva vara så. Man skall\r\nklara av omsorgen på ett bättre sätt. Om det är\r\nnågonting som är utbrett i vår kommersiella kultur,\r\när det rädslan inför döden. Om människor känner\r\natt de kanske inte kan klara av livets slutskede på\r\nett bra sätt, både vad gäller smärtlindring och\r\nomvårdnad, tror jag att debatten om eutanasi,\r\ndödshjälp, kan komma att öka. Ingen vill väl att vi\r\ni Sveriges riksdag skall behöva ge oss in i en\r\ndiskussion, och anta en lagstiftning, om sådant.\r\nDärför är det väldigt viktigt att just den delen\r\nprioriteras. Det finns möjligheter och vilja, man vi\r\nmåste också trycka på politiskt för att snabbt\r\nsäkerställa en förändring på den punkten.</pre><pre>Anf. 27  CHATRINE PÅLSSON (kds)\r\nreplik:</pre><pre>Herr talman! Bo Holmberg och jag delar ju den här\r\nsynpunkten. Jag tror att vi tar det första steget till\r\nen förändring när det gäller detta när vi här i\r\nkammaren erkänner att detta är ett problem.</pre><pre>Inför folk som upplever sig ha problem, har vi\r\npolitiker ibland svårt att erkänna att det verkligen\r\nrör sig om ett problem. Om vi skall kunna lösa ett\r\nproblem och lyfta en fråga framåt, måste vi erkänna\r\nför varandra att det är ett problem. Jag är därför\r\nglad över att vi är överens om det här, inte för min\r\negen skull utan för alla de människor som upplever\r\ndetta.</pre><pre>Jag känner också, precis som Bo Holmberg, oro när\r\nvårdpersonalen är så oroad. Det har gjorts mer\r\neller mindre statistiskt bevisade undersökningar,\r\nsom har visat att över 90 % av de som arbetar i\r\nvården hellre skulle vilja ha en spruta än hamna i\r\näldrevården. Vi kanske tycker att det är obehagligt,\r\nmen vi måste bry oss om detta. Det är ju de som vet\r\nhur det är.</pre><pre>Vi har ju lagt en rad nya uppgifter på kommuner\r\noch landsting, och fler blir det. Vi är därför tvungna\r\natt se till att det finns utrymme för att dessa mål\r\nuppnås. Det menar vi med lagstiftningen. Det är ett\r\nskäl. För kommuner och landsting handlar det inte\r\nens om en oförändrad arbetstyngd, utan om en\r\nökad arbetstyngd.</pre><pre>Anf. 28  BO HOLMBERG (s) replik:</pre><pre>Herr talman! När jag är ute och pratar om dessa\r\nsaker har jag märkt att det mycket handlar om att\r\nvåga vara stark i politikerrollen.</pre><pre>Landstingspolitiker som har hand om sådana här\r\nfrågor skall läsa in fakta som de får från\r\nförvaltningar och experter. Men de måste också ta\r\ntill sig vad människorna känner och vad de vill ha.\r\nJag tror att den senare biten måste växa hos\r\npolitikerna ute i kommun och landsting. Då kan de\r\ntill förvaltningen mycket tydligt säga att de vill ha\r\ntill stånd en förändring när det gäller\r\nsmärtlindringen och se till att man styr upp detta.</pre><pre>Det handlar inte bara om det här området, utan\r\näven om flera andra. Det var därför som jag tog upp\r\nfrågan om att vi kanske borde stanna upp litet när\r\ndet gäller de ekonomiska styrsystemen, köpa--sälj-\r\nsystemen, och se till att vi inte får passiviserade\r\npolitiker som lär sig allt mindre och går tillbaka mer\r\noch mer. Till slut kommer de att bli så rädda att de\r\ninte orkar ta till sig och åstadkomma förändringar.\r\nDå har vi passiviserat något fint i den svenska\r\nmodellen, nämligen förtroendemannastyret. Jag\r\ntror att förtroendemannarollen behöver\r\nuppmärksammas.</pre><pre>Jag tycker också att vi skall uppmärksamma\r\npersonalen. Det måste finnas en gräns för vad man\r\norkar med av nyheter, nyheter och åter nyheter\r\nbara för att politikerna tycker att det måste vara en\r\nny modell nästan varenda vecka. Det är nästan\r\nneurotiskt. Det är modellen som är avgörande, inte\r\ninnehållet.</pre><pre>Företagsläkaren vid Stockholms läns landsting\r\nskrev för en tid sedan: När hela organisationen är\r\ni gungning, när man som personal inte vet om ens\r\narbetsplats eller tjänst finns kvar om några\r\nmånader, förväntas man dock vara igenkännande\r\noch serviceinriktad, snabb och snillrik i sitt\r\npatientarbete. Det är en minst sagt konfliktfylld\r\nsituation.</pre><pre>Jag tror att det är så för många. Vi måste ha respekt\r\nför att de som faktiskt står för kvaliteten,\r\npersonalen, kan få vidta förändringar i sin egen takt\r\noch med en utbildning som gör att de klarar av det.\r\nI annat fall blir mötet mellan patient och personal\r\ninte bra. Då har vi dragit undan grunden för en fin\r\nservice och för kvalitet.</pre><pre>Anf. 29  CHATRINE PÅLSSON (kds)\r\nreplik:</pre><pre>Herr talman! Jag tror att vi, i likhet med vad Bo\r\nHolmberg säkert menade, måste våga lyfta fram\r\noch se till att det skall vara bli status att ge\r\nomvårdnad och mänsklig hjälp. Vi har haft en\r\nperiod i svensk sjukvård där maskinerna och den\r\nmateriella standarden har fått tillåtas att öka,\r\nmedan vård och omsorg om människor har fått\r\nlägre status. Man har tagit bort extravaken för svårt\r\nsjuka människor, eftersom det har varit lättast att\r\ndra in där. Vi som politiker måste våga lyfta fram\r\nvården och omsorgen så att detta får högre status.\r\nDet är en av de viktiga funktioner vi har som\r\npolitiker. Vi måste våga vara vägledare i sådana här\r\nmycket viktiga frågor som gäller vård och omsorg.</pre><pre>(forts.)</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid morgondagens\r\narbetsplenum.</pre><pre>4 § (forts.)Socialpolitik -- inriktning och anslag (forts. SoU15)</pre><pre>Anf. 30  Statsrådet BO KÖNBERG (fp):</pre><pre>Herr talman! Vi har nu att debattera\r\nvälfärdspolitiken och inriktningen av\r\nsocialpolitiken. Diskussionen har dock flera\r\ngånger kommit att handla om ekonomin. Inte\r\nminst oppositionens talesman Bo Holmberg har\r\nflera gånger tagit upp de ekonomiska aspekterna.\r\nJag ser inget fel i det, eftersom det är självklart\r\natt den välfärdspolitik som vi kan bedriva har ett\r\nintimt samband med hur det ekonomiska läget ser\r\nut. Många goda krafter ligger förstås bakom att vi\r\nhar en god välfärdspolitik i dag -- en\r\nvälfärdspolitik som är bättre än den var 1950,\r\n1920 eller 1880. En stor orsak till att\r\nvälfärdspolitiken är bättre i dag är förstås att vi\r\nhar utvecklat ekonomin under tiden. Vi har sett\r\ntill att det finns underlag för att bedriva en bra\r\nvälfärdspolitik. Därför är det enligt min mening\r\ninget fel att Bo Holmberg tar upp frågan. Det som\r\när fel är innehållet i det han säger.</pre><pre>Vi befinner oss för närvarande i den värsta\r\nekonomiska krisen i vårt land sedan 1930-talet.\r\nDet är inte så att vi har det sämre ekonomiskt i\r\ndag än på 30-talet. Det är i stället så att jämfört\r\nmed hur vi har haft det ganska nyligen har vi stora\r\nproblem. Vi har problem med arbetslösheten,\r\nsom nu når nivåer som vi inte har sett under\r\nefterkrigstiden. Vi har problem med den\r\nminskande produktionen. Under de senaste åren\r\nhar vi producerat mindre och mindre. Vi har\r\nproblem med den finanskris som började i slutet\r\nav 80-talet. Vi har också problem med det stora\r\nbudgetunderskottet.</pre><pre>Bo Holmberg har flera gånger talat om att olika\r\nsystem har åkt i diket. Han har dock inte så ofta\r\nnämnt att de har åkt i diket i slutskedet på en\r\nperiod då Socialdemokraterna hade haft\r\nregeringsmakten i nio års tid under den längsta\r\nhögkonjunktur vi har haft efter andra\r\nvärldskriget. Det var en period då han själv länge\r\nsatt i regeringen. Vägen in i krisen skulle man\r\nockså kunna föra en diskussion om. Jag förstår att\r\nBo Holmberg inte är så intresserad av det. Han är\r\nmera intresserad av att måla ut krisen.</pre><pre>Vårt största problem är enligt min mening att vi\r\nsamtidigt har hög arbetslöshet och ett mycket\r\nstort budgetunderskott. Det är inte så att vi har\r\nhög arbetslöshet därför att vi driver en extremt\r\nåtstramande ekonomisk politik. Om man ser till\r\nbudgetunderskottet bedriver vi en mycket\r\nexpansiv politik samtidigt som vi har hög\r\narbetslöshet. Det medför, vilket de flesta\r\nekonomer tycks vara överens om, en svår\r\nbalansgång när man skall ta sig ur den här\r\nsituationen med dessa problem.</pre><pre>Enligt Lindbeckkommissionen, min mening,\r\nregeringens mening och många andras mening\r\nmåste vägen ut ur krisen innehålla både åtgärder\r\npå lång sikt och på kort sikt. Åtgärderna på lång\r\nsikt måste innefatta väsentliga beslut av mera\r\nimpopulär karaktär, medan åtgärderna på kort\r\nsikt kan vara mera populära. Problemet när det\r\nför närvarande gäller att nå en bred enighet om\r\nåtgärderna är att Socialdemokraterna är fullt\r\nberedda att ställa upp på populära beslut men inte\r\npå impopulära. De överläggningar som nyligen\r\nhar förts mellan regeringen och\r\nSocialdemokraterna visar tyvärr att\r\nSocialdemokraterna är oförmögna att fatta\r\nimpopulära beslut i oppositionsställning. Detta\r\ntycker jag har visats under senare år, med ett par\r\nlysande undantag. Jag har tidigare kommenterat\r\ndem från riksdagens talarstol. Det gäller de\r\növerenskommelser som vi lyckades nå under\r\nhöstens krisförhandlingar med de s.k.\r\nkrispaketen 1 och 2. I övrigt har\r\nSocialdemokraterna konsekvent sedan\r\nregimskiftet i denna riksdag motsatt sig åtgärder\r\nav olika slag som har varit nödvändiga för att få\r\nordning på det svenska systemet.</pre><pre>Vad gäller välfärdspolitiken och den del som\r\nhandlar om vad vi kan åstadkomma utöver det vi\r\nmåste göra med den svenska ekonomin, baserar\r\nsig regeringens politik på att öka valfriheten. Vi\r\nhar vidtagit en rad åtgärder i den riktningen. Vi\r\nhar tagit bort Pysslingenlagen. Vi har infört\r\nskolpeng. Vi vill öka konkurrensen ute i\r\nkommunerna i den service som ges. På riksdagens\r\nbord har vi nu också lagt ett förslag om husläkare\r\noch etableringsfrihet för husläkare. Var står\r\nSocialdemokraterna i dessa frågor? I samtliga\r\ndessa frågor som gäller förnyelse av den offentliga\r\nsektorn har Socialdemokraterna inkl. Bo\r\nHolmberg gått emot i riksdagen.</pre><pre>En annan tung bit är att förbättra välfärden på\r\nolika sätt -- i första hand för de sämst ställda. Jag\r\nskall ge tre exempel på vad vi har gjort på det här\r\nområdet under de ett och ett halvt åren som den\r\nborgerliga regeringen har haft ansvaret. På\r\nhandikappområdet har det lagts fram en\r\nproposition till riksdagen om större förbättringar\r\nför de handikappade än någonsin efter andra\r\nvärldskriget. Detta presenteras i en situation då vi\r\nhar stora ekonomiska problem. Det är ett mycket\r\ntydligt exempel på vilka prioriteringar regeringen\r\noch de partier som den företräder här i riksdagen\r\nstår för.</pre><pre>Ett annat område är de operationsköer som i\r\ndecennier har plågat svensk sjukvård och framför\r\nallt de patienter som har stått i köerna. Jag skall\r\nåterkomma till det om ett litet ögonblick. Här\r\nnöjer jag mig med att bara konstatera att\r\noperationsköerna har minskat mycket kraftigt\r\nsedan vi bytte regering. Det innebär att\r\nmänniskor som tidigare har fått vänta i månader\r\noch ibland i år på nödvändiga operationer och\r\nbehandlingar nu har fått det mycket snabbare.</pre><pre>Ytterligare ett exempel gäller ekonomin för de\r\nsämst ställda pensionärerna. De riksdagsbeslut\r\nsom fattades i slutet av förra året har lett till\r\nhöjningar av pensionstillskottet och till\r\nförbättringar av de kommunala bostadstilläggen.\r\nI det senare fallet har förbättringarna varit så\r\nomfattande att de pensionärer som har behövt\r\nextra stöd för att slippa hamna under\r\nsocialbidragsnormen, har minskat med över\r\nhälften under den gångna månaden sedan vi bytte\r\nregelsystem den 1 mars. Om det före den 1 mars\r\nvar drygt 40 000 pensionärer som behövde det\r\nsärskilda kommunala bostadstillägget för att\r\nkomma upp i minst socialbidragsnormen har den\r\ngruppen halverats genom det beslut som fattades\r\ni december och som nu har genomförts.</pre><pre>Samtliga dessa tre områden gäller människor som\r\nman i normala fall -- i samtal människor emellan\r\noch i den politiska debatten -- brukar tala om som\r\nde sämst ställda.</pre><pre>Ytterligare ett område som jag vill lyfta fram på\r\ndet generella planet gäller frågan om\r\nreformeringen av den svenska socialförsäkringen.\r\nDet skall ske med utgångspunkt för att vi skall ha\r\nen generell välfärdspolitik. Inom ramen för den\r\ngenerella välfärdspolitiken skall det i huvudsak\r\nbaseras på den s.k. inkomstbortfallsprincipen.\r\nMed utgångspunkt från detta bör vi reformera de\r\nsystem som under slutet av 80-talet, när\r\nSocialdemokraterna hade ansvaret för vårt land,\r\ntilläts att skena i väg på ett sätt som redan har\r\nkommenterats av flera talare tidigare i denna\r\ndebatt. Jag tänker på sjukförsäkringen. Man\r\nbestämde sig för att ha ett system där det skulle\r\nutgå 100 % ersättning från första sjukdagen. Jag\r\ntänker på systemet för ersättning för arbetsskada.\r\nAlla insåg att det systemet måste reformeras.\r\nSocialdemokraterna lämnade systemet efter sig i\r\nett skick där underskotten ökade med en halv\r\nmiljard kronor i månaden. Det var det arv som\r\nSocialdemokraterna lämnade efter sig på det här\r\nområdet, och man överlät till andra att göra\r\nreformeringen. Det är inte ens så att\r\nSocialdemokraterna nu i oppositionsställning har\r\nställt upp bakom de nödvändiga reformerna på\r\narbetsskadeförsäkringsområdet, utan man har\r\ngått emot varje förändring -- varje förändring på\r\ndet här området har man gått emot.</pre><pre>Vi har reformerat sjukförsäkringssystemet --\r\ndelvis tillsammans med Socialdemokraterna i och\r\nmed krisuppgörelserna, men efter en lång period\r\nav kritik från Socialdemokraterna mot varje\r\nförändring av systemet.</pre><pre>Vi håller för närvarande på med någonting som\r\nmöjligen är en ljuspunkt i denna ganska mörka\r\nbild av Socialdemokraternas deltagande i\r\nreformarbetet. Jag tänker då på\r\npensionssystemet. Det förefaller som om de\r\ndiskussioner som äger rum i\r\nPensionsarbetsgruppen möjligen kan leda fram\r\ntill en bred uppgörelse om ett tryggande och ett\r\nreformerande av pensionerna inför nästa sekel.\r\nJag hoppas att den inställning till olika typer av\r\nreformering som Socialdemokraterna har gett\r\nuttryck för här i kammaren i dag inte kommer att\r\nvara vad som präglar dem i samband med\r\ngenomgången av pensionerna. Den bild jag\r\ntycker tonar fram på det här området är att den\r\nreformering som behöver genomföras på stora\r\noch viktiga områden tyvärr -- och jag menar\r\nverkligen tyvärr -- i huvudsak får äga rum utan\r\nSocialdemokraternas deltagande.</pre><pre>Herr talman! Ett av de områden som har tagits\r\nupp i debatten, inte minst av Bo Holmberg, är\r\nfrågan om kommunerna och landstingen. Bo\r\nHolmberg har flera gånger kritiserat\r\nnedskärningarna inom kommunerna och\r\nlandstingen och ställt frågor till mig och till\r\ntalesmän för den borgerliga delen av utskottet om\r\nhur de nationella målen ser ut. Såvitt jag förstår\r\nhar vi fått beröm för målen, men Bo Holmberg\r\nredovisar sin oro för vad som händer ute i\r\nkommuner och landsting. Det är inte något fel att\r\nkänna oro inför detta. Sverige befinner sig i ett\r\nläge där våra tillgångar på några år har minskat\r\nmed en tjugondel, och det är klart att det får\r\neffekter i hela samhällslivet.</pre><pre>Samtidigt är min bedömning på det område som\r\njag kanske närmast kan överblicka, nämligen\r\nsjukvården, att vårdpersonalen ute i landstingen\r\nunder det gångna året har gjort ett utomordentligt\r\ngott arbete för att se till att man kan ge en god\r\nvård även om resurserna inte fortsätter att öka,\r\nvilket de inte gjorde under 1992. Det kommer att\r\nvara en än större uppgift att klara detta under de\r\nkommande åren -- detta år och nästa år -- då det\r\nmesta talar för att resurserna i reala termer\r\nkommer att minska.</pre><pre>Det jag inte riktigt förstår är hur Bo Holmberg\r\nkan utgå från att man kan spä på resurserna\r\növerallt i samhället efter något slags önskelista.\r\nSjälvfallet vore det mycket trevligare att kunna\r\nsäga att vi skall ge kommunerna 7,5 miljarder, i\r\nstället för den indragning som ägde rum i fjol och\r\nsom kommer att genomföras också i år. Frågan är\r\nvad som då händer med den ekonomiska\r\npolitiken och vad som då händer med det svenska\r\nränteläget. Jag tycker att det är litet märkligt att\r\nföra debatten som om kommunernas och\r\nlandstingens resurser existerade i ett avskilt rum,\r\nnär kommunerna och landstingen, genom att de\r\nutgör en så stor del av samhällsekonomin,\r\nnaturligtvis måste påverkas av vad som händer i\r\nsamhället i övrigt.</pre><pre>Jag skulle vilja gå in litet mer på\r\nsjukvårdsområdet, både därför att det är viktigt\r\noch därför att det är ett område som jag har ett\r\nspeciellt ansvar för i regeringen. Jag vill peka på\r\ntre väsentliga problemområden, där det tycks mig\r\nsom om utvecklingen går åt rätt håll.</pre><pre>Jag har redan snuddat vid det första området,\r\nnämligen frågan om de långa operationsköerna.\r\nMed hjälp av den vårdgaranti, som regeringen\r\noch Landstingsförbundet gjorde upp om hösten\r\n1991, och de system som har införts i mängder av\r\nlandsting och som innebär att man på\r\nakutsjukhusen i större utsträckning skall betala\r\nefter prestation, förefaller det nu som att vi under\r\n1992 har haft en snabbare minskning av\r\noperationsköerna än vad vi uppnådde under de\r\nföregående 20 åren. Det skedde alltså i fjol en\r\nstörre förbättring än under kanske 20 år\r\ndessförinnan.</pre><pre>Vi har all anledning att fortsätta att följa\r\nutvecklingen och se om det finns tecken på att\r\nutvecklingen kommer att vända tillbaka till det\r\ngamla tillståndet eller om det dyker upp andra\r\nproblem. Jag tror ändå att man redan nu, 15\r\nmånader efter det att vårdgarantin sattes i sjön,\r\nkan konstatera att den har varit en utomordentligt\r\nstor framgång.</pre><pre>I förbigående, herr talman, kanske jag kan få\r\nberätta om kolleger från Storbritannien, som när\r\njag mötte dem berättade om den vårdgaranti som\r\nde har infört och som de tycker är ett steg åt rätt\r\nhåll. Den innebär att man inte skall behöva vänta\r\nmer än 24 månader, medan den svenska\r\nvårdgarantin, som infördes den 1 januari i fjol,\r\ninnebär att man inte skall behöva vänta mer än tre\r\nmånader.</pre><pre>Ett annat område, där det mesta tyder på att\r\nutvecklingen går åt rätt håll, är den s.k. ÄDEL-\r\nreformen, en av de största förändringar av\r\norganisatorisk art som har ägt rum inom den\r\nsvenska offentliga sektorn. Enligt den\r\nuppföljning som Socialstyrelsen nu gör i enlighet\r\nmed riksdagsbeslutet om reformen tyder det\r\nmesta på att det har gått väl, att man ute i\r\nkommunerna har gjort ett gott jobb som\r\nmottagare och att man i landstingen har gjort ett\r\ngott jobb som avlämnare av den här\r\nverksamheten.</pre><pre>Vad gäller de medicinskt färdigbehandlade\r\npatienterna på akutsjukhusen har det under det\r\ngångna året skett en mycket stor förändring, en\r\nstörre förändring än på mycket mycket länge.</pre><pre>Det tredje området är kontinuiteten. Vi skall\r\nförsöka se till att kontinuiteten inom svensk\r\nprimärvård blir bättre. Jag tänker förstås då på\r\nregeringens husläkarproposition. I nuläget tycks\r\ndet i riksdagen finnas en majoritet som är för\r\ninförandet av ett husläkarsystem. Vi får väl se vad\r\nsom kommer ut av socialutskottets diskussioner i\r\nden frågan. På denna punkt, liksom på en del\r\nandra punkter, måste jag beklaga att\r\nSocialdemokraterna inte tycks vara med på att i\r\nvårt land genomföra ett husläkarsystem, som\r\nskulle innebära att patienterna fritt kan välja\r\nmellan läkare som har haft möjlighet att etablera\r\nsig.</pre><pre>Några talare har i debatten nämnt utredningen av\r\nsjukvårdens finansiering. Jag vill i det\r\nsammanhanget, med tanke på ett inlägg av Bo\r\nHolmberg, bara nämna att alla de tre modeller\r\nsom enligt gällande direktiv undersöks i\r\nutredningen ryms inom ramen för den generella\r\nvälfärdspolitiken. Detta känner förstås Bo\r\nHolmberg till, eftersom han sitter med i\r\nutredningen.</pre><pre>I den debatt som har förts i dag har en del talare\r\nsnuddat vid familjepolitiken. Jag vet att det\r\närendet kommer upp mer i detalj senare, enligt\r\nden uppläggning som utskottet har tänkt sig för\r\ndebatten, och jag skall därför inte fördjupa mig i\r\nfrågan utan bara kommentera några av de saker\r\nEva Zetterberg tog upp.</pre><pre>Eva Zetterberg önskade för sin del att frågan om\r\nen beskattning av barnbidragen skulle utredas,\r\noch hon kritiserade alla som inte ställde sig bakom\r\ntanken. Min egen reflexion är att barnbidragen ju\r\ni praktiken är en del av skattesystemet. De är till\r\nför att utjämna mellan dem som har barn och dem\r\nsom inte har barn eller, i praktiken för de allra\r\nflesta människor, att utjämna inkomsterna över\r\nlivet, mellan de perioder i livet då man har små\r\nbarn och de då man inte har det. Om man skulle\r\ninföra en beskattning av det som är ett slags\r\nskattereduktion, tror jag möjligen att man\r\nkrånglar till vårt svenska skattesystem mer än vad\r\nde flesta av oss tycker är rimligt.</pre><pre>Jag noterar också att Eva Zetterberg i sina\r\nresonemang om familjepolitiken pläderade för ett\r\ns.k. sänkt tak för föräldraförsäkringen. Det är\r\nlitet märkligt med tanke på att Vänsterpartiet och\r\nEva Zetterberg -- som tyvärr inte längre är med\r\noss i kammaren -- länge har hävdat att man är\r\nanhängare av inkomstbortfallsprincipen. Om\r\nman vid det ena riksdagsmötet säger det, vid ett\r\nannat säger att man vill ha höjt golv och vid ett\r\ntredje säger att man vill ha sänkt tak, finns det\r\ninte mycket kvar av den s.k.\r\ninkomstbortfallsprincipen. Det blir litet grand\r\nsom att vara anhängare av bord och sedan tycka\r\natt man kan avvara både benen och bordsskivan.</pre><pre>Herr talman! Regeringens främsta uppgift för\r\nnärvarande är förstås att få till stånd en vändning\r\nav svensk ekonomi. Samtidigt skall vi försöka\r\nklara av att skydda och utveckla välfärden. Två\r\nviktiga områden där vi vill utveckla välfärden är\r\nsocialförsäkringarna, som vi vill reformera med\r\nutgångspunkt i en generell välfärdspolitik, och\r\nsjukvården, som vi vill ge möjlighet att fortsätta\r\natt utvecklas även i dessa ekonomiskt kärva tider.</pre><pre>Anf. 31  BO HOLMBERG (s) replik:</pre><pre>Herr talman! Bo Könberg började med att tala\r\nom ekonomi. Jag säger inte att\r\nSocialdemokraterna inte har haft någon skuld till\r\nde problem som vi har i dag. Vad jag försökte säga\r\när att jag tror att vi som är politiker skall ta och\r\nrepetera litet nationalekonomi och ställa litet mer\r\nbesvärande frågor till ekonomerna. Jag tror att\r\nom vi som har varit politiker på 80-talet och på 90-\r\ntalet inte hade vägletts så mycket av de\r\nekonomiska teorierna utan också hade ställt\r\nfrågor om ifall teorierna håller i verkligheten,\r\nhade inte bankerna varit där de är i dag. Vi trodde\r\natt man skulle bära upp ansvaret genom att\r\navreglera. Vi fick fel. Jag undrar hur mycket\r\npengar Sverige har förlorat på det. Nu börjar det\r\ntalas om att alla vi i Sverige kanske måste betala\r\nin pengar för att vi skall få ett fungerande\r\nbankväsen, så att vi har banker som kan låna ut\r\npengar. Så illa är det.</pre><pre>Hur var det, Bo Könberg? Ställde vi, Bo Könberg\r\noch jag, några frågor om hur man skulle bära\r\nansvaret? Hur mycket förlorade vi genom att till\r\nvarje pris hålla fast vid ecun?</pre><pre>Socialdemokraterna och regeringen var överens\r\nom krisuppgörelser. Regeringen stod ståndaktigt\r\nytterligare en tid och talade om hur duktig man\r\nvar och vilken prestation det var. Men hur mycket\r\nförlorade man de sista dagarna vi höll fast vid\r\necun?</pre><pre>I fråga om högräntepolitiken -- hur många friska\r\nprojekt har inte blivit av genom att man inte kan\r\ngöra investeringar? Vad har det kostat oss?</pre><pre>Nu erkänner industrins folk själva att de är nere\r\npå fälgen.</pre><pre>Jag menar inte att det helt beror på er partipolitik,\r\nBo Könberg, men jag menar att allmänt sett\r\nborde vi nog som politiker börja inta ett mer\r\nkritiskt förhållningssätt.</pre><pre>Lyssnar man till Ekonomiska klubben får man\r\nhöra dem säga att vi nu sparar för mycket i\r\nSverige. Nu måste politikerna förstå att vi inte bör\r\nspara så mycket.</pre><pre>Då undrar jag, Bo Könberg: när Bo Könberg\r\ntycker att vi måste vara långsiktiga genom att dra\r\nin, då sparar man ju ytterligare. Vad är det som\r\ngäller här?</pre><pre>Vi är överens om den generella välfärdspolitiken.\r\nJag tycker det är fint om man kan rationalisera\r\nsocialförsäkringssystemen, men jag sitter inte\r\nmed i socialförsäkringsutskottet och kan inte\r\nsvara för de frågorna.</pre><pre>Anf. 32  Statsrådet BO KÖNBERG (fp)\r\nreplik:</pre><pre>Herr talman! Det skadar säkert inte om flera av\r\noss repeterar grundkurserna i nationalekonomi.\r\nDet är alldeles uppenbart att många fler frågor\r\nborde ha ställts under 1980-talet än vad som\r\ngjordes.</pre><pre>Det är lätt att dela Bo Holmbergs oro och\r\nupprördhet över den finansiella krisen i vårt land.</pre><pre>Men det var inte riktigt poängen i den delen av\r\nmitt anförande, utan det var närmast att i all\r\nvänlighet påminna Bo Holmberg om var ansvaret\r\ni huvudsak låg för vägen in i krisen. Vidare, och\r\nmycket viktigare, var att peka på att vägen ut ur\r\nkrisen måste innehålla också beslut som handlar\r\nom det långsiktiga. Vi måste troliggöra att Sverige\r\nkan komma ur den nuvarande situationen och\r\ndärmed möjliggöra åtgärder på kort sikt som Bo\r\nHolmberg talar om.</pre><pre>Vad gäller arbetsmarknadspolitiken har vi i\r\nhuvudsak blivit överens mellan regeringen och\r\nden socialdemokratiska oppositionen. Men det\r\nsom djupt bekymrar mig är om vi i Sveriges\r\nriksdag inte kan få igenom beslut som innebär att\r\nvi troliggör för omvärlden att Sverige kan ta sig ur\r\nkrisen.</pre><pre>Om vi inte gör det då hjälper det inte att tala om\r\natt man vill ha en lågräntepolitik, för vi kommer\r\nändå att drabbas av en högräntepolitik.</pre><pre>Min huvudkritik mot Bo Holmberg i debatten i\r\ndag gäller att han så lättsinnigt ser på problemet\r\nmed budgetunderskott på 200 miljarder och\r\nrisken för vad som händer med den svenska\r\nräntan om man lättsinnigt skulle spä på det\r\nbudgetunderskottet.</pre><pre>Anf. 33  BO HOLMBERG (s) replik:</pre><pre>Herr talman! Regeringen och oppositionen har\r\ndelade meningar om verklighetsbilden när det\r\ngäller ekonomin. Jag tror inte vi kommer längre\r\ndär. Regeringen Bildt får ta ansvaret för att man\r\ntillträdde i detta läge med ett rent ideologiskt\r\nprogram utan ödmjukhet: Socialdemokratin till\r\nhistorien och landets bästa regering någonsin -- så\r\nvar upplägget.</pre><pre>Jag vill svara på detta med husläkarna.</pre><pre>Jag beklagar att det inte kunde bli en bred\r\nuppgörelse. Jag konstaterar att\r\nSocialdemokraterna intagit samma ståndpunkt\r\nsom samtliga politiska partier har gjort i\r\nLandstingsförbundet. Landstingsförbundets alla\r\npolitiska partier är inte heller glada över detta\r\nförslag.</pre><pre>Jag kan konstatera att riksdagen kommer att\r\nmöta ett förslag där det mycket tydligt talas om\r\nläkaren, läkarens roll och vad läkaren behöver\r\ngöra. Detta kommer att nämnas i lagar och\r\nförordningar. Men riksdagen kommer inte att\r\nmöta något förslag där man talar om\r\ndistriktssköterskorna och vad de betyder och hur\r\nde behövs. Det får landstingen ta.</pre><pre>Riksdagen kommer inte att möta ett förslag där\r\nman talar om barnhälsovården och dess\r\nbetydelse. Det får landstingen ta.</pre><pre>Riksdagen kommer inte att få möta ett förslag om\r\nden personal som jobbar och gör stora insatser\r\ninom mödravården. Det får landstingen ta.</pre><pre>Skolhälsovården och alla dess insatser nämns på\r\ntvå rader. Den skall icke bli mer, utan det får\r\nhusläkaren ta.</pre><pre>När vi hade hearing i socialutskottet var i stort sett\r\nrepresentanterna för hela Sjukvårdssverige\r\nkritiska. Varför kunde inte hela primärvården få\r\nstöd? Det är klart att dessa grupper känner sig\r\nutlämnade i förhållande till läkardelen.</pre><pre>Det var på den punkten, Bo Könberg, som vi\r\ntyvärr inte kunde komma överens. Vi vill värna\r\nhela primärvården. Vi tycker att vi hade kunnat\r\nfå det som är en viktig sak i Bo Könbergs mission:\r\nKontinuitet och möjligheten, om man vill, att lista\r\nsig. Det hade man kunnat få göra frivilligt.</pre><pre>Det är därför som vi på denna punkt tyvärr inte\r\nkunde komma överens. Att det skulle handla om\r\nkonservatism vill jag bestämt vända mig emot.\r\nDet är fråga om med vilka förhållningssätt till\r\nolika personalkategorier man vill möta framtiden.</pre><pre>Anf. 34  Statsrådet BO KÖNBERG (fp):</pre><pre>Herr talman! Om vi då lämnar ekonomin och går\r\növer till husläkarna, som Bo Holmberg önskar\r\noch jag gärna gör, vill jag konstatera att de\r\ntrevliga och givande och intressanta samtal som\r\nBo Holmberg och jag hade i höstas om att försöka\r\nkomma fram till en bred uppgörelse om att\r\nförstärka den svenska primärvården och\r\nkontinuiteten faktiskt brast på frågan om\r\nhuruvida landstingen i framtiden skulle ha\r\nvetorätt mot etablering av privata husläkare. Bo\r\nHolmberg krävde i praktiken detta som ett villkor\r\nför en uppgörelse.</pre><pre>Detta säger jag inte för att chikanera honom. Han\r\nhar framfört samma sak offentligt flera gånger.\r\nSocialdemokraterna kräver att landstingen i varje\r\nläge skall få avgöra om man skall få etablera sig\r\neller inte.</pre><pre>Sedan klagar Bo Holmberg över att läkarna har\r\nlyfts fram i det här förslaget. Ja, det finns en\r\nmycket enkel förklaring. Regeringen ägnar sig åt\r\natt försöka göra någonting åt bristerna i det\r\nsvenska samhället. När vi ser att det är långa\r\noperationsköer försöker vi göra någonting åt det.\r\nNär vi ser att det finns människor som i onödan\r\noch med dålig service tvingas kvar på\r\nakutsjukhusen så försöker vi göra någonting åt\r\ndet. När vi ser att vi i Sverige är nästan unika på\r\natt ha en så dålig relation mellan patienter och\r\nläkare och så få läkare ute i primärvården, så\r\nförsöker vi göra någonting åt det.</pre><pre>Däremot har vi inte tyckt att bristerna varit\r\nspeciellt stora i mödravården eller barnavården. I\r\nsjälva verket tycker vi att detta är ett par av de\r\nbäst fungerande delarna av svensk hälso- och\r\nsjukvård.</pre><pre>Det är tråkigt att man skall behöva gömma sig\r\nbakom detta för att man inte är beredd att tillåta\r\nen mera omfattande valfrihet och bättre\r\nutbyggnad när det gäller läkarna.</pre><pre>Detta innebär väl tyvärr att Socialdemokraterna\r\nnu kommer att ställa sig utanför den största\r\nförstärkningen av svensk primärvård som\r\nriksdagen kanske någonsin beslutat om.</pre><pre>Det har ibland i debatten från socialdemokratiskt\r\nhåll hävdats att det där med husläkare kanske var\r\nbra på 1970-talet, när Folkpartiet först framförde\r\nidén, men nu på 1990-talet behövs det inte. Då\r\nkanske jag får erinra om att när idén framfördes\r\npå 70-talet var Bo Holmbergs partivänner också\r\nemot den, precis som man är emot den på 90-\r\ntalet.</pre><pre>Skall man tala om kontinuitet när det gäller\r\nSocialdemokraterna är det tyvärr kontinuiteten\r\natt man har varit emot husläkarna varje gång idén\r\nframförts.</pre><pre>Andre vice talmannen anmälde att Bo Holmberg\r\nanhållit att till protokollet få antecknat att han\r\ninte ägde rätt till ytterligare replik.</pre><pre>Anf. 35  LEIF BERGDAHL (nyd) replik:</pre><pre>Herr talman! Bo Könberg räknade upp en mängd\r\nfrågor där Socialdemokraterna inte ställt upp. Då\r\nfrågar man sig: Vem det var som ställde upp och\r\ntryckte på knapparna så att dessa frågor gick\r\nigenom? Regeringen har ju ingen egen majoritet.\r\nJo, det var vi nydemokrater som ställde upp. Det\r\nvar inte bara i fråga om populära beslut.</pre><pre>Vi har varit kritiska från början till\r\nhusläkarreformen, men efter hand har det ändrat\r\nsig. Det har blivit bättre och bättre. Vi tycker nu\r\natt vi kan ställa upp i stort. Det är väl inte riktigt\r\nklart än, men jag tycker inte man skall bekymra\r\nsig om att göra upp detta med\r\nSocialdemokraterna, med vilka man har haft\r\nmånga sammanträden i onödan. Vi gör upp detta\r\npå kort tid. Vi har jobbat en timme nu, och jag\r\ntror att med en timme till är det klart. Så går det\r\ntill inom Ny demokrati.</pre><pre>Vi ställer upp, och vi kommer inte att bryta några\r\navtal. Där det finns avtal så håller vi dem, det kan\r\njag garantera.</pre><pre>Men jag tänkte ta upp en annan fråga,\r\ndelpensionen. Enligt Svenska Dagbladet skulle\r\nCarl Bildt ta upp delpensionen en gång till,\r\neventuellt redan i vår. Jag undrar hur det blir med\r\nden saken.</pre><pre>Jag har varit med om att rädda delpensionen två\r\ngånger. Jag vill inte vara med om en tredje gång\r\noch eventuellt kvalificera mig för något slags\r\nförtjänsttecken för PRO eller något annat. Jag\r\ntycker man skall begrava detta ett tag till. Min\r\nrekommendation är: Ta inte upp denna fråga igen\r\ni första taget.</pre><pre>Anf. 36  Statsrådet BO KÖNBERG (fp):</pre><pre>Herr talman! Regeringen måste inte ha stöd av\r\nnågot av oppositionspartierna för att få igenom\r\nsina förslag. För att stoppa regeringens förslag\r\nkrävs att Gudrun Schyman, Ingvar Carlsson, Bert\r\nKarlsson och Ian Wachtmeister och deras\r\npartivänner är överens.</pre><pre></pre><pre>Det är på denna grund som regeringsförslagen kan\r\nstoppas. I detta behöver vi kanske inte fördjupa oss\r\nnu, det är bara ett konstaterande.</pre><pre>Jag fick det goda rådet -- Leif Bergdahl tycker väl\r\nsjälv det -- att jag inte skall bekymra mig så mycket\r\nför att jag inte lyckades göra upp med\r\nSocialdemokraterna. Bakgrunden till min strävan\r\natt i husläkarfrågan försöka lyckas med det har varit\r\natt det är en av de största sjukvårdsreformerna i\r\nSverige efter andra världskriget. Det är bra om en\r\nsådan reform kan genomföras med mycket brett\r\nstöd. Därför är jag uppriktigt sagt ledsen över att\r\ndet inte gick att göra upp med Socialdemokraterna.</pre><pre>Detta är ytterligare ett exempel på svårigheten för\r\nSocialdemokraterna att komma loss i\r\nreformarbetet i det svenska välfärdssamhället i\r\nbörjan av 1990-talet.</pre><pre>Det gläder mig om det är så -- det finns tecken som\r\ntyder på det, och jag vågar säga det efter att ha läst\r\nNy demokratis motion -- att det finns en\r\nuppslutning från en majoritet kring\r\nhusläkarförslaget. Efter 17--18 års kamp kanske vi\r\ni Sverige skall få ett system som liknar det som\r\nmånga andra länder i Västeuropa har haft\r\nförmånen att ha.</pre><pre>Leif Bergdahl ställde en fråga till mig om\r\ndelpensionen. Jag blev litet förvånad över att Leif\r\nBergdahl av alla människor vill ta upp just den\r\nfrågan i kammaren så här på våren 1993.\r\nRegeringens uppfattning i den frågan är mycket\r\nklar: Skall man reformera det svenska\r\nvälfärdssystemet borde ett avskaffande av\r\ndelpensionering komma högt upp på en lista över\r\nreformer. Det är vår uppfattning. Det har vi\r\ndeklarerat, fått en del kritik för och säkert tappat\r\nen del röster på, men det är vår uppfattning. Vi\r\nbeklagar förstås att riksdagen vid ett par tillfällen\r\ngått emot förändringar i detta -- jag skall inte säga\r\nmer om det.</pre><pre>Med tanke på hur det ser ut med det svenska\r\nbudgetunderskottet m.m. tror jag inte att riksdagen\r\noch Leif Bergdahl behöver bli förvånade om\r\nförslaget återkommer. Det allra bästa sättet att ta\r\nupp frågan är väl att socialförsäkringsutskottet\r\nkonstaterar att man hade en god idé i våras som\r\nriksdagen tyvärr, vilket Leif Bergdahl kan erinra\r\nsig, gick emot. Så man kan väcka förslaget på nytt.</pre><pre>Anf. 37  LEIF BERGDAHL (nyd) replik:</pre><pre>Herr talman! Tack och lov har jag bytt utskott, så\r\njag slipper att behandla frågan om delpension en\r\ntredje gång om den skulle komma upp.</pre><pre>Jag tittade noga på det här, och jag tycker att det är\r\nytterligt tveksamt om man skulle spara någonting\r\npå det här i dagens arbetsmarknadsläge. Det fanns\r\ningen vettig människa som kunde säga att man\r\nskulle spara något. Längre fram är det möjligt att\r\nman sparar.</pre><pre>Vi skall aldrig säga aldrig, men jag hoppas att vi blir\r\nbefriade från det här ärendet i alla fall i vår, så att\r\nvi i lugn och ro kan ägna oss åt annat.</pre><pre>Anf. 38  ROSA ÖSTH (c) replik:</pre><pre>Herr talman! Jag har just ingenting att invända\r\nemot det som statsrådet sade. Det är snarare så att\r\njag saknade en del, nämligen vad som händer med\r\nde äldre i vården. Jag gläds naturligtvis med\r\nregeringen åt framgångarna i sjukvården, att man\r\nhar kunnat korta operationsköerna osv. Men man\r\nfår inte bara håva in framgångarna och hoppas att\r\ndet inte får några negativa följder. Det finns\r\nfaktiskt flera rapporter som tyder på att de äldre\r\nsom har gett plats åt de akutsjuka har fått en sämre\r\nvård och sämre rehabilitering. Det har t.o.m.\r\nantytts från Socialstyrelsen.</pre><pre>Det som jag egentligen efterlyser från Bo Könberg\r\när ett besked om att regeringen vill ta till sig dessa\r\nuppgifter, att regeringen är beredd att se över\r\nfrågan och är beredd att vidta åtgärder om det\r\nskulle visa sig nödvändigt.</pre><pre>Anf. 39  Statsrådet BO KÖNBERG (fp):</pre><pre>Herr talman! Det område som Rosa Östh tar upp är\r\nförstås ett av de mest angelägna och ett av de mest\r\nomfattande, eftersom sjukvården i huvudsak är till\r\nför de äldre som är i det skede av livet då man har\r\nmest krämpor.</pre><pre>När jag uppehöll mig vid frågan om\r\noperationsköerna var det därför att det förstås är\r\ntrevligt att kunna tala om framgångar, men också\r\ndärför att det har varit en brist i svensk sjukvård\r\nsom avsevärt avhjälpts under det gångna året.</pre><pre>När vi nyligen hade en presentation av vad som\r\nhänt i fjol på det här området inför\r\nPensionärskommittén, som är en kommitté för\r\növerläggningar mellan regeringen och\r\npensionärsorganisationer, så gjorde föredragaren\r\nfrån Socialstyrelsen, en av Sveriges mest erfarna\r\nläkare, bedömningen att de kortade\r\noperationsköerna i storleksordningen 75 % skulle\r\ngälla just äldre människor. Det är inget konstigt i\r\ndet. 90 % av alla som får gråstarr är över 70 år.\r\nMinskar köerna till gråstarroperation gynnar det\r\nframför allt äldre människor.</pre><pre>Vad gäller ÄDEL-reformen, som Rosa Östh också\r\ntar upp, är vi mycket angelägna om att få en\r\nkontinuerlig uppföljning. Syftet med den från\r\nriksdagens sida, när riksdagen fattade beslut om\r\nreformen hösten 1990, var att man skulle få besked\r\nså fort som möjligt om det fanns brister i systemet\r\noch om det uppstod brister på fältet. Vi kommer att\r\nfortsätta att följa upp detta. Om det visar sig att\r\nsystemet fungerar dåligt, skall vi självfallet vidta\r\nåtgärder. Det är syftet med själva uppföljningen.</pre><pre>Anf. 40  MAJ-INGER KLINGVALL (s):</pre><pre>Herr talman! I Sverige, liksom i många andra\r\nländer, har barns behov ofta ställts emot kvinnors\r\nönskemål om självständighet och oberoende. En\r\nstor andel kvinnor på arbetsmarknaden, särskilt\r\nkvinnor med små barn, har ibland i debatten ansetts\r\nstå i motsatsställning till barns behov av kontinuitet\r\noch trygghet. Men den familjepolitik som vi\r\nutformat i vårt land är med detta perspektiv unik.\r\nDen har haft som mål att både ge barn goda och\r\ntrygga uppväxtvillkor och ge kvinnor och män\r\nförutsättningar att leva ett jämställt liv.</pre><pre>Politiken har inriktats på att stödja barnfamiljerna\r\nekonomiskt, främst via barnbidrag men också via\r\nbostadsbidrag. Den har inriktats på att ge alla\r\nföräldrar möjlighet att vara hemma med de minsta\r\nbarnen genom en utbyggd föräldraförsäkring.\r\nBarnomsorgen har byggts ut med hög pedagogisk\r\nkvalitet för barnens skull.</pre><pre>Vad har då den socialdemokratiska\r\nfamiljepolitiken betytt för samhällsutvecklingen\r\noch människornas vardag? Jag skall ge några\r\nexempel.</pre><pre>För det första: Svenska kvinnor finns på\r\narbetsmarknaden i större utsträckning än i något\r\nannat jämförbart land. Utbyggd barnomsorg,\r\nflexibel föräldraförsäkring, generell välfärd med en\r\nutbyggd gemensam sektor i stort har gjort det\r\nmöjligt att kombinera barn och förvärvsarbete.</pre><pre>För det andra: Det har också lett till den helt unika\r\nsituationen med både hög kvinnlig\r\nförvärvsfrekvens och höga födelsetal, där Sverige\r\nligger på tredje plats i Europa. Det är någonting\r\nsom vi kan vara både stolta och glada över.</pre><pre>För det tredje: Kvinnor har i dag en stor valfrihet\r\natt utforma sin livssituation på ett sätt som tidigare\r\ngenerationer kvinnor hade små möjligheter till.\r\nUtbildning, arbete och vård av barn är viktiga delar\r\ni kvinnors liv, som kvinonr har möjlighet att lägga\r\nolika tyngdpunkt på under olika skeden i livet.\r\nÄven en del män tar numera också chansen att\r\nkombinera barn och förvärvsarbete på olika sätt.</pre><pre>För det fjärde: Valfriheten har möjliggjorts bl.a. av\r\nföräldraförsäkringen, som är mycket flexibel till sin\r\nkaraktär. Förutom att den ersätter den förlorade\r\narbetsinkomsten kan den användas flexibelt, som\r\nhel, halv eller fjärdedels dagar. Den kan också tas\r\nut t.ex. fem dagar i veckan, och den räcker då i 17\r\nmånader förutom garantidagarna.</pre><pre>För det femte: En väl utbyggd barnomsorg med hög\r\npedagogisk kvalitet har en dokumenterat positiv\r\neffekt på barns utveckling.</pre><pre>Sammantaget kan sägas att familjepolitiken har\r\nresulterat i en ökad jämställdhet mellan kvinnor\r\noch män i vårt samhälle. Kvinnors deltagande i\r\narbetslivet har påverkat samhällsutvecklingen i\r\nstarkt positiv riktning. Vårt samhälle har blivit\r\nrikare. Välståndet har ökat.</pre><pre>Herr talman! Hur ser regeringens alternativ ut?</pre><pre>Vårt land befinner sig i en utomordentligt svår\r\nekonomisk situation. Tillväxten är negativ.\r\nArbetslösheten fortsätter att öka. Över en halv\r\nmiljon svenskar, drygt 10 % av arbetskraften, står\r\nutan reguljärt arbete. Budgetunderskottet rusar i\r\nhöjden.</pre><pre>Regeringen riskerar med sin ekonomiska politik att\r\nrycka undan grunden för den generella\r\nvälfärdspolitiken. Urholkningen av kommunernas\r\nekonomi slår mot barnen som grupp.\r\nAvgiftshöjningar, privatisering och skolpeng bidrar\r\ntill en ökad skiktning mellan olika grupper av barn.</pre><pre>Vad anser då regeringen och utskottsmajoriteten?\r\nVilken bedömning gör man av läget?</pre><pre>För det första: I utskottsbetänkandet citerar man\r\nbudgetpropositionen: ''Regeringens ekonomiska\r\npolitik syftar till att förbättra det allmänna\r\nvälståndet och därigenom skapa förutsättningar för\r\natt utveckla och förbättra den offentliga sektorns\r\ninsatser för välfärd och social omsorg. I detta syfte\r\nhar regeringen påbörjat en valfrihetsrevolution och\r\ngenomfört insatser för dem som är särskilt utsatta.''</pre><pre>Tyvärr måste man konstatera att regeringen inte\r\nlyckats särskilt väl med sina avsikter. Det är ju i\r\nstället så, att den offentliga sektorn nu drar ned sina\r\nresurser och sin service på ett sätt som direkt\r\ndrabbar barn och deras familjer. Det är de mest\r\nutsatta barnen som drabbas först, men i takt med\r\natt nedskärningarna accelererar kommer allt större\r\ngrupper barn att få känna av effekterna av den\r\nekonomiska politiken. Samtidigt har\r\narbetslösheten trängt in i många familjers vardag.</pre><pre>Enligt Konsumentverkets senaste beräkningar från\r\nfebruari 1993 kommer alla typer av hushåll att få\r\nsänkt standard under 1993. I synnerhet\r\nbarnfamiljer med små ekonomiska marginaler kan\r\nförutses få svårt att få ekonomin att gå ihop. Hit hör\r\nflertalet ensamstående kvinnor med barn. Barnen\r\när också överrepresenterade bland\r\nsocialbidragstagarna. 1991 var en tredjedel av\r\nsocialbidragstagarna barn under 18 år, medan de\r\nutgör 22 % av befolkningen.</pre><pre>För det andra: Ett annat mål som anges i\r\nmajoritetens skrivningar är valfrihet. Ett medel är\r\nfullt utbyggd barnomsorg. I detta instämmer vi\r\nsocialdemokrater naturligtvis, men tyvärr talar\r\näven här verkligheten ett annat språk. Hösten 1991\r\nvar vi mycket nära målet en förskola för alla barn.\r\nSedan dess har mycket hänt som vridit klockan\r\ntillbaka. De stora nedskärningarna i kommunerna\r\ndrabbar just barnomsorg och skola. Daghem och\r\nfritidshem läggs ner, personal sägs upp, platsantalet\r\nminskar och fler barn skrivs in på de återstående\r\ndaghemmen resp. fritidshemmen. Detta innebär\r\nstörre barngrupper och färre anställda.</pre><pre>Valfriheten inskränks kraftigt genom höjda och\r\ndifferentierade avgifter. De differentierade\r\navgifterna styrs så, att föräldrar väljer så korta\r\ntillsynstider som möjligt. Höga enhetstaxor, som en\r\ndel kommuner har infört, missgynnar kraftigt\r\nlåginkomsttagare. Valfriheten inskränks också\r\ngenom administrativa regler. Barn utestängs t.ex.\r\nvid föräldrars arbetslöshet eller barnledighet.\r\nMånga kommuner har satt en 18-månadersgräns\r\nför rätt till plats. Ensamstående och\r\nlåginkomsttagare får begära bistånd enligt\r\nsocialtjänstlagen för att kunna återgå till sitt arbete\r\neller sin utbildning.</pre><pre>För det tredje: Vidare skriver utskottsmajoriteten:\r\n''svensk familjepolitik är i allt väsentligt inriktad på\r\natt sörja för kvaliteten i barns uppväxtvillkor\r\ngenom generella insatser -- -- --''. Man talar om\r\nbarnomsorg och förebyggande åtgärder som viktiga\r\nmedel.</pre><pre>Till detta kan då sägas att Socialstyrelsen på\r\nsocialministerns uppdrag nyligen kom med en\r\ndelrapport med rubriken Barns villkor i\r\nförändringstider. I den konstateras att man i många\r\nkommuner ser med oro på de besparingar som\r\nväntar innevarande och följande år. På många håll\r\nanser man det vara tveksamt om besparingarna kan\r\ngenomföras utan att kvaliteten och tillgängligheten\r\nblir lidande. Det finns en risk för att allt fler barn\r\ninte klarar barnomsorgens stora grupper och låga\r\npersonaltäthet, vilket ställer krav på mer\r\nspecialverksamhet. Det kan ge ökad segregering\r\noch medföra att den för Sverige så unika\r\nnormaliserings- och integreringstanken går\r\nförlorad. Detta skriver alltså Socialstyrelsen.\r\nFrågan är då vilka slutsatser regeringen och\r\nutskottsmajoriteten drar av detta.</pre><pre>För det fjärde: Utskottsmajoriteten skriver också\r\natt en utvidgad lagreglering av kommunernas\r\nansvar på barnomsorgsområdet bereds för\r\nnärvarande. Detta har vi nu hört sedan regeringen\r\ntillträdde i oktober 1991. Vi har inte sett till något\r\nförslag, och den ekonomiska utvecklingen i\r\nkommunerna gör det -- såvitt jag förstår -- allt\r\nsvårare att fylla en sådan lagreglering med ett reellt\r\ninnehåll. Socialminister Bengt Westerberg är ju\r\ninte här. Han kan därför inte svara på den här\r\nfrågan.</pre><pre>För det femte: Utskottsmajoriteten förhåller sig\r\nmycket avmätt till idéen om vårdnadsbidrag. Man\r\nskriver att ett sådant förslag skall läggas fram när de\r\nekonomiska förutsättningarna så medger. Det är ju\r\nupplysande, eftersom det innebär att\r\nvårdnadsbidraget kommer att skjutas långt in i\r\nframtiden. Desto märkligare är den karusell runt\r\nfrågan om vårdnadsbidrag som vi har upplevt i\r\nmassmedier sedan den borgerliga regeringen\r\ntillträdde. Utspelen från framför allt kds har avlöst\r\nvarandra. I en ekonomi i kris, när situationen för\r\nmånga barn och barnfamiljer försämras månad\r\nefter månad, är det mycket anmärkningsvärt att\r\nregeringen kan gå ut och lova en reform i\r\nmångmiljardklassen. Men inte bara det: ett\r\nvårdnadsbidrag går ju fullständigt på tvärs mot den\r\nhittills förda familjepolitiken. Det riktar sin udd\r\nmot kvinnors rätt till arbete och jämställda\r\nlevnadsvillkor. Det skulle vara mycket intressant\r\nom dagens debatt kan klargöra vad det är som\r\ngäller i denna fråga.</pre><pre>I dag finns en växande oro -- dokumenterad av flera\r\ntidigare talare -- i samhället som också påverkar\r\nbarnen. Vad är det som händer?</pre><pre>I grunden handlar det naturligtvis för oss\r\nsocialdemokrater om en annan ekonomisk politik\r\nsom minskar arbetslösheten och som främjar\r\ntillväxt och utveckling i vårt land. Men det handlar\r\nockså om att i ett svårt ekonomiskt läge för såväl\r\nstat som landsting och kommuner hävda kravet på\r\nen större långsiktighet i hanteringen av sparbeting,\r\nrationaliseringar och omorganisationer.</pre><pre>Förutom kravet på långsiktighet i de politiska\r\nbesluten kräver vi också en medvetenhet grundad\r\npå kunskap om barns behov och en kunskap om\r\nkonsekvenser av olika handlingsalternativ.\r\nBristande insikt nu kan ge oss mycket stora\r\nkostnader i framtiden. I dag råder ett bedövande\r\nekonomperspektiv på det mesta i vårt land. Inte\r\nminst Lindbeckkommissionens betänkande\r\nbekräftade detta perspektiv. Därför välkomnar vi\r\nSocialstyrelsens fortsatta arbete på temat Barns\r\nvillkor i förändringstider. Vi utgår ifrån att\r\nregeringen tar de resultat som kommer under nästa\r\når på stort allvar.</pre><pre>I vår reservation nr 3, som finns fogad till utskottets\r\nbetänkande, ställer vi krav på en god barnomsorg\r\nför alla barn genom att det skapas garantier för\r\nkvalitet, rättvis fördelning, rättssäkerhet och rätt\r\ntill plats.</pre><pre>Den grundläggande rättigheten är en lagstadgad\r\nrätt till plats. Då riskerar inga barn att ställas\r\nutanför. Det är mycket angeläget att lägga fast\r\nkvalitetskrav som skall gälla all barnomsorg oavsett\r\nhuvudman. Det handlar om mål för verksamheten\r\noch väl utbildad personal. Till kvaliteten hör också\r\ngarantier om rättssäkerhet, sekretess och\r\nlikabehandlingsprincipen samt möjligheten till\r\ninsyn och kvalitetsbedömning av verksamheten.\r\nDetta är av central betydelse, inte minst i ett skede\r\ndå alternativa driftsformer utvecklas i\r\nbarnomsorgen.</pre><pre>För att garantera alla barn valfrihet och rätt till\r\nbarnomsorg får inte avgifter och intagningsregler\r\nanvändas som sorteringsinstrument.</pre><pre>Detta kan tyckas vara självklarheter, men hittills\r\nhar regeringen varit ointresserad av att lösa dessa\r\nfundamentala frågor för att garantera en god\r\nbarnomsorg. Det skulle vara intressant att få veta\r\nvarför.</pre><pre>Det sammantagna intrycket av regeringens\r\nfamiljepolitik är att man står djupt splittrad med\r\nkds i ena hörnet och Folkpartiet i det andra. Synen\r\npå jämställdhet och kvinnors ställning i samhället,\r\nsynen på gemensamma sektorn och dess uppgifter\r\nsamt synen på viktiga utvecklingsfaktorer för barn\r\nskiljer regeringspartierna åt. Spelet om\r\nvårdnadsbidraget pågår inför öppen ridå. Det är\r\ndärför som vi aldrig får se något förslag till lag om\r\nbarnomsorg. Det pågår ett systemskifte i\r\nkommuner och landsting. Därför pläderar Rosa\r\nÖsth i dag för en grundtrygghet i stället för\r\ninkomstbortfallsprincipen i\r\nsocialförsäkringssystemen, samtidigt som Chatrine\r\nPålsson pläderar mot rättighetslagstiftning.</pre><pre>Många barn och barnfamiljer i Sverige får det allt\r\nsvårare, men de kommer att överleva. Frågan är\r\nhur länge regeringen gör det.</pre><pre>Herr talman! Jag yrkar bifall till reservationerna 1,\r\n3, 5, 11, 12 och 13.</pre><pre>Anf. 41  JAN JENNEHAG (v):</pre><pre>Herr talman! Eva Zetterberg har tidigare här i dag\r\nyrkat bifall till de krav som presenteras i vår\r\nmeningsyttring, som är fogad till detta betänkande.\r\nJag ansluter mig givetvis till detta yrkande.</pre><pre>I dag har debatten varit ganska hovsam, tycker jag.\r\nTonen har varit förhållandevis vänlig. Det har inte\r\nriktats några direkta utfall mot vare sig\r\nregeringsföreträdare eller andra. Den här s.k.\r\nsamsynen har naturligtvis en annan sida.</pre><pre>Om socialpolitiken är ett uttryck för\r\nmaktförhållandena i samhället, kan vi se hur dessa\r\nhar förändrats. Ett exempel på detta är bl.a. det\r\nbetänkande som vi nu behandlar. Då kan vi\r\nnaturligtvis säga att detta inte är konstigt. Svenska\r\nfolket har genom val markerat att man vill ha ett\r\nsystemskifte.</pre><pre>De blivande regeringspartierna hymlade inte med\r\nvad man skulle komma att göra, och man har i stort\r\nsett försökt att uppfylla sina vallöften. I vissa fall\r\nbeklagar jag den energi med vilken regeringen har\r\nfört den här kampen, därför att det är just fråga om\r\nen kamp. Även om man tidigare i debatten i dag\r\ninte har använt det ordet så är det ändå exakt vad\r\ndet är fråga om, och om vem som har makten i\r\nsamhället.</pre><pre>På oerhört många områden inom socialpolitiken är\r\ndet fråga om försämringar. Dessa försämringar\r\nmotiveras på olika sätt. Ett sätt kan vara att man\r\nhelt enkelt säger: Nej, detta är alls icke en\r\nförsämring utan en förbättring, fast på litet sikt\r\nnaturligtvis. Regeringens politik syftar till att\r\nutveckla och förbättra insatserna för välfärd och\r\nsocial omsorg. Då påbörjar man genomförandet av\r\nvalfrihetsreformer i välfärdspolitiken. Valfrihet i\r\nsig förutsätts medföra att det blir bättre.\r\nValfriheten i det här sammanhanget ses inte i\r\nrelation till valfrihet för vilka, utan det är ett\r\nallmänt konstaterande -- en sanning som icke\r\nbehöver ifrågasättas.</pre><pre>En förutsättning för att uppnå ökad valfrihet anses\r\nvara att man skall ta bort olika hinder för fri\r\netablering och fritt utnyttjande av olika\r\nverksamhetsformer. Detta förutsätter naturligtvis\r\natt Sveriges befolkning skulle bo på ett ställe där\r\nman hade fri tillgång till information och\r\nmöjligheter att ta del av detta utbud som finns att\r\nvara valfri i så att säga. Det handlar alltså inte om\r\nrättigheter, utan om att kunna plocka åt sig det\r\ngoda som presenteras. Alla har inte de\r\nmöjligheterna. I övrigt kan jag till stor del\r\ninstämma i det som Maj-Inger Klingvall nyss sade.</pre><pre>Vänsterpartiet vill också ha en rättighetslag.\r\nFörändringar och försämringar i den generella\r\nvälfärden görs okänsligt och på lösa grunder. Vi\r\ntycker att privatisering skall bytas ut mot\r\ndemokratisering. Vi vill ha en bred parlamentarisk\r\nutredning med uppgift att utarbeta en rättighetslag\r\ni vilken en kvalitetssäkring och kvalitetskontroll\r\ningår. Vad som behövs för att garantera en verklig\r\nvalfrihet är en översyn över hela fältet; vad som är\r\nbra, vad som är mindre bra och vad som är direkt\r\ndåligt.</pre><pre>Denna utredning skall naturligtvis också ta\r\nställning till hur man säkrar rätten till omvårdnad\r\noch annan samhällsservice. Man kan då säga att det\r\ntill en del också finns liknande tankegångar i den\r\nsocialdemokratiska reservationen om en\r\nsyneförrättning.</pre><pre>Jag skall nämna exempel på vilka argument som\r\nkan användas för att motivera nedskärningen av\r\ntillgångar som bör förbättras för människor. Det\r\nfinns en motion från Vänsterpartiet som behandlar\r\ndet statliga bilstödet för handikappade. Jag vet inte\r\nhur många gånger Vänsterpartiet har motionerat\r\nom detta. Motionen gäller att upphäva\r\nåldersgränserna för det statliga bildstödet. I dag är\r\ndet en 49-årsgräns. Om en ny gräns skulle införas\r\ndär arbetsåldern i regel slutar och där pensionen tar\r\nvid -- vid 64, 65, 66, 67 år eller vad det nu kan bli om\r\nregeringen får fortsätta att hållas -- blir det enligt\r\nutskottets majoritet för dyrt. Naturligtvis blir det\r\ndyrt. Men det var inte fråga om detta här, utan det\r\när fråga om vilka rättigheter människor skall ha.\r\nVad som är dyrt eller inte beror ju på hur man\r\nvärderar det man får för det dyra. Vi i\r\nVänsterpartiet tycker att JAS-projektet är\r\njättedyrt, liksom ubåtssystem 2 000 och mängder av\r\nannat som en politisk majoritet i riksdagen tycker\r\natt man bör ha. Det är alltså inte fråga om vad som\r\när dyrt i sig, utan det är fråga om det är dyrt eller\r\nbilligt i relation till någonting -- om vi tycker att det\r\när värt sitt pris. I det sammanhanget har vi skilda\r\nutgångspunkter utifrån de värderingar vi har.\r\nTycker man att det är viktigt att ge dem som har det\r\nsämst något bättre än vad de har i dag, får man\r\nockså acceptera att det kostar, liksom naturligtvis\r\nden som är beredd att betala för ett mycket starkt\r\nmilitärt försvar är beredd att plocka bort någonting\r\ni det övriga samhället för att få resurser till detta.</pre><pre>Det finns också olika sätt att motivera ett\r\navslagsyrkande. Jag hittar inte i utskottets text\r\nnågon antydan om att ett utökat bilstöd inte behövs\r\neller att det inte i sig skulle vara värdefullt, utan det\r\när för dyrt. Det är som Hasse Alfredson-\r\nmonologen: Stämman tycker att det blir för dyrt.\r\nDet blir för dyrt därför att det kostar för mycket.\r\nDärmed är vi tillbaka vid utgångspunkten; det är i\r\noch för sig bra men det är för dyrt. Vi har inte råd\r\njust nu. Det är så man i utskottet säger. Det\r\nstatsfinansiella läget möjliggör inte någon höjning\r\nav åldersgränsen nu. Det finns en antydan om en\r\nvilja att öka den, bara vi med vår förnämliga politik\r\npå ekonomins område har skapat nya resurser som\r\ngör det möjligt att fördela någonting. Man kan\r\nockså vända på det.</pre><pre>I morse voterade vi om olika skatteförslag. Jag\r\nvänder mig nu till socialdemokraterna. I\r\nskattedebatten hade vi ett yrkande om höjning av\r\nstämpelskatten. Detta tyckte inte ni\r\nsocialdemokrater om. Man hade t.o.m. ett särskilt\r\nyttrande, och tyckte kanske att utskottet var för\r\ntamt i sitt avståndstagande till Vänsterpartiets\r\nmotion. I socialdemokraternas särskilda yttrande\r\nsades: Den grundar sig inte på andra skäl än att den\r\ningår i motionärernas budgetpolitik. De lömska\r\ntyperna vill inget annat än att klå åt sig pengar till\r\nstaten. Ja, naturligtvis var det exakt det vi ville. Vi\r\nsåg inget nöje med en stämpelskatt i sig, utan det\r\nvar just för att skapa pengar. Men jag ser en viss\r\nskillnad i synen på detta. Att skapa pengar genom\r\natt ta från dem som redan har det dåligt eller att\r\navstå från att se till att de får det litet bättre är som\r\nprincip något allvarligare än att ta från en\r\nverksamhet som rimligtvis ändå klarar sig och som\r\ninte drabbar dem som redan från början har det\r\ndåligt.</pre><pre>Jag tycker att den syn som samhället har på sin\r\nvälfärdspolitik såsom den manifesterar sig i\r\nsocialpolitiken är ett uttryck för\r\nmaktförhållandena. Jag måste naturligtvis\r\nacceptera att de är sådana som de är i dag. Svenska\r\nfolket har som sagt i val sett till att vi har fått en\r\nregering med en viss uppsättning värderingar som\r\nman nu låter få utslag.</pre><pre>Det är inget konstigt med det. Det finns, för att\r\nåtergå till ett mer traditionellt språkbruk,\r\nnaturligtvis en dialektik i detta. Och värderingar\r\nkommer att skifta. De kommer att försvinna, och\r\nde kommer att återkomma. Jag är övertygad om att\r\nen samling värderingar, som just innebär att man\r\ntar hänsyn till välfärden och till dem som har det\r\nsämst, åter kommer att få ett större utrymme. Jag\r\nbeklagar naturligtvis att det förmodligen kommer\r\natt dröja till september 1994 innan det kan bli\r\nverklighet.</pre><pre>Jag vill trots allt avsluta mitt anförande med någon\r\nliten markering av att livet ändå inte bara är hugg\r\noch slag. Det finns väl ändå något att glädjas åt? Jag\r\nvill då glädjas åt utskottets behandling av\r\nVänsterpartiets motion So614. Vi har anledning att\r\nvara nöjda med den behandlingen.</pre><pre>Anf. 42  ANDRE VICE TALMANNEN:</pre><pre>Jag får meddela att anslag om kvällsplenum har\r\nsatts upp.</pre><pre>Anf. 43  INGRID HEMMINGSSON (m):</pre><pre>Herr talman! Innan jag börjar tala om reservation\r\n3 vill jag göra ett litet ideologiskt avstamp.\r\nReservation 3 sammanfaller nämligen med det som\r\nMaj-Inger Klingvall talade om.</pre><pre>I vårt land har välfärden tidigare helt och hållet\r\nknutits till stat och kommun. Välfärden har blivit\r\nliktydig med offentlig välfärd. Den som har\r\nifrågasatt detta har beskyllts för att vilja rasera\r\nvälfärden. Det är väl först i dessa dagar som vi har\r\nmöjlighet att diskutera det. När pengarna tryter för\r\nbåde stat och kommun och skulderna bara växer\r\ngår det ju inte att fortsätta i samma fotspår. Priset\r\nför välfärden har blivit höga skatter och liten\r\nvalfrihet. Därtill har denna välfärd inte räckt till för\r\nalla.</pre><pre>Visst blir det en stor omställning för medborgarna\r\natt gå från ett beroende av stat och kommun till ett\r\nstörre eget ansvar och egna val, ett samhälle där\r\nfrivilliga kollektiv och många gemenskaper får en\r\nmycket större plats och där stat och kommun får\r\nmaka på sig litet, ett samhälle där det offentliga\r\nstödet i huvudsak går till familjerna, så att\r\nmänniskorna själva kan välja vård- och\r\nomsorgsgivare.</pre><pre>Reservation 3 i betänkandet är egentligen på\r\nmånga olika sätt en ganska märklig reservation.\r\nKritiken i reservationen riktar sig till stor del mot\r\nkommunerna. Det är även kommuner som styrs av\r\nsocialdemokrater. För övrigt riktas det i\r\nreservationen mycket stor misstro mot\r\nkommunalpolitiker i allmänhet.</pre><pre>Maj-Inger Klingvall citerade ur Socialstyrelsens\r\nrapport. I dag har många citat lästs upp här i\r\nkammaren. Citat kan man naturligtvis använda på\r\nolika sätt. Man kan citera sådana delar som passar\r\nens egna åsikter, och det har även gjorts.\r\nBeträffande citatet från Socialstyrelsens rapport\r\ntror jag att Maj-Inger Klingvall frågade vilka\r\nslutsatser man skall dra av det. Först och främst\r\nkommer slutrapporten att läggas fram i april 1994,\r\nom jag inte minns fel. Den slutsats som vi skall dra\r\nav rapporten, oavsett vilka tolkningar som vi gör\r\noch oavsett om vi läser hela eller bara valda delar\r\nav den, är att det är en signal till våra\r\nkommunalpolitiker att vara vaksamma, att göra\r\nrätt prioriteringar och att i ännu högre grad än\r\ntidigare prioritera det som är viktigast. Det är klart\r\natt det kräver väldigt duktiga kommunalpolitiker\r\nsom tänker på ett helt annat sätt än tidigare, då man\r\ntyckte att man hade mycket större resurser att ta av.\r\nSå visst är det dessa slutsatser som man skall dra.</pre><pre>Det är svårare att spara än att öka utgifterna. Vi har\r\nhär i dag, när vi har lyssnat till Socialdemokraterna,\r\nförstått att det är lättare att tala väl om allt när man\r\ninte tycker att man behöver spara in på något.</pre><pre>Den beskrivning som Maj-Inger Klingvall gav av\r\nbarnomsorgen i kommunerna var oerhört negativ.\r\nNågot annat hade jag inte heller väntat mig. Men\r\ndetta stämmer inte med verkligheten. Den\r\nbeskrivning som Maj-Inger Klingvall gjorde är inte\r\nsann. Det är nämligen så mycket positivt som\r\nhänder i kommunerna genom att vi har gett\r\nmänniskor större möjligheter att välja och själva\r\nbestämma när det gäller familjen och\r\nbarnomsorgen. Men jag hade inte väntat mig att\r\nman från socialdemokratiskt håll skulle tala om det.</pre><pre>Den borgerliga regeringen har nu suttit i\r\nregeringsställning i drygt ett och ett halvt år, och vi\r\nhar påbörjat det som vi vill uträtta. Men som\r\nvanligt har temat i dag varit att Socialdemokraterna\r\nförsöker att förespegla svenska folket att om de\r\nkommer tillbaka till makten kommer allt att bli som\r\ntidigare -- pengar från staten skall fortsätta att delas\r\nut till kommunerna i oförändrad takt. Detta har vi\r\nfaktiskt hört i samband med tidigare val, och sedan\r\nblev det något annat.</pre><pre>Det talas i reservationen väldigt mycket om att\r\nurholkningen av kommunernas ekonomi slår mot\r\nbarnen. Det har också vid många tillfällen sagts här\r\nfrån talarstolen.</pre><pre>Jag hade emellertid tänkt ställa en hel del frågor om\r\nkommunernas ekonomi och besparingar som måste\r\ngöras. Men det har redan kommit en del svar. Alla\r\nutom Socialdemokraterna vet ju att vi måste spara\r\noch varför. Jag har tidigare, innan jag gick upp i\r\ntalarstolen i dag, trott att besparingen gällande\r\nkommunerna på 7 miljarder var något som ingick i\r\nkrisuppgörelsen, men mera på det sättet att\r\nSocialdemokraterna i uppgörelsen inte hade sagt\r\nvare sig ja eller nej till den utan förbigått den och\r\nförst på senare tid talat om att de inte alls vill ta mer\r\npengar från kommunerna utan i stället ge till\r\nkommunerna.</pre><pre>Fördelen med detta statsbidrag är att det ges som\r\nen klumpsumma. Och fördelen med det är att\r\nkommunerna kan anpassa verksamheten efter\r\nlokala behov. Det ger faktiskt mycket bättre\r\nförutsättningar att hushålla med pengarna. Man\r\nkan titta på några exempel som skiljer sig mellan\r\nkommunerna. Det gäller kostnaderna för\r\nbarnomsorgsplatserna. Det skiljer väldigt mycket\r\nmellan den dyraste och den billigaste. Och det finns\r\nall anledning att titta på sådana saker.</pre><pre>Som jag sade tidigare vet alla varför vi måste spara\r\npå utgifterna. Det är inte mer att orda om detta just\r\nnu. Men vi borgerliga tar itu med de nödvändiga\r\nbesparingarna, och vi står också för dem. Men\r\nSocialdemokraterna har fortfarande inte kommit\r\növerens om något. Om jag har förstått debatten i\r\ndag på rätt sätt, är det inte bara fråga om de 12\r\nmiljarderna, som Socialdemokraterna säger att de\r\nskall återkomma till när det gäller besparingar. De\r\nhar även plussat på med den indragning som vi vill\r\ngöra från kommunerna och som omfattar 7\r\nmiljarder. Detta blir alltså ganska mycket att ta\r\nansvar för.</pre><pre>Beträffande just dessa frågor har jag fått en hel del\r\nsvar. Men ni beklagar också i denna reservation att\r\nersättningsnivåerna i försäkringssystemet har\r\nsänkts. Men ni har själva bidragit till en del av det,\r\nt.ex. förändringen i sjukvårdsförsäkringen. Tänker\r\nni gå ifrån denna uppgörelse och återgå till den\r\ntidigare nivån om ni någon gång i framtiden skulle\r\nkomma i regeringsställning?</pre><pre>Vad som sker, och vad som måste ske, i\r\nkommunerna är att verksamheten förändras. Det\r\ngäller att göra den bättre och att samtidigt få\r\ntillgängliga resurser att räcka till. En förutsättning\r\när då att kommunerna själva får hantera\r\nstatsbidraget utan statlig inblandning. Men det\r\nkrävs också ett nytt sätt när det gäller att ta sig an\r\nproblemen. Som jag nämnt tidigare krävs det så\r\nmycket mera av både landstings</pre><pre>-- och kommunalpolitiker i en situation som beror\r\npå att det tidigare konsumerats mer än vad som\r\nfunnits tillgängligt.</pre><pre>Det krävs mycket mer av lyhördhet för människors\r\nkrav och även förmåga att prioritera.</pre><pre>Vidare talas det mycket om de svaga i samhället. I\r\nnästan varje politiskt anförande talas det väl om\r\njust detta. Men enda sättet att ge de svaga stöd är\r\natt andra får ta ett större ansvar för sin tillvaro och\r\nfår möjligheter att själva välja.</pre><pre>I en situation där pengarna inte räcker tvingas\r\nandra lösningar och prioriteringar fram. Det har vi\r\nockså många gånger märkt. Det krävs ju ett\r\nflexibelt tänkande, och det innebär att förlegade\r\ntankar och låsningar måste bort. Men det tycker jag\r\ninte att vi stött på särskilt mycket i dag.\r\nSocialdemokraterna, i första hand Maj-Inger\r\nKlingvall, har talat om allt bra som gjordes då\r\nSocialdemokraterna var i regeringsställning och om\r\nhur eländigt allting blivit på ett och ett halvt år med\r\nborgerlig regering. Man talar också om\r\nförändringar. Men vilka förändringar som avses och\r\nhur man tänkt sig dessa tycker jag mig inte ha hört\r\nett enda ord om på hela dagen.</pre><pre>Jag tycker att Socialdemokraternas agerande\r\nnärmast vittnar om ett riktigt trött parti utan\r\nvisioner. Helst sätter man klackarna i golvet. Den\r\nenda vägen tycks vara att ta ett steg tillbaka.</pre><pre>Det är nödvändigt att alla barnomsorgsalternativ\r\nfår likvärdigt kommunalt stöd. Den diskriminering\r\nav deltidsdaghemmen i förhållande till\r\nåttatimmarsdaghem som tidigare förekommit är\r\nfullständigt ohållbar. Jag förstår att det är vad som\r\ndöljer sig bakom det som sägs i reservationen om\r\ndifferentierade avgifter utifrån vistelsetiden\r\nbeträffande daghem. Vad som sagts om att det\r\nskulle vara ett orättvist system håller\r\nSocialdemokraterna tydligen fast vid. Jag\r\nförutsätter att det här utgör huvuddelen av det\r\nlagförslag som Socialdepartementet aviserat.</pre><pre>Vidare förutsätter jag att kommunerna bereds\r\nmöjligheter att införa en barnomsorgspeng -- på\r\nsamma sätt som det i dag finns en skolpeng -- som\r\nföljer barnet, så att familjen kan välja den\r\nbarnomsorg som bäst passar familjen.</pre><pre>Jag tycker nog att Alva Myrdals ande svävar över\r\nreservation 3 från Socialdemokraterna. Det är ju\r\ninte föräldrarna som spelar huvudrollen. Men de\r\nnämns knappt. Däremot skall den offentliga\r\nbarnomsorgen ge barnen ''grundläggande\r\nkunskaper och erfarenhet inför vuxenlivet''.</pre><pre>Dessutom talas det om att verksamheten skall\r\nstyras demokratiskt och om planering och\r\nfördelning. De tre sakerna i reservationen tycks ha\r\nblivit honnörsbegrepp. Vad betyder det då -- ibland\r\nfår man faktiskt tolka sådana här vackra ord? Jo,\r\ndet betyder ju att politiska beslut skall styra och\r\nfördela barnomsorgen. Det är de gamla,\r\ntraditionella socialdemokratiska åsikterna som\r\nlyser igenom här.</pre><pre>Vi i de borgerliga regeringspartierna har en annan\r\nuppfattning. Det har vi också visat. Vi anser att\r\nföräldrarna skall bestämma vad som är bäst för\r\nbarnen. Den borgerliga regeringens beslut har gått\r\ni den riktningen, och en hel del har uträttats under\r\nett och ett halvt år när det gäller att ge familjerna\r\nbättre valmöjligheter.</pre><pre>Den första förändringen var att statsbidrag kom att\r\nutgå även till barnomsorg i enskild regi och att\r\npersonalkooperativ fick möjlighet att anställa\r\npersonal på andra villkor. Tidigare var det mycket\r\nbegränsade möjligheter, och vi hade väldigt många\r\ndebatter här i kammaren om personalkooperativ\r\nsom vill utvidga verksamheten. Personal fick inte\r\nanställas om den som skulle anställas inte blev\r\ndelägare. Nu har vi ändrat på det förhållandet för\r\natt göra det hela mera flexibelt och för att anpassa\r\nsystemet till olika lokala förhållanden.</pre><pre>Allt detta har, naturligtvis, ni socialdemokrater\r\nmotsatt er. Likaså har ni motsatt er andra\r\nförändringar i riktning mot större valfrihet som vi\r\nhar genomfört. Motvilligt har man, för det har man\r\nmed tiden tvingats till, accepterat det här.\r\nMänniskor har ju ganska högljutt gett uttryck för\r\nattityder i den riktningen.</pre><pre>Men en hel del återstår faktiskt att göra. Det\r\noffentliga stödet till barnfamiljerna är ojämnt\r\nfördelat. Fortfarande prioriteras de familjer som\r\nväljer det offentliga utbudet. Dessa familjer\r\nkommer i åtnjutande av ett ganska stort\r\nsamhällsstöd, medan andra som väljer att själva ta\r\nhand om barnen eller som väljer andra lösningar\r\ninte får något stöd alls. Detta har jag påtalat i denna\r\ntalarstol många gånger. Trots att ett och ett halvt år\r\nmed den borgerliga regeringen gått har inte alla\r\ndessa frågor kunnat lösas. Men lösningar kommer.\r\nDet är ju vår målsättning på lång sikt. Detta får\r\nvara ett svar till Maj-Inger Klingvall.</pre><pre>Socialdemokraterna, som var i regeringsställning\r\nunder åtskilliga år, har väldigt stora krav på den\r\nborgerliga regeringen. De vill att vi snabbt skall\r\ninfria våra vallöften. Det gör vi väldigt gärna, och\r\ndet kommer vi också att göra.</pre><pre>Därför är det fortfarande lika aktuellt med\r\nvårdnadsbidraget. Det naturliga är ju att det\r\noffentliga stödet följer barnet. Det är det som är\r\nslutmålet. För att komma en bit på vägen är ett\r\nstegvis infört vårdnadsbidrag ett sätt att ge\r\nföräldrarna större möjligheter att själva bestämma.</pre><pre>Det är beklagligt att man hittills inte funnit någon\r\npraktisk möjlighet att genomföra\r\nvårdnadsbidraget. Men jag hoppas att det snarast\r\nblir möjligt.</pre><pre>I debatten har det ofta framförts att\r\nvårdnadsbidraget enbart är ett stöd till dem som\r\nväljer att stanna hemma och ta hand om sina egna\r\nbarn. I sig är det rättvist, eftersom många i dag\r\nväljer det alternativet trots att de inte får ett öre i\r\noffentligt stöd. Det innebär alltså ganska stora\r\nuppoffringar för de familjer som väljer detta\r\nalternativ. Men det glöms ofta i debatten att\r\nvårdnadsbidraget kan användas otroligt flexibelt.\r\nT.ex. kan arbetstiden förkortas. Föräldrarna kan\r\nturas om med att ta hand om barnen, eller också\r\nkan en anhörig hjälpa till. Då utgår ersättning för\r\ndet.</pre><pre>Väldigt många enskilda lösningar skulle vara\r\nmöjliga om vårdnadsbidrag och rätt till avdrag för\r\nstyrkta barntillsynskostnader genomfördes.</pre><pre>Jag begriper faktiskt inte att detta på något vis\r\nskulle utgöra ett hot mot jämställdheten. Det har ju\r\npåståtts i dag i denna kammare att jämställdheten\r\nskulle hotas, om de föräldrar som själva vill ta hand\r\nom sina barn får den möjligheten. Egentligen är det\r\nganska barockt att uttrycka sig på det sättet.\r\nSmåbarnstiden är ju väldigt kort. Dessutom är det\r\nvärdefullt för barn och föräldrar att få vara\r\ntillsammans.</pre><pre>I dag har det talats väldigt mycket om\r\nmänniskovärdet. Jag tror att de småbarnsföräldrar\r\nsom väljer att själva ta hand om sina barn känner\r\nsig kränkta när de hör uttalanden av det slag som\r\njag här nämnt. Detta med människovärdet gäller ju\r\nockså tryggheten i föräldrarollen.</pre><pre>Herr talman! Taletiden är snart slut. Men eftersom\r\nreplik inte begärts har jag bakat in i detta anförande\r\nvad jag skulle ha sagt i repliker. Jag behöver därför\r\nytterligare någon minut.</pre><pre>Självfallet måste föräldrarna få välja. De vet ju bäst\r\nvad som är bäst för barnen. Väldigt många\r\nföräldrar tycker faktiskt inte att det som är\r\nvärdefullt i livet är konsumtionsförmåga,\r\npensionspoäng osv., utan det är andra värderingar\r\nsom gäller.</pre><pre>De som vill gå ut i yrkeslivet så snart som möjligt\r\nkan använda vårdnadsbidraget till att betala\r\nbarnomsorgen.</pre><pre>Orsaken till att alla vi i den borgerliga regeringen\r\ntalar för vårdnadsbidraget är att vi är överens i den\r\nfrågan.</pre><pre>Herr talman! Det vore också intressant att blicka\r\nett antal år framåt i tiden. Jag tror inte att det är de\r\nsocialdemokratiska idéerna som då är rådande. Jag\r\ntror att människorna i historieböckerna kommer att\r\nläsa om en tid när staten i all välmening gjorde alla\r\nmänniskor hjälpbehövande och fråntog dem både\r\nmöjligheter och ansvar. Man kommer också att få\r\nläsa om att det var en svår tid när människors\r\nberoende av institutioner byttes ut mot andra\r\ngemenskaper och man stod inför mängder av andra\r\nlösningar som krävde prioriteringar, val och ansvar\r\nbåde för den egna familjen och för andra\r\nmänniskor.</pre><pre>Härmed yrkar jag bifall till hemställan i\r\nbetänkandet och avslag på reservationerna.</pre><pre>Anf. 44  MAJ-INGER KLINGVALL (s)\r\nreplik:</pre><pre>Herr talman! Det var intressant att under rätt\r\nmånga minuter få höra Ingrid Hemmingsson tala\r\nom ämnet barn och familj och komma så tomhänt\r\ntill den här debatten. Det enda som jag kunde\r\nlyssna mig till i slutet av hennes anförande var\r\nförslaget om vårdnadsbidrag.</pre><pre>Det är dessutom mycket märkligt, det sade jag\r\nredan i mitt inledningsanförande, att man i den\r\nmycket svåra ekonomiska situation som vi befinner\r\noss i ändå flaggar med förslaget om\r\nvårdnadsbidrag. Jag har oerhört svårt att förstå hur\r\ndetta skall kunna finansieras och hur det skall\r\nkunna gå ihop. Men det är möjligt att Ingrid\r\nHemmingsson kan svara på det i sin replik.</pre><pre>Ingrid Hemmingsson talade mycket om valfrihet.\r\nDet som är märkligt då är att vårdnadsbidraget\r\nkommer att gå på tvärs med den valfrihet som vi har\r\nskaffat oss i vårt land, den valfrihet som har gjort\r\natt män och kvinnor kan välja barn och\r\nförvärvsarbete, kan välja olika arbetstider och kan\r\nfå en bra kombination i sitt familjeliv.</pre><pre>Det som händer nu är att valfriheten för varje dag\r\nminskar i vårt land. Det finns mängder av faktorer\r\nsom har lett till det, arbetslösheten inte minst.\r\nMinskningen och nedskärningarna i den offentliga\r\nsektorn, en avgiftssättning som verkar i den\r\nriktningen att föräldrar väljer korta tider för sina\r\nbarn på dagis och administrativa regler -- jag var\r\ninne på det förut -- som stänger ute barn från\r\nbarnomsorg är ytterligare faktorer. Även när det\r\ngäller utsatta barns möjligheter ser vi tyvärr väldigt\r\nmycket av negativa trender.</pre><pre>Detta förnekade Ingrid Hemmingsson i sitt\r\nanförande. Jag kan ta med Ingrid Hemmingsson till\r\nnågra kommuner som jag känner mycket väl. Vi\r\nkan titta på barnomsorgen där. Vi kan prata med\r\npersonal som kan tala om hur det för inte så väldigt\r\nlänge sedan var med personaltäthet och kvalitet i\r\nverksamheten.</pre><pre>Det har hänt väldigt mycket på ett och ett halvt år\r\nute i våra kommuner. Det är inte kommunernas fel\r\ni sig. Detta är naturligtvis ett samspel i den\r\nekonomiska situationen över huvud taget, där\r\narbetslösheten är en oerhört viktig faktor att få\r\nbukt med. Den leder till minskad tillväxt och det\r\ndrabbar kommuner liksom även landsting och stat.</pre><pre>Anf. 45  INGRID HEMMINGSSON (m)\r\nreplik:</pre><pre>Herr talman! Jag tror inte att Maj-Inger Klingvall\r\nhar lyssnat särskilt mycket på det jag sade. En sak\r\när klar och det är att oavsett vilken regering vi har,\r\ni den ena eller den andra konstellationen, befinner\r\nvi oss i en lågkonjunktur.</pre><pre>Vi har i varje fall talat kring vad som måste göras.\r\nJag har sagt att den borgerliga regeringen\r\nåtminstone har klart för sig att vi måsta göra stora\r\nbesparingar framöver. Det måste vi göra för att de\r\ninte har gjorts under 80-talet, då man bara\r\nspenderat och följt med strömmen. Det var\r\nSocialdemokraterna som stod för\r\nregeringsinnehavet då. Därför säger Maj-Inger\r\nKlingvall att hon inte förstår att vi kan tala om\r\nvårdnadsbidrag som vi inte kan finansiera.</pre><pre>Det är första gången i dag som Socialdemokraterna\r\nhär i kammaren har oroat sig för finansieringen.\r\nHittills har det inte varit tal om det, utan det har\r\nbara varit tal om att hela tiden öka utgifterna. Inte\r\nett ord har nämnts om varifrån ni skall ta pengarna.\r\nDärför kanske det inte var så väl valt att Maj-Inger\r\nKlingvall tog upp just den saken.</pre><pre>Det har skrivits i vårt betänkande och vi har sagt att\r\njust frågan om vårdnadsbidraget arbetar man med\r\ni regeringskansliet. Jag förutsätter, liksom vi alla\r\nsom står bakom regeringen, att regeringen så\r\nsmåningom, när tiden är lämplig, lägger fram\r\nförslag om detta. Man får faktiskt ta en sak i taget.\r\nDetta är precis lika aktuellt nu, därför att\r\nföräldrarna själva skall kunna göra sina val.</pre><pre>En sak som har förvånat mig på senare tid är att\r\nSocialdemokraterna plötsligt har tagit ordet\r\nvalfrihet i sin mun, vilket ni aldrig har velat göra\r\ntidigare, och gett det ett helt annat innehåll än vad\r\nvi menar med det. Det innehåll ni ger ordet\r\nvalfrihet framgår mycket tydligt av reservationen.\r\nDet är det gamla vanliga, att politiker fortfarande\r\nskall planera och fördela och se till att alla får lika,\r\noavsett behov. Det gör att väldigt många familjer\r\nkommer i kläm, för de får själva inte påverka sina\r\negna val. Det är just de som vill ta hand om sina\r\nbarn under den tid de själva bestämmer, när barnen\r\när små.</pre><pre>Jag tycker fortfarande att Maj-Inger Klingvall\r\nsvartmålar kommunerna.</pre><pre>Anf. 46  MAJ-INGER KLINGVALL (s)\r\nreplik:</pre><pre>Herr talman! Det är riktigt, Ingrid Hemmingsson,\r\natt vi befinner oss i en lågkonjunktur. Desto\r\nmärkligare var det att uppleva att regeringen, när\r\nden tillträdde hösten 1991, började med att sänka\r\nskatterna för höginkomsttagare och kapitalägare\r\nmed 30 miljarder. Man såg också till att köpkraften\r\ni vårt land minskade. Det är klart att den typen av\r\nåtgärder har satt myror i huvudet åtminstone på\r\nmig.</pre><pre>Självfallet är vi mycket oroade över finansieringen,\r\nIngrid Hemmingsson. Det är det som ligger bakom\r\nde diskussioner vi har. Välfärd måste bygga på att\r\nvi har en stark ekonomi. Det är på det sättet. Är det\r\nnågonting som vi är alldeles överens om är det att vi\r\nmåste bekämpa arbetslösheten. Det är vår absolut\r\nviktigaste fråga i den ekonomisk-politiska motion\r\noch i de program som vi har lagt fram för riksdagen.</pre><pre>Vi måste göra allt för att bekämpa arbetslösheten.\r\nDet är det enda som kan leda till en ekonomi i\r\ntillväxt. Vi måste också fördela bördorna så rättvist\r\nsom möjligt. Vi måste se över rundgången i\r\nkommunerna, där man nu aviserar att man skall\r\navskeda 80 000 människor, i första hand kvinnor.</pre><pre>Det är faktiskt det här som skapar förutsättningar\r\nför valfrihet för människor. Väldigt mycket av detta\r\nnämnde jag inledningsvis, nämligen kvinnors rätt\r\ntill arbete, möjligheten att kombinera barn och\r\nförvärvsarbete på ett bra sätt, bra barnomsorg för\r\nbarnen och en flexibel föräldraförsäkring. En\r\nföräldraförsäkring ger mycket stora möjligheter att\r\nkunna forma sitt liv just som man vill ha det. Vårt\r\nstarka motstånd mot ett vårdnadsbidrag ligger i den\r\nstora orättvisa som ett sådant bidrag skulle\r\ninnebära för barnfamiljerna.</pre><pre>Anf. 47  INGRID HEMMINGSSON (m)\r\nreplik:</pre><pre>Herr talman! Vi har fört den här debatten många\r\ngånger här i kammaren, men just i dag förstod jag\r\nändå litet bättre vad det är Socialdemokraterna vill\r\nmed sin barnomsorg. Den är inte till för barnens\r\nskull, utan för att föräldrarna skall ut i arbete. Det\r\när det som gör att man inte vill ge den här\r\nvalmöjligheten, den här flexibiliteten.</pre><pre>I början sade Maj-Inger Klingvall att den\r\nborgerliga regeringen har sänkt skatten för\r\nhöginkomsttagare. Jag väntade bara på det\r\npåståendet, för det brukar komma. Vi har faktiskt\r\nsänkt de skatter som är mest skadliga. Det är de\r\nskatter som riktar sig mot företagen, i stor\r\nutsträckning småföretagen. Det är de krafterna\r\nsom skall producera det vi i dag har talat om, de\r\nresurser som vi behöver till välfärden. Det är också\r\nde här krafterna som skall ge arbetstillfällen.</pre><pre>Man kan inte med konstlade medel uppehålla\r\nsysselsättningen. Det enda varaktiga sättet är\r\nfaktiskt att se till att företag och småföretag, som\r\nhar en så stor utbredning i vårt land, får lättnader.\r\nDet är det som ni kallar att vi sänker skatter för\r\nhöginkomsttagare. Det är också ett konstigt sätt att\r\nsätta rubrik på en åtgärd som är alldeles nödvändig.</pre><pre>Vad har ni för förslag? Jag tycker verkligen inte att\r\ndet har framkommit några alternativ från\r\nsocialdemokratiskt håll. Det är ni som är i\r\nopposition. Det är ni som skall tala om för\r\nmänniskorna vilka förslag ni har i stället för\r\nregeringens, för att ni skall kunna bryta den\r\nlågkonjunktur som råder nu.</pre><pre>Det enda förslag som ni brukar komma med, och\r\ndet har ni gjort i dag också, är högre skatter, nya\r\nskatter och högre avgifter. Några besparingar har ni\r\nfaktiskt inte vågat er på. Nog tror jag att det är\r\nganska många här som har väntat på att ni\r\nåtminstone skulle våga säga någonting som ni måste\r\ndra in på. Vi vet att alla sektorer måste dra in. Jag\r\nsade också att det kräver väldigt duktiga landstings-\r\noch kommunalpolitiker, som tänker flexibelt, för\r\natt man skall klara av det. Vi måste klara av den\r\nbesparingen. Gör man inte det blir allting mycket\r\nvärre. Allt blir mycket sämre för de människor som\r\nvi talar så väl om här i dag.</pre><pre>Andre vice talmannen anmälde att Maj-Inger\r\nKlingvall anhållit att till protokollet få antecknat att\r\nhon inte ägde rätt till ytterligare replik.</pre><pre>Ajournering</pre><pre>Kammaren beslöt kl. 18.01 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>4 § (forts.)Socialpolitik -- inriktning och anslag (forts. SoU15)</pre><pre>Anf. 48  BARBRO WESTERHOLM (fp):</pre><pre>Herr talman! Barns rätt att komma önskade till\r\nvärlden och barns rätt att få en harmonisk\r\nuppväxttid är en självklarhet för oss liberaler. Det\r\när därför som vi sedan många år varit pådrivande\r\ni frågorna om familjeplanering och utbyggnad av\r\nbarnomsorg i Sverige.</pre><pre>En harmonisk uppväxttid skapas av harmoniska\r\nföräldrar, som känner att de har valfrihet när det\r\ngäller att fördela sin tid mellan omsorg om barnen\r\noch förvärvsarbete. Forskaren Ulla Kihlbom har i\r\nsin doktorsavhandling ''Barns utveckling och\r\nmödrars arbete'' dragit slutsatsen att det\r\nviktigaste är att mamman är till freds med sin\r\nvuxenroll. Sedan spelar det mindre roll om hon\r\narbetar deltid, heltid eller hemma. Ulla Kihlbom\r\nsäger i en intervju: ''Ni behöver inte känna dåligt\r\nsamvete för att ni arbetar, bara ni är nöjda med\r\ndet och gör vad ni tror är bäst för barnen.''</pre><pre>För att skapa valfrihet för föräldrar fordras det för\r\natt tillgodose behoven tillgång på barnomsorg.\r\nGaranterad barnomsorg innebär att alla föräldrar\r\nsom så önskar skall kunna få en\r\nbarnomsorgsplats. Detta är viktigt för\r\nföräldrarna, därför att det är en förutsättning för\r\njämställdhet mellan kvinnor och män. Genom att\r\ndet finns barnomsorg får kvinnor samma chans\r\nsom män att använda sin utbildning och sitt\r\nkunnande i arbetslivet och att vara ekonomiskt\r\noberoende.</pre><pre>Att ett delat ansvar för hem och barn ger en högre\r\nlivskvalitet för de flesta människor framgår av en\r\nfamiljelivsundersökning som SIFO gjorde 1990.\r\nFramför allt medelålders män önskade att de\r\nhade mer tid för familjen, medan kvinnor i åldern\r\n30--49 år ville arbeta mer än de gjorde. En familj\r\nmed två försörjare är också i händelse av\r\nsjukdom, dödsfall och skilsmässa mindre sårbar\r\nän en familj med en försörjare.</pre><pre>Barnomsorgen är viktig också för hela samhället.\r\nUtan barnomsorg stannar Sverige, vill jag påstå.\r\nAv småbarnsmammorna är det 85 % som finns\r\nute i arbetslivet. I vår hälso- och sjukvård,\r\näldreomsorg och övriga omsorger är man\r\nberoende av deras insatser. Också företagen är\r\nberoende av deras insatser. Sverige har faktiskt en\r\nkonkurrensfördel, jämfört med andra länder,\r\ngenom att vi i Sverige har en så väl utbyggd\r\nbarnomsorg.</pre><pre>Men det allra viktigaste är att barnomsorgen är\r\nbra för barnen. Genom den pedagogiska\r\ngruppverksamhet som barnomsorgen ger får de\r\nmindre barnen stöd och stimulans i sin\r\nemotionella, sociala och intellektuella utveckling.\r\nSärskilt viktigt är detta för barn med särskilda\r\nbehov och för barn som växer upp i\r\nproblemfamiljer.</pre><pre>Från olika håll har förts fram att det vore\r\nlönsammast för samhället om den ena föräldern\r\nstannade hemma och tog hand om barnen. Men\r\ngör man en samhällsekonomisk analys finner man\r\natt barnomsorgen är lönsam i den meningen att\r\ndet mervärde som småbarnsföräldrarna skapar\r\nnär de förvärvsarbetar överstiger kostnaderna för\r\nbarnomsorgen; eller, annorlunda uttryckt: Den\r\narbetskraft som frigörs tack vare barnomsorgen är\r\nstörre än den som går åt för att hålla\r\nbarnomsorgen i gång.</pre><pre>Detta är ett viktigt motiv för att subventionera\r\nbarnomsorgen med offentliga medel. Det har\r\nvarit syftet med de specialdestinerade\r\nstatsbidragen till barnomsorgen. Men nu har de\r\navvecklats och i och med årsskiftet bakats in i det\r\ngenerella statsbidraget -- den s.k. påsen -- med\r\nrisk för oacceptabla effekter för barnomsorgens\r\ndel. Medan barnomsorgen är lönsam för staten i\r\nform av högre inkomster, dvs. skatter, och lägre\r\nbidrag, dvs. bostadsbidrag, kan en plats i\r\nbarnomsorgen för den enskilda kommunen\r\nupplevas som en kraftigt ökad kostnad om de\r\nspecialdestinerade bidragen inte längre finns utan\r\ningår i den s.k. påsen.</pre><pre>Om man är en verklighetsförankrad realist så\r\ninser man att vissa kommuner av dessa skäl\r\nkommer att försämra barnomsorgen. Det finns\r\ntecken på att så sker. Därför anser Folkpartiet\r\nliberalerna och regeringen, som det framgår av\r\nregeringsförklaringen, att det behövs ett tillägg i\r\nsocialtjänstlagen där det framgår att\r\nkommunerna måste tillhandahålla barnomsorg\r\nför alla som så önskar. Att skriva in ett tydligare\r\nnationellt mål för barnomsorgen är inte\r\nkonstigare än att man i hälso- och sjukvårdslagen\r\nskrivit in målet att alla i Sverige skall ha rätt till\r\nvård på lika villkor och av hög kvalitet.</pre><pre>I regeringsförklaringen angavs också att\r\nregeringen avsåg att föreslå ett vårdnadsbidrag.\r\nStorleksordningen, som har diskuterats, skulle\r\nvara ca 20 000 kr per år och barn, mellan ett och\r\ntre år, till en kostnad av knappt två miljarder\r\nkronor.</pre><pre>Jag vill då påpeka att olika människor lägger in\r\nolika betydelse i ordet vårdnadsbidrag. För\r\nFolkpartiet liberalerna står det snarast för ett\r\nsmåbarnstillägg för familjer med barn mellan ett\r\noch tre år. Vi har sagt att det här bidraget skall\r\ninföras när ekonomin så tillåter. Men med det\r\nbudgetunderskott som vi har i dag och med de\r\nkrav på budgetförstärkningar på 50 miljarder\r\nkronor som finns är tidpunkten för\r\ngenomförandet självfallet oviss.</pre><pre>Jag vill även kommentera några av de tidigare\r\ninläggen där jag inte begärde replik. Eva\r\nZetterberg tog upp frågan om risk för\r\nkvalitetssänkning vid fler barn i barngrupperna --\r\ndet sker ju en sådan utökning på sina håll i landet.\r\nDet behöver inte betyda en kvalitetssänkning om\r\nman har kompetent personal och organiserar på\r\nett effektivt sätt. Hur stor personalstyrka som\r\nbehövs beror dels på barngruppens\r\nsammansättning, dels på dess sociala behov. Men\r\ndet här behöver följas upp och jag förutsätter att\r\nSocialstyrelsen, såsom tillsynsmyndighet inom sitt\r\nuppdrag följer detta och analyserar vad som\r\nhänder inom barnomsorgen.</pre><pre>Dagistaxorna togs också upp. Man misstänkte att\r\ndessa taxor framöver kan komma att skena. Men\r\nenligt § 35 i socialtjänstlagen får en kommun bara\r\nta ut skäliga avgifter för olika tjänster på det\r\nsociala området. Den enda formella begränsning\r\nsom i allmänhet finns är att avgifterna inte får\r\növerstiga självkostnaderna, därtill finns\r\nbeträffande avgifter rörande äldreomsorgen en\r\nsärskild bestämmelse som innebär att de äldre\r\nmåste förbehållas tillräckliga medel för sina\r\npersonliga behov.</pre><pre>Vår uppfattning är att kommunerna även i\r\nframtiden själva bör få avgöra vilka avgifter som\r\nskall tas ut för olika sociala tjänster, inkl.\r\nbarnomsorgen. Vi utgår från att kommunerna\r\nbeaktar de intentioner som ligger i begreppet\r\nskäliga avgifter. Det vore oacceptabelt om\r\navgifterna blev så höga att barnfamiljer hindrades\r\nfrån att utnyttja barnomsorgen. Även detta är en\r\nfråga som det är viktigt att tillsynsmyndigheten\r\nSocialstyrelsen inom ramen för sitt ansvar följer.</pre><pre>Maj-Inger Klingvall tog upp det faktum att man\r\nkan utläsa olika syn på de olika borgerliga\r\npartiernas familjepolitik. Det finns en del\r\ndifferenser. Det finns även sådant som förenar\r\npartierna. Det är inget konstigt i det. Det är ju\r\nfyra olika partier. Jag tror att vi i Sverige måste\r\nlära oss ett nytt arbetssätt. Vi måste lära oss att\r\narbeta med koalitionsregeringar. I Sverige har vi\r\nvarit vana vid ett enpartistyre. I Danmark och\r\nFinland är man van vid koalitioner. Där lägger\r\nkoalitionsregeringen fast en ekonomisk politik,\r\noch i regeringsförklaringen tar man upp en rad\r\nfrågor som man ämnar driva tillsammans. Sedan\r\nhänder det att andra frågor kommer upp där man\r\nhar skiljaktiga meningar, men regeringen spricker\r\ninte på grund av det -- det blir andra\r\nmajoritetskonstellationer i riksdagen.</pre><pre>Det här är sådant som jag tror att vi kommer att\r\nfå lära oss att leva med och förmedla ut i\r\nsamhället -- det är inte konstigt. Vi är olika\r\npartier, men vi har i en regeringskoalition kommit\r\növerens om de viktiga ekonomiska principerna\r\noch en del andra principer för vårt arbete.</pre><pre>Jag vill avsluta med att yrka bifall till utskottets\r\nhemställan och avslag på reservationerna.</pre><pre>Anf. 49  MAJ-INGER KLINGVALL (s)\r\nreplik:</pre><pre>Herr talman! Jag kan instämma i mycket av det\r\nsom Barbro Westerholm sade om barnomsorgens\r\nbetydelse för barns utveckling, för familjerna och\r\nför möjligheten att leva ett jämställt liv. Att jag\r\nkan instämma i så mycket av vad Barbro\r\nWesterholm säger beror också på att det finns en\r\nsplittring mellan de borgerliga partierna, som står\r\nför olika syn i familjepolitiken. Hon var själv inne\r\npå det. Ett stort dilemma är att vissa mycket\r\nviktiga förslag, av typen en lagstiftad rätt till\r\nbarnomsorg, inte kommer fram på grund av\r\noenigheten.</pre><pre>Det är också ett stort dilemma för Folkpartiet.\r\nDet innebär att vi inte riktigt vet vad Folkpartiet\r\nstår för. Man kan jämföra med ett mytologiskt\r\nväsen som skogsrået, som är vackert på framsidan\r\nmen fult på baksidan. Det finns alltså mycket i\r\nFolkpartiets socialpolitik som ligger nära\r\nsocialdemokratins politik, men samtidigt\r\nkonstaterar vi att Folkpartiet är med i en regering\r\nsom undergräver möjligheterna att föra en\r\nframgångsrik generell välfärdspolitik. Det\r\nhandlar alltså om dubbla budskap.</pre><pre>Det ologiska i det Barbro Westerholm säger -- det\r\nkänner vi till sedan tidigare -- är att Folkpartiet\r\ntalar om vårdnadsbidraget och ställer upp på det\r\ntill viss del, men man vill helst kalla det något\r\nannat. Jag känner också till att Barbro\r\nWesterholm inte har deltagit i den gemensamma\r\naktion som de övriga tre borgerliga\r\nkvinnoförbunden har gjort i den här frågan, utan\r\nhon har tagit avstånd från den.</pre><pre>Jag tycker också att det är märkligt att man talar\r\nom vårdnadsbidrag och småbarnstillägg samtidigt\r\nsom det aviseras sänkta ersättningsnivåer i\r\nföräldraförsäkringen. Det är ju det verkliga\r\nstödet till småbarnsföräldrarna, som ger dem\r\nmöjlighet att vara hemma, på ett mycket flexibelt\r\nsätt. Det är alltså för mig mycket oförståeligt, och\r\njag tycker att det är fel.</pre><pre>Jag ber att få återkomma till valfriheten i nästa\r\nreplik.</pre><pre>Anf. 50  BARBRO WESTERHOLM (fp)\r\nreplik:</pre><pre>Herr talman! Jag kommer inte att gå in på de olika\r\nalternativ som diskuteras i regeringskansliet. Bo\r\nKönberg är här i kammaren, och han kanske kan\r\nkommentera dem.</pre><pre>Det som gör att jag tycker att det finns skäl att\r\ninföra ett vårdnadsbidrag när man har råd, är att\r\ndet är ett tillskott till alla småbarnsfamiljer med\r\nbarn mellan ett och tre år. Fördelningen blir alltså\r\nlika.</pre><pre>Det finns också mycket viktiga ting som förenar\r\nden borgerliga gruppen. Jag kan t.ex. nämna att\r\ndet nu har blivit möjligt att starta egna dagis. Det\r\nhar inte gjorts i så stor utsträckning ännu,\r\nsannolikt beroende på att det har funnits för litet\r\nkunskap om hur man gör rent praktiskt när man\r\nstartar eget. Det kan också bero på en viss rädsla\r\nför att i ett svårt ekonomiskt läge ge sig in på nya\r\ninsatser.</pre><pre>Anf. 51  MAJ-INGER KLINGVALL (s)\r\nreplik:</pre><pre>Herr talman! Jag har fortfarande mycket svårt att\r\nförstå att man stöder barnfamiljerna på ett bättre\r\nsätt om man inför ett mycket marginellt\r\nvårdnadsbidrag, jämfört med att åtminstone\r\nbehålla ersättningsnivåerna i\r\nföräldraförsäkringen.</pre><pre>Bo Könberg var tidigare inne på vad som var\r\nviktiga valfrihetsfrågor för Folkpartiet. Jag har\r\ninte haft tillfälle att diskutera med honom, men i\r\ndenna replik kanske jag kan få fråga vad Barbro\r\nWesterholm anser om Bo Könbergs exempel. Det\r\nvar alltså Pysslingenpropositionen, skolpengen\r\noch husläkarsystemet, som handlade om valfrihet\r\ni den offentliga sektorn.</pre><pre>Om jag har förstått Barbro Westerholm rätt, är vi\r\nförhållandevis överens om att valfrihetsbegreppet\r\nhar en mycket vidare betydelse för både kvinnor\r\noch män och för möjligheten att förena\r\nförvärvsarbete och vård av barn. Det som\r\nverkligen handlar om en reell valfrihet är rätten\r\ntill arbete, rätten till en bra barnomsorg och en\r\nbra föräldraförsäkring. I vilka former\r\nverksamheten bedrivs har egentligen inte med ett\r\nsådant valfrihetsbegrepp att göra, utan det står\r\nför någonting annat.</pre><pre>När jag har diskuterat verksamheten med\r\nföräldrar har jag upplevt att det som betyder mest\r\nför dem är att kunna välja mellan olika\r\ninriktningar när det gäller\r\nbarnomsorgsverksamhet. Det som känns oerhört\r\nbetydelsefullt är att kunna välja att gå på ett\r\nnaturfritids, i en musikklass i skolan, osv.\r\nÄgarformen har förhållandevis liten betydelse\r\nnär människor värderar vad som är viktig\r\nvalfrihet. Jag skulle vilja ha ett förtydligande av\r\nBarbro Westerholm på den punkten.</pre><pre>Anf. 52  BARBRO WESTERHOLM (fp)\r\nreplik:</pre><pre>Herr talman! Den grundläggande rättigheten är\r\ngivetvis att få välja hur man fördelar sin tid mellan\r\nhem, omsorg om barn och förvärvsarbete. På det\r\nföljer rätten att välja barnomsorgsform och att ha\r\nolika möjligheter att välja bland, också med tanke\r\npå att barn är olika och behöver olika typer av\r\nbarnomsorgsformer.</pre><pre>Maj-Inger Klingvall tog upp\r\nföräldraförsäkringen. Det som jag tycker att man\r\nmåste diskutera i det här ekonomiska läget är om\r\nersättningsnivån, liksom i andra försäkringar, kan\r\nsänkas till 80-procentsnivån. Men då ser jag det\r\nsom absolut nödvändigt att koppla det till någon\r\nform av kvotering för pappaledigheten. Med en\r\nsänkning av ersättningsnivån riskerar man\r\nnämligen att ännu färre fäder utnyttjar\r\nföräldraförsäkringen.</pre><pre>Ett valfrihetssamhälle innehåller också andra\r\ndelar, nämligen rätten att välja\r\näldreomsorgsform, äldreboende, egen husläkare\r\noch att behålla densamme. Detta står inte i något\r\nmotsatsförhållande, utan det är olika delar av ett\r\nstort valfrihetspaket.</pre><pre>Anf. 53  ANNA CORSHAMMAR-\r\nBOJERUD (c):</pre><pre>Herr talman! Alla barn skall ha rätt till en trygg\r\noch stimulerande uppväxtmiljö. Centern anser att\r\ndet är familjen som skall ha huvudansvaret för\r\nbarnens uppväxt och uppfostran. Samhället har\r\nockså ett ansvar, och det är att ge familjerna hjälp\r\noch stöd för att de skall klara av denna uppgift.\r\nDet är då viktigt att man ger familjerna en social\r\noch ekonomisk grundtrygghet. Den skall\r\ntillförsäkras alla. Vi i Centern anser att det är en\r\nrättighet.</pre><pre>En god uppväxtmiljö skapas inte bara inom\r\nfamiljen. Barn behöver också relationer till andra\r\nmänniskor som finns i barnets omgivning. Det\r\nkan vara kamrater, grannar, släktingar och andra\r\nvuxna.</pre><pre>I regeringsförklaringen från i höstas kan vi läsa att\r\nfamiljepolitiken skall främja både valfrihet och\r\njämställdhet mellan kvinnor och män. Alla vi som\r\nsitter här, som har haft barn, vet att alla barn har\r\nlika stort behov av både mamma och pappa. Det\r\nmåste då finnas möjlighet för familjerna att välja\r\nden barnomsorg som de finner bäst för dem, i den\r\nsituation som de lever i. Mamma och pappa skall\r\nha möjlighet att vara hemma -- och välja vem som\r\nskall vara det -- hos sina barn när de är små.\r\nSamhället måste då stödja dem och ge\r\nekonomiska möjligheter till detta.</pre><pre>Nu vet vi att familjernas situationer och\r\nförutsättningar starkt varierar. Många lever långt\r\nfrån sina anhöriga. Det finns många\r\nensamstående föräldrar, och som ensamstående\r\nförälder har man oftast inte naturliga kontakter\r\nmed kärnfamiljer. Kontakter med andra vuxna\r\nsker då oftast genom den barnomsorg som barnet\r\nhar.</pre><pre>En bra barnomsorg är utomordentligt viktig,\r\nframför allt för barnen men naturligtvis också för\r\nföräldrarna. Barnomsorgen måste alltid, oavsett\r\nomsorgsform, vara utformad efter barnens behov.\r\nKvaliteten i barnomsorgen får aldrig äventyras,\r\noch de vuxnas behov och det faktum att\r\nbeslutsfattare i stat och kommun ibland drabbas\r\nav beslutsvånda får inte vara skäl till en dålig\r\nbarnomsorg.</pre><pre>Det pågår förändringar i många kommuner när\r\ndet gäller bl.a. barnomsorgen. Detta har\r\nkommenterats under dagen. Kritiken har på sina\r\nhåll varit stark mot att förändringarna går för fort.\r\nDet är självklart att barnomsorgen förändras,\r\nprecis som allting annat i samhället förändras.\r\nMen i vissa fall skall förändringarna kanske ske\r\nsuccessivt för att människor skall ges möjlighet\r\noch tid till att acceptera och sätta sig in i vad de\r\nnya förslagen, inom t.ex. barnomsorgen, innebär\r\nför just dem. Vi människor har ju en förmåga att\r\nsätta oss på bakhasorna när vi inte hänger med\r\noch inte förstår. Det är alltid svårt att bryta gamla\r\ntraditioner, men i många fall är det nödvändigt.</pre><pre>De förändringar som genomförs, genom att man\r\nt.ex. har barnomsorg i privat regi eller på\r\nentreprenad, gör att den traditionella kommunala\r\nbarnomsorgen utsätts för en positiv konkurrens.\r\nJag anser att det är bra att konkurrensutsätta\r\nbarnomsorgen, eftersom det ger den valfrihet för\r\nfamiljerna som Centern eftersträvar.</pre><pre>När det gäller kvalitet är det viktigt att komma\r\nihåg att den inte bara kan mätas i pengar. Ett\r\naldrig så nybyggt och välutrustat dagis kan i sig\r\ninte ersätta den trygghet som barnen får genom\r\nduktig och engagerad personal.</pre><pre>Herr talman! I dagens samhälle finns det mycket\r\nstörre valfrihet inom barnomsorgen än för bara\r\nnågra år sedan. Centern anser att valfriheten är\r\nviktig och att valet av barnomsorg naturligtvis\r\nskall ligga hos föräldrarna. Vilka kan bättre än\r\nfamiljen avgöra vad som är bra för barnen?\r\nTidigare fanns det en övertro på samhället. Det\r\nvar samhället som visste bäst. Det byggdes\r\ndaghem som skulle drivas i kommunal regi, och\r\ndet fanns också familjedaghem med kommunalt\r\nanställda dagmammor.</pre><pre>Det var denna valfrihet som jag själv hade när jag\r\nsom nyskild började arbeta heltid. Jag valde\r\nfamiljedaghem till mitt barn, eftersom jag ansåg\r\natt det passade mig och min son bäst. Då jag\r\narbetade heltid var det långa dagar för oss båda,\r\nminst tio elva timmar varje dag. Under en period\r\nförsökte jag arbeta 75 % för att få möjlighet att\r\ntillbringa mer tid med min son. Det innebar\r\nnaturligtvis en rejäl inkomstminskning --\r\nåtminstone tyckte jag att den var stor. Men jag\r\nansåg att jag kunde klara av det, eftersom jag\r\ntrodde att jag skulle få ett större bostadsbidrag\r\nnär inkomsten minskade. Det fick jag inte,\r\neftersom inkomsten enligt kommunens normer\r\ninte minskade tillräckligt mycket. Jag klarade av\r\ndetta i ungefär sex månader. Sedan var jag av\r\nekonomiska skäl tvungen att gå upp till heltid\r\nigen.</pre><pre>Tänk om det hade funnits ett vårdnadsbidrag på\r\nden tiden! Då hade jag och andra ensamstående\r\nföräldrar haft ett verkligt alternativ, att kunna\r\nförkorta vår arbetstid. Det har talats mycket om\r\nvårdnadsbidraget i dag. Någon har nämnt detta\r\nmed förkortad arbetstid. Det tycker jag är väldigt\r\nviktigt, speciellt för oss som har varit\r\nensamstående med barn. Det finns många skäl till\r\natt Centern så länge har drivit frågan om att införa\r\nett vårdnadsbidrag. Den situation som jag har\r\nbeskrivit är ett skäl. Centerpartiet anser att det\r\nstatliga stödet till barnomsorgen successivt skall\r\nförändras, att det skall utformas som ett\r\nvårdnadsbidrag till föräldrarna och att det skall\r\nvara lika för alla barn.</pre><pre>Det är föräldrarna som skall avgöra om\r\nvårdnadsbidraget skall användas till kommunalt\r\ndaghem, till föräldra- eller personalkooperativt\r\ndaghem, till ideellt drivet daghem, till privat\r\ndaghem, till dagbarnvårdare, till att minska sin\r\narbetstid eller för att själva vara hemma med sina\r\nbarn. De kan också välja andra former som passar\r\njust den egna familjen.</pre><pre>Ett första steg mot valfriheten har tagits genom\r\natt det nu utgår statsbidrag till privata daghem på\r\nsamma villkor som till kommunala. Det viktiga är\r\natt familjerna får välja den omsorg som de anser\r\när bäst just för dem.</pre><pre>Det har talats mycket om den ekonomiska\r\nsituation som landet befinner sig i. Den är ju ett\r\nvälkänt och mycket tråkigt faktum. I detta\r\nsammanhang har man också inom\r\nfamiljepolitiken talat om barnbidraget, och det\r\nhar kommit fram åsikter om att barnbidraget skall\r\ninkomstrelateras. Många tycker att det är\r\nstötande att även s.k. miljonärer får barnbidrag.\r\nDe som i den kategorin i dag behöver\r\nbarnbidraget som ett konsumtionsstöd är kanske\r\ninte så många. Om man skulle inkomstrelatera\r\nbarnbidraget tror jag inte att statskassan skulle\r\nöka särskilt mycket. Det skulle också innebära att\r\nkostnaderna för administrationen ökade, och det\r\när ju en kostnad som inte skulle komma\r\nbarnfamiljerna till del.</pre><pre>Barnbidraget infördes ju i slutet av 40-talet. Jag\r\ntror faktiskt att det var det året jag är född.\r\nCenterns princip att det skall vara lika för alla\r\nbarn lades fast. Barnbidraget infördes ju som ett\r\nkonsumtionsbidrag till skillnad från\r\nvårdnadsbidraget -- som jag ju hoppas skall\r\ninföras. Det blir då ett omsorgsbidrag. Centern\r\nhar inte ändrat inställning när det gäller att\r\nbarnbidraget skall utgå lika till alla barn.\r\nEftersom det är ett stöd för konsumtion till\r\nbarnfamiljerna skall man inte förväxla det med\r\nsamhällets stöd till omsorg om barnen.\r\nFamiljepolitiken måste innehålla båda formerna\r\nav stöd.</pre><pre>Det har talats mycket om kvalitet. Både Eva\r\nZetterberg och Maj-Inger Klingvall har talat om\r\ndet. Jag har litet svårt att förstå hur man skall\r\nkunna mäta kvaliteten. Kvalitet kan ju vara att\r\nman får sitta i någons knä och höra en saga. Det\r\nhar ju ingenting att göra med att det finns\r\nvälutrustade kök på dagis eller att det är si och så\r\nstort. Hur har ni tänkt att man skall kunna mäta\r\nkvaliteten?</pre><pre>Med detta vill jag yrka bifall till hemställan i\r\nsocialutskottets betänkande.</pre><pre>Anf. 54  MAJ-INGER KLINGVALL (s)\r\nreplik:</pre><pre>Herr talman! Jag skall bara kommentera några\r\nsaker i det som Anna Corshammar-Bojerud sade.\r\nI början sade hon ''Kvaliteten i barnomsorgen får\r\naldrig äventyras''. Det är ett direkt citat. Det var\r\nintressant, eftersom Anna Corshammar-Bojerud\r\nnär hon avslutade sitt anförande frågade mig och\r\nen annan meddebattör hur man mäter kvalitet.\r\nDet trodde jag var väl känt, eftersom denna\r\nutsaga inledde anförandet. Jag skall försöka svara\r\npå frågan i alla fall.</pre><pre>Frågan om kvalitet handlar mycket om relationen\r\npersonal-barn. I all omsorg och pedagogisk\r\nverksamhet handlar det om möten mellan\r\nmänniskor. Det handlar om att ha kompetens och\r\nvara kapabel att bedriva god pedagogisk\r\nverksamhet med barnen. Det handlar naturligtvis\r\nockså om hur barngrupperna är sammansatta och\r\ntillgången till resurser. Kortfattat: Barn är i behov\r\nav särskilt stöd.</pre><pre>Men trots utsagan om att kvaliteten i\r\nbarnomsorgen aldrig får äventyras, vet man inte\r\nhur kvaliteten skall mätas. Men hur tänker\r\nCenterpartiet klara frågan om att säkra kvaliteten\r\ni barnomsorgen? Socialstyrelsens rapport visar att\r\nmånga kommuner har problem att upprätthålla\r\nden kvalitetsnivå som funnits tidigare.</pre><pre>Vad jag förstår ser Anna Corshammar-Bojerud\r\ndet som positivt att barnomsorgen förändras och\r\natt gamla traditioner bryts. Jag skulle vilja be om\r\nett förtydligande. Jag förstod inte riktigt vad som\r\navsågs med att bryta gamla traditioner. Jag\r\nförstod att det handlade om att utsätta\r\nbarnomsorgen för konkurrens, och det i sig skall\r\nge ökad valfrihet för föräldrar. Jag har förstått på\r\nde senaste rapporterna att intresset för att lägga ut\r\nbarnomsorgen på entreprenad inte har varit stort.\r\nDet handlar om att den kommunala\r\nbarnomsorgen i sig har med hjälp av de\r\nbesparingar som har genomförts i kommunerna\r\nblivit alltmer effektiv. De senaste siffrorna visar\r\natt platskostnaden har minskat från 82 000 kr till\r\n69 000 kr. Då finns det inte så mycket pengar att\r\nhämta i fråga om att utsätta barnomsorgen för\r\nkonkurrens.</pre><pre>Jag ber att få återkomma med en kommentar om\r\nvårdnadsbidraget.</pre><pre>Anf. 55  ANNA CORSHAMMAR-\r\nBOJERUD (c) replik:</pre><pre>Herr talman! Jag frågade om\r\nSocialdemokraternas inställning till kvalitet,\r\neftersom jag inte fick det klargjort för mig i Maj-\r\nInger Klingvalls anförande. Kvalitet för mig är\r\ninte själva utformningen av byggnaden, dvs.\r\ndagiset. Kvalitet för mig är precis vad Maj-Inger\r\nKlingvall säger, nämligen förhållandet personal-\r\nbarn. Det gäller naturligtvis också\r\nsammansättningen i barngrupperna, vilket inte\r\nbehöver innebära att det alltid skall vara en liten\r\nbarngrupp för att det skall vara fråga om bra\r\nkvalitet. Kvalitet för mig är relationen mellan\r\nmänniskorna.</pre><pre>Jag sade i mitt anförande att jag anser att det är\r\nbra att utsätta barnomsorgen för konkurrens. Det\r\nhar bl.a. inneburit att den kommunala\r\nbarnomsorgen har visat sig vara minst lika\r\nkonkurrenskraftig. Det kan vara positivt.</pre><pre>Jag misstänker att intresset för\r\nentreprenadverksamhet är olika i olika\r\nkommuner. Det finns så mycket annat. Vi har\r\ntittat på ett exempel med kooperation i Jämtland.\r\nDär handlar det mest om äldreomsorg. Där utförs\r\nnågot som jag tycker är alldeles utomordentligt\r\nbra. Jag hade önskat att jag i min roll som förälder\r\nhad haft en valmöjlighet. Men jag fick inte det.</pre><pre>Anf. 56  MAJ-INGER KLINGVALL (s)\r\nreplik:</pre><pre>Herr talman! Jag tycker att det är intressant att vi\r\ntydligen är överens om vad som är kvalitet och\r\näven när det gäller exemplet vi har sett i\r\nJämtland. Men min tveksamhet kvarstår till att\r\nrelatera valfrihet så mycket till vilken ägarform en\r\nverksamhet har. Det handlar mycket om vad som\r\när speciellt för verksamheten. I ett kooperativ\r\nhandlar det om människors engagemang i något\r\nsom de har skapat själva och betyder mycket för\r\ndem. Det har ett stort egenvärde.</pre><pre>Jag fick inget svar på hur Centerpartiet tänker\r\nklara frågan om kvalitet i barnomsorgen och att\r\nden aldrig får äventyras. Jag skulle gärna vilja\r\nveta hur det skall gå till.</pre><pre>Vidare några ord om vårdnadsbidraget, som\r\nAnna Corshammar-Bojerud tog upp i sitt\r\ninledningsanförande. Ett vårdnadsbidrag kan\r\nanvändas till att förkorta arbetstiden. Jag vet inte\r\nvad det är för förslag och vilken finansieringsform\r\nsom Anna Corshammar-Bojerud talar om. Det\r\nsom har varit aktuellt i de förslag som tidigare har\r\npresenterats av de borgerliga partierna har\r\nhandlat om att använda pengar som tidigare gick\r\ni statsbidrag till barnomsorgen. Då skulle\r\nbarnomsorgspengen, vårdnadsbidraget, eller vad\r\ndet nu kallas, användas till att fylla upp avgiften.\r\nMan kan knappast använda pengar två gånger,\r\ndvs. både till att förkorta arbetstiden och till att\r\nbetala en fördyrad barnomsorgsavgift. Det verkar\r\nnågot förbryllande. Men det är möjligt att Anna\r\nCorshammar-Bojerud har ett svar på hur ett\r\nsådant vårdnadsbidrag skall finansieras.</pre><pre>Jag vill återigen hävda min oerhörda tveksamhet.\r\nJag tycker att det är märkligt att detta förslag\r\nframförs åter och återigen i den ekonomiska\r\nsituation vi har i dag.</pre><pre>Anf. 57  ANNA CORSHAMMAR-\r\nBOJERUD (c) replik:</pre><pre>Herr talman! Det är möjligt att föräldrarna inte\r\njust för tillfället, som Maj-Inger Klingvall säger,\r\nbryr sig om ägarformen. Det beror kanske på att\r\nde har blivit vana vid att det inte finns så många\r\nägarformer. Nu när de olika ägarformerna\r\nkommer fram kanske också efterfrågan blir\r\nstörre.</pre><pre>Vidare har vi frågan om vårdnadsbidraget. Vi har\r\ntidigare i dag hört att frågan bereds och att det\r\nkommer att läggas fram förslag. Om jag hade haft\r\nen färdig ekonomisk lösning, hade jag naturligtvis\r\nlagt fram den. Det hade kanske skett för länge\r\nsedan. Jag är övertygad om att de som arbetar\r\nmed denna fråga kommer att klara även detta. Jag\r\när alltså övertygad om att man kommer att klara\r\nden ekonomiska lösningen av vårdnadsbidraget,\r\nprecis så som det måste ske med andra beslut som\r\nfattas.</pre><pre>Det är bra att Socialdemokraterna bekymrar sig\r\nom detta. Vi skall göra vad vi kan för att lösa\r\nproblemet. Min förhoppning är att\r\nvårdnadsbidraget skall införas helst inom denna\r\nmandatperiod. Men det kan bli svårt om vi inte\r\nkan lösa andra ekonomiska problem.</pre><pre>Andre vice talmannen anmälde att Maj-Inger\r\nKlingvall anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 58  JERZY EINHORN (kds):</pre><pre>Herr talman! Jag har vid flera tillfällen talat här i\r\nkammaren om hälso- och sjukvården. Ibland har\r\nman sagt att jag är en enfrågepolitiker. Jag skall\r\ndärför i dag tala om socialpolitiken i stort, och\r\nnaturligtvis skall jag även försöka beröra vården.</pre><pre>Vi har i Sverige under de senaste decennierna\r\ngenomgått en social revolution. Den har\r\negentligen pågått över hela den industrialiserade\r\nvärlden, men Sverige torde vara internationellt\r\nledande när det gäller en föredömligt snabb\r\nanpassning av samhället till de nya krav som den\r\nrevolutionerande förändringen av den sociala\r\nstrukturen har medfört.</pre><pre>Det första är att barn lämnar föräldrahemmet\r\ntidigt. Vi vill att barn skall kunna frigöra sig från\r\nsina föräldrar, och vi vill att föräldrar skall kunna\r\nfrigöra sig från sina barn.</pre><pre>Samhället har också vidtagit åtgärder för att\r\nunderlätta den utvecklingen. Det har skett inom\r\nbostadsförsörjningen och med hjälp av statligt\r\ngaranterade studielån. De som vill studera\r\nbehöver inte bli ekonomiskt beroende av sina\r\nföräldrar eller av ett borgenslån.</pre><pre>Jag genomgick min utbildning innan de statligt\r\ngaranterade lånen infördes, och jag fick på\r\nkvällarna på restauranger diska mig genom mina\r\nmedicinska studier. Det är inte många som vill\r\ngöra det.</pre><pre>Vi ville ha den utvecklingen, men den har också\r\nmedfört sociala konsekvenser. Barn flyttar inte\r\ntillbaka till sina föräldrar när föräldrarna blir\r\ngamla. Flergenerationsfamiljen har försvunnit,\r\noch när vi blir gamla och inte längre kan klara oss\r\nsjälva, blir vi hänvisade till samhällets omsorger.</pre><pre>För att möta den utvecklingen har vi snabbt byggt\r\nut äldreomsorgen. Vi har, jämfört med andra\r\nländer, en utomordentligt fint fungerande\r\näldreomsorg. Frågan är om vi lyckas upprätthålla\r\nden goda äldreomsorgen när antalet gamla ökar\r\noch samhällets ekonomi försämras.</pre><pre>Det andra viktiga inslaget i den sociala\r\nomvälvningen är att kvinnor har gått ut i\r\nförvärvsarbete. Den processen har utan minsta\r\ntvivel gått snabbare och också längre i Sverige än i\r\nnågot annat land. I Sverige har 93 % av kvinnorna\r\nmellan 30 och 50 år gått ut i förvärvsarbete.</pre><pre>I andra länder arbetar kanske hälften av\r\nkvinnorna, medan hälften är hemma och tar hand\r\nom sina barn, om tillfälligt och långvarigt sjuka\r\noch om sina gamla.</pre><pre>Vi ville att kvinnor skulle gå ut i förvärvsarbete.\r\nIngenting har enligt min uppfattning bidragit så\r\nmycket till jämställdhet mellan könen som att\r\nkvinnorna har en egen inkomst.</pre><pre>Kvinnor i förvärvsarbete bidrar till välfärden,\r\nmen även detta har ställt nya krav på samhället,\r\noch vi har också sannolikt bättre än något annat\r\nland byggt upp olika former för barnomsorgen,\r\nfrämst den kommunala. Vi skall inte glömma att\r\näven det faktum att kvinnor arbetar leder till att\r\nännu fler av oss blir hänvisade till samhällets\r\nomsorger när vi blir gamla.</pre><pre>I ett samhälle som snabbt måste anpassa sig till så\r\ngenomgripande förändringar är det vanligt och\r\nkanske helt naturligt att pendeln slår över. Det\r\nvar angeläget att vi så snabbt som möjligt byggde\r\nupp den kommunala barnomsorgen. För många,\r\njag skulle tro för det stora flertalet, är också den\r\nkommunala barnomsorgen den bästa lösningen.\r\nFör många barn är den gemenskap som finns i den\r\nkommunala barnomsorgen den bästa formen att\r\ntidigt att lära sig leva i ett mångfasetterat\r\nsamhälle. Personalen i den kommunala\r\nbarnomsorgen är i Sverige så gott som\r\ngenomgående välutbildad och har en stark\r\nmotivation.</pre><pre>Dock finns det barn som skulle behöva ha någon\r\nav sina föräldrar, pappa eller mamma, hemma\r\nlängre än andra. Det finns föräldrar som är\r\nmedvetna om detta och vill stanna hemma med\r\nsina barn under en längre period. De ser den\r\nformen av barnomsorg som den bästa för just\r\nderas barn. Oberoende av hur många dessa\r\nföräldrar är, tycker jag att det är djupt tragiskt att\r\näven de, av ekonomiska skäl, tvingas ut i\r\nförvärvsarbete.</pre><pre>För vissa barn och föräldrar är det lämpligast att\r\nbarnen tas om hand i hemmet. Det är beklagligt\r\natt den formen av barnomsorg ekonomiskt sett är\r\nså diskriminerad.</pre><pre>Jag menar att införandet av även ett blygsamt\r\nvårdnadsbidrag -- eller vad vi skall kalla den\r\nåtgärd som innebär att de barn som behöver ha\r\nnågon av sina föräldrar hemma skall ha möjlighet\r\ntill det under en längre tid -- skulle vara ett första\r\nsteg mot att ge föräldrarna en större valfrihet än\r\nvad vissa känner att de har i dag. Hänsyn måste\r\nenligt min mening tas till dessa familjers behov,\r\noberoende av om de är många eller få.</pre><pre>Vi som har talat för detta här i dag är inte\r\nensamma. Lindbeckkommissionen har framhållit\r\ndet orättvisa i att diskriminera föräldrar som tar\r\nhand om sina egna barn. SNS konjunkturråd var\r\nkritiskt till att vård av barn i det egna hemmet\r\nmissgynnas. En nyligen gjord\r\nopinionsundersökning, bl.a. i Upplands Bro,\r\nvisade att icke få föräldrar till barn i åldrarna ett--\r\ntre år skulle önska ett vårdnadsbidrag i stället för\r\natt förvärvsarbeta. Det har också visat sig att det\r\nmycket mycket stora flertalet av de som har barn\r\nsom är äldre än tre år föredrar kommunal\r\nbarnomsorg. Enligt en SIFO-undersökning som\r\npublicerades i Expressen i oktober 1992 önskar\r\nnästan två trejdedelar av kvinnorna i\r\nåldersgruppen 18--29 år att ett vårdnadsbidrag\r\nskall införas i Sverige. Anledningen är inte att så\r\nmånga skulle föredra den formen av barnomsorg\r\nutan att de, som också Barbro Westerholm har\r\npåpekat, anser att detta är en rättvisefråga.</pre><pre>Jag tycker slutligen att det är olyckligt att det i det\r\nkärva ekonomiska klimatet börjar skymta fram\r\ntendenser till att barn ställs mot gamla och gamla\r\nmot barn. Det är beklagligt men kanske\r\noundvikligt att dessa grupper ställs mot varandra\r\nnär besparingar diskuteras i våra kommuner.\r\nSamtidigt anser jag att dessa svåra\r\nprioriteringsfrågor bör lösas nära människorna\r\noch med hänsyn tagen till de lokala förhållandena\r\noch inte avgöras av oss i riksdagen. Vi bör inte --\r\nallra minst genom lagstiftning -- ge signaler till\r\nkommunerna om att de skall prioritera en grupp\r\nframför en annan.</pre><pre>Jag känner starkt för många svaga och utsatta\r\ngrupper. Samtidigt tvekar jag inför att genom\r\nlagstiftning inskränka den ökade frihet som\r\nkommunerna nyligen har fått att utan statlig\r\ninblandning använda de medel som staten kan\r\nställa till deras förfogande. Vi har mycket duktiga\r\nkommunalpolitiker. De är minst lika skickade\r\nsom vi i riksdagen att göra prioriteringar. De\r\nbefinner sig dessutom närmare människornas\r\nvardagliga liv.</pre><pre>Om vi nu diskuterar en lag om rätten till\r\nkommunal barnomsorg, bör vi också på samma\r\nvillkor ta upp en i lagen garanterad äldreomsorg,\r\nannars innebär det en prioritering av en grupp\r\nframför en annan.</pre><pre>Av samma skäl: Om vi har en ungdomsminister\r\nbör vi också, åtminstone på sikt, få ett statsråd\r\nsom, även formellt, har ett ansvar som\r\näldreminister. Om vi har en barnombudsman, bör\r\nvi på sikt även få en ombudsman för äldre. Jag vet\r\natt gamla kan vara lika utsatta och lika\r\nförsvarslösa som barn.</pre><pre>Det är viktigt att vi har en trygg uppväxt, det är\r\nviktigt att vi lever ett bra liv som vuxna, men det\r\när också viktigt hur vi dör. Bo Holmberg,\r\nsjukvårdsministern och flera andra har tidigare\r\nunder dagens debatt talat om vården av döende.\r\nJag vill påminna om att socialutskottet i ett annat\r\nbetänkande helt nyligen uttalade starkt stöd för\r\nde förslag som Sverige, tillsammans med EG, har\r\nutarbetat angående åtgärder för att förbättra den\r\npalliativa vården i livets slutskede. Jag hoppas att\r\nregeringen kommer att uppmärksamma detta\r\nuttalande av ett enigt socialutskott och finna\r\nformer för att snabbt ta ställning till dessa förslag,\r\nsom gäller stora delar av Europa.</pre><pre>Herr talman! Jag yrkar bifall till utskottets\r\nhemställan i socialutskottets betänkande SoU15.</pre><pre>Jag vill dock samtidigt vädja till regeringen och till\r\nmina kolleger i riksdagen att vara försiktiga med\r\nlagstiftning som prioriterar en grupp starkt utsatta\r\nframför en annan. Jag vill också vädja om att vi\r\nsnarast inte bara i ord utan även i handling börjar\r\nminska dagens diskriminering av\r\nomhändertagande i hemmet av barn i fall då den\r\nformen av barnomsorg lämpar sig bäst för en\r\nförälder, pappa eller mamma, men framför allt för\r\nbarnet.</pre><pre>Anf. 59  MAJ-INGER KLINGVALL (s)\r\nreplik:</pre><pre>Herr talman! Jag vill göra några kommentarer.\r\nNu har vi hört samtliga regeringsrepresentanter i\r\ndenna debatt. Jag kan konstatera att min\r\ninledning stämde, där jag avslutade med att det\r\nfinns stora skiljelinjer. I ena hörnet står kds och i\r\nandra hörnet Folkpartiet. Sedan jag fått avlyssna\r\nJerzy Einhorns inlägg i denna debatt kan jag\r\nkonstatera att det omdömet står sig.</pre><pre>Jag reagerade väldigt starkt på ett par av Jerzy\r\nEinhorns uttalanden. Han sade att resultatet av\r\natt vi har en väldigt hög kvinnlig förvärvsfrekvens\r\ni vårt land, som gett kvinnor ett egenvärde och ett\r\njämställt liv som är mycket unikt om man jämför\r\nmed de flesta europeiska länder, har blivit att när\r\nman blir gammal och sjuk är man mer beroende\r\nav samhällets omsorger. Detta tycker jag är ett\r\nmycket märkligt konstaterande. Det visar, tycker\r\njag, att alla de fantastiska vårdinsatser som\r\nkvinnor gör inom äldrevården och inom\r\nsjukvården skulle vara på något sätt mindre värda\r\nän om de görs obetalt i det egna hemmet.</pre><pre>Den kvinnliga förvärvsfrekvensen, att kvinnor\r\nhar gått ut på arbetsmarknaden, har handlat om\r\natt kvinnor i vårt land får betalt för\r\narbetsuppgifter som man i Europa fortfarande i\r\nväldigt stor utsträckning gör gratis hemma utan\r\ndet sociala skyddsnät som vi i dag i Sverige haft\r\nmöjlighet att ge de allra flesta kvinnor.</pre><pre>Vi skall komma ihåg att det bara är 7 % av\r\nsmåbarnsmammorna i Sverige som är\r\nhemmafruar.</pre><pre>Sedan sade Jerzy Einhorn att ekonomiska skäl\r\nhar tvingat kvinnor i Sverige ut i förvärvsarbete.\r\nDet är också ett oerhört märkligt uttalande. I dag\r\nger vi både flickor och pojkar i vårt land en bra\r\ngrundutbildning och en vidareutbildning. Man\r\nkan skapa sig en plats i livet och på\r\narbetsmarknaden. Det betyder väldigt mycket för\r\nindividernas utveckling. Det är detta som\r\nförklarar den höga förvärvsfrekvens vi har i vårt\r\nland.</pre><pre>Jerzy Einhorns hela inlägg andas en återgång till\r\nen tillvaro som vi hade i landet för 30 eller 40 år\r\nsedan.</pre><pre>Anf. 60  JERZY EINHORN (kds) replik:</pre><pre>Herr talman! Jag vill först tacka Maj-Inger\r\nKlingvall för vad hon sade inledningsvis om min\r\ninställning till kvinnors förvärvsarbete. Jag måste\r\nha varit väldigt otydlig när jag kunde bli på det\r\nsättet missuppfattad att jag skulle tycka att detta\r\ninte var bra. Jag trodde att jag hade understrukit,\r\nbåde tidigare och i dag, att ingenting har bidragit\r\nså mycket till jämställdhet mellan könen och till\r\nvälfärden som att kvinnor har gått ut i\r\nförvärvsarbete. Jag delar helt Maj-Inger\r\nKlingvalls uppfattning att kvinnors arbete till stor\r\ndel har möjliggjort av samhället organiserad\r\nomvårdnad.</pre><pre>Men då måste också samhället organisera denna\r\nomvårdnad, och det ställer nya krav. Dessa nya\r\nkrav har vi levt upp till på ett utmärkt sätt, men\r\ndet har dock ställts nya krav på samhället.</pre><pre>Maj-Inger Klingvall säger att kvinnor -- eller\r\nmän -- inte kan tvingas ut i förvärvsarbete av\r\nekonomiska skäl trots att de skulle vilja vara\r\nhemma med sina barn. Då vet jag inte i vilken\r\nverklighet Maj-Inger Klingvall lever. Vi fick ju ett\r\nexempel tidigare. Anna Corshammar-Bojerud\r\nsom talade före mig berättade sitt egets livs\r\nhistoria. Hon skulle själv ha stannat hemma om\r\nhon kunde ha fått mera hjälp av samhället. Det\r\nfanns alltså ett målande exempel i talarstolen\r\nstrax före mig.</pre><pre>Anf. 61  INGRID ANDERSSON (s):</pre><pre>Herr talman! Jag vill säga några ord om\r\nrättsmedicinska enheten i Uppsala.</pre><pre>Regeringen har ju via budgetpropositionen låtit\r\noss ta del av ett beslut att lägga ner\r\nrättsmedicinska enheten i Uppsala. Anledningen\r\när att antalet obduktioner har gått ner i landet och\r\natt Rättsmedicinalverket åläggs att spara 4\r\nmiljoner.</pre><pre>Valet har då fallit på att lägga ner en enhet, den i\r\nUppsala. Det tycker vi är mycket olyckligt.\r\nEnheten i Uppsala har en mycket stor andel viktig\r\nforskning med resultat som gagnar utvecklingen\r\nbåde inom sjukvård och inom polisarbete.</pre><pre>Regeringen har också denna vår, via sin\r\nforskningsproposition, satsat stort på forskning,\r\näven i Uppsala. Då rimmar det väldigt illa att med\r\nett annat beslut hindra eller lägga ner viktig\r\nforskning just i Uppsala.</pre><pre>Nedläggningen är också tvivelaktig som\r\nbesparingssätt, och det var det viktiga.\r\nNedläggningen medför ökade kostnader för\r\ntransporter av både levande och döda till andra\r\nrättsmedicinska enheter. Det är kostnader som\r\nlastats över till andra statliga organ,\r\npolismyndigheterna i fyra olika län.</pre><pre>Polis, domstolar och advokater pekar också på\r\nrättssäkerhetsaspekter. Viktig utbildning i\r\nUppsala påverkas också negativt.</pre><pre>Lokalerna och hyresförhållandena är också\r\nspeciella, genom avtal mellan staten och Uppsala\r\nläns landsting, och det är oklart vilken besparing\r\nsom kan göras genom nedläggning.</pre><pre>Detta har vi i alla partier varit överens om i\r\nsocialutskottet. Vi förordar att besparingen inom\r\nRättsmedicinalverket görs på ett sätt som\r\nsäkerställer att verksamhet och forskning i\r\nUppsala kan fortsätta och att det blir verkliga\r\nbesparingar för staten i slutändan.</pre><pre>Tyvärr har vi inte blivit överens om att ge\r\nregeringen en tydlig signal om hur utskottet vill ha\r\ndet. Därför har socialdemokraterna inlämnat en\r\nreservation med ett tillkännagivande av just\r\ndetta. Jag yrkar bifall till reservation 13.</pre><pre>Utskottsmajoriteten utgår ifrån att regeringen\r\nnoga överväger hur besparingarna skall ske så att\r\nverksamhet och forskning i Uppsala kan fortsätta.</pre><pre>Jag hoppas nu att statsrådet -- som tålmodigt varit\r\nmed oss här hela dagen -- tar med sig detta\r\nbudskap från hela utskottet och verkar för att det\r\nblir fortsatt verksamhet i hela Uppsala trots att\r\ndet inte blir ett formellt tillkännagivande.</pre><pre>Anf. 62  Statsrådet BO KÖNBERG:</pre><pre>Herr talman! Jag tänkte säga några ord om\r\nregeringens familjepolitik -- även om den redan\r\nhar behandlats av flera företrädare för\r\nregeringspartierna. På slutet tänkte jag också\r\nkommentera frågan om rättsmedicinen.</pre><pre>Regeringens familjepolitik bygger i likhet med\r\nvår övriga välfärdspolitik på valfrihet. Den bygger\r\npå en föräldraförsäkring som gör det möjligt för\r\nen förälder att under ekonomisk trygghet få vara\r\nhemma med spädbarn. Den bygger på\r\nbarnbidrag, som omfördelar för de flesta\r\nindivider för livet, men annars mellan dem som\r\nhar barn och dem som inte har barn, så att\r\nfamiljer kan ha det någorlunda hyggligt när\r\nbarnen växer upp. Den bygger på att det finns\r\nbarnomsorg som gör det möjligt för dem som vill\r\natt förvärvsarbeta även när barnen är små.</pre><pre>Denna familjepolitik har de svenska\r\nbarnfamiljerna gett ett mycket gott betyg. Jag\r\ntänker då inte så mycket på\r\nopinionsundersökningar som på det faktiska\r\nbeteendet. Den svenska kvinnan föder, näst\r\nisländskan och irländskan, flest barn i Europa,\r\nsamtidigt som vi har världens högsta kvinnliga\r\nförvärvsfrekvens.</pre><pre>Det innebär i sak att svenska kvinnor, till skillnad\r\nfrån kvinnor i många andra länder, -- USA,\r\nJapan, Tyskland -- slipper välja mellan en\r\nyrkeskarriär och att ha barn. Hon har möjlighet\r\ntill bägge delarna.</pre><pre></pre><pre>Regeringen vill utöver detta också öka den\r\nekonomiska standarden för dem som väljer att vara\r\nhemma när barnen är små. Därför innehåller\r\nregeringsförklaringen en utfästelse om att införa ett\r\nvårdnadsbidrag. Skälet till detta är förstås att det\r\ninnebär en ökning av valfriheten.</pre><pre>I samband med krisförhandlingarna förra hösten\r\nmellan regeringen och Socialdemokraterna kom vi\r\növerens om att detta bidrag skall införas när det\r\nekonomiska läget tillåter det. Att det är\r\nbekymmersamt just nu vet alla. Det har också\r\nkommenterats under debatten.</pre><pre>Vi har en relativt välutbyggd barnomsorg i Sverige.\r\nEnligt de beräkningar som gjorts inom\r\ndepartementet skulle det återstående behovet i\r\ndagsläget vara kanske 10 000 ytterligare platser\r\ntotalt över landet. Det innebär att en full\r\nbehovstäckning på många ställen redan uppnåtts.</pre><pre>Ett problem i detta sammanhang är dock det som\r\nbl.a. Barbro Westerholm har berört i dag, nämligen\r\natt den kommunalekonomiska reform som\r\nriksdagen har fattat beslut om och som gäller\r\nfr.o.m. i år gör att det numera egentligen saknas\r\nstimulans för kommunerna att bygga ut eller ens\r\nbibehålla barnomsorgen. Därför förs en diskussion\r\nom att utvidga socialtjänstlagen på ett sådant sätt\r\natt man uppnår det som tidigare kunde uppnås med\r\nekonomiska stimulanser med hjälp av ett stadgande\r\ni själva socialtjänstlagen. Bengt Westerberg har\r\nbl.a. i interpellationssvar här i riksdagen meddelat\r\natt ett förslag kommer om en utvidgning av\r\nsocialtjänstlagen. Detta som svar på det som Maj-\r\nInger Klingvall tog upp för några timmar sedan i\r\ndebatten.</pre><pre>Maj-Inger Klingvall har i övrigt i flera inlägg och\r\nrepliker kommenterat och diskuterat\r\nfamiljepolitiken. På flera punkter har vi likartade\r\nuppfattningar. Det som förvånar mig litet är den\r\nnästan aggressiva attityd som Maj-Inger Klingvall\r\nintar gentemot vårdnadsbidraget. När man\r\nbeskriver en sådan reform som att den minskar\r\nvalfriheten, att den skulle innebära stora orättvisor\r\nför barnfamiljerna är det svårt att hänga med. En\r\nannan sak är att ha synpunkter på om det går att\r\nklara av den reformen i detta ekonomiska läge.</pre><pre>Ett annat område som Maj-Inger Klingvall\r\nkommenterade är valfriheten, där hon flera gånger\r\ntalat om att det viktiga med valfriheten för\r\nbarnfamiljerna inte är ägarformen. Så är det väl.\r\nMen frågan om ägarformen har kommit att spela en\r\nroll i svensk debatt. Frågan om konkurrensen har\r\nkommit att spela en roll. Det beror på att ett stort\r\nparti, det största, Socialdemokraterna, gång på\r\ngång har fäst en så oerhört stor vikt vid ägarformen,\r\nnämligen ställt kravet att det måste vara offentligt.\r\nDet är socialdemokratiska aktiviteter i\r\nregeringsställning som gjort att vi fick lex\r\nPysslingen. Men på grund av opinionsbildning och\r\nannat som hände under 80-talet har\r\nSocialdemokraterna nu retirerat från skans till\r\nskans i denna fråga. Det är ni som hela tiden tyckt\r\natt ägarformen är så oerhört viktig, inte vi andra\r\nsom tycker att det är naturligt att det finns olika\r\nägarformer.</pre><pre>Jag delar den uppfattning som Anna Corshammar-\r\nBojerud har varit inne på, att det nästan alltid är\r\nstimulerande att det finns olika alternativ. Det\r\nleder till att nya tankar kommer fram och att man\r\nfår fram nya verksamheter.</pre><pre>Svaret är mycket enkelt. De flesta barnfamiljer\r\nsitter säkert inte och var och varannan kväll längtar\r\nefter att en ny ägarform dyker upp på dagisområdet\r\ni grannskapet. Däremot kommer flera av dem att\r\nha glädje av att det finns olika ägarformer.</pre><pre>Till sist, herr talman, till frågan om den\r\nrättsmedicinska avdelningen i Uppsala. Vi läser\r\nnaturligtvis med största intresse vad utskottet\r\nkommer fram till på alla möjliga områden och tar\r\nmed oss hem. Vad gäller besparingen inom\r\nrättsmedicinen delar, om jag har uppfattat det rätt,\r\nsåväl utskottsmajoriteten som utskottsminoriteten\r\nregeringens uppfattning att det behöver sparas ca 4\r\nmiljoner inom den rättsmedicinska verksamheten.</pre><pre>Vi skall naturligtvis pröva om det finns något annat\r\nsätt att göra det än det sätt som vi har kommit fram\r\ntill tidigare. Jag kan dock inte utlova att denna\r\nprövning leder till att vi med lätthet kan hitta något\r\nannat ställe inom rättsmedicinen där vi kan spara 4\r\nmiljoner. Det har tydligen inte heller utskottet\r\nkunnat komma fram till utan vänligt överlåtit åt\r\nregeringen att leta efter en sådan möjlighet. Vi skall\r\nnaturligtvis göra det och se vad vi kan komma fram\r\ntill. Det är möjligt att man kan hitta någonting som\r\nåtminstone uppfyller utskottsmajoritetens\r\nönskemål, som ju är att vi skall försöka säkerställa\r\nden forskning som bedrivs inom den\r\nrättsmedicinska avdelningen i Uppsala och\r\nsäkerställa viss verksamhet. Vi skall aktivt pröva\r\ndetta. Det är möjligen, herr talman, något svårare\r\natt hitta alternativa besparingar än att säga nej till\r\nsådana.</pre><pre>Anf. 63  INGRID ANDERSSON (s) replik:</pre><pre>Herr talman! Statsrådet uttryckte trots allt en viss\r\nvälvilja att försöka göra ansträngningar i den\r\nriktning som jag och faktiskt hela utskottet enigt\r\nvill. Jag har också påpekat att en nedläggning\r\nfaktiskt inte säkert innebär en besparing, eftersom\r\nlokalkostnaderna genom avtal är så speciella att vi\r\ninte riktigt vet i dag vilken besparing som skulle\r\nuppnås. Jag har pekat på transportkostnader som\r\nvi nu skjuter över på annan statlig myndighet. En\r\nbesparing skall vara en besparing för staten som\r\nhelhet.</pre><pre>Sist vill jag säga att rättsmedicin i Uppsala inte är\r\nen angelägenhet enbart för Uppsala, utan den\r\nforskning som där bedrivs är nog en\r\nriksangelägenhet. Det vill jag gärna också skicka\r\nmed.</pre><pre>Anf. 64  Statsrådet BO KÖNBERG (fp):</pre><pre>Herr talman! Jag markerade närmast med\r\nsjälvklarhet att om utskottet och riksdagen tycker\r\nnågonting, tar regeringen till sig detta. Det jag ville\r\nvara säker på att få framfört redan under\r\nriksdagsdebatten var att vi tycks vara överens om\r\natt det skall sparas 4 miljoner och att det skall\r\nsparas inom den rättsmedicinska verksamheten.\r\nJag har påpekat att det inte är alldeles självklart lätt\r\natt hitta några alternativa besparingar.</pre><pre>Anf. 65  MAJ-INGER KLINGVALL (s):</pre><pre>Herr talman! Jag instämmer självfallet i\r\ninledningen av Bo Könbergs inlägg som handlar om\r\nde grundläggande delarna i familjepolitiken. Där är\r\nvi uppenbarligen överens. Likaså är vi överens om\r\natt familjerna i Sverige i dag faktiskt ger den här\r\nfamiljepolitiken ett väldigt gott betyg.</pre><pre>Däremot blir det för mig helt obegripligt -- jag har\r\nhävdat det i tidigare inlägg också -- hur man\r\ntvärtemot den här familjepolitiken ändå vill lägga\r\nfram ett förslag till ett vårdnadsbidrag.\r\nFöräldraförsäkringen innebär ju att man kan vara\r\nhemma när barnen är små. Man kan använda sig av\r\nden väldigt flexibelt. Man kan korta sin arbetsdag\r\npå olika sätt och på det viset ha glädje av den under\r\nen betydligt längre tid än de tolv månaderna med\r\nfull ersättning.</pre><pre>Därför blir det så ologiskt att man, samtidigt som\r\nman aviserar en sänkning och en försämring av\r\nföräldraförsäkringen, är beredd att i stället, som Bo\r\nKönberg uttryckte sig, försöka öka den\r\nekonomiska standarden för dem som vill vara\r\nhemma. Det här får jag inte att hänga ihop. Det\r\nmåste som sagt handla om att det egentligen finns\r\nen djup oenighet inom regeringen om vad som är\r\nden väg som man vill vandra framåt.</pre><pre>Sedan säger Bo Könberg, precis som Bengt\r\nWesterberg har sagt hur många gånger som helst,\r\natt det skall komma ett förslag till en lag som\r\ninnebär en utökning av lagregleringen inom\r\nbarnomsorgen. Detta har vi hört sedan regeringen\r\ntillträdde, men vi har ännu inte sett något förslag.\r\nMan börjar undra om det någonsin skall bli\r\nnågonting. Det här hänskjuter jag också till\r\noenigheten inom regeringen.</pre><pre>Bo Könberg säger att jag har en aggressiv attityd till\r\nvårdnadsbidrag. Jag tror att jag har många\r\nmeningsfränder faktiskt inom Folkpartiet, inte\r\nminst inom Folkpartiets kvinnoförbund.\r\nFinansieringen av vårdnadsbidraget styr väldigt\r\nmycket hur orättvist det slår. Pengarna måste ju tas\r\nnågonstans. De finanseringsförslag som vi har sett\r\ntidigare innebär helt enkelt en orättvisa för dem\r\nsom arbetar och har sina barn i barnomsorg.</pre><pre>Anf. 66  Statsrådet BO KÖNBERG (fp):</pre><pre>Herr talman! Det kan vara klokt att vi ägnar\r\ndiskussionen åt det vi har skilda uppfattningar om\r\ni stället för det där vi är överens. Jag skall därför\r\nkoncentrera mig i det här inlägget på\r\nvårdnadsbidragsfrågan. Det är uppenbarligen där\r\nsom vi skiljer oss åt.</pre><pre>Maj-Inger Klingvall återkommer gång på gång,\r\nmed en onykter fågels envishet, till frågan om den\r\ndjupa oenigheten i regeringen om familjepolitiken.\r\nSom jag har markerat flera gånger, bl.a. i den här\r\ndebatten, är det fyra partier som har bildat\r\nregering. Det finns skillnader mellan partierna,\r\nannars skulle det bara vara ett parti. Dessa\r\nskillnader är mycket väl kända i den allmänna\r\ndiskussionen.</pre><pre>När det gäller vårdnadsbidraget är vi överens.\r\nFolkpartiet liberalerna har tidigare gått till val på\r\ninförandet av ett vårdnadsbidrag -- det är ju det\r\nsom Maj-Inger Klingvall polemiserar mot -- som ett\r\nkomplement till familjepolitiken för att öka\r\nvalfriheten för dem som vill ha något annat än de\r\nandra tycks vilja ha. Även om Maj-Inger Klingvall\r\nhar rätt i att det bara är 7 % som vill ha\r\nvårdnadsbidrag, är detta för oss folkpartister inget\r\navgörande argument emot att försöka tillgodose ett\r\nsådant önskemål. Människor och familjer är olika.</pre><pre>Den oenighet som kan finnas om vissa delar inom\r\nfamiljepolitiken gäller alltså inte införandet av\r\nvårdnadsbidraget. Oenigheten kan däremot gälla\r\nstorleken på bidraget eller olika bedömningar av\r\nnär det ekonomiska läget medger ett införande av\r\nett vårdnadsbidrag. Dessa diskussioner för vi med\r\nvarandra.</pre><pre>Maj-Inger Klingvall anser att vårdnadsbidrag är\r\nhelt på tvärs mot den förda familjepolitiken. Jag\r\nhar svårt att se hur det kan vara på det viset. Enligt\r\nvår mening är vårdnadsbidraget ett komplement till\r\nfamiljepolitiken.</pre><pre>Vidare klagade Maj-Inger Klingvall över att\r\nutredningen av socialtjänstlagen inte är färdig lika\r\nsnabbt som hon hade önskat. Det må väl Maj-Inger\r\nKlingvall göra. Jag kan bara konstatera att innan\r\ndenna regering tillträdde fanns det i nio år en\r\nsocialdemokratisk regering som tillsammans med\r\nVänsterpartiet hade en hyfsad majoritet här i\r\nkammaren. Man hade då goda möjligheter att\r\ninföra det hela. Jag tror att Maj-Inger Klingvall gör\r\nrätt i att sätta sina förhoppningar till den här\r\nregeringen.</pre><pre>Anf. 67  MAJ-INGER KLINGVALL (s):</pre><pre>Herr talman! Skillnaden mellan den förra\r\nsocialdemokratiska regeringen och den nya\r\nregeringen är att vi aldrig deklarerade i någon\r\nregeringsförklaring att vi utlovade en lagstiftning\r\nom rätt till barnomsorg. Men det har den\r\nnuvarande regeringen gjort. Man har i flera olika\r\nomgångar kommit med utfästelser om att denna\r\nlagstiftning skall införas, men det har vi ännu inte\r\nsett. Det beklagar jag, eftersom en sådan lagstiftad\r\nrätt faktiskt i sig medger ett väldigt mått av\r\nvalfrihet.</pre><pre>Jag fick inget svar på frågan hur man kan avisera en\r\nsänkt ersättningsnivå i föräldraförsäkringen,\r\nsamtidigt som man talar om vårdnadsbidrag. Jag\r\ntycker nämligen att föräldraförsäkringen är en\r\nutmärkt förutsättning för att det skall vara möjligt\r\natt vara hemma när barnen är små.\r\nFöräldraförsäkringen är också ett komplement till\r\nen vidare utbyggd barnomsorg. Dessa två saker\r\nhänger väl samman.</pre><pre>Jag hann inte att kommentera valfrihetsfrågan i min\r\ntidigare replik när det gäller daghem och\r\nägarformer. Det är svårt att ange vilken verksamhet\r\nsom är privat och vilken som är offentlig, eftersom\r\nall verksamhet bedrivs med offentlig finansiering.\r\nDet avgörande är egentligen att man ännu inte har\r\nlöst en hel del av de frågor som självfallet är lösta\r\ninom offentlig barnomsorg, vilket vi också har\r\nmotionerat om. Det gäller t.ex. frågorna om\r\nrättssäkerhet, sekretess, insyn och kvalitetskontroll\r\nav verksamheten. Dessa frågor återstår att lösa,\r\noch det var ett viktigt skäl till att vi yrkade avslag\r\npå ''pysslingenpropositionen''. Vi ansåg att det var\r\noerhört väsentligt för den enskildes rättssäkerhet\r\natt klara ut dessa frågor innan man tillät den här\r\ntypen av entreprenörsverksamhet.</pre><pre>Däremot vet Bo Könberg lika väl som jag att redan\r\ni mitten av 1980-talet infördes möjligheten att\r\nbedriva kooperativ barnomsorg och barnomsorg i\r\nideella organisationers regi. Det blev även möjligt\r\natt tillämpa alternativ pedagogik. Det som är det\r\nintressanta med valfrihet och alternativ inom\r\nbarnomsorgen är att man kan välja mellan olika\r\ninnehåll i verksamhetsformerna. Det handlar\r\nvarken om hus eller om vem som står som ägare,\r\nutan det handlar om hur verksamheten ser ut.</pre><pre>Anf. 68  Statsrådet BO KÖNBERG (fp):</pre><pre>Herr talman! Maj-Inger Klingvall klagade över att\r\nhon inte hade fått svar på en av sina delfrågor. Det\r\ngällde frågan om att det har aviserats en sänkning i\r\nföräldraförsäkringen. Regeringen har inte aviserat\r\nnågon sådan sänkning. När man diskuterar vad\r\nman måste göra under 90-talet för att avhjälpa det\r\nstrukturella budgetunderskottet, måste man helt\r\nklart se till alla åtgärder som över huvud taget är\r\ntänkbara. En av dessa åtgärder -- som också Barbro\r\nWesterholm tidigare var inne på -- är att överväga\r\nom man skall ha samma ersättningsnivå i\r\nföräldraförsäkringen som vi har varit överens med\r\nSocialdemokraterna om att ha i sjukförsäkringen\r\noch som vi numera har i arbetslöshetsförsäkringen.\r\nDetta finns med i diskussionen.</pre><pre>Det låter sig ju sägas att det finns ett antal frågor\r\nsom inte är tillräckligt bra lösta när det gäller\r\nalternativ till offentligt ägande. Jag kan inte låta bli\r\natt göra den reflexionen att om\r\nSocialdemokraterna hade ägnat den minsta tid åt\r\ndetta i stället för att hitta på lagar som förbjöd\r\nalternativa ägarformer, skulle frågorna för länge\r\nsedan ha varit lösta. Men det fanns ju inget som\r\nhelst intresse för detta. Man var fullt beredd att\r\navsätta hur mycket utredningskapacitet som helst\r\nför att förbjuda andra verksamhetsformer. När lex\r\nPysslingen infördes skedde det med en hastighet\r\nsom sällan har utmärkt något socialdemokratiskt\r\ndepartement, men det berodde väl på att\r\nangelägenheten kändes så stor. Man ville uppfylla\r\nde egna ideologiska fördomarna i det här avseendet\r\ngenom att gå emot alternativa former.</pre><pre>Maj-Inger Klingvall sade att skälet till att\r\nSocialdemokraterna yrkade avslag på den\r\nborgerliga regeringens förslag att ta bort lex\r\nPysslingen var att man ansåg att det fanns så många\r\nfrågor som var olösta. Det gällde bl.a. rättssäkerhet\r\noch insyn. Detta är frågor som vi naturligtvis måste\r\nta itu med i ett skede, där vi går mot mer och mer\r\nverksamhet som bedrivs i andra former än genom\r\noffentligt ägande, men där offentlig finansiering\r\nofta finns med. Jag har dock inte uppfattat det så,\r\natt Maj-Inger Klingvall har haft några större\r\nproblem med rättssäkerheten när t.ex. idella\r\norganisationer bedriver barnomsorg, även om den\r\nprincipiella frågeställningen naturligtvis är\r\ndensamma. Jag vill på intet sätt förringa betydelsen\r\nav dessa frågor. Jag konstaterar bara att det\r\nsocialdemokratiska intresset av att lösa frågorna\r\nhar varit mycket ringa, för att uttrycka det\r\nförsiktigt.</pre><pre>Överläggningen var härmed avslutad.</pre><pre>(Beslut skulle fattas den 16 april.)</pre><pre>5 §  Vissa skollagsfrågor</pre><pre>Föredrogs</pre><pre>utbildningsutskotetts betänkande</pre><pre>1992/93:UbU11 Vissa skollagsfrågor (prop.\r\n1992/93:100 delvis).</pre><pre>Anf. 69  BERIT LÖFSTEDT (s):</pre><pre>Herr talman! Detta betänkande, UbU11,\r\ninnehåller litet smått och gott med anledning av\r\nbudgetpropositionen. Jag skall dock bara ta upp en\r\nenda fråga, och det gäller det som berörs i\r\nreservationen, nämligen slopandet av förordningen\r\nom meritvärdering vid tillsättning av lärartjänster.</pre><pre>Först vill jag emellertid ge en eloge till\r\nVänsterpartiet. Det var Vänsterpartiet som hittade\r\npassusen om upphävande av\r\nmeritvärderingsförordningen i propositionen och\r\ntog upp frågan i sin partimotion. Vi förbisåg denna\r\npassus och hade följaktligen inte med frågan i vår\r\nmotion.</pre><pre>Herr talman! Jag tror att vi alla har i gott minne den\r\nstora kalabalik som rådde i samband med\r\nriksdagens beslut att lärarna i grundskolan skulle få\r\nkommunerna som arbetsgivare.</pre><pre>De borgerliga partierna, som nu är i\r\nregeringsställning, hojtade i gälla tonlägen om att\r\ndet nu skulle bli elände, osäkerhet, godtycke och\r\nallmän katastrof. Kommunerna kunde rakt inte\r\nduga som arbetsgivare åt lärarna. Skolan skulle gå\r\nmot sin undergång, eftersom kommunerna inte\r\nskulle kunna garantera kvalitet i undervisningen.\r\nDet var ingen ände på det elände som skulle drabba\r\nskolan, barnen och lärarna.</pre><pre>Vi som stod bakom beslutet ville naturligtvis\r\ngarantera kvalitet i skolan. Och det gjorde vi på ett\r\nkonstruktivt sätt genom att säga att vissa regler\r\nskulle gälla, bl.a. för behörighet till lärartjänst och\r\nvid meritvärdering i samband med tillsättande av\r\ntjänster. Vi ägnade oss alltså inte bara åt\r\ndomedagsprofetior, utan vi vidtog en del åtgärder.\r\nVi trodde dessutom på kommunerna som\r\narbetsgivare.</pre><pre>Samma borgerliga partier som använde så högt\r\ntonläge för några år sedan föreslår nu att\r\nmeritvärderingssystemet skall avskaffas. Och det\r\ngör man med hänvisning till att det inte låter sig\r\nförenas med ett EG-direktiv som har att göra med\r\npersoners rörlighet.</pre><pre>Vi anser att regeringen med sitt förslag dels sviker\r\ntidigare krav på kvalitetssäkring, dels är övernitisk\r\ni förhållande till EG-reglerna.</pre><pre>Jag tillstår gärna att meritvärderingssystemet inte\r\när den enda garanten för kvalitet i skolan, kanske\r\ninte ens den viktigaste komponenten. Men det är\r\ntillräckligt väsentligt för att behöva försvaras.\r\nSystemet bidrar dessutom till att förhindra en del\r\ngodtycke vid tillsättningar, som främst ni i de\r\nborgerliga partierna hade ett sådant bekymmer\r\nmed för några år sedan. Dessutom är det alldeles\r\nonödigt att skapa den oro bland lärare som det här\r\ntilltaget innebär.</pre><pre>Jag tillstår också gärna att det är viktigt att vi följer\r\nde EG-regler som inkluderas i EES-avtalet och de\r\nregler som kan följa av ett eventuellt framtida\r\nmedlemskap i EG. Samtidigt menar jag att det får\r\nfinnas någon gräns för nitet att ur alla skrymslen\r\noch vrår leta fram det som på något sätt kan vara\r\ntveksamt. Det tycker jag är precis vad man har\r\ngjort i detta fall -- letat i skrymslena.</pre><pre>Dessutom skulle det förvåna mig mycket om man\r\ninte också i EG anser det vara rimligt att\r\nmedlemsländerna försöker göra vad de kan för att\r\ngarantera kvaliteten i skolan. Skolan är för övrigt\r\nen nationell angelägenhet i EG. EG får inte lägga\r\nsig i hur medlemsländerna sköter sina\r\nskolväsenden. Men jag vet vad rörlighetsdirektivet\r\nhandlar om.</pre><pre>För att undvika alla missförstånd vill jag tillägga att\r\njag tycker att det är utomordentligt bra att lärare\r\nfrån EFTA- och EG-länder kan få tjänster i den\r\nsvenska grundskolan, liksom att svenska lärare, när\r\nEES-avtalet träder i kraft, kan få arbeta i skolor i\r\nde berörda länderna. Men det innebär inte att jag\r\ntycker att det är nödvändigt att säga att man inte\r\nskall fästa avseende vid de kvalitetsaspekter som\r\nfinns i samband med tjänstetillsättningar och\r\nmeritvärderingsförordningen.</pre><pre>Herr talman! Jag yrkar bifall till reservationen och\r\ni övrigt till utskottets hemställan.</pre><pre>Anf. 70  BJÖRN SAMUELSON (v):</pre><pre>Herr talman! Jag skall be att få inleda med att läsa\r\nupp några citat.</pre><pre>Det första citatet lyder: ''Vi måste värdera\r\nkvaliteten i kunskaperna högre än vad vi gör i dag,\r\noch vi måste värdera lärarna högre än vad vi gör i\r\ndag.''</pre><pre>Det andra citatet lyder: ''Vad beträffar\r\nlärarfortbildningen vill jag betona att goda\r\nämneskunskaper mer än något annat ger lärarna\r\nden säkerhet och den trygghet som gör att man\r\nbåde kan undervisa på ett bra sätt och stödja\r\nelevernas sociala trygghet och utveckling.\r\nFortbildning och annan utbildning för ökad\r\nkunskap hos lärarna är därför synnerligen viktiga\r\ninslag i skolans personalutveckling. Fortbildning av\r\ngrundskolans lärare bör i första hand avse\r\nämnesfördjupning.''</pre><pre>Det tredje och sista citatet lyder: ''Vår uppgift som\r\npolitiker är ju i stället att öka lärarnas arbetsglädje,\r\natt stärka deras yrkesroll och göra att de känner att\r\nde har kompetens som lärare.''</pre><pre>Det första citatet var av Ulf Melins partiordförande\r\nCarl Bildt från den 8 december 1989 i denna\r\nkammare. De övriga två citaten var av ordföranden\r\ni utbildningsutskottet Ann-Cathrine Haglund. Jag\r\nkan skriva under dessa två citat som är hämtade ur\r\nsamma protokoll.</pre><pre>Vad är det som gör att regeringen föreslår att\r\nmeritvärderingsförordningen skall tas bort? Man\r\nhänvisar till EES-avtalet -- ett EES-avtal som man\r\ninte vet särskilt mycket om. Man vet inte om det\r\nkommer att ratificeras eller inte. Det är inte ens\r\nsäkert att EES-avtalet har den betydelsen att denna\r\nmeritvärderingsförordning behöver tas bort.</pre><pre>Jag instämmer i Berit Löfstedts anförande i vilket\r\nhon beskrev varför denna förordning infördes. Men\r\njag undrar då också vad det är för lärare från andra\r\nländer som ni vill låta komma hit och undervisa i\r\nden svenska skolan, som har så dåliga meriter att de\r\ninte klarar av att denna förordning får finnas kvar.</pre><pre>Det sägs ibland att en garanti för kvaliteten i\r\nutbildningen är att vi här ifrån riksdagen kan styra\r\noch ställa med utbildning. Lärarutbildningen är ju\r\nett sådant exempel. Det kan hända att frågan om\r\nborttagande eller bibehållande av\r\nmeritvärderingsförordningen kanske inte är en\r\nsärskilt stor fråga, men ställd i ett sammanhang\r\nutifrån den skolpolitik som den borgerliga\r\nregeringen bedriver blir den mer betydelsefull.\r\nDärför att nu ligger en proposition från regeringen\r\ndär man kommer att tillåta ett ökat inslag av\r\nobehöriga lärare i gymnasieskolan. Det läggs i dag\r\nen utredning om försämringen inom arbetsrätten.\r\nMan har valt att otydliggöra finansieringssystemet\r\nför skolan. En av de första åtgärder som regeringen\r\nvidtog på skolans område var att ta bort\r\nstimulansbidraget till förbättring av arbetsmiljön i\r\nskolan. Nu måste man av arbetsmarknadsskäl\r\nåterinföra detta bakvägen. Man var väldigt kvick\r\nmed att ta bort det öronmärkta anslaget för\r\nutrustning till gymnasieskolan. Sedan har man av\r\nbl.a. arbetsmarknadsskäl fått lappa hit och dit med\r\nytterligare tre år. Men ställd i ett sammanhang är\r\ninte åtgärden att ta bort\r\nmeritvärderingsförordningen oviktig.</pre><pre>Därför, herr talman, yrkar jag bifall till den\r\nreservation som Socialdemokraterna har fogat till\r\ndetta betänkande, och som innebär ett bifall till vår\r\nmotion i detta avseende.</pre><pre>Ytterligare en liten fråga som jag vill ta upp gäller\r\nskolplikt för barn som vårdas på sjukhus.\r\nVänsterpartiet lade en motion om detta under\r\nallmänna motionstiden. I utskottet säger man att\r\ndenna rättighet eller plikt ändå garanteras genom\r\nskollagen. Det må så vara. Men anledningen till att\r\nvi väckte denna motion, herr talman, var att vi hade\r\nfått information och påstötningar ifrån\r\nhandikapporganisationer om att det fanns brister i\r\ndetta avseende, att det fanns barn som vistades på\r\nsjukhus under längre tid och som av olika skäl inte\r\ntog del av den undervisning som de borde ha gjort.\r\nVi menar då att en skyldighet bör föreskrivas elever\r\natt delta i en sådan undervisning om ansvarig läkare\r\nmedger detta, vilket är en viktig förutsättning.</pre><pre>I denna fråga yrkar jag bifall till min meningsyttring\r\ni detta betänkande.</pre><pre>Anf. 71  ULF MELIN (m):</pre><pre>Herr talman! Jag skall inledningsvis kommentera\r\nen sak som vi har varit eniga om i utskottet, men\r\nsom jag ändå tycker att det är viktigt att säga något\r\nom. Det gäller den interkommunala ersättningen\r\nför påbyggnadsutbildningar inom komvux.</pre><pre>Regeringen föreslog i budgetpropositionen att\r\nkommunerna skall vara skyldiga att betala\r\ninterkommunal ersättning till annan kommun som\r\nanordnar teknikerutbildning, som är en\r\npåbyggnadsutbildning inom komvux. Ett enigt\r\nutskott säger ja till detta. Det tycker jag är bra.</pre><pre>Vidare begärde regeringen av riksdagen att få\r\nbemyndigande att besluta om interkommunal\r\nersättning även för vissa påbyggnadsutbildningar\r\nsom är starkt specialiserade och av nationellt\r\nintresse. Anledningen till att regeringen har\r\ntvingats till att komma med förslaget är att det dess\r\nvärre finns kommuner som nekar att betala för\r\nelever som vill gå en påbyggnadsutbildning som ges\r\ni en annan kommun.</pre><pre>Detta har skapat stora problem för dem som vill\r\nbygga på sin utbildning och bredda sin kompetens.\r\nI vissa kommuner säger man ja till att en elev får gå\r\nen påbyggnadsutbildning i en annan kommun om\r\nutbildningen inte finns i hemkommunen. I andra\r\nkommuner säger man nej till samma sak. Det har\r\nblivit som ett lotteri där det gäller att bo i rätt\r\nkommun. Detta är olyckligt.</pre><pre>Bakgrunden är riksdagsbeslutet från våren 1991,\r\ndär riksdagen beslutade att kommunerna är\r\nskyldiga att erbjuda alla ungdomar möjlighet att\r\nskaffa sig gymnasiekompetens fram t.o.m. det\r\nkalenderhalvår man fyller 20 år, och att betala\r\ninterkommunal ersättning om utbildningen ges i en\r\nannan kommun. Däremot har kommunerna inte\r\nden skyldigheten när det gäller gymnasial\r\nvuxenutbildning och påbyggnadsutbildning på\r\nkomvux.</pre><pre>Det är bra att utskottet begär att regeringen skall\r\nåterkomma till riksdagen med en redovisning dels\r\nav vilka utbildningar som kommer att omfattas av\r\nregeringens föreskrifter om interkommunal\r\nersättning inom komvux, dels vilka av nuvarande\r\npåbyggnadsutbildningar som i framtiden bör\r\nanordnas inom komvux, och vilka av dessa som\r\nskall omfattas av interkommunal ersättning. Det är\r\nviktigt att regeringen snarast återkommer till\r\nriksdagen i detta ärende.</pre><pre>Jag skall nu kommentera reservationen och\r\nmeningsyttringen om meritvärderingssystemet för\r\nlärare. I samband med att det fulla\r\narbetsgivaransvaret för lärarna överfördes till\r\nkommunerna den 1 januari 1991 avskaffades de\r\ntidigare mycket omfattande och detaljerade\r\nbehörighetsbestämmelserna för olika typer av\r\nlärartjänster. I stället skapade man en förordning\r\nom meritvärdering vid anställning av lärare, där det\r\nfinns föreskrifter som skall tillämpas vid urval av\r\nsökande till en anställning som lärare. Den\r\nförordningen är, enligt min mening, otidsenlig ur\r\ntvå aspekter, dels när det gäller stelbentheten i\r\nsystemet, dels när det gäller EES-avtalet.</pre><pre>I skollagens bestämmelser är lärarutbildning ett\r\nkrav, inte för att få tjänstgöra som lärare men väl\r\nför anställning som lärare utan tidsbegränsning.\r\nDen som inte uppfyller detta krav får anställas som\r\nlärare för högst ett år i sänder. För alla lärare i den\r\noffentliga skolan krävs att de har en utbildning\r\navsedd för den undervisning som de i huvudsak\r\nskall bedriva. Det sistnämnda kravet riktar sig till\r\narbetsgivare.</pre><pre>Lagstiftningen innehåller möjligheter att i vissa fall\r\ngöra avsteg från dessa krav. Eftersom en person\r\ninte kan få en fast anställning som lärare inom det\r\noffentliga skolväsendet utan att ha lärarutbildning,\r\nmåste läraryrket anses vara ett reglerat yrke.</pre><pre>Regeringen föreslår att skollagens regler om villkor\r\nför tillsvidareanställning som lärare skall ändras, så\r\natt de blir förenliga med Sveriges förpliktelser på\r\ngrund av det väntade EES-avtalet.</pre><pre>I skollagen regleras dessa villkor i 2 kap. 4 §.\r\nVillkoren är definierade i termer av svensk eller\r\nnordisk lärarutbildning med huvudsaklig inriktning\r\nmot den undervisning anställningen avser. För\r\nsökande med annan utbildning krävs att denna av\r\nStatens skolverk förklaras i huvudsak motsvara\r\nsådan lärarutbildning.</pre><pre>Ändringsförslaget innebär att lärarutbildning inte\r\nbara från annat nordiskt land utan från varje annat\r\nland som ingår i EG eller EFTA skall jämställas\r\nmed svensk lärarutbildning. Vidare skall den\r\nsökande dels behärska det svenska språket, om det\r\ninte finns synnerliga skäl att medge annat, dels ha\r\nnödvändiga insikter i de föreskrifter som gäller det\r\noffentliga skolväsendet, särskilt de föreskrifter som\r\nanger målen för utbildningen.</pre><pre>Regeringen föreslår också att uppgiften att bedöma\r\nom annan utbildning kan anses i huvudsak\r\nmotsvara sådan lärarutbildning som avses skall\r\növerflyttas från Skolverket till Verket för\r\nhögskoleservice.</pre><pre>Jag vill slutligen säga något om det som sägs i\r\nmeningsyttringen om skolplikt för barn som vårdas\r\npå sjukhus. Bestämmelserna angående särskild\r\nundervisning på sjukhus m.m. finns både i\r\nskollagen och i grundskoleförordningen. Den\r\nsärskilda undervisningen anordnas av\r\nskolhuvudmannen. Delegation får ske till\r\nhuvudman för sjukhus, barnhem eller liknande\r\ninstitution. Undervisningen skall i den utsträckning\r\ndet är möjligt motsvara den utbildning eleven inte\r\nkan delta i. Endast om läkare som ansvarar för\r\nelevens vård medger det får särskild undervisning\r\nges.</pre><pre>Att eleverna skall delta i sådan särskild\r\nundervisning, följs av reglerna om skolplikt i\r\nskollagen. Av det skälet ser jag inte någon\r\nanledning till att en bestämmelse behövs som avser\r\nelevs skyldighet att delta i undervisning när han\r\nvårdas på sjukhus.</pre><pre>Med anledning av det anförda, yrkar jag bifall till\r\nhemställan i betänkande och avslag på\r\nreservationen och meningsyttringen.</pre><pre>Anf. 72  BERIT LÖFSTEDT (s) replik:</pre><pre>Herr talman! Jag vill bara kortfattat säga till Ulf\r\nMelin att vi inte har några invändningar mot\r\nbehörighetsreglerna. Jag är helt på det klara med\r\natt det är alldeles riktigt att jämförbara\r\nlärarutbildningar för jämförbara nivåer mellan\r\nolika länder skall passa i vårt skolsystem om lärarna\r\nhar den utbildning som passar för åldersgruppen.\r\nJag är också helt på det klara med att det är ett\r\nreglerat yrke. Det som jag talade om var\r\nmeritvärderingsförordningen. Det är den som jag\r\ntycker att vi inte behöver slopa.</pre><pre>Anf. 73  ULF MELIN (m) replik:</pre><pre>Herr talman! Om Berit Löfstedt har läst igenom de\r\nförändringar som föreslås i skollagen, menar jag att\r\nde krav som vi skall ställa för att ha kvalitet i\r\nskolan, på lärare m.m. ställs genom att vi utvidgar\r\nskollagen. Det står klart och tydligt. Det försökte\r\njag också förklara i mitt anförande. Den förordning\r\nom meritvärdering som ersatte de gamla statliga\r\nbestämmelserna var en eftergift som\r\nSocialdemokraterna och dåvarande\r\nKommunistpartiet gjorde gentemot\r\nLärarförbundet för att Lärarförbundet skulle säga\r\nja till kommunaliseringen. Vad man gjorde var att\r\nskapa samma regler som fanns tidigare och kallade\r\ndem för något annat. Det var litet kosmetika.\r\nEnligt min mening behövs det inte både livrem och\r\nhängslen. Det räcker med livrem.</pre><pre>Jag träffar många lärare som är bekymrade av det\r\nskälet att just dessa regler gör att det är så stelbent.\r\nMan måste ha samma arbetsgivare, vara i samma\r\nkommun, osv., och man kan inte flytta till en annan\r\nkommun på grund av just dessa regler. Det gör att\r\nman inte får någon rotation. Det tycker jag är\r\nmycket negativt.</pre><pre>Jag blev något förvånad när Socialdemokraterna\r\nvid justeringssammanträdet gick på detta yrkande\r\nfrån Vänsterpartiet. Jag kan förstå att\r\nVänsterpartiet har en annan uppfattning.\r\nVänsterpartiet vill ju inte ha EES-avtalet över\r\nhuvud taget, men det vill ju trots allt\r\nSocialdemokraterna.</pre><pre>Anf. 74  BERIT LÖFSTEDT (s) replik:</pre><pre>Herr talman! För att det inte skall råda några tvivel\r\npå denna punkt vill jag till Ulf Melin säga att jag är\r\nden första tillskyndaren av ett EES-avtal. Jag\r\nhoppas verkligen vid Gud, höll jag på att säga, att\r\nEES-avtalet kommer att träda i kraft.</pre><pre>Men ett EES-avtal och möjligheten till fri rörlighet\r\npå arbetsmarknaden innebär inte att vi\r\nnödvändigtvis och i onödan behöver skapa oro\r\nbland lärare. Om det finns stelbenthet i\r\nmeritvärderingsförordningen, kan man ju i så fall\r\nändra på någon bokstav utan att slopa alltihop.</pre><pre>Anf. 75  BJÖRN SAMUELSON (v):</pre><pre>Herr talman! Det fanns två skäl till slopandet av\r\nmeritvärderingsförordningen, sade Ulf Melin. Det\r\nförsta skälet var att det innebar en stelbenthet. I\r\nvilka avseenden då? Rörlighet mellan kommunerna\r\nförhindras väl inte av ett meritvärderingssystem?\r\nDet var väl inte särskilt relevant?</pre><pre>Det andra skälet var EES-avtalet. Vad är det i detta\r\nEES-avtal som denna meritvärderingsförordning\r\nstrider mot? Vilka effekter skulle det ha om vi\r\nbehöll denna meritvärderingsförordning? Om den\r\nskulle strida mot detta avtal, kan det väl prövas\r\nrättsligt enligt EES-avtalet? Men Ulf Melin bör väl\r\nvara mer påläst på det som han vill ha än jag. Jag\r\nväntar därför med viss spänning på hans\r\nredogörelse när det gäller\r\nmeritvärderingsförordningen och EES-avtalets\r\nolika villkor.</pre><pre>Anf. 76  ULF MELIN (m):</pre><pre>Herr talman! Meritvärderingsförordningen\r\nersätter, som jag sade tidigare, i stort sett de statliga\r\nregler som gällde tidigare för tillsättandet av lärare.\r\nDe är, med förlov sagt, ganska krångliga,\r\ndetaljerade och, enligt mitt sätt att se, otidsenliga.\r\nJag anser att om vi skall få denna rörlighet inom\r\nEuropa via EES-avtalet, är det naturligtvis viktigt\r\natt vi också ser över de regler som vi har. Det är vår\r\nuppfattning att man, genom att dessa komplement\r\nhar gjorts i skollagen, som jag redogjorde för i mitt\r\ninledningsanförande, gör den kvalitetssäkring som\r\nkrävs. Man ställer de kraven både när det gäller\r\nkunskaper i svenska språket, om man inte skall\r\nundervisa i ett främmande språk, och när det gäller\r\nkunskaper om inriktningen i den svenska skolan\r\noch målen för den svenska skolan. Vi tydliggör en\r\nhel del som ändå måste uppfattas som ganska\r\npositivt.</pre><pre>Enligt min mening räcker detta. Vi skall ju inte\r\nkrångla till det ännu mer än vi behöver. Men jag\r\nförstår att man i t.ex. Vänsterpartiet är negativ till\r\ndetta, eftersom man antagligen känner sig\r\nförpliktad gentemot vissa fackliga organisationer\r\npå grund av att man var med om att kommunalisera\r\nden svenska lärarkåren.</pre><pre>Anf. 77  BJÖRN SAMUELSON (v):</pre><pre>Herr talman! Jag fick inte något svar på min fråga\r\nom på vilket sätt meritvärderingsförordningen\r\nskulle strida mot bestämmelser och villkor i EES-\r\navtalet. Ulf Melin har nu chans att redogöra för\r\ndetta.</pre><pre>Ulf Melins argumentation är märklig. Den slutsats\r\nsom kan dras av förda resonemang är ju att ni var\r\nanhängare av ett ännu mer detaljerat regelsystem\r\nnär det gäller t.ex. lärartjänster.</pre><pre>Herr talman! Det handlar här enbart om att se till\r\natt det inte förekommer godtycke ute i\r\nkommunerna. Det gäller, som statsrådet Unckel\r\ntalar om i sina preludier till budgetpropositionen,\r\navkastning på en akademisk utbildning. Den som\r\ngenomgår en lärarutbildning skall känna att det\r\nockså innebär vissa rättigheter för vederbörande.\r\nDet är fråga om en viss trygghetsgaranti vid\r\ntillsättandet av tjänster och vid meriteringen för\r\nyrken.</pre><pre>Är det så att ni är på väg att sluta ett EES-avtal som\r\nstrider mot de styrningsmekanismer som finns när\r\ndet gäller möjligheten för lärare att känna trygghet\r\ni sin anställning så är det allvarligt.</pre><pre>Jag väntar på en kort och koncis redogörelse -- rakt\r\npå sak -- om på vilket sätt denna förordning, denna\r\ntrygghet för lärare, strider mot er EES-eufori.</pre><pre>Anf. 78  ULF MELIN (m):</pre><pre>Herr talman! Tryggheten garanteras i skollagen,\r\nsom jag tidigare citerat ur.</pre><pre>Jag ber att få citera vad som sägs på s. 24 i\r\nbudgetpropositionen, där sådana här frågor tas\r\nupp. Om Björn Samuelson inte har läst vad som\r\nstår där kan han lyssna nu:</pre><pre>''Jag föreslår att 2 kap. 4 § ändras så att det för\r\nanställning som lärare i det offentliga skolväsendet\r\nutan tidsbegränsning skall krävas att den sökande\r\nhar genomgått svensk eller därmed jämställd\r\nlärarutbildning i andra nordiska länder, EFTA-\r\nländer eller EG-länder som huvudsakligen är\r\ninriktad mot den undervisning anställningen avser.</pre><pre>Det kan självfallet vara så att lärare med utbildning\r\ni andra länder har en annan kombination av ämnen\r\ni sin examen än vad som är vanligt i Sverige.''\r\nLyssna nu, Björn Samuelson! ''Direktivet\r\n89/48/EEG kan inte innebära att lärare med\r\nutbildning i andra länder, lika litet som lärare med\r\nsvensk utbildning, skall undervisa i ämnen de inte\r\nbehärskar. Den övergripande regleringen i 2 kap.\r\n3 § att kommunerna och landstingen är skyldiga att\r\nför undervisningen använda lärare som har en\r\nutbildning avsedd för den undervisning de i\r\nhuvudsak skall bedriva, liksom regleringen i 4 § att\r\ndet för tillsvidareanställning krävs lärarutbildning\r\nmed huvudsaklig inriktning mot den undervisning\r\nanställningen avser, är enligt min mening en\r\ntillräcklig garanti i detta avseende.</pre><pre>Det system som jag nu föreslagit låter sig inte\r\nförenas med den nu gällande särskilda\r\nmeritvärderingsförordningen. Denna framstår f.ö.\r\nredan under gällande förhållanden som en\r\ndiskutabel reglering.''</pre><pre>Anf. 79  BJÖRN SAMUELSON (v):</pre><pre>Herr talman! Min följdfråga blir då: I vilka\r\navseenden tillåter sig denna\r\nmeritvärderingsförordning inte att förenas med ett\r\nEES-avtal?</pre><pre>Visst har jag läst vad som sägs här. Om jag inte hade\r\ngjort det skulle jag ju inte ha skrivit motionen.</pre><pre>Överläggningen var härmed avslutad.</pre><pre>(Beslut skulle fattas den 16 april.)</pre><pre>6 §  Vissa anslag för utveckling av skolväsendet,\r\nm.m.</pre><pre>Föredrogs</pre><pre>utbildningsutskottets betänkande</pre><pre>1992/93:UbU21 Vissa anslag för utveckling av\r\nskolväsendet, m.m. (prop. 1992/93:100 delvis och\r\nförs. 1992/93:RR4).</pre><pre>Anf. 80  BJÖRN SAMUELSON (v):</pre><pre>Herr talman! Till detta betänkande -- där det tas\r\nupp frågor om stöd för utveckling av skolväsendet,\r\nfortbildning m.m., genomförande av skolreformer\r\noch Riksdagens revisorers förslag när det gäller\r\ngymnasieskolan -- är en meningsyttring från oss\r\nfogad.</pre><pre>I meningsyttringen tar vi upp en väldigt viktig fråga.\r\nVi säger att många elever i skolan har s.k. dolda\r\nhandikapp. Vi har exemplifierat detta genom att\r\ntala om t.ex. allergier.</pre><pre>Det finns ju många olika dolda handikapp, och\r\nkunskapen därom är väldigt begränsad. Men de\r\nsamlade erfarenheterna av hur elever med dolda\r\nhandikapp -- det handlar alltså om de här elevernas\r\nvillkor i skolan -- gör att det, om det här byggs om\r\ntill en kompetens, blir lättare för nämnda elever att\r\nverka i skolan. Villkoren för de här eleverna och för\r\növriga elever skall vara mer likvärdiga.</pre><pre>Vi menar att Skolverket tillsammans med Statens\r\ninstitut för handikappfrågor närmare skall\r\nundersöka behovet och möjligheten att anordna\r\ncentral fortbildning när det gäller dolda medicinska\r\nhandikapp.</pre><pre>Det är alltså viktigt med likvärdiga villkor i skolan\r\nnär det gäller barn med nämnda handikapp och\r\nandra barn. Vi vet att yttringar av en del sådana här\r\nhandikapp tidigare har -- tyvärr förekommer det\r\näven i dag -- tagits till intäkt för att barnen med\r\nnämnda handikapp skulle vara mindre begåvade än\r\nandra barn. Rent ut sagt skulle de vara litet dumma\r\ni huvudet. Men så är det inte -- det vet vi.</pre><pre>Mot den bakgrunden är det mycket viktigt att lärare\r\noch även elever och föräldrar till icke\r\nhandikappade barn får information och kunskaper\r\nom de specifika villkor som gäller för nämnda barn\r\noch om de specifika reaktioner som kan framkallas\r\nav t.ex. skolmiljön eller den arbetsstruktur som\r\nskolan innebär för eleven. Jag vill framhålla att det\r\nhär är en gammal fråga från vår sida.</pre><pre>Jag yrkar bifall till meningsyttringen i detta\r\nbetänkande.</pre><pre>Anf. 81  ULF MELIN (m):</pre><pre>Herr talman! Jag skall helt kort kommentera Björn\r\nSamuelsons inlägg och även hans meningsyttring i\r\nbetänkandet. Det föreslås att Skolverket\r\ntillsammans med Statens institut för\r\nhandikappfrågor, SIH, närmare undersöker\r\nbehovet och möjligheten att centralt anordna\r\nfortbildning för lärare om medicinska handikapp.</pre><pre>Det är majoritetens uppfattning att\r\nskolhälsovården på varje skola har, och skall\r\nförmedla, kunskap och information till lärarna om\r\nmedicinska handikapp.</pre><pre>Det är min erfarenhet att det också har fungerat på\r\ndet sättet ute på skolorna. Det ger förutsättningar\r\nför att skolans verksamhet anpassas till de\r\nmedicinskt handikappade elevernas behov.</pre><pre>Kommunerna har det fulla ansvaret för lärarnas\r\nfortbildning och för kompetensutvecklingen av\r\nskolans personal. Jag utgår från att man i samband\r\nmed beslut om fortbildningsplaner lokalt\r\nuppmärksammat behovet av fortbildningsinsatser\r\nnär det gäller lärarnas kunskaper om elever med\r\nmedicinska handikapp.</pre><pre>Om det i Skolverkets uppföljnings- och\r\nutbildningsverksamhet skulle föreligga behov av\r\nfortbildning om medicinska handikapp, utgår\r\nutskottet från att Skolverket, i den plan för den\r\ncentralt organiserade fortbildningen som kommer\r\natt presenteras i den fördjupade\r\nanslagsframställningen för budgetåren 1994/95--\r\n1996/97, tar upp en fortbildning med sådant\r\ninnehåll. Det är naturligt att man i det fallet\r\nutnyttjar den kompetens som finns inom SIH när\r\ndet gäller sådan fortbildning.</pre><pre>Herr talman! Med det anförda yrkar jag bifall till\r\nhemställan i betänkandet och avslag på\r\nmeningsyttringen.</pre><pre>Anf. 82  LENNART FRIDÉN (m):</pre><pre>Herr talman! Jag kan välja om jag vill följa ett\r\nmanuskript eller om jag vill tala fritt. Hade jag varit\r\ndyslektiker hade jag inte kunnat göra det. Jag vill\r\nmed de orden fästa uppmärksamhet på två av de\r\nmotioner som behandlas i det här betänkandet. Det\r\ngäller motion Ub449 av Pontus Wiklund och Ub471\r\nsom jag har väckt.</pre><pre>Detta är ett problem som många människor har\r\nlidit av genom tiderna samtidigt som de inte har\r\nblivit rätt förstådda. Man misstolkar ofta elevernas\r\nproblem. Man kan tolka dem som oinspirerade,\r\nointresserade eller bråkiga. Under senare år har\r\nman kunnat konstatera att en hel del av de s.k.\r\nvärstingarna är personer som lider av läs- och\r\nskrivsvårigheter. Detta är någonting som man\r\nfaktiskt tycker att det tidigt borde ha kunnat göras\r\nen hel del åt.</pre><pre>Jag har haft anledning att följa ett sådant här fall på\r\nsenaste tiden. Det var en yngling som efter\r\ngrundskolan och gymnasiet, ja, ett par månader\r\ninnan det var dags att sätta vita mössan på huvudet,\r\nfick det konstaterat att fastän han hade en\r\nläsförståelse som låg vida över genomsnittet hade\r\nhan en läshastighet som knappt låg på nivån för\r\nårskurs 7 i grundskolan. Det måste naturligtvis ha\r\nvarit ett elände för denne yngling att gå igenom\r\nskolan på detta sätt, utan att någon\r\nuppmärksammat problemet.</pre><pre>Det jag vill ha sagt med detta är att man i det\r\nbetänkande som utskottet har avgett utgår från att\r\nman nu skall kunna utnyttja den\r\nspecialpedagogiska kursen i\r\ngrundskollärarutbildningen för att utbilda lärare på\r\ndet här området. Det är naturligtvis bra om vi så\r\nsmåningom kommer därhän. Men samtidigt kan\r\nman konstatera att vi har tiotusentals lärare i det\r\nallmänna skolväsendet som redan är där ute i dag\r\noch som inte alls har förstått sig på det här\r\nproblemet. Vad gör vi med dem?</pre><pre>Nu pekar man på att vi skall ha ett offentligt\r\nutskottsförhör till hösten. Det tycker jag är bra.\r\nDet var ett seminarium kring de här frågorna i\r\njanuari i Socialdepartementets regi. Det var också\r\nbra. Det hade inte varit så farligt om man i det\r\nsammanhanget hade gjort ett påpekande och ett\r\ntillkännagivande av att det finns anledning att\r\nskynda på och verkligen se till att det blir någonting\r\ngjort på det här området.</pre><pre>Det rör sig nämligen om 5--8 % av våra skolelever\r\nsom har de här problemen. Översätt det till en\r\nårskurs i svenska! Det innebär att det varje år\r\nbörjar 8 000--10 000 elever i den svenska skolan\r\nsom har så grava läs- och skrivsvårigheter att de\r\nskulle vara berättigade till stöd.</pre><pre>Herr talman! Jag hoppas verkligen att de som nu\r\nhar de här problemen inte hinner gå igenom hela\r\nvårt skolväsende, som den yngling jag nyss talade\r\nom, utan att kunna få hjälp. Det är inte bara ett\r\nallmänt handikapp, ett av de dolda som Björn\r\nSamuelson talade om, utan det är också ett socialt\r\nhandikapp när man kommer ut ocn inte möts med\r\nförståelse därför att människor tror att det här är\r\nen person som är ointresserad, som inte vill. Vi kan\r\nbara peka på vad som händer när man har gått ut\r\nungdomsskolan och skall gå vidare.\r\nHögskoleprovet är t.ex. på intet sätt anpassat till\r\nmänniskor med dyslexi.</pre><pre>Herr talman! Jag vill bara sluta med att säga att jag\r\nutgår från att det efter utskottsförhöret i höst\r\nkommer att hända någonting. Annars kan jag lova\r\nbåde å mina och Pontus Wiklunds vägnar att de\r\nmotioner vi har lämnat in i år kommer som brev på\r\nposten vid nästa riksdag. För detta är en grupp som\r\nalltför länge har negligerats och det hade, som jag\r\nser det, faktiskt inte skadat om man från utskottets\r\nsida hade gjort ett påpekande om att man borde ta\r\nitu med frågan på ett kraftfullare sätt än man har\r\ngjort hittills.</pre><pre>(Applåder)</pre><pre>Anf. 83  ULF MELIN (m):</pre><pre>Herr talman! Jag vill göra ett par kommentarer med\r\nanledning av det Lennart Fridén sade. En av de\r\nkanske både mest gripande och mest intressanta\r\nkvällar som jag har varit med om i\r\nutbildningsutskottet var när vi var på Skrivknuten,\r\nsom är en förening där medlemmarna dels är\r\ndyslektiker, dels har barn som är dyslektiker. De\r\ngör ett fantastiskt bra jobb. Besöket resulterade i\r\natt alla partier var eniga om att anslå mer pengar,\r\nför att de skulle få bättre resurser att utveckla sin\r\nverksamhet.</pre><pre>Lennart Fridén säger att vi skall göra mer för\r\ndyslektiker. Ja, vi var med på seminariet som\r\nSocialdepartementet hade för någon månad sedan.\r\nEtt problem är att forskarna inte är riktigt överens\r\nom vari handikappet består. En del säger att det är\r\nett pedagogiskt handikapp och en del säger att det\r\när ett medicinskt handikapp. Det är bl.a. det som vi\r\nskall försöka utröna i den offentliga\r\nutskottsutfrågning som vi skall ha till hösten.</pre><pre>Det är naturligtvis också oerhört viktigt att vi ser till\r\natt man tar upp den här aspekten i\r\nlärarutbildningen. Det är viktigt att man mycket\r\ntidigt ser om ett barn har läs- och skrivsvårigheter.\r\nDetta betyder ju helt riktigt inte, som Lennart\r\nFridén sade tidigare, att det är fråga om någon form\r\nav intellektuellt handikapp, utan det är ett annat\r\nhandikapp.</pre><pre>Jag är ganska övertygad om att vi i\r\nutbildningsutskottet är på det klara med problemet\r\noch dess vidd. Det gäller bara att hitta rätt metod\r\nför att sedan klara av problemet. Jag tror att det\r\nkommer att bli en process som tar tid framöver.\r\nMan skall förankra detta ute i skolor och på\r\ndaghem. Men jag är nästan övertygad om att vi är\r\npå det klara med problemet.</pre><pre>Lennart Fridén säger att han skall motionera även\r\nnästa år. Gärna det. Det finns många som har gjort\r\ndet tidigare också. Det som gav pengar till\r\nSkrivknuten var en motion som Lars Leijonborg,\r\nom jag inte minns helt fel, stod som första namn på.</pre><pre>Anf. 84  LENNART FRIDÉN (m):</pre><pre>Herr talman! Skrivknuten i all ära, jag tycker att\r\ndet är ett jättebra initiativ, men den ligger här i\r\nStockholm. Som så mycket annat hjälper det\r\nvarken de som har dyslexi i Karesuando eller de\r\nsom har det i Ystad.</pre><pre>Faktum är att de här problemen har varit kända\r\nmycket länge. Det finns tillräckligt många goda\r\nläspedagoger i det här landet som är helt överens\r\nom hur man skall gå till väga för att bryta de\r\nproblem som dyslektikerna har, oavsett vilket det\r\nbakomliggande problemet är.</pre><pre>Man kan naturligtvis diskutera om det är en\r\nperinatal hjärnskada, vilket många utgår ifrån att\r\ndet är. Jag blev uppringd häromdagen av en person\r\nsom har sysslat med de här frågorna länge och som\r\nville hävda att det rör sig om hjärnskada i kanske\r\n4--5 % av fallen. I de övriga 8--9 % fall som man\r\nräknar med finns kan det röra sig om pedagogiska\r\nproblem av annan karaktär. Oavsett detta rör det\r\nsig om tusentals elever varje år.</pre><pre>Jag hoppas, Ulf Melin, att jag inte skall behöva\r\nmotionera nästa år, utan att det offentliga\r\nutskottsförhör som vi skall ha till hösten verkligen\r\nkommer att ge sådana signaler att det leder till\r\nverkliga åtgärder som hjälper de här eleverna, inte\r\nminst dem som genom åren har gått i skolan redan\r\noch alla de lärare som finns ute på våra skolor och\r\ninte har fått någon som helst utbildning på det här\r\nområdet. Det är dessa jag i första hand vill skall\r\nkunna få hjälp nu.</pre><pre>Jag utgår också ifrån att vi kan vara helt överens om\r\natt vi efter höstens diskussioner, med erfarenheter\r\nav det seminarium som var i januari och med de\r\nfakta som faktiskt finns, skall kunna åtgärda detta\r\npå ett vettigt sätt.</pre><pre>Överläggningen var härmed avslutad.</pre><pre>(Beslut skulle fattas den 16 april.)</pre><pre>7 §  Köp av interregional persontrafik på\r\njärnväg</pre><pre>Föredrogs</pre><pre>trafikutskottets betänkande</pre><pre>1992/93:TU25 Köp av interregional persontrafik på\r\njärnväg.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 16 april.)</pre><pre>8 §  Åtgärder rörande taxitrafiken</pre><pre>Föredrogs</pre><pre>trafikutskottets betänkande</pre><pre>1992/93:TU26 Åtgärder rörande taxitrafiken\r\n(prop. 1992/93:106).</pre><pre>\r\nAnf. 85  JARL LANDER (s):</pre><pre>Herr talman! För andra gånger under detta\r\nriksmöte har riksdagen att ta ställning till frågor\r\nsom rör taxiverksamheten. Trafikutskottet inledde\r\ndetta riksmöte med att i sitt betänkande föreslå\r\nriksdagen att ge regeringen till känna behovet av\r\nvissa skärpningar av sådan lagstiftning som är av\r\nbetydelse för taxitrafiken. Regeringen skulle\r\ndärefter återkomma till riksdagen med erforderliga\r\nförslag. Riksdagens majoritet ställde sig bakom\r\ntrafikutskottets förslag.</pre><pre>Det var därför som vi med spänning såg fram emot\r\nvad regeringen skulle återkomma med. Men jag\r\nmåste säga att det som\r\nKommunikationsdepartementet till riksdagen kom\r\ntillbaka med inte var mycket -- precis som så\r\nmycket annat som kommer från\r\nKommunikationsdepartementet nu för tiden. Man\r\nhade ju förväntat sig att riksdagsmajoritetens\r\nförslag åtminstone till en del varit tillgodosedda. Så\r\nvar nu inte fallet.</pre><pre>I stort sett var det bara frågorna om taxametern och\r\ndess funktion och prisinformationen som\r\nmotsvarade vad riksdagen tidigare uttalat sig om.</pre><pre>Förra gången som taxifrågorna debatterades bestod\r\nriksdagsmajoriteten av socialdemokrater,\r\nvänsterpartister och Ny demokrati. Det var kanske\r\nanledningen att regeringen inte levde upp till det då\r\nfattade riksdagsbeslutet.</pre><pre>Nu presenterar trafikutskottet ett nytt betänkande\r\nrörande taxifrågorna. Den här gången är det i stort\r\nsett ett enigt utskott som ställer sig bakom de\r\nförslag på åtgärder som utskottet anser behövs för\r\natt få någon ordning inom taxiverksamheten -- i\r\nsynnerhet i storstadsområdena.</pre><pre>Jag vill också påpeka att även riksdagens revisorer\r\nsympatiserar med de förslag som utskottet nu är\r\nenigt om. Så denna gång skall väl inte regeringen gå\r\nförbi de synpunkter som trafikutskottet och\r\nförhoppningsvis denna kammare har.</pre><pre>I stället för att säga regeringen skulle jag kanske\r\nsäga Statskontoret, därför att det är Statskontoret\r\nsom har fått regeringens uppdrag att till den 1 juni\r\ni år komma med förslag om åtgärder. Det är därför\r\nsom jag kallar utskottets förslag i det här\r\nbetänkandet för synpunkter. Vi har utgått från att\r\nsamtliga frågor som nu framförs och som tidigare\r\nframförts till regeringen, både från riksdagen och\r\nfrån andra myndigheter och organisationer inom\r\nbranschen, verkligen blir seriöst prövade av\r\nStatskontoret och kommer att bilda underlag för\r\nregeringsbeslut. På så sätt löses de problem som\r\nväxt fram efter avregleringen inom taxibranschen.</pre><pre>De synpunkter som i huvudsak gäller denna gång är\r\nfrågor om bl.a. ett trafiktillstånd per bil,\r\nnödvändiga yrkestrafiktillstånd för att utrusta\r\ntaxibilar, länsstyrelsernas möjlighet till tillsyn och\r\növervakning, utökad möjlighet till skattekontroll\r\noch lämplighetsprövning av förarna.</pre><pre>Det här är nödvändiga åtgärder för att åstadkomma\r\nett likvärdigt konkurrensförhållande bland\r\ntaxiföretagen och en möjlighet för i synnerhet\r\nresenärerna att själva välja vilken bil de skall åka\r\nmed och veta vad som gäller, dvs. att man till ett\r\nskäligt pris och på ett tryggt sätt kommer fram till\r\nden plats som man beställt resan till.</pre><pre>Herr talman! Såsom jag tidigare sade är utskottet i\r\nstort sett överens om vilka synpunkter som bör\r\nligga till grund för ytterligare regeringsförslag. Vad\r\njag däremot inte riktigt förstår är att inte\r\nutskottsmajoriteten anser att också Statskontoret\r\nkan få pröva frågorna om obligatorium av\r\ntillhörighet till en beställningscentral och om\r\ntrafikeringsplikt, så som vi uttryckt det i en\r\nreservation till detta betänkande.</pre><pre>Med tanke på hur taxiverksamheten fungerar vid\r\nvåra större flyg-, båt- och tågterminaler är nog\r\nfrågan om befordringsplikt verkligen motivad att\r\nprövas. Vad gäller beställningscentraler och\r\nobligatorisk tillhörighet till en sådan är visserligen\r\nbranschen något delad när det gäller\r\nnödvändigheten att tillhöra en sådan central. Men\r\njust därför finns det kanske all anledning att\r\nverkligen pröva den här frågan på djupet.</pre><pre>Jag tycker nämligen att man inte kan resonera som\r\nkommunikationsministern gör. Han menar att vi\r\ninte skall ha ett obligatorium med\r\nbeställningscentraler, eftersom det kan leda till\r\nbeskuren konkurrens och höjda priser. Jag undrar\r\nvilka inom taxibranschen som i dag tillämpar de\r\nhöga priserna mellan exempelvis Arlanda och\r\nStockholm. Inte är det de med taxibilar som tillhör\r\nen beställningscentral.</pre><pre>Det handlar ju om att göra en fullständig belysning\r\nav problembilden inom taxiverksamheten och att\r\npröva alla framkomstvägar, detta för att vi skall\r\nslippa ifrån ytterligare rubriker i massmedia om\r\nmordhot, svarttaxi, taximaffia, taxikrig, beväpnade\r\ntaxiförare, lurade kunder, m.m. Låt oss få en\r\nfullständig belysning gjord av Statskontoret.</pre><pre>Herr talman! Med anledning av detta yrkar jag\r\nbifall till vår reservation, i övrigt yrkar jag bifall till\r\nutskottets hemställan.</pre><pre>Anf. 86  KARL-ERIK PERSSON (v):</pre><pre>Herr talman! Det är inte så länge sedan vi\r\ndebatterade frågan om taxinäringen, som Jarl\r\nLander sade. Lustigt nog var det samma debattörer\r\nden gången också, så någon större skillnad i debatt\r\nblir det väl inte.</pre><pre>Något märkligt är det att det blev ett\r\ntillkännagivande till regeringen och att regeringen\r\ndärefter skulle återkomma. Jag tycker faktiskt att\r\ndet inte är så mycket som förändrats när man\r\nåterkom till trafikutskottet och nu till riksdagen.</pre><pre>På s. 7 i utskottsbetänkandet står det: ''Utskottet\r\nkonstaterar att villkoren för taxitrafiken har\r\nförändrats på ett genomgripande sätt under de\r\nsenaste åren.'' Det kan man väl säga att så har\r\nskett?</pre><pre>Många har talat med mig om detta och berättat att\r\nde blivit vägrade att åka taxi, med motiveringen att\r\nkörsträckan inte är nog lång. En del människor har\r\nberättat att de inte kommit dit de önskat och att en\r\ndel taxiförare kört fel trots att de fått\r\nvägbeskrivning.</pre><pre>Före denna avreglering kunde man ta en taxi i\r\nförvissningen att man kom dit man vill. Taxiförarna\r\nkände till staden. Ett av kraven för att få tillstånd\r\natt köra inne i staden var kunskap om den.</pre><pre>Längre ned på samma sida i betänkandet\r\nkonstateras också att man inte kunnat utvärdera\r\nreformen därför att den gällt under så kort tid.\r\nAllting är ju relativt. Det som man i dag kan utläsa\r\nav vad som hänt är att det inte har blivit bättre. För\r\nresenärerna har det blivit sämre.</pre><pre>Det skryts också något med att taxifordonen i\r\nstorstadsregionerna har ökat. Det är lätt att\r\nkonstatera. Gå bara ned en dag till centralstationen\r\noch titta! Det finns knappt plats för alla taxibilar.\r\nDet man däremot kan uppmärksamma är\r\nkvaliteten på dessa taxibilar. Det finns i dag bilar\r\nsom man undrar hur de över huvud taget kunnat gå\r\nigenom en bilbesiktning. Det har i vissa fall kunnat\r\nkonstateras att det när det gäller taxi verkar som att\r\nman kommit tillbaka till den tid då man lagade bilar\r\nmed hönsnät och plastic padding. Det var väl inte\r\nmeningen med denna avreglering?</pre><pre>Mycket av det som sägs i utskottets motivering att\r\nman inte försöker göra en skärpning är\r\nmotsägelsefullt. På s. 8 konstateras det: ''Utskottet\r\nanser att den marknadsmässiga frihet som taxi\r\nåtnjuter måste kombineras med kraftfulla åtgärder\r\nför att trygga en sund konkurrens som främjar att\r\nresenärerna erbjuds en fullgod service.'' Då frågar\r\nman sig vilken kontrollant skall göra den\r\nkontrollen. Att man, som Jarl Lander påpekade,\r\nskall ha upprepade kontroller motsägs ju av att\r\ntaxiförarna inte skall tillhöra en taxicentral. Det\r\nsägs inget konkret om detta, utan man hoppas att\r\ndet skall bli så.</pre><pre>Sedan talar man om kraftfulla åtgärder och att\r\nregeringen ånyo skall komma tillbaka. Men\r\nregeringen fick ju tidigare uppdraget att komma\r\ntillbaka i ärendet. Också riksdagens revisorer har\r\nvisat missnöje med att kriminalitet och annat råder\r\ninom taxinäringen. Det kan vi här fortsättningsvis\r\ninte stödja utan måste göra någonting åt.</pre><pre>Herr talman! Härmed yrkar jag bifall till\r\nVänsterpartiets meningsyttring i trafikutskottets\r\nbetänkande TU26.</pre><pre>Anf. 87  JAN SANDBERG (m):</pre><pre>Herr talman! Förra gången taxinäringen\r\ndiskuterades här i kammaren var i november 1992,\r\noch utskottet begärde då ytterligare åtgärder. Nu\r\nhar regeringen föreslagit de åtgärderna, och de\r\nbehandlas i denna kammare bara cirka fem\r\nmånader efter beställningen. Det är ovanligt snabbt\r\ni riksdagssammanhang. Det berodde också på att\r\nkommunikationsministern redan då hade aviserat\r\natt han skulle komma med ytterligare förslag.</pre><pre>Orsaken till dessa förslag är -- det är inte någon\r\nnyhet -- att man anser att den avreglerade\r\ntaxinäringen har medfört nackdelar på vissa\r\nområden. Det är vi överens om. Det förekommer\r\nfusk och oegentligheter i branschen. Det skall\r\ngivetvis åtgärdas och ställas till rätta. En\r\nförutsättning för sund konkurrens är att alla parter\r\nfår konkurrera på lika villkor.</pre><pre>Vi får dock inte glömma bort att det framför allt är\r\ni storstäderna som de negativa effekterna har visat\r\nsig mest.</pre><pre>Sammanfattningsvis har avregleringen av\r\ntaxitrafiken slagit väl ut. Det konstaterar\r\nmajoriteten i utskottet. Det är marknaden,\r\naktörerna, som har tvingats anpassa sig till kundens\r\nönskemål. Förmodligen har vi ännu inte sett hela\r\nvidden av de positiva effekterna av avregleringen.</pre><pre>Det var inte helt oväntat att taxinäringens\r\navreglering inledningsvis skulle medföra vissa\r\nproblem. Så blir det alltid när man skall avreglera\r\nnågot som har varit reglerat under en lång tid.\r\nKonkurrensverket har helt riktigt framhållit att det\r\nkan ta relativt lång tid från det att en sedan länge\r\nreglerad marknad släpps fri till dess att\r\nkonkurrensen fungerar fullt ut.</pre><pre>Vad har då hänt efter avregleringen, som\r\ngenomfördes sommaren 1990? Till en början steg\r\nnaturligtvis priserna innan marknaden hade\r\nstabiliserat sig och nyetableringen tagit fart.\r\nAntalet taxibilar steg därefter ganska ordentligt,\r\nvarför man snart kunde konstatera att en klar\r\nhöjning av servicenivån hade skett. Glöm inte,\r\nmina vänner, hur det fungerade före avregleringen!\r\nDå fanns begreppet ''Taxi, var god dröj'', som jag\r\nsåg som en effekt av regleringen, som inte skall\r\nkomma tillbaka.</pre><pre>Hur som helst har det utvecklats en del nya idéer,\r\ntankar och specialerbjudanden på marknaden. Det\r\nfinns en ganska stor uppfinningsrikedom, och jag\r\ntror att vi inte har sett slutet än.</pre><pre>Vad vi nu ser -- trots att det finns problem på\r\nmarknaden -- är att det kontinuerligt sker en\r\nsjälvsanering av taxibranschen. Många taxiföretag\r\nhar börjat samarbeta för att få en speciell,\r\nkundorienterad profil. Man har för avsikt att bilda\r\neller har redan bildat s.k. kvalitetstaxiföretag. Man\r\nkommer att erbjuda speciella, helt frivilliga,\r\nbeställningscentraler, där de som ansluts har en\r\nspeciell legitimation och har genomgått en speciell\r\nutbildning, där kunderna skall kunna vända sig till\r\nen reklamationsnämnd och där varje bil skall vara\r\nutrustad med en symbol, företrädesvis i framrutan.</pre><pre>Jag tror att alla partier i denna kammare och i\r\nutskottet är överens om att man måste komma ifrån\r\noegentligheterna inom taxinäringen. Vad vi inte är\r\nhelt överens om är hur vi formellt skall hantera det.</pre><pre>En hel del har dock gjorts. Informationsutbytet\r\nmellan skattemyndigheter och länsstyrelser har\r\nförbättrats och kommer att förbättras.\r\nInformationen från taxis sida om gällande taxa har\r\nförbättrats och skall förbättras ytterligare.</pre><pre>Jag skulle kunna gå igenom alla de förslag som finns\r\ni den proposition som vi behandlar i dag, men jag\r\nhar inte tid att göra det. Det är ganska många\r\nförslag som vi nu skall fatta beslut om.</pre><pre>Regeringen har också nyligen lämnat ytterligare\r\nförslag på området. Det gäller ökade möjligheter\r\natt dra in förartillstånd för dem som har blivit fällda\r\nför vissa brott.</pre><pre>I propositionen redovisas också att man fortsätter\r\natt undersöka vilka brister som finns och hur de\r\nskall lösas. Vi har hört att Statskontoret har fått i\r\nuppdrag att göra en grundlig genomgång. Det\r\narbetet pågår just nu.</pre><pre>Det är kanske svårt att tro det, när man hör det som\r\nhar sagts här tidigare, nämligen att vi i betänkandet\r\nförutsätter att regeringen överväger ytterligare\r\ninsatser på området vad gäller lagstiftning och\r\ntillsyn.</pre><pre>När man lyssnar på dem som talade före mig kan\r\nman få den föreställningen att det inte händer\r\nnågonting på det här området. Men enbart\r\npropositionen innehåller 17 konkreta förslag till\r\nåtgärder för att motverka missförhållandena inom\r\ntaxinäringen. Vi har också tidigare beslutat om\r\nandra åtgärder, som redan har börjat gälla. Låt dem\r\nfå verka fullt ut, så skall vi se att problemen inte alls\r\nblir så stora!</pre><pre>Jag vill kommentera ytterligare en sak, och det är\r\nkravet på ett tillstånd per bil. Utskottsmajoriteten\r\nsäger nu att vi är beredda att låta regeringen\r\növerväga det. Det är en av de frågor som\r\nStatskontoret skall se på.</pre><pre>Jag vill också framhålla att man brukar hänvisa till\r\nexempelvis Länsstyrelsen i Stockholm om förslag\r\ntill åtgärder som behöver vidtas. Man har också\r\nhänvisat till Riksdagens revisorers förslag. Jag vill\r\ncitera en bit från det förslaget. Revisorerna har haft\r\nkontakt med Länsstyrelsen i Stockholm och säger\r\nföljande:</pre><pre>Beträffande möjligheten att komma till rätta med\r\nmissförhållandena inom taxinäringen finns det en\r\nhel del att göra, anser man, men att införa en regel\r\nom ett tillstånd per fordon är inte rätt väg.</pre><pre>Därmed inte sagt att jag menar att vi inte skall göra\r\ndet, men det är inte solklart att det är någon garanti\r\nför att vi kommer till rätta med problemen inom\r\nområdet.</pre><pre>Herr talman! Jag yrkar bifall till utskottets\r\nhemställan.</pre><pre>Socialdemokraterna har reserverat sig, och jag\r\nställer mig frågande till de förslag som de för fram.\r\nDe vill ha ett krav på att man skall tillhöra en\r\nbeställningscentral -- igen; så var det förut. De vill\r\ninföra befordringsplikt -- igen; så var det förut.</pre><pre>Om man godkänner de här förslagen är risken\r\növerhängande att de medför en återgång till den\r\nursprungligen mycket hårt reglerade\r\ntaxiverksamheten. Då missar vi samtidigt många av\r\nde fördelar som avregleringen har medfört.</pre><pre>Jag skulle vilja ställa en fråga till\r\nSocialdemokraternas talesman: De regleringar som\r\nni föreslår var ju huvudingredienserna i den\r\ntidigare mycket tröga och byråkratiska\r\ntaxiverksamheten. Är inte ni, som jag, rädda för att\r\ndessa förslag, om de genomförs, innebär en\r\nåtergång till den tidigare epoken? Jag tror inte att\r\nnågon vill ha tillbaka den. Det var alltså ''Taxi, var\r\ngod dröj''-epoken.</pre><pre>Anf. 88  JARL LANDER (s) replik:</pre><pre>Herr talman! Jan Sandberg säger att regeringen\r\nåterkom snabbt efter den förra behandlingen av\r\ntaxifrågorna i kammaren i november 1992. Ja,\r\nregeringen återkom ganska snabbt. Men som jag\r\nsade i mitt anförande, anser vi att det var ett tunt\r\nförslag. Det innehåller visserligen 17 konkreta\r\npunkter, men hur många av de punkterna är inte\r\nkoncentrerade till hur en taxameter skall vara\r\nkonstruerad och vilka uppgifter som skall finnas\r\nmed anledning av taxametern? Sedan är det några\r\nfrågor om prisinformationen. Det finns i stort sett\r\ninte mer i propositionen, fastän\r\nriksdagsmajoriteten hade bett regeringen att\r\nåterkomma med konkreta förslag på ett antal andra\r\npunkter.</pre><pre>De förslagen har vi i vår tur lagt fram i en motion\r\nmed anledning av propositionen. Efter de\r\ndiskussioner som vi har haft i utskottet har vi\r\nkommit överens om att det är av värde att\r\nStatskontoret ser ytterligare på de här punkterna,\r\nför att skapa möjligheter att införa en regel om ett\r\ntrafiktillstånd per bil m.m.</pre><pre>Det är utifrån den diskussionen, Jan Sandberg, som\r\nvi säger att vi också skulle kunna överväga\r\nförslagen om obligatorisk beställningscentral och\r\nbefordringsplikt. Vi säger inte att det skall vara ett\r\nkrav på en återgång till en gammal, reglerad\r\nmarknad. Vi har ju ställt oss bakom det som står i\r\nbetänkandet, dvs. att avregleringen av taxi ligger\r\nfast. Taxiutbudet bestäms alltså av andra principer\r\nän en reglerad marknad.</pre><pre>Jan Sandberg skall inte försöka säga samma sak i\r\ndag som han sade i november 1992. Vi\r\ndementerade det då, och jag dementerar det än en\r\ngång. Vi har inget krav på att det skall vara en\r\nreglerad taximarknad, men vi anser att\r\nStatskontoret också skall se över detta med\r\nbeställningscentraler och befordringsplikt, när de\r\nnu skall se över allt som hör till taxibranschen.</pre><pre>Anf. 89  JAN SANDBERG (m) replik:</pre><pre>Herr talman! När det gäller den socialdemokratiska\r\nreservationen är Socialdemokraterna i alla fall helt\r\nklart beredda att pröva ett införande av ytterligare\r\ntvå regleringar. Om dessa regleringar införs är det\r\ninte så hiskeligt mycket kvar av den fria\r\ntaximarknad som trots allt innebär en mängd\r\nfördelar för konsumenterna.</pre><pre>Visst finns det oegentligheter. Vi skall se till att de\r\nförsvinner, men jag frågar Jarl Lander: Vad finns\r\nkvar av avregleringen, om vi nu skulle få för oss att\r\npröva även dessa två regleringar? Då är vi ju nästan\r\ntillbaka där vi började. I reservationen skriver ni att\r\nni minsann inte är beredda till det. Finns det så\r\nmycket kvar att reglera, om de här två förslagen går\r\nigenom?</pre><pre>Jag vill inte säga att man inte skall pröva detta med\r\nett tillstånd per bil. Utskottet anser att detta skall\r\nprövas. Jag vill påstå att Länsstyrelsen i Stockholm\r\när den kontrollinstans i det här landet som har mest\r\natt göra med oegentligheterna. Bör man då inte\r\nlyssna litet på dem som jobbar med detta när de\r\nsäger att de inte tror att detta är en åtgärd som ger\r\nnågon effekt, i stället för att vara så solklar i sitt\r\nkrav på att detta skall genomföras. Jag tycker att vi\r\nskall låta Statskontoret redovisa den ganska\r\ndjuplodande undersökning som man där håller på\r\nmed. Efter det kan vi föra en förnyad diskussion.\r\nJag tror också att vi behöver låta det gå litet mer\r\ntid innan vi kan avläsa de positiva effekterna av de\r\nåtgärder som trots allt har genomförts. Vi får inte\r\nglömma att det har genomförts en hel del åtgärder.</pre><pre>Jarl Lander! Ni vill i varje fall pröva ett\r\nåterinförande av två av de tyngsta\r\nregleringsdelarna som fanns tidigare. Risken är att\r\nman, om dessa införs, får tillbaka samma system\r\nsom vi hade förut. Är ni beredda att se en\r\ntaxinäring som i framtiden fungerar som den gjorde\r\ninnan vi avreglerade den? Är ni beredda att göra\r\ndet? Detta blir ju nästan effekten, om dessa förslag\r\nkommer att genomföras.</pre><pre>Ju mer regleringar, kontrollinstanser,\r\nansökningsoch tillståndshandlingar som införs,\r\ndesto mer tid måste de kontrollerande\r\nmyndigheterna -- framför allt länsstyrelserna --\r\nlägga ner på att hantera allt detta. Vi bör komma\r\növerens om att man, om vi skall komma till rätta\r\nmed de problem som finns, måste lägga ned mycket\r\nmer tid på att kontrollera verksamheten --\r\ntaxiföretagen och förarna -- och inte lägga ner för\r\nmycket resurser på att hantera olika ansökningar\r\noch papper. Jag tror inte att taxinäringens framtid\r\ngynnas av en sådan utveckling.</pre><pre>Anf. 90  JARL LANDER (s) replik:</pre><pre>Herr talman! Det låter på Jan Sandberg som att den\r\ngamla regleringen inom taxibranschen innebar att\r\ndet var ett obligatorium att tillhöra en\r\nbeställningscentral. Han säger nu att vi återinför all\r\nreglering i taxibranschen i och med att vi föreslår att\r\ndenna möjlighet skall ses över.</pre><pre>Jag måste nästan påminna Jan Sandberg om att det\r\negentligen var en socialdemokratisk regering som\r\nförsta gången lade fram förslaget om en avreglering\r\nav taxibranschen. Samtidigt är det vi\r\nSocialdemokrater som försöker säga att detta inte\r\ntill hundra procent blev bra. Därför kanske det\r\nfinns anledning att se vad vi kan göra för att komma\r\ntill rätta med de avarter som finns inom branschen.\r\nDärför skriver vi den här gången i vår reservation\r\natt förslagen om att det skall vara obligatoriskt för\r\nalla taxiföretag att tillhöra en beställningscentral\r\nbör prövas i den översyn som Statskontoret gör.\r\nLikaså bör införandet av befordringsplikt prövas.</pre><pre>Jan Sandberg! Läs reservationen och säg inte att vi\r\när på väg att reglera taxibranschen igen.</pre><pre>Anf. 91  JAN SANDBERG (m) replik:</pre><pre>Herr talman! Om man är beredd att pröva ett\r\ninförande av två ytterligare regleringar, måste man\r\nväl kunna tänka sig möjligheten att också införa\r\ndem. Jag påstår att det, om de införs, innebär att\r\nvi kommer mycket nära den reglering vi hade före\r\navregleringen av taxinäringen. Frågan är mer än\r\nberättigad att ställa.</pre><pre>Om man från Socialdemokraternas sida efter det\r\natt man har prövat detta kommer fram till att det\r\nhär skall införas, riskerar vi ju att hamna i det\r\n''Taxi, var god dröj''-samhälle som vi ville komma\r\nifrån. Detta kan ju inte vara någon utopi, eftersom\r\nni nämner det som förslag. Vi får heller inte\r\nglömma att det inte bara rör sig om förslag i den här\r\npropositionen och i detta betänkande utan att vi\r\nredan tidigare har genomfört en mängd åtgärder för\r\natt komma till rätta med dessa oegentligheter. Jag\r\ntycker inte att Jarl Lander skall försöka komma\r\nifrån det faktum att man trots allt är beredd att\r\neventuellt införa två ytterligare regleringar som,\r\nom de införs, innebär att vi hamnar väldigt nära\r\n''Taxi, var god dröj''-samhället.</pre><pre>Jag fick heller ingen kommentar på det jag sade om\r\natt det visst finns en uppenbar risk för att de\r\nmänniskor på länsstyrelsen som hanterar\r\ntaxifrågor, om man inför nya kontrollrutiner m.m.,\r\nfår tillbringa alltför mycket tid med att hantera\r\ndessa olika ansökningarna och får alltför litet tid för\r\natt genomföra det som egentligen borde vara det\r\nviktiga: kontrollera att de lagar och regler som finns\r\ni dag verkligen efterlevs.</pre><pre>Jag tror att Jarl Lander lika väl som jag vet att\r\nhuvuddelen, den absoluta majoriteten, av Sveriges\r\ntaxiförare försöker följa de regler som finns. Om\r\nalla gjorde det skulle vi inte ha de problem som vi\r\nhar i dag. Låt oss i varje fall komma överens om att\r\nlänsstyrelserna skall försöka använda sina resurser\r\ntill att sätta åt dem som inte följer de regler som vi\r\nde facto har i Sverige. Om vi följer\r\nSocialdemokraternas linje och har allt för mycket\r\nbyråkrati kring taxiverksamheten finns risk för att\r\nlänsstyrelsernas möjligheter att verkligen fullgöra\r\ndetta viktiga uppdrag får stryka på foten, till\r\nförmån för vanlig byråkratisk hantering av en\r\nmängd papper. Normalt sett kommer dessa ifrån\r\nden överväldigande majoritet som består av\r\nkunniga, dugliga och bra taxiförare som gör sitt\r\nyttersta för att ge kunderna bra tjänster. Vi behöver\r\nett visst mått av regleringar, men det får inte bli för\r\nmycket. Då blir det ingen tid över till det viktiga\r\nkontrollarbetet.</pre><pre>Anf. 92  KARL-ERIK PERSSON (v) replik:</pre><pre>Herr talman! Jag tror faktiskt att det kom bort en\r\nsak när det gäller detta med taxameter. Jag tror\r\nt.o.m. att det i propositionen står var den skulle ha\r\nvarit placerad. Det är ju litet märkligt. Det borde\r\nman inte skriva en proposition om.</pre><pre>Enligt Jan Sandberg innebär fri konkurrens\r\nproblem för människorna. Det är ju trots allt\r\nmänniskor som åker taxi, och det är ju de som har\r\nvarit mest kritiska till detta. Vi måste ta ställning till\r\nom man skall låta människor få uppleva dessa\r\nsituationer som framför allt beskrivs i massmedia.\r\nDet är otäckt att det alltid så att säga skall innebära\r\nett slag mot vanligt folk.</pre><pre>Jan Sandberg kommer tillbaka från förra debatten\r\nmed ''Taxi, var god dröj''. Jag tror faktiskt att de\r\nmänniskor som har blivit utsatta för oegentligheter\r\nväljer ''Taxi, var god dröj'' i stället för att utsätta sig\r\nför risker. Vissa människor säger i dag att de inte\r\nvill åka taxi, eftersom de är rädda. Människor får\r\nockså höra att de inte får åka med i taxin därför att\r\nsträckan är för kort.</pre><pre>Jag vet inte om det har gått så väldigt snabbt som\r\ndet har sagts. Man ger ju Statskontoret ett\r\nutredningsuppdrag och skall återkomma. Längst\r\nned på s. 8 i betänkandet står det faktiskt:</pre><pre>''Utskottet förutsätter att resultatet av detta\r\nutredningsuppdrag kan ge underlag för\r\növerväganden om utformning av ytterligare\r\nåtgärder för att förbättra situationen inom\r\ntaxinäringen.''</pre><pre>Den här snabbheten är ju tillintetgjord om man är\r\ntvungen att ge ett utredningsuppdrag och sedan\r\nskall återkomma till riksdagen med, vad jag förstår,\r\nförslag om åtgärder mot den här taxinäringen, som\r\nbåde jag och Jarl Lander kritiserar. Jag tycker att\r\ndet är litet knepigt att man inte kunde ta in de\r\nförslag som fanns och utifrån dem gjort ett nytt\r\nbetänkande.</pre><pre>Anf. 93  STEN ANDERSSON i Malmö (m):</pre><pre>Herr talman! Låt mig inledningsvis tala om att jag\r\nhelt och fullt står bakom betänkandet och de\r\nsynpunkter som Jan Sandberg har framfört här. Jag\r\nhar för avsikt att ta upp en del andra aspekter på\r\ndetta problem, men jag måste ändock få lov att\r\nkommentera något av det som har sagts här i dag.</pre><pre>Jag vet inte var Karl-Erik Persson åker taxi. Han\r\nförsöker belysa den svenska taxirörelsen och\r\ntaxitillstånden med plastic padding och hönsnät.\r\nJag åker mycket taxi i Malmö. Malmö är en av de\r\ntre städer där det finns problem. Varken hönsnät\r\neller plastic padding är utmärkande för svensk\r\ntaxiverksamhet. Det är i och för sig tillåtet ibland\r\noch mycket effektivt.</pre><pre>Jarl Lander talade om en obligatorisk\r\nbeställningscentral, men sade att det inte skulle\r\nvara något krav. Jag tycker att det var lustig\r\nsvenska. Om något är obligatoriskt trots att det inte\r\nfinns något krav, måste det vara fråga om ett\r\ntankefel.</pre><pre>Sedan några ord om befordringsplikten. Om jag vill\r\nåka taxi från Arlanda till Upplands Väsby och\r\ntaxichauffören tar ett pris som jag som kund inte\r\nvill acceptera, kan jag inte åka. Detta kan få\r\nrubriker i media. Vi kan emellertid jämföra med\r\nKonsum eller ICA-butiken. Jag skall köpa en liter\r\nmjölk. Handlaren säger att han vill ha 6 kr litern.\r\nJag säger att jag bara vill betala 3 kr. Kan jag då få\r\nnågon form av förståelse för att han skall tvingas att\r\nsälja mjölken till mig för 3 kr om han anser att 3 kr\r\ninte räcker till för att täcka hans kostnader?\r\nProblemet är litet för stort för att man skall ta så lätt\r\npå det som man ibland gör i media och tyvärr även\r\nhär i denna kammare.</pre><pre>Herr talman! Jag hade egentligen för avsikt att tala\r\nom avregleringen. Vi vill alla ha en avreglering, och\r\nden skall vara kvar. Sverige ser dock ut som det gör\r\ngeografiskt. Vissa delar av landet är tätbefolkade.\r\nDär finns stora städer, och där finns problemen\r\ninom taxinäringen. I andra delar av landet som är\r\nglest befolkade har man icke de problem som vi i\r\ndag har hört radas upp här. När man skall försöka\r\nåtgärda ett problem som förekommer i tätorterna --\r\nframför allt i Stockholm, Göteborg och Malmö -- är\r\nrisken stor att man slår undan benen för\r\ntaxinäringen på landsbygden. Jag hoppas att man i\r\ndepartementet, när man skall skriva framtida\r\nbestämmelser och lagar, tar hänsyn till detta. Vi har\r\ninte råd att skapa regler som fungerar i tätorter men\r\nsom samtidigt medför att taxinäringen inte kommer\r\natt kunna fungera som det serviceorgan som den\r\nskall utgöra i de mindre tätbefolkade områdena.</pre><pre>Jag vill säga ytterligare något om\r\nbeställningscentraler. Jag kan tänka mig att varje\r\ntaxiägare om han är ärlig -- och det skall han vara --\r\nvill att det skall finnas beställningscentraler. Varje\r\negen företagare hyllar fri konkurrens så länge det\r\ninte drabbar den egna branschen. Då vill man gärna\r\nha någon form av monopol. Om man skulle bli\r\ntvingad att ansluta sig till en beställningscentral,\r\ninnebär det att vi skulle få tillbaka det gamla\r\nsystemet. En beställningscentral kostar pengar och\r\nfår ytterst betalas av kunden. Det kan vi inte\r\nkomma ifrån. Man kan tänka sig en frivillig central\r\ndär vissa taxiföretag t.ex. genom en skylt på rutan\r\nmarkerar att de tillhör en beställningscentral. Det\r\när okej. En taxiägare som uppfyller alla krav som\r\nsamhället ställer på företagare men som föredrar\r\natt inte vara ansluten till en central skall enligt min\r\nuppfattning ha den möjligheten.</pre><pre>Det har talats om taxametrar. Jag har fått en\r\ndemonstration som innebär att jag inte är helt\r\nimponerad av de nya taxametrarna, som man i dag\r\när tvingad att ha. Om jag inte har blivit helt\r\nfelinformerad kan man utan någon större\r\nintelligens eller fingerfärdighet manipulera med\r\nnuvarande moderna kvittoskrivande taxametrar.\r\nJag är rädd för att vi skall hamna i en situation där vi\r\nfår ett antal företag i Sverige som får lov att bedriva\r\n''taxameterverksamhet''. Man skapar då ett\r\nmonopol som till syvende och sist går ut över\r\nkonsumenten och kunden som taxiverksamheten\r\nlever av.</pre><pre>Herr talman! Till sist skall jag ta ett exempel, som\r\nockså har åskådliggjorts för mig. Jag trodde\r\ntidigare att det var en skattefråga, men det faller\r\nnog in under det här området i stället. Exemplet\r\ngäller en droskägare någonstans utanför Borås med\r\ntvå fordon i sin rörelse. Det ena fordonet är en\r\nVolkswagenbuss, som kan ta 16 personer, och som\r\ni huvudsak används till skolskjutsar. Hade den\r\nanvänts till skolskjutsar till 100 % hade det inte\r\nvarit något problem. Men nu används den bara till\r\n95 % till skolskjutsar. Det finns bara en taxameter\r\ni rörelsen. Man behöver nämligen inte ha\r\ntaxameter när man kör s.k. kontrakterade\r\nkörningar. Ägaren till fordonen får plötsligt en\r\nbeställning på en bil för åtta personer. Då måste\r\nhan plocka in den taxameter som han har i sin\r\nordinarie taxibil i Volkswagenbussen. Om jag har\r\nförstått rätt -- jag hoppas att jag har fel -- inträffar\r\ndå en komplikation.</pre><pre>Ägaren har alltså satt in taxametern i\r\nVolkswagenbussen och kör med den. Hans fru\r\nskulle vilja köra privat med den andra taxibilen.\r\nDet är då körförbud på taxibilen. Den får inte köras\r\nutan taxameter. Jag hoppas att detta är fel. Är det\r\nfel ber jag om ursäkt, men är det rätt hoppas jag att\r\nsådan här kvalificerad idioti snarast möjligt\r\nförsvinner. Ingen, vare sig taxiägare eller någon\r\nannan i Sverige, kan begripa att en sådan regel skall\r\nfå fortsätta att gälla.</pre><pre>Anf. 94  JARL LANDER (s) replik:</pre><pre>Herr talman! Jag skall försöka fatta mig kort. Jag\r\ntycker inte att det är nödvändigt att vi är många från\r\nutskottet som säger samma saker om och om igen.\r\nJag är litet bekymrad över att Moderaterna\r\nuppträder på det sättet och har med två talesmän\r\nfrån utskottsgruppen.</pre><pre>Sten Andersson i Malmö talar om tankefel. Jag\r\nundrar var någonstans tanken är fel, Sten\r\nAndersson. Jag har icke sagt något om att det skall\r\nvara krav på obligatorisk beställningscentral. Jag\r\nläste tidigare ur vår motion för Sten Anderssons\r\npartikollega, Jan Sandberg. Vi säger i motionen att\r\nmöjligheten till ett obligatorium när det gäller\r\nbeställningscentraler skall prövas. Det skall ske\r\ninom ramen för den avreglerade verksamhet som\r\ntaxin skall fortsätta att vara.</pre><pre>Jag vill också ge Sten Andersson ett tips. Han\r\npratar om taxametrar. Ta del av vad trafikpolisen i\r\nStockholm har kommit fram till vad gäller\r\ntaxametrar och taxiverksamhet i övrigt. Det är de\r\nförslagen som jag också förutsätter att\r\nStatskontoret ser över i samband med utredningen.\r\nDet är därför jag i mitt anförande tidigare talade\r\nom ''andra myndigheter''. Det finns nämligen\r\nmånga bra förslag från branschen och från andra\r\nmyndigheter om hur man skall komma till rätta\r\nmed allt fusket inom taxinäringen -- bara\r\nStatskontoret och regeringen vill göra det.</pre><pre>Anf. 95  STEN ANDERSSON i Malmö (m)\r\nreplik:</pre><pre>Herr talman! Jag skall inte läsa upp Svensk ordlista\r\nför vännen Jarl Lander, men om jag i Svensk\r\nordlista skulle slå upp ordet ''obligatorium'', skulle\r\ndär säkert som förklaring stå ''krav''. Det var det\r\njag reagerade emot. Vi kan däremot vara överens\r\nom att vi skall ha taxametrar som är så tillförlitliga\r\nsom möjligt, så att den som kör taxin inte skall\r\nkunna fuska och den som åker taxin skall veta att\r\ndet är ett korrekt pris han betalar. Men att\r\nobligatorium och krav har exakt samma innebörd,\r\nkommer jag aldrig att gå ifrån.</pre><pre>Anf. 96  KARL-ERIK PERSSON (v) replik:</pre><pre>Herr talman! Om jag åker taxi eller inte är helt\r\nointressant för riksdagens ledamöter och för dem\r\nsom läser det här snabbprotokollet.</pre><pre>Effekterna av hönsnät och plastic padding tycks\r\nSten Andersson i Malmö ha större erfarenheter av\r\nän jag.</pre><pre>Anf. 97  STEN ANDERSSON i Malmö (m)\r\nreplik:</pre><pre>Herr talman! Jag befinner mig i en sådan\r\nekonomisk situation att jag inte har råd att lämna\r\nin min bil till s.k. etablerade verkstäder. Karl-Erik\r\nPersson kanske har råd med det, och jag gratulerar\r\nhonom i så fall till det.</pre><pre>Jag fick av vad Karl-Erik Persson sade här tidigare i\r\ndag uppfattningen att svensk taxi var av samma låga\r\nklass som taxi i Sovjet. Så är definitivt inte fallet.\r\nJag var i Sovjet för tre--fyra månader sedan och fick\r\ndå uppleva hur taxi fungerar där. Så är definitivt\r\ninte fallet.</pre><pre>Anf. 98  CARIN LUNDBERG (s):</pre><pre>Herr talman! För ett par veckor sedan hade\r\nAftonbladet en serie om taxi, där man berättade\r\nom allt fusk som förekommer inom taxibranschen.\r\nJournalisten sällade sig därmed till raden av dem\r\nsom vittnat om den ekonomisk brottslighet som\r\nförekommer inom taxi, och nu gör också jag det.</pre><pre>Problemen inom taxinäringen beskrivs ofta som\r\nstorstadsproblem. Det gör man i\r\nutskottsbetänkandet, och det har man gjort i\r\ndebatten i dag. Men jag anser att det är en myt.\r\nMissförhållandena inom taxi är utbredda över hela\r\nlandet.</pre><pre>Utskottet är i stort sett enigt i sitt betänkande, men\r\njag tycker att man skulle ha kunnat gå längre. En\r\nstor del av fusket berör nämligen samhällsbetalda\r\nkreditresor. Alla har vi säkert hört historier om\r\nfärdtjänst, där färdtjänstbiljetter har bytts ut mot\r\nkvartingar och allt möjligt annat. Men med ny\r\nteknik i taxibilarna har en förändring skett. Nu\r\nbehöver inte taxichaufförerna och\r\nfärdtjänstresenärerna samarbeta längre. Nu räcker\r\ndet med att programmera taxametern.</pre><pre>Hur mycket fusket kostar är omöjligt att säga. Låt\r\noss säga att 60--70 % av taxis inkomster kommer\r\nfrån samhällsbetalda kreditresor sammanlagt och\r\nomkring 40 % är från färdtjänsten och att\r\nfärdtjänsten kostar kommunerna 2 miljarder per år.\r\nOm de s.k. feldebiteringarna skulle vara 5 %,\r\ninnebär det att kommunerna betalar i alla fall 100\r\nmiljoner för mycket för sin färdtjänst.</pre><pre>I propositionen beskrivs krav som ställs på\r\ntaxametrarna, men jag anser att de åtgärderna inte\r\när tillräckliga. Jag tänker därför fortsätta på samma\r\ntema, liksom jag har gjort i min motion T28.</pre><pre>När avregleringsbeslutet följdes av beslutet om\r\ntypgodkända kvittoskrivande och registrerande\r\ntaxametrar var vi många som trodde att det var slut\r\npå fusket. Nu skulle vi få säkra debiteringsunderlag\r\nbl.a. för våra färdtjänsträkningar och taxi skulle\r\nkonkurrera på lika villkor. Men vi visste inte då att\r\nden nya utrustningen inte var färdigutvecklad eller\r\natt föreskrifterna inte kunde förutse vilka problem\r\nsom fanns.</pre><pre>Föreskrifterna blev trots allt rätt bra. Problemet är\r\natt de inte efterlevs och att utrustningen inte\r\nkontrolleras. Statens provningsanstalts analys har\r\nockså visat att ingen taxameter uppfyller alla krav.\r\nJag tycker att utskottet på den punkten hade\r\nkunnat ställa högre krav. De förordningar som\r\nfinns skall följas.</pre><pre>Enligt propositionen skall prisinformationen\r\nförbättras. Utskottet skriver också i sitt betänkande\r\natt det är viktigt att informationen fungerar väl och\r\ninstämmer i propositionens förslag. Men det skulle\r\nräcka långt om dagens föreskrifter om\r\nprisinformation följdes.</pre><pre>Som taxiresenär kan jag inte kontrollera att den\r\nprisuppgift som finns på taxins ruta stämmer\r\növerens med det belopp som jag betalar. Hur\r\nmycket har chauffören kört på tidstaxa? Hur\r\nmycket har han kört på vägsträckstaxa? Det\r\nframgår inte av kvittot, men det skall det enligt\r\nföreskrifterna göra. Avsikten med den nya\r\ntaxametern är alltså inte uppnådd.</pre><pre>Färdtjänsten kostar, som jag nyss sade, rätt mycket\r\npengar. Det är därför viktigt att alla pengar används\r\npå ett riktigt sätt. Uppgifter som registreras i\r\ntaxametern och som sedan faktureras\r\nkommunerna, skall inte kunna förändras med\r\nmindre att det framgår vilka uppgifter som\r\nförändras. Av den anledningen måste det ställas\r\nhögre krav på taxametertillverkarna om att den\r\nutrustning de säljer inte som dagens skall vara\r\nmanipuleringsbar.</pre><pre>I propositionen talas rätt mycket om plombering,\r\nmen det är programmeringen av taxametrarna som\r\när det viktiga. Hur skall den som i dag utför en\r\nflygande kontroll vara säker på att det inte är en\r\nbesiktningstaxa som hon eller han får se, en taxa\r\nsom aldrig används? Det måste framgå av uppgiften\r\nsom skall skrivas ut från taxametern vilka taxor som\r\nfinns programmerade och vilken programversion\r\nsom används. Det här skall man sedan kunna\r\nkontrollera mot den laddningsdator som används\r\nför att ladda taxametern. Något måste göras för att\r\nåtgärda de missförhållanden som råder.</pre><pre>Utskottet anser att erfarenheterna av taxireformen\r\när begränsade, men varför inte använda sig av de\r\nerfarenheter som finns? Det finns säkert många\r\nseriösa taxiägare som kan berätta om den\r\nsnedvridna konkurrensen. Det finns många\r\nhandläggare inom landsting och kommun som har\r\nerfarenheter som de gärna delar med sig. Varför\r\ninte se till att de lagar och förordningar som finns\r\nföljs?</pre><pre>Jag ser fram emot Statskontorets rapport.</pre><pre>Överläggningen var härmed avslutad.</pre><pre>(Beslut skulle fattas den 16 april.)</pre><pre>9 §  Ersättning till trafikhuvudmännen för köp\r\nav viss kollektivtrafik</pre><pre>Föredrogs</pre><pre>trafikutskottets betänkande</pre><pre>1992/93:TU33 Ersättning till trafikhuvudmännen\r\nför köp av viss kollektivtrafik (prop. 1992/93:100\r\ndelvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 16 april.)</pre><pre>10 §  Djurskydd m.m.</pre><pre>Föredrogs</pre><pre>jordbruksutskottets betänkande</pre><pre>1992/93:JoU16 Djurskydd m.m.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 16 april.)</pre><pre>11 §  Vissa anslag till bostadsförsörjningen\r\nm.m.</pre><pre>Föredrogs</pre><pre>bostadsutskottets betänkande</pre><pre>1992/93:BoU11 Vissa anslag till\r\nbostadsförsörjningen m.m. (prop. 1992/93:100\r\ndelvis).</pre><pre>Anf. 99  OSKAR LINDKVIST (s):</pre><pre>Herr talman! Vi skall nu diskutera\r\nbostadsutskottets betänkande nr 11, om anslag till\r\nbostadsförsörjningen m.m. Utskottets utlåtande\r\nvilar på en majoritet i utskottet, och det skildrar på\r\nett utmärkt sätt den splittring som i dag råder i fråga\r\nom den svenska bostadspolitiken.\r\nSocialdemokraterna har tio reservationer och ett\r\nsärskilt yttrande, och det finns också invändningar\r\nfrån Ny demokrati och Centern.</pre><pre>Jag sade att bilden av bostadsmarknaden nu är mer\r\nsplittrad än någonsin, och många ställer sig frågan:\r\nVart är Sveriges bostadspolitik på väg? För knappt\r\ntvå år sedan, i valet 1991, gavs löften om lägre\r\nhyror, lägre räntor ställdes i utsikt, inga\r\nmarknadshyror skulle införas, konkurrensen skulle\r\nse till att man fick fördelaktiga boendekostnader,\r\noch en sund konkurrens på bostadsmarknaden\r\nutlovades.</pre><pre>Det som nu har skett visar att det som vi varnade\r\nför från socialdemokratiskt håll stämde. Det har\r\ngått snett någonstans i bostadspolitiken, och det har\r\nvisat sig att förväntningarna om att det skulle ske\r\nförbättringar när man började operera bort regler\r\noch andra restriktioner på bostadsområdet var helt\r\nfelaktiga. Frågan är: Hur kunde det gå så snett i\r\nfråga om bostaden, som har en så utomordentligt\r\nstor betydelse för väldigt många människor i det här\r\nlandet?</pre><pre>Låt oss se vad som kan komma att ske 1993.\r\nBoverket räknar med att det kan få så låg\r\nproduktion av nya lägenheter som kanske 15 000--\r\n20 000. Hade ROT-programmet inte genomförts så\r\nhade praktiskt taget hela den svenska\r\nbostadsmarknaden legat för fäfot.</pre><pre>1993 har regeringen med hjälp av sina partier i\r\nriksdagen lagt ut 3,4 miljarder på boendekostnader.\r\n1994 skall överenskommelsen mellan\r\nSocialdemokraterna och regeringen när det gäller\r\nbostadsmarknaden leda till att det skall läggas ut\r\nytterligare 3 miljarder kronor. Den stora frågan är\r\nom det skall läggas ut på räntegaranterade hus eller\r\npå alla bostäder, som vi Socialdemokrater i\r\nbostadsutskottet tycker och som vi också gett\r\nuttryck för i den socialdemokratiska\r\npartimotionen.</pre><pre>Det finns i dag tiotusentals s.k. Danellgropar i\r\nSverige. Det är platser där man sökt bygglov enligt\r\n1992 års finansieringsregler. Vad är det då för\r\nskillnad på 1992 och 1993? Jo, de nya\r\nlåneförutsättningarna har kraftigt försämrats.\r\nDenna tendens kommer att förstärkas framöver.\r\nDet kommer att kosta mer och mer. Så tycker\r\nregeringen och regeringspartierna. Det är vad vi\r\nockså har varnat för från socialdemokratiskt håll.</pre><pre>Vi har alltså en låg bostadsproduktion och en hög\r\narbetslöshet. Inte sedan 1930-talet har\r\narbetslösheten varit så stor som just nu, och vi\r\nriskerar att den ständigt ökar.</pre><pre>Det finns inga byggjobb. Många har inkomst från\r\narbetslöshetskassorna, många är utförsäkrade.\r\nFörtroendet för bostadspolitiken hos\r\nbyggföretagen och materialindustrin är i kraftigt\r\navtagande.</pre><pre>Jag nämnde i vår förra debatt om 160 företag som\r\nhar uttalat sig om 1993 och 1994. De har prognosen\r\nför 1993 att det är illa, och för 1994 att det kommer\r\natt bli ett uselt byggår.</pre><pre>Det är det perspektiv som är bedömbart från det\r\nutgångsläge de har för närvarande.</pre><pre>Problemet är att regeringen betraktar\r\nbostadsområdet som vilket annat näringsområde\r\nsom helst. Det är väl ingenting märkvärdigt med\r\nbostaden -- så tycks regeringen resonera.</pre><pre>Det har man satt i system. Först försvann\r\nBostadsdepartementet sedan försvann\r\nbostadsministern. De har visserligen förökat sig\r\ngenom delning. Jag hörde i slutet på den stora\r\ndebatten om de sociala frågorna att en av\r\ndeltagarna tackade statsrådet för att han deltagit i\r\nhela debatten. Men sedan vi fått denna splittring i\r\nregeringen har jag inte sett något statsråd\r\nnärvarande när vi diskuterar bostadsfrågorna. För\r\natt över huvud taget få tala med ett statsråd i\r\nbostadsfrågor måste man ställa en enkel fråga eller\r\nen interpellation och försöka pricka rätt vem det är\r\nsom har hand om just den delen av bostadsfrågorna\r\ni regeringen.</pre><pre>Jag trodde faktiskt ett tag i morse när jag tittade på\r\ntalarlistan att det inte bara var\r\nBostadsdepartementet och bostadsministern som\r\nhade försvunnit, utan att också de mycket\r\nentusiastiska bostadsdebattörerna i\r\nregeringspartierna försvunnit. De fanns i alla fall på\r\nmorgonkvisten inte på talarlistan. Förhoppningsvis\r\nkommer de att finnas här litet senare.</pre><pre>Den stora frågan nu är: Hur skall det bli framöver?\r\nJag sade 1993 kanske 20 000 nya lägenheter. 1994\r\nvet vi ingenting om, det är en dålig planering. Vi vet\r\ninte heller någonting om 1995 och 1996 därför att\r\ndet inte finns några riktlinjer som har någon\r\nbärkraft inför detta decennium i slutet av det här\r\nårhundradet.</pre><pre>Man kan alltså konstatera att det inte är någon kraft\r\ni bostadspolitiken. Den går enligt en mall som man\r\nsnabbt fick fram genom sin enmansutredning.</pre><pre>Jag tycker att man i varje fall av\r\nväljarundersökningarna borde kunna konstatera\r\natt åtminstone någon del av väljarnas\r\nställningstagande måste ha sin anknytning till\r\nmissnöje med regeringens bostadspolitik.</pre><pre>Jag upprepar nu att Socialdemokraterna står för\r\nden sociala bostadspolitiken. Det kommer till\r\nuttryck i våra reservationer om de bostadspolitiska\r\nmålen. Vi säger att till välfärden hör en bra bostad\r\nsom en grundläggande social rättighet som är att\r\njämföra med rätten till arbete, utbildning och\r\nsjukvård.</pre><pre>Vi talar då om den generella välfärden. Skillnaden\r\när kanske att vi talar om den generella välfärden,\r\nmedan regeringen talar om den individuella\r\nvälfärden.</pre><pre>Vi försvarar med kraft denna sociala bostadspolitik\r\nmot alla åtgärder som sätts in för att rycka undan\r\ngrundvalen för en sådan politik.</pre><pre>Vi ser värdena i de allmännyttiga bostadsföretagen\r\noch i de kooperativa bostadsföretagen. Vi\r\nmarkerar vår avsikt att kämpa mot den fortsatta\r\növergången till marknadshyror.</pre><pre>I våra reservationer kan det läsas in även andra\r\nuttryck för en social bostadspolitik. Alla skall i\r\nprincip bli delaktiga i den: Ungdomarna, som ser\r\nframför sig bostäder som de behöver men inte\r\nekonomiskt kan efterfråga; de utvecklingsstördas\r\nboende, liksom stödet för äldreboendet. Vi ställer\r\nkravet att kommunerna skall ta fram program för\r\nutbyggnad av servicebostäder, ålderdomshem och\r\ngruppbostäder. Detta är mer motiverat nu än\r\nnågonsin, om man nu tar chansen att satsa på det\r\nROT-program som riksdagen nyligen har haft att\r\nbesluta om.</pre><pre>Vi vill på den punkten ställa större krav på\r\nkommunerna i stället för att, som regeringen och\r\nregeringspartierna vill, ta bort det huvudansvar för\r\nbostadsförsörjningen som i dag ligger på\r\nkommunerna.</pre><pre>Vi vill, kort sagt, herr talman, inte överge de\r\nriktlinjer som gett Sverige en särställning när det\r\ngäller bra bostäder.</pre><pre>Det kan hända att det kommer att finnas anledning\r\natt se över regler och andra bestämmelser. Det\r\ntycker jag vi skall vara öppna för. Men jag vill gärna\r\nbetona att det i dag är en mycket stor oro på\r\nbostadsmarknaden. Det förekommer ett stort antal\r\nvräkningar. Allt fler fastigheter tvångsförvaltas.\r\nMånga omflyttningar sker -- folk flyttar till bostäder\r\nsom de helst skulle vilja undvika. De gör det av det\r\nskälet att de inte har kapacitet att betala de\r\nlägenheter som de för närvarande sitter i.</pre><pre></pre><pre>Det här ger mig anledning att säga att de\r\nreservationer som vi har lagt är en återspegling av\r\nsocialdemokratisk bostadspolitik. Jag kommer inte\r\natt yrka bifall till alla, utan jag yrkar bifall till\r\nreservationerna 1, 2, 4, 7 och 9.</pre><pre>Anf. 100  EVA ZETTERBERG (v):</pre><pre>Herr talman! Det är förvisso inte första gången som\r\nvi diskuterar den borgerliga bostadspolitiken i\r\ndenna kammare. Det börjar kännas som ett tråkigt\r\nämne, tycker jag, därför att den politiken hittills\r\ninte förts särskilt mycket framåt. Jag skall därför\r\nbara kort tala om att Vänsterpartiets kritik på alla\r\nväsentliga punkter blivit besannad i detta\r\nbetänkande och i den bostadspolitik för övrigt som\r\nförs av den borgerliga regeringen.</pre><pre>Bristen på Bostadsdepartement visar att\r\nsamordning inte finns. Den delegation som\r\nregeringen har tillsatt består av statssekreterare,\r\ndessutom bara män. Jag och jag tror många med\r\nmig saknar totalt förtroende för att den gruppen\r\nskall kunna visa hur bostadspolitiken skall föras\r\nframåt.</pre><pre>Vi i Vänsterpartiet upprepar vårt förslag om att en\r\nparlamentarisk kommitté skall se över\r\nbostadspolitiken, hur den skall bedrivas i\r\nfortsättningen, vilket tyvärr inte har fått gehör. Vi\r\nvet att våra förslag skulle vara klart gynnsamma.\r\nJag instämmer i huvudsak i allt det som Oskar\r\nLindkvist tog upp. Det är stora problem med höga\r\nhyror i dag, människor vräks från sina hem, det står\r\ntomma hus. Dessutom finns det inte någon större\r\nnyproduktion, vilken faktiskt skulle behövas.</pre><pre>Jag undrar över en av Socialdemokraternas\r\nreservationer. Vid utskottsbehandlingen av denna\r\nblev jag för egen del inte klar över, uppenbarligen\r\ninte heller de borgerliga ledamöterna, vad som\r\negentligen ligger bakom den. Det gäller bostäder\r\nför utvecklingsstörda. Jag hade trott att de\r\nborgerliga ledamöterna skulle kolla upp hur det var\r\npå det området. Jag vet inte om så har skett. Jag har\r\nfått väldigt tydliga signaler om att det bl.a. i\r\nStockholms län, men också på annat håll, faktiskt\r\nsker en försämring på just det området.\r\nUtvecklingsstörda får i dag sämre bostäder, därför\r\natt man inte anser sig behöva ställa samma krav på\r\ndessa. Har inte de borgerliga partierna fått dessa\r\nsignaler, eller har man inte själv velat ta reda på hur\r\ndet förhåller sig?</pre><pre>Jag vill till slut, herr talman, bara hänvisa till de\r\nmotioner som handlar om ekologiskt byggande och\r\nboende. Det är bara att konstatera att man från\r\nregeringens och utskottsmajoritetens sida inte vill\r\nsatsa särskilt mycket på det.</pre><pre>Avslutningsvis hänvisar jag till Vänsterpartiets\r\nmeningsyttring och instämmer i de\r\nsocialdemokratiska reservationerna och i det\r\nsärskilda yttrandet.</pre><pre>Anf. 101  MIKAEL ODENBERG (m):</pre><pre>God afton, herr talman! Anledningen till att det\r\ninte fanns någon företrädare för\r\nutskottsmajoriteten förhandsanmäld till dagens\r\ndebatt är närmast att bostadsutskottets betänkande\r\n11 innehåller idel kända ståndpunkter både från\r\nutskottsmajoritetens och från utskottsminoritetens\r\nsida. Det befanns inte nödvändigt att sätta upp en\r\ntalare för ett tolv minuters inledningsanförande.</pre><pre>Det är inte bara utskottsbetänkandet som innebär\r\nen upprepning av kända ståndpunkter. De hittills\r\nhållna anförandena har också inneburit en\r\nupprepning av kända ståndpunkter. Oskar\r\nLindkvists inledningsanförande innehöll faktiskt\r\ninget nytt alls.</pre><pre>Jag lyssnade på den socialpolitiska debatten\r\ntidigare i dag. Där efterlyste Socialdemokraternas\r\nBo Holmberg ödmjukhet från regeringens och\r\nregeringspartiernas sida. Han sade att den\r\nborgerliga politiken har präglats av kaxighet och\r\nbrist på vilja att ta till sig andras åsikter och\r\nargument.</pre><pre>Jag vet inte om Oskar Lindkvists\r\ninledningsanförande här är ett exempel på den\r\nödmjukhet som Socialdemokraterna vill skall\r\nprägla den politiska debatten. I så fall tycker jag att\r\ndet är märkligt. Vad vi fick höra var den sedvanliga\r\nliturgin, för att inte säga de väl inövade\r\nbesvärjelserna, kring begreppet social\r\nbostadspolitik.</pre><pre>Jag har, herr talman, i ett antal bostadspolitiska\r\ndebatter efterlyst en socialdemokratisk definition\r\nav begreppet social bostadspolitik. Jag har aldrig\r\nfått något riktigt svar, främst beroende på att den\r\nsociala bostadspolitiken vid varje given tidpunkt\r\nhar definierats som socialdemokratisk\r\nbostadspolitik. Nu fortsätter man i det här spåret.</pre><pre>Man nöjer sig alltså inte med att i reservationerna\r\nta en strid om de skiljaktiga meningar som finns om\r\nbostadspolitikens medel, utan man envisas med att\r\näven i denna debatt till varje pris ifrågasätta också\r\nde politiska borgerliga motståndarnas ärliga\r\nuppsåt, ärliga vilja och goda avsikter. Det gör man\r\ni termer som ''att låta plånboken styra'', ''rasera den\r\nsociala bostadspolitiken'', ''riva ner'' osv. Jag får\r\nnog, herr talman, säga att det är ett tragiskt uttryck\r\nför den ödmjukhet som Socialdemokraterna säger\r\nskall prägla debatten.</pre><pre>Sanningen är att det inte finns några delade\r\nmeningar om bostadspolitikens mål. Alla\r\nmänniskor som lever i Sverige skall ha tillgång till\r\nsunda, rymliga och välplanerade bostäder till\r\nrimliga priser. Det är målet. Om det är det målet\r\nsom är definitionen på social bostadspolitik, är vi\r\nalla 349 ledamöter i denna kammare anhängare av\r\njust en social bostadspolitik. Däremot har vi olika\r\nuppfattningar om medlen.</pre><pre>Socialdemokraterna har haft ansvaret för\r\nbostadspolitiken under i stort sett hela\r\nefterkrigstiden. Ni har åstadkommit mycket gott.\r\nVi har en hög bostadsstandard i Sverige. Vi har en\r\ngod utrymmesstandard, den högsta i världen, tror\r\njag. Vi har mindre av kategoriboende i Sverige än i\r\nmånga andra länder. Det är bra. Grattis, Oskar\r\nLindkvist.</pre><pre>Det innebär, herr talman, dock inte att vi saknar\r\nproblem som ett resultat av samma\r\nsocialdemokratiska bostadspolitik. Jag skall peka\r\npå några brister.</pre><pre>Vi har ett dåligt genomslag för\r\nbostadskonsumenternas önskemål. Vi har\r\nbristande valfrihet på bostadsmarknaden, framför\r\nallt beroende på att den socialdemokratiska\r\nbostadspolitiken, alltså Socialdemokraternas\r\nuttolkning av ''social'', har inneburit ett\r\nmissgynnande av enskilt bostadsägande och ett\r\ngynnande av allmännyttigt hyresboende. Vi har\r\nsegregation i det svenska boendet. Det är framför\r\nallt pengar eller kontakter som gör att många\r\nmänniskor bor i attraktiva bostadsområden.\r\nMänniskor med låga inkomster är ofta hänvisade\r\ntill mindre attraktiva bostadsområden i\r\nstorstädernas ytterområden, där hyrorna\r\nparadoxalt nog är högre än någon annanstans. Vi\r\nhar en inte helt lyckad fördelningspolitik. 85 % av\r\nräntesubventionerna, 25 miljarder, går till 7 % av\r\nhushållen, inte med nödvändighet till de 7 % som\r\nhar det största behovet.</pre><pre>Det kanske största problemet är den\r\nkostnadsexplosion som vi haft under de senaste 20\r\nåren. Orsak: Det finansieringssystem som infördes\r\n1974 -- det är i varje fall en starkt bidragande orsak.\r\nDet har lett till höga hyror. Hade vi haft samma\r\nkostnadsutveckling på byggsektorn som vi har haft\r\npå andra samhällsområden, skulle hyrorna i\r\nnyproduktion i dag vara 60 % av vad de de facto är.\r\nKostnadsexplosionen har också lett till en statlig\r\nutgiftsexplosion, som vi inte har kontroll över. Vi\r\nhar också haft ett dåligt inflytande för den enskilde\r\nhyresgästen.</pre><pre>Den bostadspolitik som vi nu bedriver, med vår\r\nuttolkning av medlen för att nå sociala\r\nbostadspolitiska mål, försöker vi att rätta till en del\r\nav dessa brister. Vi försöker att långsiktigt minska\r\nbostadskostnaderna. Vi försöker att minska statens\r\nutgifter, därför att vi tycker att det är fel att vi\r\növervältrar dagens kostnader för bostäder och\r\nbostadsproduktion på morgondagens generation.</pre><pre>Vi försöker att öka bostadskonsumenternas\r\ninflytande. Det handlar inte om att låta plånboken\r\nstyra eller om att införa något slags ohämmad\r\nbostadskapitalism. Men om man vill öka\r\nbostadskonsumenternas inflytande, måste det ske\r\npå någons bekostnad, och då blir det på\r\npolitikernas och bostadsproducenternas\r\nbekostnad. Den plats där bostadskonsumenter och\r\nbostadsproducenter möts brukar bildligt talat kallas\r\nför marknad. I den meningen innebär den nya\r\nbostadspolitiken ett ökat utrymme för marknaden,\r\nmen detta borde inte var kontroversiellt. Även\r\nSocialdemokraterna brukar ju bekänna sig till\r\nmarknaden i detta hänseende. Det gör Oskar\r\nLindkvist på alla andra samhällsområden. Det är\r\ndärför som han är socialdemokrat och inte\r\nkommunist.</pre><pre>Herr talman! Jag vill yrka bifall till utskottets\r\nhemställan i betänkande 11.</pre><pre>Anf. 102  OSKAR LINDKVIST (s) replik:</pre><pre>Herr talman! Mikael Odenberg påstod att jag\r\nifrågasatte det ärliga uppsåtet och den ärliga viljan.\r\nDet gjorde jag faktiskt inte. Jag ifrågasätter\r\nresultatet. Det är det som är det primära. Om man\r\nhar som mål att genomföra en social bostadspolitik,\r\nborde man akta sig för att lägga upp politiken så,\r\natt man fjärmar sig från det primära ansvar som\r\nligger på kommunerna när det gäller\r\nbostadspolitiken. Man tar bort väsentligt ansvar\r\nfrån kommunerna och lägger det på de fria\r\nmarknadskrafterna, och man tar bort inslagen i en\r\nsocial bostadspolitik av ett starkt statligt och\r\nkommunalt stöd som ger alla människor\r\nmöjligheter att bli delaktiga i den sociala\r\nbostadspolitiken och kunna efterfråga just den\r\nbostad som de behöver för sig och sin familjs\r\nvälbefinnande. Man vill ha en bostadspolitik som\r\ninnebär att man satsar på marknaden och på\r\nenskilda intressenter till nackdel för i första hand\r\ndet kommunala ansvaret och de kommunala\r\nmöjligheterna.</pre><pre>Vi kan ha den gemensamma målsättningen att det\r\nskall vara en social bostadspolitik. Men då skall\r\nman också driva en politik som kan förverkliga\r\nmålet en social bostadspolitik. Det som nu är på\r\ngång är precis det som Mikael Odenberg avslutade\r\nmed, nämligen att man är på väg mot\r\nmarknadshyror. Trots att vi i valrörelsen 1991 och i\r\ndebatterna här långt innan Mikael Odenberg kom\r\nhit till riksdagen och deltog i bostadsdebatterna fick\r\nbeskedet från framför allt Moderaterna att de inte\r\nvar intresserade av att övergå till marknadshyror,\r\nhar hela bostadspolitiken nu lagts om till att bli\r\nmarknadsbetingad. Det är ingen social\r\nbostadspolitik. Det målet har nu blivit bara en\r\nsymbol och ingenting annat. Det är det som vi\r\nkritiserar.</pre><pre>Jag vill verkligen be Mikael Odenberg att komma\r\nihåg att folk nu vill veta vad ni som regeringspartier\r\ntänker göra under den del som är kvar av 1990-\r\ntalet. Vad skall ske på bostadsmarknaden, på\r\nlånemarknaden? Var skall man få låna pengar för\r\natt kunna bygga? Hur skall ni få i gång\r\nverksamheten bland byggnadsarbetarna? Hur skall\r\nde som efterfrågar bostäder någon gång i mitten\r\neller i slutet av 1990-talet få veta om regeringen är\r\nkapabel att få i gång bostadsbyggandet? Det är de\r\nstora frågorna som också är sociala frågor.</pre><pre>Anf. 103  MIKAEL ODENBERG (s) replik:</pre><pre>Herr talman! Sanningen är att både de\r\nsocialdemokratiska motionerna och\r\nreservationerna mycket tydligt andas ett\r\nifrågasättande av regeringens och de borgerliga\r\npartiernas ambitioner att försöka tillhandahålla\r\ngoda bostäder till människorna i vårt land. Väldigt\r\nmycket av diskussionen hängs upp kring detta i\r\nstället för kring medlen.</pre><pre>När socialdemokraterna däremot diskuterar\r\nbostadspolitiken i sin egen bostadsarbetsgrupp,\r\nandas man en viss insikt i de problem som de\r\ngångna årens bostadspolitk har ställt till med. Man\r\nbekänner sig också till dessa mål, samtidigt som\r\nman skriver att vissa medel och metoder\r\nomprövades för sent. Man borde ha varit mer\r\nsjälvkritisk och lyhörd. Man talar om bristerna,\r\nhöga kostnader, anpassning till produktionens krav\r\nsnarare än konsumenternas behov, onödiga\r\nregleringar m.m.</pre><pre>Omprövningen kom för sent. För Oskar Lindkvist\r\nhar ju omprövningen inte ens börjat, åtminstone\r\ninte enligt de anföranden som han har hållit i den\r\nhär kammaren efter vad jag har hört.</pre><pre>Vi har försökt ta fasta på dessa mål. Vi försöker\r\nskapa instrument för att rätta till bristerna t.ex.\r\ngenom avregleringar, genom att ändra\r\nbostadsfinansieringssystemet, genom att ändra\r\nsubventionssystemet, genom att öka\r\nkonkurrensen, genom att likställa olika\r\nbostadsproducenter och hyresvärdar.</pre><pre>Jag har respekt för om Oskar Lindkvist och\r\nSocialdemokraterna inte tycker att dessa metoder\r\när bra. Jag bara ber om att få se litet av den Bo\r\nHolmbergska ödmjukheten, att man åtminstone\r\nkan erkänna att vi försöker skapa goda bostäder åt\r\nsvenska folket och inte någon sorts motsats. Jag\r\nförstår inte vad Socialdemokraterna lever i för\r\nföreställningsvärld, vad de tror att våra ambitioner\r\nmed vårt riksdagsuppdrag är.</pre><pre>Det största hotet mot möjligheterna för människor\r\ni Sverige att skaffa sig en god bostad eller efterfråga\r\nden bostad som de vill ha är givetvis den\r\nalarmerande kostnadsutvecklingen, som Oskar\r\nLindkvist faktiskt bär en ganska stor del av ansvaret\r\nför. Han har varit en ansvarig bostadspolitiker\r\nunder hela den tid som man har haft det\r\nkostnadsdrivande bostadssubventionssystem som\r\nvi nu har avskaffat.</pre><pre>Också Socialdemokraterna insåg bristerna i detta\r\nsystem och ville införa ett nytt system. Genom att\r\nslopa även det systemet har vi räddat Oskar\r\nLindkvist en gång till. Som Oskar Lindkvist vet\r\nskulle detta system ha havererat med dagens\r\nrealräntor.</pre><pre>Jag vill betona att det enda sättet för oss att ge\r\nmänniskor rimliga möjligheter att efterfråga de\r\nbostäder som de vill ha är lägre boendekostnader.\r\nDet hade vi aldrig kunnat få med socialdemokratisk\r\nbostadspolitik.</pre><pre>Anf. 104  OSKAR LINDKVIST (s) replik:</pre><pre>Herr talman! Det är ganska bra att Mikael\r\nOdenberg har hunnit med att titta litet grand i det\r\nutkast till bostadspolitiskt program som har tagits\r\nfram av en grupp inom det socialdemokratiska\r\npartiet. Socialdemokraterna har under årens lopp\r\nsjälva rättat till flera delar i sin bostadspolitik. När\r\nbostadspolitiken på vissa områden inte har varit\r\nacceptabel, har vi lagt om kursen för att uppnå\r\nbättre effektivitet.</pre><pre>Jag ifrågasätter inte de borgerliga partiernas\r\nambition att tillhandahålla bostäder, Mikael\r\nOdenberg. Jag tror att ni har den ambitionen, men\r\njag ifrågasätter de medel som ni använder för att\r\nuppfylla den målsättningen.</pre><pre>Vi kritiserar er därför att ni för en bostadspolitik\r\nsom är helt annorlunda än den socialdemokratiska\r\nbostadspolitiken. Ni tar bort\r\nbostadssubventionerna efter hand. Ni vill införa\r\nmarknadshyror i stället för att tillämpa en rimlig\r\nhyressättning. Ni tar bort kommunernas primära\r\nansvar för bostadsförsörjningen. Ni har föreslagit\r\natt hyresgästerna helst inte skall vara med i någon\r\norganisation. Var och en skall förhandla om sin\r\nhyra. Regeringen föreslår nu en ny hyressättning\r\nnär det gäller bruksvärderingen, som enligt\r\ngårdagens Dagens Nyheter innebär flexiblare och\r\nspänstigare hyror, dvs. översatt till vanligt\r\nhyresspråk skall en del bostäder bli dyrare. Därmed\r\ntror ni att andra bostäder skall bli billigare. Men\r\ndetta har ännu aldrig inträffat. Det har ju inte skett\r\nnågon förändring av hyrorna, utan de har ökat och\r\nkommer också att öka i fortsättningen. Det är det\r\nsom är skillnaden. Ni har inget intresse av att hålla\r\nnere hyrorna. Ni är mer intresserade av att den fria\r\nmarknaden tar över rollen som den som dominerar\r\nnär det gäller svensk bostadspolitik. Detta är den\r\navgörande skillnaden framför allt mellan\r\nModeraterna och Socialdemokraterna.</pre><pre>Anf. 105  MIKAEL ODENBERG (m)\r\nreplik:</pre><pre>Herr talman! Med all respekt för min kollega Oskar\r\nLindkvist är det sistnämnda nonsens. Vi vill inte\r\növerlåta något inflytande på någon diffus marknad.\r\nDäremot vill vi överlåta inflytandet på\r\nbostadskonsumenterna. Några förslag om att införa\r\nmarknadshyror existerar över huvud taget inte. Det\r\nfinns ju ingen anledning för Oskar Lindkvist att\r\nfullständigt grundlöst förfalla till att bli som en\r\nombudsman i hyresgäströrelsen under värsta\r\nvalrörelse. Det existerar inget förslag om att införa\r\nmarknadshyror.</pre><pre>Låt mig säga att brösttonerna här är\r\nanmärkningsvärda. Oskar Lindkvist är ju ingen\r\nsocialdemokrat vem som helst. Han är en erfaren\r\npolitiker med 30 år bakom sig här i riksdagen. Man\r\nhör ju i korridorerna kolleger berätta vilken\r\nhedersknyffel han är. Men samtidigt är det så att\r\nmedan regeringar och bostadsministrar har kommit\r\noch gått har Oskar Lindkvist bestått. I 22 år har han\r\nsuttit i bostadsutskottet.</pre><pre>Han har infört det gamla\r\nbostadsfinansieringssystemet, han har infört och\r\nhöjt fastighetsskatten, han har infört ROT-\r\nbidragssystem och allt vad det nu är. Oskar\r\nLindkvist är ju en symbol för socialdemokratisk\r\nbostadspolitik och för den politiska\r\ningenjörskonstens misslyckande på\r\nbostadssektorn. Han är inte bara en symbol när det\r\ngäller de höga bostadskostnaderna, utan faktiskt en\r\nav de huvudansvariga.</pre><pre>Jag skall illustrera detta med ett enkelt och\r\nbegripligt exempel. När Oskar Lindkvist tog säte\r\nhär i kammaren var jag en liten parvel i\r\ngrundskolans mellanstadium. Då kostade ett\r\nkylskåp 4 000 kronor. Om prisutvecklingen på\r\nkylskåp hade varit densamma som prisutvecklingen\r\nvar inom byggsektorn med det\r\nbostadsfinansieringssystem som Oskar Lindkvist\r\nvar med om att införa skulle det kylskåpet i dag\r\nkosta mellan 40 000 och 50 000 kronor. Jag tycker\r\natt detta är en ganska bra illustration av vad Oskar\r\nLindkvist och hans parti har mäktat med att\r\nåstadkomma med sin bostadspolitik. Det är\r\nförvisso en socialdemokratisk bostadspolitik, men\r\nden är sannerligen inte social, herr talman.</pre><pre>Anf. 106  DAN ERIKSSON i Stockholm\r\n(nyd):</pre><pre>Herr talman! I vår reservation vill vi få till stånd en\r\nutredning av fastighetskrisen. Den senaste tiden\r\nhar lärt oss vilka stora värden som det samlade\r\nfastighetsbeståndet utgör och hur känslig\r\nfastighetsmarknaden är.</pre><pre>Oskar Lindkvist förfasar sig över bostadspolitiken.\r\nDå måste jag fråga hur ni socialdemokrater kunde\r\ngå med på ytterligare reducering av\r\nbostadssubventionerna, som kommer att bli fallet\r\nfr.o.m. 1994. Jag kan inte tolka det på annat sätt än\r\natt man godkände det som tidigare har varit och att\r\nman anser sig kunna spä på detta ytterligare. Vi\r\ntycker att gränsen var nådd. Jag får inte ihop det\r\nhär resonemanget när jag lyssnar på Oskar\r\nLindkvist.</pre><pre>Tillbaka till den utredning som vi vill ha.\r\nRegeringen handlar, det vet jag. Men utan att bli\r\nlångrandig vill jag påpeka att det är rimligt att göra\r\nen del känslighetsanalyser -- medvetna såväl som\r\nomedvetna -- över de förändringar som kan inträffa\r\npå fastighetsmarknaden. Med anledning av detta\r\nyrkar jag bifall till reservation 10.</pre><pre>Anf. 107  OSKAR LINDKVIST (s):</pre><pre>Herr talman! Jag har ett par ord till Dan Eriksson i\r\nStockholm. Han ställde frågan hur vi kunde gå med\r\n3 miljarder 1994. Då vill jag bara påminna om det\r\nsom är viktigt i sammanhanget: svensk ekonomi. I\r\nett läge när det behövdes krafttag för att om möjligt\r\nförhindra en devalvering av den svenska kronan\r\nvalde Socialdemokraterna att tillsammans med\r\nregeringen diskutera ett ekonomiskt program. I det\r\nprogrammet ingick vissa besparingar, och en av\r\ndessa besparingar på 3 miljarder var avsedda att tas\r\nut på bostadsmarknaden 1994.</pre><pre>Frågan är nu inte om de skall tas ut eller ej, utan\r\ndet är fråga om att försöka finna ett rättvist system\r\nför hur dessa pengar skall tas ut, och under vilka år\r\ndessa 3 miljarder skall plockas ut. Som bekant har\r\nvi i vårt betänkande skrivit att de skall tas ut rättvist\r\nmellan äldre och yngre årgångar samt i alla\r\nupplåtelseformer. Det är inte så märkligt att man\r\nibland kan tvingas att vidta exceptionella åtgärder\r\nför att stärka den svenska ekonomin. Jag tycker\r\nockså att det är bra gjort av socialdemokraterna att\r\nman över huvud taget har ställt upp. För mig är\r\nnuläget det mest intressanta.</pre><pre>Min fråga till Dan Eriksson är om han är beredd att\r\nmedverka till att de 3 miljarderna läggs ut rättvist\r\nbland äldre och yngre årgångar och i alla olika\r\nupplåtelseformer. Jag väntar på svaret med stort\r\nintresse.</pre><pre>Anf. 108  DAN ERIKSSON i Stockholm\r\n(nyd):</pre><pre>Herr talman! Den uppgörelse som ni\r\nsocialdemokrater gjorde med regeringen var\r\nhedervärd, vilket vi har påtalat ett antal gånger.</pre><pre>Jag håller med om att bostadspolitiken är\r\nbehjärtansvärd. Vi befinner oss i ett ganska\r\nbesvärligt läge med höga hyror. Fanns det inget\r\nannat område som man kunde spara de tre\r\nmiljarderna på? Det är ju fråga om en prioritering\r\nnär det gäller var man kan skära. Det är intressant\r\natt man valde just bostadsfinansieringen.</pre><pre>I Ny demokrati hade vi förslag på hur man skulle\r\nkunna spara dessa 3 miljarder. Jag har faktiskt inte\r\nhört någon i utskottet uttrycka förtjusning över\r\nindragningen av de 3 miljarderna. Många med mig\r\ntror att det kostar mycket mer i en annan ände.\r\nMöjligen kan det finnas några folkpartister som\r\ntycker att man kan skära ner subventionerna ännu\r\nmer.</pre><pre>Vi har lagt vårt förslag. Den här situationen har ni\r\nsjälva ställt till med, och den får ni också ta ansvar\r\nför. Vi kommer inte att blanda oss i detta, eftersom\r\nvi inte tycker om att man har valt att göra\r\nbesparingen på tre miljarder på\r\nbostadssubventionerna.</pre><pre>Anf. 109  OSKAR LINDKVIST (s):</pre><pre>Herr talman! Vad Ny demokrati har föreslagit är att\r\nde 3 miljarderna skall tas av biståndet. Såvitt jag vet\r\när det inte någon i bostadsutskottet eller någon\r\nannanstans som har tyckt att förslaget har varit bra.\r\nDäremot tycker alla som har varit inblandade i\r\nuppgörelsen att det nu gäller att hitta en rättvis\r\nlösning på utlägget av de 3 miljarderna. Det var\r\nintressant att höra att man i Ny demokrati inte är\r\nintresserad av att medverka i ett sådant\r\nresonemang. Detta svar var ungefär det jag\r\nförväntade mig. Jag tror också att de andra\r\npartierna som är inblandade i detta säkert kommer\r\natt hitta en lösning. Vad jag är intresserad av är att\r\nden lösningen blir rättvis. Då är det intressant att\r\nveta att man från Ny demokratis sida inte är\r\nintresserad av att medverka till en sådan lösning.</pre><pre>Anf. 110  DAN ERIKSSON i Stockholm\r\n(nyd):</pre><pre>Herr talman! Har man en uppgörelse får man stå\r\nför den och lösa den. Man kan inte gå till andra\r\npartier, som inte har varit med om en uppgörelse,\r\nför att be dem medverka till något annat än det som\r\nman har kommit överens om. Det vore för mig\r\nfrämmande. Sätt er antingen ner med regeringen\r\noch lös detta eller också -- om båda parter är\r\növerens -- kan ni riva upp överenskommelsen och\r\nvälja ett annat område att göra besparingen på. Det\r\nvore det bästa. Jag tror att besparingen på 3\r\nmiljarder är en ren förlustaffär.</pre><pre>Överläggningen var härmed avslutad.</pre><pre>(Beslut skulle fattas den 16 april.)</pre><pre>12 §  Allmänna samlingslokaler</pre><pre>Föredrogs</pre><pre>bostadsutskottets betänkande</pre><pre>1992/93:BoU15 Allmänna samlingslokaler (prop.\r\n1992/93:100 delvis).</pre><pre>Anf. 111  DAN ERIKSSON i Stockholm\r\n(nyd):</pre><pre>Herr talman! I denna sena timme nöjer jag mig med\r\natt yrka bifall till vår reservation, enligt vilken vi vill\r\nminska ramen för allmänna samlingslokaler med 20\r\nmiljoner kronor till förmån för stöd till icke-statliga\r\nkulturlokaler med samma belopp.</pre><pre>Anf. 112  ULF BJÖRKLUND (kds):</pre><pre>Herr talman! Sverige är unikt när det gäller olika\r\nformer av samlingslokaler. Genom denna tillgång\r\npå samlingslokaler har vi också ett ganska viktigt\r\ninstrument för samhällslivet, ett instrument som\r\nhjälper till att ge innehåll åt våra lika unika\r\ndemokratiska fri- och rättigheter.</pre><pre>Efter den stora landsbygdskampanjen Hela Sverige\r\nskall leva bildades 1989 Folkrörelserådet för att\r\nfölja upp utvecklingsarbetet på landsbygden. Med\r\nstora ideella insatser arbetar nu fler och fler för sin\r\nbygds utveckling och framtid. En mängd lokala\r\ngrupper har nybildats, och i dag har vi inom\r\nFolkrörelserådet räknat in ca 1 600 registrerade\r\ngrupper.</pre><pre>Tillgången på samlingslokaler är en förutsättning\r\nför dessa gruppers fortsatta utvecklingsarbete.</pre><pre>Dessutom tror jag starkt på en renässans för\r\nbystugor och bygdegårdar, särskilt på landsbygden\r\noch i glesbygd. Här finns säkert framtida\r\nmöjligheter till sysselsättning. Det handlar utöver\r\nansvar och skötsel av lokalerna om\r\nverksamhetsinnehållet, nya djärva omsorgsformer\r\noch samordning av olika samhälls- och\r\nservicefunktioner. Här är det bara vår fantasi som\r\nsätter gränser. De lokala utvecklingsgrupperna är\r\npionjärer i det arbetet.</pre><pre>I dag finns det nästan 3 500 föreningsägda allmänna\r\nsamlingslokaler. Ca 1 600 av lokalerna är belägna i\r\nlandsbygdsmiljö och har en genomsnittlig storlek\r\npå 250 kvadratmeter. 1 350 av lokalerna är belägna\r\ni mindre tätorter och förortsmilijöer. Övriga 450 är\r\nbelägna i stadsmiljö.</pre><pre>Trots den goda tillgången på samlingslokaler finns\r\ndet fortfarande nybyggnadsbehov ute i bygderna. I\r\nden rapport som Boverket på regeringens uppdrag\r\npresenterat redovisas den s.k. samlingslokalskön\r\nsom omfattar ca 180 ansökningar. Huvudparten av\r\ndessa ansökningar omfattar byggnadsytor upp till\r\n500 kvadratmeter. En tredjedel av det befintliga\r\nlokalbeståndet är i mindre gott skick och i behov av\r\nrenovering. 60 % av lokalerna behöver\r\nhandikappanpassas.</pre><pre>Det här betänkandet, BoU15, handlar just om\r\nstödet till byggnade, inköp och renovering av\r\nallmänna samlingslokaler. Förslagen i\r\npropositionen innebär att bidrag lämnas med 50 %\r\nav godkänd kostnad för ytor upp till 1 000\r\nkvadratmeter. För att bidrag skall utgå krävs också\r\natt kommunen bidrar med minst 30 % av godkänd\r\nkostnad. För handikappanpassning lämnas ett\r\nbidrag på 165 000 kr. Likaledes föreslås att bidrag\r\nför handikappanpassning av folkparksteatrar\r\nlämnas med lika mycket, dvs. 165 000 kr.</pre><pre>Det råder i utskottet en bred enighet om stödets\r\nvärde. De motioner som väckts och behandlats i\r\närendet handlar i huvudsak om olika nivåer på\r\nbeslutsram resp. förslagsanslag. Regeringen\r\nföreslår för budgetåret 1993/94 att beslut om bidrag\r\nfår anvisas inom en ram om 45 miljoner kronor och\r\nett förslagsanslag på 85 miljoner kronor.</pre><pre>I flertalet motioner, väckta av socialdemokrater\r\noch vänsterpartister, anförs sysselsättningsskäl för\r\nutökning av anslagen, medan Ny demokrati\r\nförordar ett minskat anslag.</pre><pre>Utskottet delar motionärernas uppfattning att det\r\nsom ett led i att skapa sysselsättning vore\r\nfördelaktigt att öka beslutsramen. Men man säger\r\nockså att de redan beslutade åtgärderna inom\r\nROT-programmet för bostäder i första hand bör\r\ngenomföras. Utskottet förutsätter också att\r\nregeringen noga överväger behovet av ytterligare\r\nstöd till allmänna samlingslokaler och, om det\r\nbedöms lämpligt, återkommer till riksdagen med\r\nett sådant förslag.</pre><pre>I en kds-motion tas frågan upp om statligt stöd till\r\nallmänna samlingslokaler skall kunna medges även\r\nom kommunen inte ger bidrag. Beträffande svaret\r\npå den frågan och det kommunala ansvaret\r\nhänvisar utskottet till den utredare som\r\ncivilministern i propositionen föreslår skall\r\ntillkallas. Syftet med den föreslagna utredningen är\r\nbl.a. att inom ramen för ett fortsatt stöd undersöka\r\nom det finns behov av viss prioritering med hänsyn\r\ntill det enskilda projektet. Utredningsarbetet skall\r\npåskyndas för att nya regler skall kunna gälla\r\nfr.o.m. den 1 juli 1994.</pre><pre>Herr talman! Jag yrkar härmed bifall till utskottets\r\nhemställan i dess helhet.</pre><pre>Överläggningen var härmed avslutad.</pre><pre>(Beslut skulle fattas den 16 april.)</pre><pre>13 §  Kulturstöd vid ombyggnad m.m.</pre><pre>Föredrogs</pre><pre>bostadsutskottets betänkande</pre><pre>1992/93:BoU16 Kulturstöd vid ombyggnad m.m.\r\n(prop. 1992/93:100 delvis).</pre><pre>Anf. 113  DAN ERIKSSON i Stockholm\r\n(nyd):</pre><pre>Herr talman! Jag yrkar bifall till vår reservation till\r\nförmån för en utvidgad ram för icke-statliga\r\nkulturlokaler.</pre><pre>Anf. 114  MIKAEL ODENBERG (m):</pre><pre>Herr talman! Nydemokraternas reservation i\r\närendet är villkorad av att deras reservation i\r\nföregående ärende vinner gehör. Vi kan väl på goda\r\ngrunder anta att den inte kommer att göra det. Då\r\nfaller reservationen. Men jag vill ändå för formens\r\nskull yrka bifall till utskottets hemställan i dess\r\nhelhet.</pre><pre>Överläggningen var härmed avslutad.</pre><pre>(Beslut skulle fattas den 16 april.)</pre><pre>14 §  Länsstyrelserna m.m.</pre><pre>Föredrogs</pre><pre>bostadsutskottets betänkande</pre><pre>1992/93:BoU17 Länsstyrelserna m.m. (prop.\r\n1992/93:100 delvis).</pre><pre>Anf. 115  LENNART NILSSON (s):</pre><pre>Herr talman! Vi har från socialdemokratiskt håll\r\nvelat inrätta ett kunskapscentrum inom varje\r\nlänsstyrelse för att försöka främja sysselsättningen\r\nbland framför allt kvinnliga företagare. Vi beklagar\r\natt de borgerliga partierna inte har velat ställa sig\r\nbakom detta. Därför yrkar jag bifall till den\r\nsocialdemokratiska reservationen.</pre><pre>I övrigt kan jag bara notera att det kommer att bli\r\nen intressant debatt framöver om länsstyrelserna\r\noch de kostnader som ligger i detta. Vi får då\r\ndiskutera hur regionerna skall se ut i framtiden.</pre><pre>Anf. 116  EVA ZETTERBERG (v):</pre><pre>Herr talman! När det gäller betänkandet om\r\nlänsstyrelserna vill jag hänvisa till min\r\nmeningsyttring och yrka bifall till den.</pre><pre>Jag vill också instämma i den socialdemokratiska\r\nreservationen om stöd till kvinnligt företagande.</pre><pre>Eftersom nästa talare så påpassligt och lämpligt är\r\njust Erling Bager från Folkpartiet, vill jag ställa en\r\nfråga till honom. Eftersom Vänsterpartiet liksom\r\nflera företrädare för andra partier har drivit frågan\r\nom regionparlament under många år, undrar jag\r\nlitet varför man i just detta betänkande och i en rad\r\nandra där man talar om länsstyrelserna över huvud\r\ntaget inte vill ta ställning i frågan, trots att man i alla\r\nandra sammanhang gör det och talar om hur man\r\nskall utveckla regionala parlament i stället för\r\nlänsstyrelserna.</pre><pre>Häromdagen var det en mycket intressant artikel i\r\nAftonbladet av en bekant till alla här i salen,\r\nnämligen Olle Schmidt från Folkpartiet, som talade\r\nsig varm för de lokala parlamenten. Jag vill därför\r\nskicka med en fråga till Folkpartiet och Centern:\r\nVarför kan man inte låta denna förkärlek för\r\ntanken på regionala parlament återspeglas i någon\r\nmån när vi diskuterar frågan om länsstyrelserna?</pre><pre>Herr talman! Jag yrkar alltså bifall till\r\nmeningsyttringen från Vänsterpartiet.</pre><pre>Anf. 117  ERLING BAGER (fp):</pre><pre>Herr talman! Bostadsutskottet har när det gäller\r\ndetta betänkande i huvudsak varit överens i de\r\nflesta delar. Det finns dock, som framgår av\r\nbetänkandet, en reservation från\r\nSocialdemokraterna om stöd till kvinnligt\r\nföretagande. Vidare finns det i samma fråga en\r\nmeningsyttring från Vänsterpartiet.</pre><pre>Vänsterpartiet vill göra besparingar om 15 miljoner\r\nkronor vid varje länsstyrelse. Socialdemokraterna\r\nvill vid varje länsstyrelse inrätta ett kunskapscenter\r\nför att stödja olika former av\r\nsysselsättningsskapande aktiviteter bland kvinnor.\r\nBeträffande finansieringen säger man att man vill\r\nåterkomma i ett betänkande från\r\narbetsmarknadsutskottet, AU13, som kommer upp\r\nsenare.</pre><pre>Som företrädare för majoriteten vill jag anföra att\r\nregeringen tidigare har gett NUTEK i uppdrag att\r\ntillsammans med berörda myndigheter och organ\r\nsammanställa ett informationsmaterial riktat till\r\nkvinnliga företagare. NUTEK:s uppdrag\r\nresulterade i november 1992 i en rapport till\r\nregeringen. I rapporten finns förslag till program\r\nför kvinnligt företagande. Det programmet berör\r\nrådgivning, ekonomiskt stöd, utbildning, nätverk\r\noch forskning.</pre><pre>Bl.a. sägs det att en viss del av länsstyrelsernas\r\nprojektmedel kan användas till att anställa en\r\nkvinnlig affärsrådgivare för kvinnliga forskare och\r\nnystartare i varje kommun. En sådan rådgivare\r\nskulle också kunna ta ansvar för och hjälpa till med\r\nutbildning i varje län. Det bör dessutom skapas\r\nnågon typ av mentorpool, där kvinnliga företagare\r\nkan finna ett bollplank och få idéer och olika\r\nproblem testade.</pre><pre>Den 11 februari 1993 beslutade regeringen att ge\r\nNUTEK i uppdrag att genomföra ett\r\nhandlingsprogram som främjar kvinnligt\r\nföretagande. Grunden för detta program är dels\r\nden analys som NUTEK tidigare har gjort och som\r\ngäller olika möjligheter, dels den rapport som jag\r\nnyss nämnde.</pre><pre>I uppdraget till NUTEK ingår också att man skall\r\nverka för att rådgivning lämnas av kommunerna\r\noch av regionala utvecklingsfonder till kvinnor som\r\nvill starta företag. Beträffande detta uppdrag är det\r\ntänkt att arbetet skall pågå i tre år.</pre><pre>Bostadsutskottets majoritet gör, i likhet med\r\narbetsmarknadsutskottet, bedömningen att\r\nresultatet av den nu pågående\r\nprogramverksamheten bör komma fram litet mer\r\ninnan man tar ställning till de exakta formerna för\r\nhur rådgivningen kan göras så effektiv som möjligt.</pre><pre>Dessutom pekar vi i bostadsutskottet, som framgår\r\nav betänkandet, på att det i första hand bör\r\nankomma på de enskilda länsstyrelserna att finna\r\nlämpliga former för hur det kvinnliga företagandet\r\nbäst kan stödjas.</pre><pre>Herr talman! Med det anförda yrkar jag avslag på\r\nden socialdemokratiska reservationen och på\r\nVänsterpartiets meningsyttring. I övrigt yrkar jag\r\nbifall till hemställan i bostadsutskottets betänkande\r\nnr 17.</pre><pre>Eva Zetterberg ställde en fråga till mig om detta\r\nmed regionala parlament. Det är klart att det som\r\nframförts är en intressant idé. Men en\r\nregionutredning har tillsatts som har att titta på den\r\nframtida förvaltningen av länsstyrelserna. Det har\r\nfaktiskt hänt väldigt många förändringar, Eva\r\nZetterberg, under tiden från 1989 och fram till nu.\r\nDessutom finns det utredningar om hur vi möjligen\r\nen gång kan ändra på Axel Oxenstiernas indelning\r\nav Sverige. Vidare gäller det formerna för\r\nförvaltningen. Här föreslås olika steg.</pre><pre>Det var kanske lämpligt att i detta betänkande inte\r\nlåsa fast några inriktningar och att i stället avvakta\r\nresultatet av den regionutredning som pågår. Sedan\r\nfår vi se vilka mått och steg som skall tas.</pre><pre>Anf. 118  EVA ZETTERBERG (v):</pre><pre>Herr talman! Det är klart att man i vanlig ordning\r\nkan avvakta utredningar. Men samtidigt kan man\r\nskicka med något på vägen.</pre><pre>Den artikel som jag hänvisade till var införd i\r\nAftonbladet häromdagen, inte 1989. Det handlar\r\nalltså om ett mycket sent ställningstagande gjort av\r\nen betydande folkpartist. Eftersom Olle Schmidt\r\nockså är ledamot av bostadsutskottet tyckte jag att\r\ndet kunde vara av visst intresse att nämna artikeln.\r\nMen det är inte bara folkpartister som uttalar sig,\r\nutan det gör även ledande centerpartister m.fl. Man\r\nkunde alltså ha fört frågan framåt i någon mån i\r\nstället för att bara hänvisa till den utredning om\r\nregionala parlament som pågår.</pre><pre>Anf. 119  ERLING BAGER (fp):</pre><pre>Herr talman! Det är litet tidspress i debatten nu, så\r\njag skall kanske inte anföra alla argument för att\r\nman bör invänta de utredningar som riksdag och\r\nregering tillsätter då det gäller olika former för det\r\nfortsatta arbetet.</pre><pre>I första hand tycker jag nog att vi i kväll skall\r\ndebattera det betänkande som bostadsutskottet har\r\ntagit fram med anledning av den proposition som\r\nregeringen lade fram i januari månad och de\r\nmotioner som har väckts. Aftonbladets artikel kan\r\nvi kanske debattera vid ett annat tillfälle.</pre><pre>Överläggningen var härmed avslutad.</pre><pre>(Beslut skulle fattas den 16 april.)</pre><pre>15 §  Plan -och bygglagen m.m.</pre><pre>Föredrogs</pre><pre>bostadsutskottets betänkande</pre><pre>1992/93:BoU18 Plan- och bygglagen m.m.</pre><pre>Anf. 120  RUNE EVENSSON (s):</pre><pre>Herr talman! Detta betänkande handlar om plan-\r\noch bygglagen, PBL, och egenskapskrav på\r\nbyggnader. PBL har nu varit i kraft i knappt sex år\r\noch har fungerat väl. Alla farhågor som målats upp\r\nav Moderaterna, av Näringslivets\r\nbyggnadsdelegation och allt vad det nu är har\r\nkommit på skam.</pre><pre>Regeringen har nu tillkallat en utredare som skall\r\nse över lagen. Det kan vara lämpligt att göra det.</pre><pre>Jag vill bara påminna om att det var\r\nSocialdemokraterna och Centern som röstade\r\nigenom denna lagstiftning här i riksdagen. Det är\r\nmin förhoppning att samma samarbetsanda skall\r\nprägla de ändringar som kanske blir följden av\r\nutredningen.</pre><pre>Sedan vill jag ställa en fråga till Dan Eriksson i\r\nStockholm. Ny demokratis Ian Wachtmeister och\r\nDan Eriksson har ju skrivit en motion, där de säger\r\natt de vill att beslut om byggreglerna skall fattas i\r\nriksdagen i stället för i Boverkets styrelse. Ny\r\ndemokrati hade möjlighet att påverka och vara med\r\nom att fatta detta beslut. Men när vi skulle fatta\r\nbeslut i utskottet hoppade Dan Eriksson av och\r\nfrångick sin motion. Jag hoppas att Dan Eriksson i\r\nsitt inlägg senare i debatten här ger en bra\r\nförklaring till varför så skedde.</pre><pre>Vi har fyra reservationer fogade till detta\r\nbetänkande. Naturligtvis stöder vi dessa, men jag\r\nnöjer mig med att yrka bifall till reservationerna 1\r\noch 3.</pre><pre>Anf. 121  EVA ZETTERBERG (v):</pre><pre>Herr talman! Beträffande detta betänkande vill jag\r\nbara hänvisa till Vänsterpartiets motioner.</pre><pre>Jag yrkar bifall till min meningsyttring avseende\r\nmom. 12. Vidare instämmer jag i vad som sägs i de\r\nsocialdemokratiska reservationerna.</pre><pre>Anf. 122  INGA BERGGREN (m):</pre><pre>Herr talman! Jag nöjer mig med att kommentera\r\nreservation 3 från Socialdemokraterna genom att\r\nsäga följande.</pre><pre>Det är viktigt att de reviderade byggreglerna träder\r\ni kraft så fort som möjligt. Detta är viktigt för att\r\nbostadskonsumenterna, planerarna, byggarna och\r\nandra skall veta vad de har att rätta sig efter. Det är\r\nbeskeden, besluten och tydligheten nu, inte senare,\r\nsom gäller!</pre><pre>Syftet är uppenbart: Enklare regler uppammar\r\nkreativitet -- en absolut förutsättning för\r\nokonventionella lösningar i fråga om byggandet.\r\nDet i sin tur innebär kortare planerings- och\r\nhanteringstider samt lägre byggkostnader. Därmed\r\nkan bostäderna bli billigare och således också\r\nflexiblare.</pre><pre>Härmed yrkar jag bifall till hemställan i\r\nbostadsutskottets betänkande nr 18 samt avslag på\r\nde reservationer och den meningsyttring som finns\r\nfogade till betänkandet.</pre><pre>Anf. 123  DAN ERIKSSON i Stockholm\r\n(nyd):</pre><pre>Herr talman! Boverket har utarbetat nya och\r\nförenklade byggregler. De är ute på remiss. Men\r\nvid den allmänna motionstiden var det osäkert hur\r\nde nya byggreglerna skulle se ut. Nu vet vi att det\r\nblir förenklingar och att man går över mer till\r\nfunktionskrav, vilket vi tycker är mycket bra.</pre><pre>Efter vad vi har hört kan de nya reglerna\r\neventuellt -- det är långt ifrån säkert -- börja gälla\r\nredan den 1 juli i år. Det är viktigt att nya och\r\nenklare regler kommer till stånd så fort som\r\nmöjligt. Motionskravet har därmed till stor del\r\nfallit. En riksdagsbehandling skulle försena\r\nikraftträdandet.</pre><pre>Vi ville självfallet se vad en riksdagsbehandling\r\ninnebar. Vi trodde då att byggreglerna skulle träda\r\ni kraft den 1 januari 1994. Vi ville dessutom se vad\r\ndet var fråga om.</pre><pre>I nuvarande läge tror vi inte att\r\nSocialdemokraterna är på samma linje som vi. Att\r\nvi skulle hitta gemensamma punkter och\r\nförbättringar håller vi för ytterst osannolikt med\r\nledning av det vi har hört. Det är inte speciellt\r\ntroligt. Och att regeringen skulle släppa till något\r\ntror vi inte heller.</pre><pre>Men det är angeläget att de nya byggreglerna träder\r\ni kraft så fort som möjligt och att osäkerheten ute\r\npå marknaden om vad som kommer att gälla i\r\nframtiden försvinner. Därför hade vi tänkt foga ett\r\nsärskilt yttrande till betänkandet. Tyvärr gick inte\r\ndet eftersom vi avstod vid voteringen i utskottet.\r\nDet var litet olyckligt, men jag hoppas att Rune\r\nEvensson i alla fall har fått en förklarling till varför\r\nvi anser att vår motion till stor del har fallit.</pre><pre>Anf. 124  RUNE EVENSSON (s):</pre><pre>Herr talman! Jag ställde frågan till Dan Eriksson i\r\nStockholm bara därför att det är svårt för oss andra\r\nledamöter i riksdagen att veta när man skall ta Ny\r\ndemokratis motioner på allvar. I vilket\r\nsammanhang är nydemokraterna seriösa och i\r\nvilket sammanhang är de inte seriösa? När det inte\r\nens räcker att Ian Wachtmeister, som är\r\npartiledare, och Dan Eriksson skriver under en\r\nmotion -- den har ändå inget värde -- måste det vara\r\nberättigat att ställa den frågan.</pre><pre>Anf. 125  DAN ERIKSSON i Stockholm\r\n(nyd):</pre><pre>Herr talman! Gäller en socialdemokratisk motion i\r\ntid och evighet? En motion skrivs med\r\nutgångspunkt i det läge som gäller i den stund man\r\nskriver motionen. Sedan kan det hända saker på\r\nvägen.</pre><pre>Det är inget ovanligt att man avstyrker sina egna\r\nmotioner. Det gör Socialdemokraterna ofta. I och\r\nför sig var det här en partimotion. Det väger tungt.\r\nMen vårt uppsåt var absolut ärligt. I skrivande\r\nstund visste vi ingenting om hur de eventuella\r\nförenklade byggreglerna skulle se ut. Sedan fick vi\r\nfacit, när motionen redan var skriven. I valet\r\nmellan att försena en behandling, som troligtvis\r\ninte leder till några förbättringar för oss, och att\r\nskapa en större säkerhet på marknaden om vad som\r\nkommer att gälla väljer vi naturligtvis det senare.</pre><pre>Vi tycker att reglerna är bra. Jag har faktiskt med\r\nmig gamla och nya regler. Tittar man på de gamla\r\nnybyggnadsreglerna finner man att de närmast hör\r\nhemma i en dokumentförstörare. De nya är mycket\r\nbättre och enklare. De ger möjligheter för\r\ninnovationer och nytänkande, eftersom man går\r\növer till funktionskrav. Det var det som var syftet\r\nmed motionen. Vi är inte beredda att medverka till\r\natt sparka in öppna dörrar i det här läget. Det skulle\r\nbara medföra en försämring, en försening helt i\r\nonödan. Det kan jag inte se någon anledning till.</pre><pre>Överläggningen var härmed avslutad.</pre><pre>(Beslut skulle fattas den 16 april.)</pre><pre>16 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1992/93:161\r\nTrafiksäkerheten på vägarna inför 2000-talet</pre><pre>1992/93:T85 av Björn Samuelson och Karl-Erik\r\nPersson (v)</pre><pre>1992/93:T86 av Karl-Erik Persson m.fl. (v)</pre><pre>1992/93:T87 av Karl-Erik Persson m.fl. (v)</pre><pre>1992/93:T88 av Sven-Gösta Signell m.fl. (s)</pre><pre>1992/93:T89 av Kenneth Attefors m.fl. (nyd)</pre><pre>1992/93:T90 av Harry Staaf (kds)</pre><pre>1992/93:T91 av Alwa Wennerlund (kds)</pre><pre>1992/93:T92 av Jan Erik Ågren (kds)</pre><pre>1992/93:T93 av Ulf Björklund (kds)</pre><pre>1992/93:T94 av Max Montalvo och Kenneth\r\nAttefors (nyd)</pre><pre>med anledning av prop. 1992/93:200 Telelag och en\r\nförändrad verksamhetsform för Televerket, m.m.</pre><pre>1992/93:T95 av Jan Andersson och Bengt\r\nSilfverstrand (s)</pre><pre>1992/93:T96 av Sven-Gösta Signell m.fl. (s)</pre><pre>1992/93:T97 av Karl-Erik Persson m.fl. (v)</pre><pre>1992/93:T98 av Barbro Westerholm (fp)</pre><pre>med anledning av prop. 1992/93:210 Ny\r\nordningslag m.m.</pre><pre>1992/93:Ju21 av Sten Svensson (m)</pre><pre>17 §  Anmälan om interpellationer</pre><pre>Anmäldes att följande interpellationer framställts</pre><pre>den 14 april</pre><pre>1992/93:140 av Karl Gustaf Sjödin (nyd) till\r\njustitieministern om översyn av\r\nnarkotikastrafflagen:</pre><pre>I 3 § narkotikastrafflagen (SFS 1968:64) nämns som\r\nförsvårande omständighet att verksamheten varit\r\nav särskilt farlig art. I förarbetena lämnas mycket få\r\nupplysningar om vilka kriterier som skall gälla vid\r\nbedömningen av farligheten hos ett enskilt\r\nnarkotikapreparat.</pre><pre>Då det finns stora mängder narkotika i vår närhet\r\noch ett ständigt inflöde av narkotiska preparat till\r\nSverige, bör frågan om farligheten hos olika\r\nnarkotika få en samlad lösning.</pre><pre>Det vore därför lämpligt att riksdagen genom\r\nkomplettering av narkotikastrafflagen uttryckligen\r\nangav vilka kriterier som skall gälla vid\r\nbedömningen av farligheten hos ett enskilt\r\nnarkotikapreparat.</pre><pre>De viktigaste kriterierna bör vara följande:</pre><pre>-- verkan i små doser</pre><pre>Risk för:</pre><pre>-- snabb beroendeutveckling</pre><pre>-- hastiga dödsfall</pre><pre>-- psykiska skador</pre><pre>--  oberäkneliga eller svårbestämbara effekter</pre><pre>--  social insufficiens</pre><pre>Rättssystematiska skäl samt närmandet till den\r\neuropeiska rättsordningen talar för att kriterierna\r\nskrivs in som ett särskilt tillägg till 3 §\r\nnarkotikastrafflagen.</pre><pre>Dessutom bör i 3 § narkotikastrafflagen orden\r\n''särskilt stor mängd narkotika'' bytas ut mot\r\n''särskilt många missbruksdoser narkotika''. Den\r\nnuvarande lydelsen är mindre lämplig, eftersom\r\nexempelvis ett kilogram LSD kan ge cirka fyrtio\r\ntusen missbruksdoser, medan ett kilogram kat kan\r\nge endast fyra doser.</pre><pre>Vilka åtgärder avser justitieministern vidta vad\r\ngäller dessa brister i lagstiftningen?</pre><pre>1992/93:141 av Karl Gustaf Sjödin (nyd) till\r\nsocialministern om Socialstyrelsens\r\nnarkotikaförteckning:</pre><pre>Genom uppförande av ett preparat på\r\nSocialstyrelsens narkotikaförteckning, anger\r\nsamhället att ett narkotiskt preparat inte får\r\nanvändas för medicinskt bruk.</pre><pre>Grund för detta kan vara att medlet visat sig ge\r\nupphov till svåra biverkningar eller att det medför\r\nsärskilt stor risk för att framkalla\r\nnarkotikaberoende. Medlets medicinska fördelar\r\nkan så att säga inte längre anses stå i rimlig\r\nproportion till dess risker.</pre><pre>Kokain regleras i narkotikaförteckning II. Medlet\r\nhar fortfarande viss användning som\r\nlokalbedövningsmedel vid ögonoperationer men\r\nkan ersättas med moderna syntetiska\r\nlokalbedövningsmedel.</pre><pre>Den vetenskapliga forskningen och\r\ndokumentationen om kokainets skadeverkningar\r\nhar under de senaste åren blivit mycket\r\nomfattande.</pre><pre>Bl.a. har framkommit att kokain är minst lika\r\nsnabbt beroendeframkallande som heroin, att det\r\när ett av de få medel som människor och djur\r\nfortsätter att tillföra sig till döds, att det framkallar\r\nallvarliga psykosreaktioner och depressioner samt\r\natt kokainpåverkan kan utlösa mycket våldsamma\r\nbeteenden med stor fara för omgivningen. Kokain\r\när med andra ord ett mycket farligt medel.</pre><pre>De nya rönen om kokainets farlighet har inte slagit\r\nigenom vid den rättsliga bedömningen av\r\nstraffvärdet för narkotikabrott avseende kokain.</pre><pre>Ett annat ämne som finns i narkotikaförteckning II\r\när fencyklidin (PCP). Medlet har sedan länge slutat\r\nanvändas medicinskt, efter att det visat sig kunna\r\nge upphov till allvarliga skadeverkningar, t.ex.\r\nsvårbehandlade sjukdomar och störningar,\r\nallvarliga depressioner med självmordstankar,\r\nförvirring med förföljelsemani samt hastiga\r\ndödsfall.</pre><pre>För att från samhällets sida markera en strängare\r\nsyn på dessa båda farliga medel och göra det lättare\r\nför domstolarna att etablera en ny, strängare praxis\r\nbeträffande kokain, skulle man kunna överföra\r\nkokain och fencyklidin till narkotikaförteckning I.</pre><pre>Är socialministern beredd att medverka till att en\r\nsådan förändring kommer till stånd?</pre><pre>1992/93:142 av Karl Gustaf Sjödin (nyd) till\r\nstatsrådet Reidunn Laurén om barnpornografi och\r\nsexuella våldsskildringar:</pre><pre>Många av de som begår sexuella övergrepp och\r\nvåldsbrott konsumerar grov våldspornografi på\r\nvideo och i tidningar. I produktionen av de här\r\nfilmerna används ''riktiga offer''. Man kan med\r\nandra ord köpa filmer med i verkligheten mördade\r\nkvinnor! Det finns ett samband mellan det\r\nsexualiserade våldet och den grova\r\nvåldspornografin.</pre><pre>Det kan starkt ifrågasättas om den nuvarande\r\nlagstiftningen ger tillräckliga möjligheter att\r\nförhindra spridning av den här typen av grov\r\nvåldspornografi.</pre><pre>När riksdagen nyligen behandlade dessa frågor var\r\ndet bara Ny demokrati och Vänsterpartiet som\r\nställde sig bakom att införa ett lagförbud mot grov\r\nvåldspornografi.</pre><pre>Det är ytterst förvånansvärt att inte samtliga\r\nriksdagsledamöter i alla partier ställer sig bakom ett\r\nsådant förbud. I stället valde ett flertal ledamöter\r\natt gömma sig bakom den pågående beredningen av\r\nJK:s rapport, en rapport där JK drar slutsatsen att\r\nhan inte har någon grund för att föreslå några\r\nförfattningsförändringar.</pre><pre>Som ett exempel på sådan här pornografi kan\r\nnämnas s.k. fistfucking som aktualiserats i form av\r\nfrågor i riksdagen. Justitieministern har i det\r\nsammanhanget inte förklarat sig beredd att\r\nmedverka till en skärpning av lagstiftningen så att\r\nfistfucking och liknande perversiteter omfattas av\r\nförbudet mot olaga våldsskildring.</pre><pre>Är statsrådet Reidunn Laurén beredd att medverka\r\ntill att ett lagförbud mot grov våldspornografi på\r\nnytt presenteras för riksdagen?</pre><pre>18 §  Anmälan om frågor</pre><pre>Anmäldes att följande frågor framställts</pre><pre>den 14 april</pre><pre>1992/93:552 av Lennart Fridén (m) till\r\narbetsmarknadsministern om ytbehandling mot\r\nklotter m.m. som en sysselsättningsskapande\r\nåtgärd:</pre><pre>I dessa tider av stor arbetslöshet finns skäl att\r\ntillgripa olika sysselsättningsåtgärder, som är av\r\nannorlunda slag. Inte minst skulle de kunna vara av\r\nbetydelse för äldre arbetare med kännedom om\r\näldre material och tekniker. Jag syftar på\r\nåterställandet av genom klotter, illegal affischering\r\noch på andra sätt svårt skadade kulturhistoriska\r\nbyggnader och miljöer. Ett sådant återställande\r\nskulle också kunna kombineras med olika former\r\nav ytbehandlingar som verksamt försvårar en\r\nupprepad vandalisering. T.ex. är Gamla stan i\r\nStockholm i stort behov av åtgärder. Jag är\r\növertygad om att få om ens någon av berörda\r\nfastighetsägare skulle vara annat än positiva till\r\nsådana åtgärder.</pre><pre>Vilka åtgärder kan statsrådet tänka sig att vidta för\r\natt förverkliga de ovan framförda idéerna?</pre><pre>1992/93:553 av Lennart Fridén (m) till\r\nkulturministern om uppgifter om invandrares\r\nnationalitet:</pre><pre>Enligt i vårt land boende invandrare förekommer\r\ndet ganska ofta att flyktingar t.ex. från det f.d.\r\nJugoslavien i olika rapporter får\r\nnationalitetsbeteckningar som inte stämmer med\r\nverkligheten. Även personal hos Invandrarverket\r\nuppger att nationalitetsbeteckningarna inte alltid\r\nstämmer. Ett ofta återkommande påstående är att\r\nen stor del av dem som kommer från Kosovo inte är\r\nalbaner. Jag har själv ingen uppfattning om hur det\r\nförhåller sig med detta, men anser att det skulle\r\nvara av stor fördel för diskussionen om\r\noklarheterna kring flyktingarna vore så få som\r\nmöjligt.</pre><pre>Vad avser statsrådet göra för att säkerställa att\r\nuppgifter om invandrares nationalitet är korrekta?</pre><pre>1992/93:554 av Per-Richard Molén (m) till statsrådet\r\nBo Lundgren om förmån av privat användning av\r\ntaxibil:</pre><pre>Tidigare i år frågade jag skatteministern om vilka\r\nåtgärder han var beredd att vidta för att lindra\r\neffekterna av förmånsbeskattningen av användning\r\nav taxibil för privat bruk.</pre><pre>I Ådalen har taxiägare drabbats hårt genom att det\r\ni detta län tillämpas en helt annat tolkning av\r\nskattereglerna än vad man gjort i andra län.</pre><pre>Trots ett i huvudsak positivt svar har ännu inget\r\nhänt. Taxiägarna i Ådalen svävar fortfarande\r\nmellan hopp och förtvivlan. Själv har jag haft\r\nkontakt med Riksskatteverket, men där talade man\r\nbara om en lång rad formella svårigheter, som inte\r\nvar särskilt uppmuntrande.</pre><pre>Taxiägarna vill ha klarhet, för att veta om de kan\r\ndriva sin taxirörelse framöver.</pre><pre>Vilka åtgärder avser skatteministern vidta för att få\r\nen enhetlig tillämpning av reglerna för\r\nförmånsbeskattning vid privat användning av\r\ntaxibil?</pre><pre>1992/93:555 av Jan Jennehag (v) till statsrådet Ulf\r\nDinkelspiel om export av ubåtar till Pakistan:</pre><pre>Bland de stater som tävlar om en stor order på\r\nubåtar till Pakistan har Sverige -- genom\r\nKockums -- nämnts.</pre><pre>Pakistan är ett land som uppfyller alla de\r\nförutsättningar som gäller för att inte bevilja\r\ndispens från förbudet mot export av krigsmateriel.\r\nDet vore därför uppseendeväckande om\r\nKrigsmaterielinspektören skulle bevilja tillstånd\r\nför ubåtsexport till Pakistan.</pre><pre>Jag vill därför fråga utrikeshandelsministern:</pre><pre>Har Krigsmaterielinspektören lämnat Kockums\r\nbesked om att ubåtsexport till Pakistan skulle\r\nkunna tillåtas?</pre><pre>1992/93:556 av Jan Jennehag (v) till miljöministern\r\nom Panguedammen:</pre><pre>Enligt Agenda 21 ''bör nationella och\r\ninternationella insatser för att genomföra en\r\nmiljöanpassad och hållbar utveckling beakta,\r\nanpassas till, främja och stärka\r\nursprungsbefolkningars och deras samhällens roll''.\r\nDen biologiska mångfalden skall bevaras.</pre><pre>Nu erfar jag emellertid att biståndsorganet BITS\r\nfått en framställning från norska Kvaerner och\r\nsvenska ABB Generation om finansiering av ett\r\ndammbygge i Chile, som hotar omkring 9 500\r\nPehuenceindianers kultur och livsmiljö.\r\nPanguedammen ingår i en utbyggnad av Bio Bio-\r\nfloden, Chiles viktigaste flod med unik biologi och\r\nmånga sällsynta djur- och växtarter.\r\nNaturskyddsföreningen har krävt en fullständig\r\nmiljökonsekvensanalys av projektet.</pre><pre>Med anledning av detta vill jag fråga\r\nmiljöministern:</pre><pre>Kommer miljöåtagandena enligt Agenda 21 att\r\nrespekteras vid behandlingen av framställningen\r\nom finansiering av Panguedammen?</pre><pre>19 §  Kammaren åtskildes kl. 22.54.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. ajourneringen kl. 13.48,</pre><pre>av förste vice talmannen därefter t.o.m. 4 § anf. 20\r\n(delvis),</pre><pre>av andre vice talmannen därefter t.o.m. 6 § anf. 83\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}