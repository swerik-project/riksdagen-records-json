{"dokumentstatus":{"dokument":{"hangar_id":"2438934","dok_id":"GE0946","rm":"1990/91","beteckning":"46","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"46","slutnummer":"0","datum":"1990-12-14 00:00:00","systemdatum":"2010-02-17 00:00:00","publicerad":"1990-12-14 00:00:00","titel":"Riksdagens snabbprotokoll 1990/91:46 Fredagen den 14 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{EE0AC9B3-B096-4413-AE93-8784506A68A6}","dokument_url_text":"http://data.riksdagen.se/dokument/GE0946/text","dokument_url_html":"http://data.riksdagen.se/dokument/GE0946","dokumentstatus_url_xml":"http://data.riksdagen.se/dokumentstatus/GE0946","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:46</div>\r\n<div class=\"sidhuvud_datum\">Fredagen den 14 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Anmälan om kompletteringsval till\r\nvalberedningen m.m.</pre><pre>Talmannen meddelade att socialdemokratiska\r\nriksdagsgruppen på grund av uppkommande\r\nvakanser anmält</pre><pre>dels efter Marianne Stålberg följande nya\r\nrepresentanter fr.o.m. den 1 januari 1991, nämligen\r\nBirgitta Johansson som ledamot i valberedningen,\r\nIris Mårtensson som suppleant i\r\ntalmanskonferensen, Oskar Lindkvist som\r\nsuppleant i utrikesnämnden och Iréne Vestlund som\r\nledamot i förvaltningsstyrelsen,</pre><pre>dels fr.o.m. den 1 januari 1991 Berit Löfstedt som\r\nsuppleant i valberedningen efter Birgitta Johansson\r\noch Iris Mårtensson som suppleant i\r\nförvaltningsstyrelsen efter Iréne Vestlund.</pre><pre>Talmannen förklarade utsedda till</pre><pre>ledamot i valberedningen</pre><pre>Birgitta Johansson (s)</pre><pre>ledamot i förvaltningsstyrelsen</pre><pre>Iréne Vestlund (s)</pre><pre>suppleant i talmanskonferensen</pre><pre>Iris Mårtensson (s)</pre><pre>suppleant i utrikesnämnden</pre><pre>Oskar Lindkvist (s)</pre><pre>suppleant i valberedningen</pre><pre>Berit Löfstedt (s)</pre><pre>suppleant i förvaltningsstyrelsen</pre><pre>Iris Mårtensson (s)</pre><pre>2 § Debatt vid hänvisning till utskott av\r\nproposition 1990/91:65</pre><pre>Föredrogs</pre><pre>propostion</pre><pre>1990/91:65 Ändring i regeringsformen med\r\nanledning av ett europeiskt ekonomiskt\r\nsamarbetsområde.</pre><pre>Anf. 1 CLAES ROXBERGH (mp):</pre><pre>Herr talman! Nu har regeringen äntligen, till slut,\r\ni grevens tid lagt fram en proposition på riksdagens\r\nbord om grundlagsändring i samband med EES-\r\navtalet. Det skedde på sista möjliga dagen.</pre><pre>Ändringen skall träda i kraft den 1 januari 1992.\r\nDen föreslagna ändringen innebär att svenska\r\ndomstolar reellt blir underställda en EES-domstol.\r\nReellt kommer denna domstol att vara EG-\r\ndomstolen.</pre><pre>Om det finns en svensk bestämmelse som strider\r\nmot en EG-bestämmelse, då skall domstolen inte\r\ntillämpa den svenska bestämmelsen i det aktuella\r\nmålet. EG-regeln skall ha företräde framför den\r\nnationella regeln.</pre><pre>Ända sedan våren 1988 har miljöpartiet de gröna\r\npåpekat att en grundlagsändring måste göras för\r\nEES-avtalet. Trots att det har funnits gott om tid\r\nhar förslaget snickrats ihop i stor hast.</pre><pre>Juridiska fakultetsstyrelsen vid Uppsala universitet\r\nanser i sin remiss att förslaget borde utredas\r\nytterligare. Flera övriga remissinstanser menar att\r\nden föreslagna ändringen inte är tillräcklig.</pre><pre>Då kan man fråga sig: Är det på det här sättet man\r\nskall genomföra grundlagsändringar i det här\r\nlandet? Är det här den enda grundlagsändringen?\r\nOm det kommer fler -- när kommer de i så fall?</pre><pre>Grundlagsändringar är av den vikten att de inte\r\nskall hastas fram på det sätt som regeringen har\r\ngjort med detta förslag. En permanent\r\nkonstitutionell reglering av Sveriges relationer till\r\nEG som är byggd på en hastigt åstadkommen\r\ngrundlagsimprovisation -- för en sådan är det fråga\r\nom -- är någonting mycket olyckligt.</pre><pre>Grundlagsändringen är också av sådan vikt att en\r\nbeslutande folkomröstning kan komma till stånd\r\nom en tredjedel av riksdagens ledamöter så vill.</pre><pre>Vi ser ändå med tillfredsställelse på att EG-frågan\r\ntill slut hamnar hos konstitutionsutskottet. Vi har\r\nunder hösten förgäves försökt att remittera\r\nfrågorna från utrikesutskottet, finansutskottet och\r\nfrån kammaren, eftersom vi anser att de är av\r\nmycket stor konstitutionell betydelse. Bättre sent\r\nän aldrig, kan man säga!</pre><pre>Överläggningen var härmed avslutad.</pre><pre>Propositionen hänvisades till\r\nkonstitutionsutskottet.</pre><pre>3 § Hänvisning till ärenden till utskottet</pre><pre>Föredrogs och hänvisades</pre><pre>Proposition</pre><pre>1990/91:67 till konstitutionsutskottet</pre><pre>Motionerna</pre><pre>1990/91:Kr6 och Kr7 till kulturutskottet</pre><pre>4 § Den ekonomiska politiken</pre><pre>Föredrogs</pre><pre>finansutskottets betänkande</pre><pre>1990/91:FiU10 Den ekonomiska politiken (prop.\r\n1990/91:39 och skr. 1990/91:50).</pre><pre>Anf. 2 LARS TOBISSON (m):</pre><pre>Herr talman! I den remissdebatt som\r\nsocialdemokraterna begärde med anledning av\r\nregeringens krisskrivelse till riksdagen påtalade jag\r\nden brist på förutseende och den förvirring som\r\npräglar den ekonomiska politiken.</pre><pre>Bara några veckor tidigare hade regeringen\r\nredovisat sitt program för flera år framåt. Men när\r\nskrivelsen sedan anlände, innehöll den väsentliga\r\nnytillkomna inslag. Att ståndpunkterna i de båda\r\ndokumenten från regeringen är svårförenliga\r\nbekräftas av att finansutskottets socialdemokrater\r\ninte kunnat godkänna där anbefallna riklinjer, utan\r\nvalt att göra ett tillkännagivande med anledning av\r\nregeringens proposition och skrivelse.</pre><pre>I den nämnda debatten återkom jag till regeringens\r\nsedan länge demonstrerade oförmåga att gå från\r\nord till handling. Utmärkande för båda de\r\naktstycken som finansutskottet haft att behandla är\r\natt de i så liten utsträckning innehåller konkreta\r\nförslag till åtgärder. I stället domineras de av\r\nresonemang om vad regeringen säger sig ha för\r\navsikt att uträtta.</pre><pre>En viktig förändring på det verbala planet, vilket\r\nockså återkommer i finansutskottets betänkande,\r\när att kampen mot inflationen nu skall sättas i första\r\nrummet. Tidigare har den platsen alltid reserverats\r\nför vaktslåendet om den fulla sysselsättningen.</pre><pre>När nu inflationsbekämpningen enligt\r\nsocialdemokraterna skall överordnas alla andra\r\nambitioner och krav, är motiveringen att det krävs\r\nför att värna sysselsättning och välfärd på sikt. Men\r\ndetta är just den argumentation vi moderater länge\r\nhar drivit, när vi har velat ge kampen mot\r\ninflationen högsta prioritet.</pre><pre>I detta avseende kan det därmed kanske finnas ett\r\nvisst fog för det i övrigt överdrivna talet i\r\nutskottsbetänkandet om att det råder\r\nsamstämmighet mellan regeringspartiet samt\r\nmoderata samlingspartiet och folkpartiet.</pre><pre>Frågan är bara vad regeringen tänker göra för att\r\nge kraft åt sin principuttalanden. Den säger sig inte\r\nvilja försöka motverka en uppgång av\r\narbetslösheten med generell efterfrågestimulans.</pre><pre>Däremot anses utrymme finnas för selektiva\r\narbetsmarknadsåtgärder. Det förefaller som om\r\nman inte observerat påpekandet i bl.a.\r\nlångtidsutredningen -- att det är omfattningen av\r\nden öppna arbetslösheten som påverkar\r\nlönebildningen.</pre><pre>Den färska uppgörelsen med vänsterpartiet i\r\nskatteutskottet om 600 miljoner kronor till bl.a.\r\nberedskapsarbeten, ger anledning till tvivel på att\r\nregeringen kan motstå fackets krav att alltför höga\r\nlönekostnadsökningar, som urholkar\r\nkonkurrenskraften, skall ackommoderas med\r\nökade offentliga utgifter.</pre><pre>Det vore bra om finansutskottets nye ordförande\r\nHans Gustafsson, som jag för övrigt välkomnar till\r\ndenna nystart i det politiska livet, kunde undanröja\r\nmina farhågor på det området.</pre><pre>Även i övrigt framstår beslutsamheten att bekämpa\r\ninflationen i tvivelaktig dager, när så många av de\r\nåtgärder som förs fram i anslutning till krispaketet i\r\npraktiken driver på prisstegringen. Så blir fallet\r\nmed de höjda avkastningskrav som skall ställas på\r\nstatlig affärsverksamhet.</pre><pre>Ännu klarare är orsakssammanhanget när det\r\ngäller den höjning av fastighetsskatten som skall\r\ndebatteras senare i dag och den skärpning av\r\nlöneskatten nästa år som regeringspartiet köpte sig\r\ntill priset av extrapengarna till\r\narbetsmarknadsåtgärder.</pre><pre>En annan del av köpeskillingen var borttagandet av\r\ntaket för fackavdraget, vilket inte rimmar särskilt\r\nväl med allt tal om nödvändigheten att föra en\r\nstram finanspolitik.</pre><pre>Herr talman! Regeringens ekonomisk-politiska\r\nsträvanden tar för närvarande sikte särskilt på två\r\nområden. Det ena är lönebildningen. Till skillnad\r\nfrån sin företrädare säger sig den nye\r\nfinansministern vara angelägen om att ansvaret\r\nskall ligga på arbetsmarknadens parter.</pre><pre>Men i det praktiska handlandet är inte heller Allan\r\nLarsson främmande för statlig inkomstpolitik.\r\nÄven om Rehnberg-gruppen formellt är fristående,\r\nhandlar den på regeringens uppdrag, och det är\r\nuppenbart att finansministern fäster stor vikt vid att\r\ndess arbete leder till avsett resultat.</pre><pre>Parterna håller nu dröjande på att inordna sig i\r\ngruppens verksamhet. Men det sker med många\r\nförbehåll. Möjligen blir det så småningom ändå en\r\nuppgörelse, som i likhet med sina föregångare från\r\nolika Haga- och Rosenbadsrundor presenteras som\r\nett trendbrott.</pre><pre>Men problemen är att centrala avtal betyder väldigt\r\nlitet för det slutliga löneutfallet. Löner bestäms till\r\nslut lokalt på en marknad, och redan överhäng,\r\nlöneglidning och politiskt bestämda fördyringar\r\nkommer att ge en kostnadsstegring nästa år på över\r\n8 %, vilket återigen är betydligt mer än i våra\r\nfrämsta konkurrentländer.</pre><pre>Det sägs ibland att även om inkomstpolitiska försök\r\nvisat sig föga framgångsrika, är de väl också ganska\r\nofarliga. Jag vill emellertid påstå att de medför den\r\nstora skadan att den ekonomiska politiken grundas\r\npå felaktiga utgångsvärden.</pre><pre>Regeringen har i höst arbetat med ett antagande att\r\ntimlönekostnadsökningen nästa år blir 4 %, vilket i\r\nsin tur ger lägre statsinkomster i form av\r\ninkomstskatt och moms än vad som med en\r\nrealistisk löneprognos kan väntas bli fallet.</pre><pre>Jag är övertygad om att detta ligger bakom det\r\nförhållandet att regeringens andra dagsaktuella\r\nintresse är budgetsaldot. Panikkänslor kanske ger\r\nsig till känna om man utgår från en i stort sett fryst\r\ninkomstsida och automatiskt stigande utgifter i takt\r\nmed inflationen.</pre><pre>Det har sagts att 25 miljarder kronor behöver\r\nsparas. Egendomligt nog är det dock svårt att få\r\nbesked om vilken utgångspunkten är för detta\r\nräknestycke. Riksrevisionsverket har i sin\r\nbudgetprognos för innevarande år fört upp 11\r\nmiljarder kronor i extra tillkommande utgifter vad\r\njag förstår -- dvs. utöver de 4 miljarder som finns\r\nanslagna -- för att dölja att statsbudgeten för\r\nnärvarande visar överskott.</pre><pre>Jag är tämligen säker på att inte heller\r\nfinansutskottets ordförande känner sig\r\ntillfredsställd med de förklaringar som på denna\r\npunkt lämnats i utskottet. Frågan inställer sig om\r\nregeringens aktuella planer på att minska\r\nstatsutgifterna förklaras mer av LOs krav och\r\npartikongressens beslut beträffande ett ökat\r\noffentligt sparande, än av en strävan att på sikt\r\nkunna sänka skattetrycket.</pre><pre>Den största utgiftsbesparingen i krispaketet avser\r\nsjukförsäkringen. Denna fråga skall debatteras i\r\nsärskild ordning senare i dag, och jag skall därför\r\nbegränsa mig till att påtala det vankelmod hos\r\nregeringen som den ger prov på.</pre><pre>Sänkt ersättningsnivå är något vi moderater länge\r\nförordat till ackompangemang av stark kritik från\r\nsocialdemokratiskt håll. När nu regeringen gjorde\r\nett lappkast genom att göra detta förslag till sitt,\r\növergav den samtidigt den lika angelägna\r\narbetsgivarperioden under de första fjorton\r\nsjukdagarna.</pre><pre>I utskottsarbetet har nu denna\r\nrationaliseringseffekt återinsatts, om än med\r\nfördröjning.</pre><pre>Socialdemokraterna köpte därmed en\r\növerenskommelse med samma betalning som de\r\ntidigare använt för att få folkpartiets stöd till att\r\nhöja momsen. Man kan mot den bakgrunden undra\r\nom deras avsikter är ärligare den här gången.</pre><pre>Jag vill gärna deklarera att den bästa garantin för\r\natt en arbetsgivarperiod verkligen införs senast den\r\n1 januari 1992 är naturligtvis en borgerlig seger i\r\nhöstens val.</pre><pre>Krispaketet innehöll andra snabba omprövningar\r\nav tidigare fast etablerade ståndpunkter. Mest\r\nuppmärksammat har naturligtvis det plötsliga löftet\r\natt arbeta för svenskt medlemskap i EG blivit.</pre><pre>Men även en sådan sak som den tidiga skolstarten\r\när en välkommen uppslutning kring ett gammalt\r\nmoderat krav. Det bör dock observeras att vår\r\nmotivering har varit främst pedagogisk och på\r\nlängre sikt samhällsekonomisk. Det är för mig\r\nväldigt svårt att se hur det skall kunna bli en\r\nstatsfinansiell besparing, om en extra åldersklass i\r\nett övergångsskede skall trängas in i systemet\r\nutöver dem som normalt får plats där.</pre><pre>Ytterligare några tillkännagivna besparingar\r\nsaknar helt strukturpåverkande effekt och har rent\r\nav ibland engångskaraktär. Tillväxten i svensk\r\nekonomi och förtroendet för Sveriges framtid som\r\nindustrination lär inte kunna återställas med hjälp\r\nav inställda repetionsövningar. Sådana åtgärder\r\ntyder bara på att regeringen uppfattar den svenska\r\nkrisen som statsfinansiell, när den i själva verket är\r\nmycket bredare än så -- den är samhällsekonomisk.\r\nEn läkare som på motsvarande sätt tar fel på\r\nsjukdom och därför opererar fel kroppsdel skulle\r\nbli anmäld för hälso- och sjukvårdens\r\nansvarsnämnd.  Jag kanske med anledning av ett\r\naktuellt debattinlägg bör tillägga att jag visst inte\r\nanser att krisen inte finns och att den skulle vara ett\r\njättejippo iscensatt av finansministern och\r\nriksbankschefen.</pre><pre>Jag hävdar tvärtom att Sveriges ekonomiska\r\nproblem är mer djupgående och av en mer\r\ngenomgripande karaktär än vad åtminstone\r\nfinansministern tycks inse att döma av hans\r\nuttalanden och åtgärder hittills.</pre><pre>Herr talman! Det aktuella läget kan kort beskrivas\r\nså: Sveriges ekonomi har gått i stå. Nästa år blir det\r\nsämre ändå. Bara en ny regering finns att hoppas\r\npå!</pre><pre>Enligt alla prognoser blir vårt lands självförvållade\r\nnedgång snabbare och djupare än vad som tidigare\r\nförutsetts. Det framgår också av den OECD-\r\nrapport om Sveriges ekonomi som publiceras i dag\r\noch som några ledamöter ur finansutskottet fick\r\nförhandskännedom om vid ett besök i Paris nyligen.\r\nÄven utomlands sker nu en avmattning i Irak-\r\nkrisens skugga. Men aktiviteten i t.ex. Japan och\r\nTyskland hålls ändå uppe på god nivå, och den\r\nrecession som inletts i USA och Storbritannien\r\nväntas redan under nästa år avlösas av en vändning\r\nuppåt.</pre><pre>Även i Sverige råder recession, men här måste den\r\nförutses bli betydligt mer långvarig. Flertalet\r\nbedömare räknar med en negativ\r\nproduktionsutveckling inte bara 1991 utan även\r\n1992. Minustal redovisas för industrins\r\norderingång, dess produktion och investeringar.\r\nEnligt Verkstadsföreningen är lönsamheten i\r\nmedlemsföretagens svenska anläggningar sämre än\r\nvad som har registrerats någon gång tidigare, och\r\nen ytterligare försvagning väntas nästa år.</pre><pre>De senaste dagarna har färsk statistik tillkommit,\r\nsom bl.a. visar att prisstegringen i år blir över 11 %.\r\nÄven nästa år måste man realistiskt räkna med ett\r\ngenomsnittligt inflationstal på två siffror. SPK\r\nredovisade i går en prognos på i genomsnitt 10,7 %.\r\nTill betydande del beror denna prisstegring på\r\npolitiska beslut. Tycker Hans Gustafsson och Allan\r\nLarsson, som tydligen är ute och bekämpar\r\ninflationen någonstans, att det skänker\r\ntrovärdighet åt talet om att ge kampen mot\r\ninflationen högsta prioritet, när vi på detta vis\r\nredan nu förutser att inflationen genom politiskt\r\nbestämda åtgärder nästa år kommer att ligga på\r\nsamma höga nivå som i år?</pre><pre>Bytesbalansen försämras stadigt, och det finns\r\ninget som motsäger min tidigare bedömning att\r\nunderskottet växer i en takt av ungefär 20 miljarder\r\nkronor per år. Det värsta är att något trendbrott\r\ninte är i sikte. Det kanske inte är någon mening\r\nmed att ställa en fråga till finansministern, eftersom\r\nhan inte är här, men jag kan i stället vända mig till\r\nHans Gustafsson. Är inte Hans Gustafsson orolig\r\növer att bytesunderskottet kan motsvara 4 % av\r\nBNP nästa år och kanske 5 % 1992?</pre><pre>Som jag många gånger framhållit, tillkommer\r\ndessutom den pågående nettoutströmningen av\r\ninvesteringskapital -- hittills i år drygt 80 miljarder.\r\nAllt sammantaget ställs därmed stora krav på\r\nupplåning utomlands, vilket får den\r\notillfredsställande konsekvensen att räntenivån\r\ntrots avmattningen måste ligga på en hög nivå.\r\nRespektavståndet till euroräntan är nu ungefär\r\ndubbelt så stort som det var för något år sedan.\r\nSjälvfallet verkar detta avhållande på viljan att\r\nsatsa i Sverige.</pre><pre>Herr talman! Till de högst påtagliga problem som\r\nföreligger i den reala ekonomin kommer nu en\r\nkraftig oplanerad kreditåtstramning. Orsakskedjan\r\nkan sägas ha börjat med kraschen i Nyckeln och\r\nnågra andra överansträngda finansbolag, vilket\r\nledde till kollaps på penningmarknaden. Detta\r\nframkallade en restriktiv hållning hos bankerna\r\nmot finansbolagen, vilket medförde att de förra\r\noväntat fick överta ansvaret för åtskilliga av de\r\nsenares kreditengagemang. Därmed visade sig\r\ntidigare av bankerna vidtagna åtgärder för att\r\nuppfylla de nya kapitaltäckningsreglerna\r\notillräckliga.</pre><pre>Läget är i dag det att sunda och välmotiverade\r\ninvesteringsprojekt trots fullgoda säkerheter inte\r\nkan finansieras på grund av den uppkomna bristen\r\npå likviditet i kreditväsendet. Därmed riskerar\r\nnedgången att av finansiella skäl bli djupare än vad\r\nde reala faktorerna motiverar. Man anar\r\ninledningen till en självgenererande process, som\r\nliknar den nedåtgående spiralen vid 30-talets\r\nbörjan. Enligt min mening har denna sida av den\r\nekonomiska krisen inte fått tillnärmelsevis den\r\nuppmärksamhet den förtjänar. Även om det i första\r\nhand naturligtvis är riksbankens problem, skulle\r\ndet vara intressant att få höra synpunkter från\r\nfinansutskottets ordförande och finansministern i\r\ndetta aktuella ämne.</pre><pre>Vad kan då göras för att förhindra att\r\nkreditåtstramningen blir okontrollerbar, med\r\nvåldsam kapitalförstöring som följd? Ja, i t.ex.\r\nJapan, där belåningsvärdena också gått ner, har de\r\npenningvårdande myndigheterna höjt\r\nbelåningsgränserna. Den jakt på överbelåning som\r\nbankinspektionen inlett i Sverige verkar i motsatt\r\nriktning och kan mycket väl framkalla de\r\nfallissemang man är ute efter att förhindra. I USA\r\nriktar myndigheterna uppmaningar till bankerna\r\natt tillhandahålla likviditet för att motverka den\r\nknapphet på krediter som där börjat ge sig till\r\nkänna. Centralbanken har nyligen också slopat de\r\nkrav på att hålla kassareserver som tidigare gällt för\r\nkreditinstituten. På motsvarande sätt finns det\r\nenligt min mening skäl för riksbanksfullmäktige att\r\növerväga lättnader i kassakraven utöver det\r\nborttagande av de dubbla kassakraven för\r\nfinansbolag som redan beslutats. Men det enda som\r\nverkligen hjälper i längden är naturligtvis att få ned\r\nräntan genom att föra en ekonomisk politik som\r\nökar tilltron till Sveriges framtid.</pre><pre>Vad är då orsakerna, herr talman, till den\r\ngenomklappning som på kort tid har drabbat vårt\r\nlands ekonomi? En allmän förklaring skulle kunna\r\nvara att vi alltför länge försökt att köra i ett eget\r\nspår, vilket varje skidåkare vet går trögt. I\r\nväsentliga avseenden har vi trott oss kunna leva\r\nefter andra regler än vad som gäller i våra viktigaste\r\nkonkurrentländer. Vad som en gång kallades\r\n''Medelvägens land'' har blivit alltmer extremt när\r\ndet gäller sådana ekonomiska grundvärden som\r\nskattetrycket, den offentliga verksamhetens\r\nomfattning, det dåliga sparandet, som för\r\nhushållens del länge varit negativt, osv.</pre><pre>Det är därför det första åtgärdskravet i den\r\nreservation till finansutskottets betänkande som vi\r\nmoderater och folkpartiet står bakom är att Sverige\r\nskall söka medlemskap i EG redan under 1991.\r\nFastheten i denna vår avsikt bör snarast möjligt\r\nmarkeras genom att vi i Norges efterföljd anknyter\r\nkronan till ecun, som är valutaenheten i det\r\neuropeiska monetära systemet. Genom att på detta\r\ntydliga sätt demonstrera att det inte blir någon\r\ndevalvering, borde det stora risktillägget på den\r\nsvenska räntenivån kunna nedbringas med -- tror\r\njag -- flera procentenheter. Varför kan inte\r\nriksbanken få klartecken för denna åtgärd efter\r\nregeringens positiva uttalanden om det europeiska\r\nvalutasamarbetet, som också återges i\r\nutskottsbetänkandet?</pre><pre>I detta sammanhang hade det, om finansministern\r\nvarit här, funnits anledning att fråga honom vad det\r\nblivit av den utredning om riksbankens oberoende\r\nsom nämndes i den ekonomisk-politiska\r\npropositionen för över två månader sedan. Att\r\nskriva direktiv kan ju inte vara några problem,\r\neftersom ett förslag till sådana översändes till\r\nriksdagen för samråd redan i våras. Jag utgår ifrån\r\natt vi nu verkligen får tillfälle att säga vår mening\r\nom utredningsuppdraget beträffande vad som ändå\r\när ett riksdagens eget verk. Dessutom har den\r\ntidsnöd som då ansågs föreligga, när siktet var\r\ninställt på ett grundlagsförslag redan denna höst, nu\r\nrimligen bortfallit som ett argument mot att ge\r\nkommittén en parlamentarisk sammansättning. Låt\r\nmig uttrycka förhoppningen att Hans Gustafsson\r\nkan medverka till att vi just från finansutskottets\r\noch riksdagens sida framhåller detta för regeringen\r\noch dessutom naturligvis skyndar på tillsättningen\r\nav den utredning som regeringen planerade redan i\r\nvåras.</pre><pre>Den andra punkten i den moderat-liberala\r\nreservationen rymmer kravet att skattetrycket\r\nsuccessivt skall sänkas. Låt mig yttrycka min glädje\r\növer att Anne Wibble, med vilken jag det senaste\r\nåret haft åtskilliga duster på denna punkt, nu klart\r\nställer upp på tanken att om Sverige skall kunna\r\nklara konkurrensen med andra länder, kan vi inte\r\nha skatter som väsentligt avviker från vad som där\r\nförekommer. Jag hoppas att detta skall komma till\r\nuttryck även i motionsarbetet om någon månad.</pre><pre>Vi moderater har på vår partistämma nyligen lagt\r\nfram en strategi för sänkt skattetryck. Problemet är\r\natt det är så mycket som behöver göras och att allt\r\ninte kan ske på en och samma gång. De mest\r\nskadliga skatterna måste angripas först. Det är de\r\nsom träffar produktion och sparande. Kapital och\r\nföretagande är de ekonomiska företeelser som\r\nlättast rör sig över gränserna om de visar sig vara\r\nför hårt beskattade någonstans. Därnäst kommer\r\nvaror, vilket kommer att kräva en\r\nmarknadsanpassning av den indirekta\r\nbeskattningen. Men även arbetskraft, särskilt\r\npersoner med kvalificerad utbildning och\r\nyrkeskunskaper, kommer att vilja röra på sig, om\r\nskatteuttaget blir väsentligt högre i Sverige än i\r\nandra länder. Man kan inte säga blir, för det är det\r\nredan. Det gäller om det förblir lika högt, vilket det\r\ninte rimligen får göra.</pre><pre>Utrymme för att sänka skadliga skatter får vi bl.a.\r\ngenom att minska de offentliga utgifterna. De\r\nbesparingar som görs måste samtidigt ha\r\nkaraktären av strukturgrepp. Det gäller att\r\navreglera och bryta offentliga nomopol för att få till\r\nstånd en effektivitetsfrämjande konkurrens.\r\nVidare måste det enskilda sparandet stärkas, vilket\r\nutesluter alla planer på att låta offentligt\r\nkontrollerade fonder stå för en växande del av\r\naktieägandet i vårt land. En annan\r\nförtroendeskapande åtgärd vore att klargöra att det\r\ninte blir någon förtida avveckling av kärnkraften\r\nvare sig år 1995 eller 2010.</pre><pre>Betydelsen av att sända klara och riktiga signaler\r\nframgick häromdagen, när SCA förklarade att man\r\nvågade satsa i Sverige igen genom att gå in som\r\nägare i MoDo, därför att Sverige nu äntligen\r\nförefaller vara på väg in i EG. Om även de utdragna\r\nenergiförhandlingarna, vilka vi moderater som\r\nbekant står utanför, kan avslutas med positivt\r\nresultat, bäddar det för fortsatt förbättring av\r\nnäringsklimatet i vårt land.</pre><pre>Herr talman! Att åter göra Sverige till ett lockande\r\nland för både svenskar och utlänningar att satsa och\r\nverka i -- se, där är den stora utmaningen för oss\r\nsom sysslar med ekonomisk politik. Det är inte\r\ngjort i en handvändning. Tvärtom blir det ett långt\r\noch mödosamt arbete på många olika fronter. Vad\r\nsom kan göras genast är att ta de första tagen och\r\ndärmed signalera en omläggning av kursen i den\r\nriktning som visat sig framgångsrik i\r\nmarknadsliberalt styrda länder i vår närhet. Några\r\nviktiga byggstenar till en borgerlig allians, till ett\r\nborgerligt regeringsprogram på det ekonomiska\r\nområdet läggs i reservation nr 1, till vilken jag, herr\r\ntalman, ber att få yrka bifall.</pre><pre>Anf. 3 ANNE WIBBLE (fp):</pre><pre>Herr talman! Jag skall ta mig friheten att gå några\r\når bakåt i tiden. För åtta och ett halvt år sedan\r\növertog socialdemokraterna regeringsmakten.\r\nValrörelsen år 1982 kommer några av oss ihåg. Den\r\nhandlade mycket om den ekonomiska politiken.\r\nSocialdemokraterna vann valet framför allt på att\r\nkritisera mittenregeringens beslut om införande av\r\nsjälvrisk i sjukförsäkringen. Ingvar Carlsson hade\r\nåret innan skrivit en artikel i vilken han hävdade att\r\nden offentliga sektorn framöver skulle vara fredad\r\nfrån alla förändringar. Åt den offentliga sektorn\r\nbehövde inget göras, påstod han.</pre><pre>Det var då det -- för drygt åtta år sedan -- när\r\nsocialdemokraterna ansåg sig ha lösningen på alla\r\nproblem. De hade en egen ekonomisk teori, den\r\ntredje vägen, som de påstod innebar att Sverige\r\nkunde klara upp de interna obalanserna efter\r\noljekris och industrikriser utan att röra den\r\noffentliga sektorn och de sociala trygghetssystemen\r\neller göra andra kännbara förändringar.</pre><pre>Denna ekonomiska teori har nu kraschat. Den\r\nekonomiska politik som socialdemokraterna fört\r\nunder 80-talet har helt enkelt inte fungerat. Nu\r\nkommer notan för detta misslyckande. Inte nog\r\nmed att räntan är hög, prisökningarna stora och\r\nutlandsbetalningarna går med stort och snabbt\r\nökande underskott, nu kommer också det som\r\nfolkpartiet liberalerna och många andra har varnat\r\nför -- en hastigt ökande arbetslöshet. Säkrare än ett\r\nbrev på posten följer nu det arbetslöshetens stålbad\r\nsom Kjell-Olof Feldt har varnat för och som Allan\r\nLarsson i nästan lika måleriska ord har kallat\r\nblodigt allvar.</pre><pre>Det handlar nu framför allt om brist på förtroende.\r\nDen för socialdemokraterna dystra sanningen är att\r\ndet knappast finns någon, vare sig i Sverige eller\r\nutanför, som har förtroende för att regeringen skall\r\nkunna lösa dagens ekonomiska problem. En\r\nregering som saknar förtroende har gjort sitt.</pre><pre>Jag vill ingalunda påstå att allting som regeringen\r\nhar gjort är dåligt. Så är det inte. Det lysande\r\nundantaget är naturligtvis skattereformen. Det\r\nfinns skavanker kvar även i den, men på det hela\r\ntaget är skattereformen ett utomordentligt viktigt\r\noch positivt inslag. Folkpartiet liberalerna är stolt\r\növer att ha medverkat till detta beslut. Men denna\r\nstolthet tycks inte finnas hos socialdemokraterna.</pre><pre>Denna brist på stolthet över vad man faktiskt har\r\nuträttat hänger naturligtvis ihop med att\r\nsocialdemokraterna under decennier har\r\npropagerat för motsatsen till det som nu\r\ngenomförs. Det omtänkande som nu sker, t.ex.\r\ninom sjukförsäkringen och energipolitiken, sker\r\ntrögt och motvilligt och under galgen. Så är det på\r\nflera områden. Därmed undermineras förtroendet\r\nför att socialdemokraterna orkar och vill lägga om\r\nkursen. Man kan helt enkelt inte backa in i\r\nframtiden.</pre><pre>Ibland går det för all del både fram och tillbaka på\r\nen gång. I fråga om sjuklönen, det kallas\r\narbetsgivarperiod ibland, har svängningarna gått\r\nflera varv bara under detta år. Först skulle man inte\r\nha sjuklön, sedan skulle man ha sjuklön men utan\r\nsänkt skatt för företagen, därefter blev man\r\növerens med folkpartiet liberalerna om sjuklön\r\nmed full skattesänkning, sedan drogs detta förslag\r\nhastigt och lustigt ensidigt tillbaka och nu har man i\r\nsocialförsäkringsutskottet landat på en begäran om\r\nförslag på sjuklön som kanske kan träda i kraft\r\n1992. I förslaget finns dock ingen kompenserande\r\nskattesänkning. Det är fem olika positioner på\r\nmindre än ett år. En regering som vinglar så snabbt\r\nfram och tillbaka riskerar faktiskt att dra ett löjets\r\nskimmer över sig.</pre><pre>Herr talman! En regering kan inte lösa svåra\r\nekonomiska problem om den inte har förtroende\r\nhos hushåll och företagare. I en ekonomi som är så\r\nutlandsberoende som den svenska krävs också\r\nförtroende hos utländska företagare och\r\nekonomiska bedömare. Dagens regering har inte\r\ndetta förtroende. Det står att läsa i den nya OECD-\r\nrapporten, och det framgår indirekt av dagens höga\r\nräntenivå.</pre><pre>Den enda chansen för Sverige ligger i en annan\r\nregering. Folkpartiet liberalerna och moderata\r\nsamlingspartiet har tillsammans erbjudit ett sådant\r\nalternativ -- en liberal offensiv och en ny regering.\r\nViktiga inslag i den politik som måste föras\r\nåterfinns i reservation nr 1 till dagens betänkande\r\nfrån finansutskottet.</pre><pre>På vanlig svenska: Sverige behöver en borgerlig\r\npolitik. Det är bara borgerliga partier som kan föra\r\nborgerlig politik med entusiasm. När det gäller att\r\nföra borgerlig politik är faktiskt tilltron och\r\ntrovärdigheten större för borgerliga partier än för\r\nsocialdemokraterna och vänsterpartiet. Konstigare\r\nän så är det faktiskt inte.</pre><pre>För vårt klara ställningstagande att regera med\r\nmoderaterna har folkpartiet liberalerna fått\r\nsocialdemokratisk kritik. Vi har satt oss i\r\nhögerburen, säger man. Kanske kommer Hans\r\nGustafsson att säga detsamma om en liten stund. I\r\nstället borde vi ta mera fasta på det mjuka, det\r\nsociala i det socialliberala budskapet, säger de. Det\r\nskulle vara intressant att få veta om Hans\r\nGustafsson kan hitta något enda inslag i den\r\ngemensamma partimotionen eller reservationen\r\nsom inte tidigare funnits i folkpartiets ekonomiska\r\nmotioner. Något sådant finns nämligen inte! Låt\r\nmig också citera en mening från Bengt Westerbergs\r\nanförande på folkpartiets landsmöte för några\r\nveckor sedan: ''Den som själv är för mjuk för att ta\r\nitu med de ekonomiska problemen skapar i\r\npraktiken ett hårt samhälle.''</pre><pre>Detta är precis vad som kännetecknar\r\nsocialdemokraterna. Ni vågar inte eller orkar inte\r\ngöra de förändringar som krävs för att lösa de\r\nekonomiska problemen. Ni hindras av att ni alltför\r\nofta och alltför länge hävdat att sådana\r\nförändringar inte kan accepteras därför att de slår\r\nmot de svaga i samhället -- och att de inte heller\r\nbehövs. Men detta hårda samhälle, som\r\nkarakteriseras av ökande arbetslöshet, ökande\r\nprisökningar och utebliven tillväxt, drabbar just de\r\nsvaga i samhället. Den som har en genuin känsla för\r\nde svaga -- det folkpartiet liberalerna kallar det\r\nglömda Sverige -- vet att den enda chansen för dem\r\nligger i den tillväxt och ekonomiska utveckling som\r\nskapas av en liberal offensiv och en ny regering.</pre><pre>Det finns kloka socialdemokrater som vet att detta\r\när sant. Det är inte omöjligt att Hans Gustafsson\r\noch Allan Larsson tillhör dem. Jag vill gärna\r\nhoppas att den sortens socialdemokrater vinner\r\nstörre gehör inom partiet under åren framöver,\r\näven i opposition. Men det är ett faktum att de ännu\r\nhar mycket långt kvar.</pre><pre>Gårdagens utfall från LO-chefen Stig Malm visar\r\natt inkompetens och oförmåga att förstå\r\nverkligheten finns högt upp i den\r\nsocialdemokratiska ledningen. Hotet från Stig\r\nMalm är tydligt: Det finns ingen kris. Om inte\r\nregeringen gör som LO vill och ändrar den\r\nekonomiska politiken kommer LO inte att stödja\r\npartiet i valrörelsen.</pre><pre>Bilden av ett parti i inre upplösning kunde inte vara\r\ntydligare.</pre><pre>Denna inre upplösning och olösta konflikter inom\r\nSAP/LO-familjen återspeglas också i dagens\r\nbetänkande. På den ena sidan tycks\r\nsocialdemokraterna instämma i nästan allt vad\r\nfolkpartiet liberalerna och moderata\r\nsamlingspartiet säger. Men på nästa sida är det\r\ntraditionell s-politik som gäller: det slopade taket\r\nför avdraget för fackföreningsavgiften, de oklara\r\nskrivningarna om huruvida det är kamp mot\r\ninflationen eller den fulla sysselsättningen som är\r\ndet främsta målet, och betalningen till\r\nvänsterpartiet för en extra skattehöjning -- 600\r\nmilj.kr. för arbetsmarknadspolitiska insatser, bl.a.\r\nkommunala beredskapsarbeten.</pre><pre>Dessa förslag är signaler om att\r\nriksdagsmajoriteten inte har förstått vad det\r\nhandlar om. Till avdelningen felaktiga signaler hör\r\nockså den extra höjning av fastighetsskatten som\r\nannonseras. Den kom som alla minns trots att Allan\r\nLarsson hade lovat att krispaketet inte skulle\r\ninnehålla några skattehöjningar. För att nu inte tala\r\nom det rent idiotiska påfundet att öka\r\nsocialiseringen av det privata ägandet genom att\r\nlåta AP-fonderna köpa ännu mera aktier i\r\nnäringslivet! Hans Gustafsson och Allan Larsson\r\ntvingas förmodligen till denna interna kohandel och\r\nen mischmasch-politik -- ordvalet är Stig Malms --\r\ndärför att socialdemokraterna inte vet vad de\r\negentligen vill.</pre><pre>Herr talman! Den politik som en borgerlig regering\r\nskall föra har redan berörts av Lars Tobisson.\r\nPolitiken beskriver sex centrala områden: EG,\r\nenergipolitik, skattetryck, offentliga utgifter,\r\nägande och sparande samt valfriheten och de\r\nslopade monopolen inom den offentliga\r\nverksamheten. Jag kan instämma i det mesta han\r\nsade, särskilt de vänliga orden om folkpartiet\r\nliberalerna!</pre><pre>Det ekonomiska läget är nu uselt. Tillväxten är noll\r\noch blir negativ. Inflationen är 11 % och förblir\r\nhög. För att knäcka inflationen och få upp tillväxt\r\noch produktivitet krävs ett samlat program. Vi\r\nmåste föra en stram finanspolitik genom\r\nbesparingar i de offentliga utgifterna. I den nya\r\nOECD-rapport som kom i dag sägs att den\r\noffentliga sektorn i Sverige är för dyr. Det betyder\r\npå vanlig svenska att medborgarna betalar för\r\nmycket för den service de får, dvs. i dag får de inte\r\nvaluta för skattepengarna. Det vill vi ändra på. Den\r\nviktigaste åtgärden är att införa konkurrens i\r\nproduktionen av de olika tjänsterna. Vi vill sälja\r\ntillgångar och uppmuntra tillkomsten av privata\r\nalternativ. Det ger både större effektivitet och ökad\r\nvalfrihet för konsumtenterna. Det finns faktiskt\r\ningenting som så rejält pressar kostnader och priser\r\nsom ökad konkurrens. Jag har frågat två tidigare\r\nordförande i finansutskottet varför\r\nsocialdemokraterna är så benhårt emot att införa\r\nkonkurrens i produktionen av vård, omsorg och\r\nutbildning -- utan att få svar. Nu begär jag ett svar\r\nav Hans Gustafsson.</pre><pre>Det krävs många förändringar i de offentliga\r\ntransfereringssystemen. Både ersättningsnivåer\r\noch sättet att ta ut försäkringspremierna måste\r\nbygga på principen att det skall löna sig att arbeta\r\noch spara. De stora positiva effekterna följer av att\r\nfärre personer hamnar utanför arbetsmarknaden\r\nsom förtidspensionärer, sjuka eller arbetsskadade.\r\nEn minskning av det s.k. sjuktalet till vad som\r\nrådde för t.ex. fem år sedan sparar så mycket\r\npengar att momsen kan sänkas med ungefär 3\r\nprocentenheter.</pre><pre>Att stimulera hushållens sparande är ideologiskt\r\nviktigt och också ett sätt att föra en stram\r\nfinanspolitik.</pre><pre>Vi måste också få ned räntenivån. Svenska\r\nstorföretag och andra marknadsaktörer kräver i\r\ndag en extra riskpremie för att hålla tillgångar i\r\nsvenska kronor. Denna extra ränta fungerar som en\r\nstraffskatt på hushållen och de mindre företagen,\r\noch den dämpar investeringarna och driver upp\r\nprisnivån.</pre><pre>Det borde inte råda något tvivel om att\r\nexpansionen i näringslivet framöver är starkt\r\nberoende av att just de mindre och medelstora\r\nföretagen hyser förtroende för den ekonomiska\r\npolitiken och att de tillåts verka i ett\r\nnäringspolitiskt klimat som de upplever som\r\ngynnsamt. Detta är viktigt inte minst för att tillväxt\r\noch ekonomisk utveckling skall kunna ske i hela\r\nSverige. Småföretagen är viktiga från\r\nregionalpolitisk synpunkt.</pre><pre>I många avseenden kommer småföretagens och\r\negenföretagarnas situation att förbättras i och med\r\nskattereformen. Men något saknas ändå. Det gäller\r\nförmögenhetsskatten på deras arbetande kapital,\r\ndvs. deras varulager, maskiner och byggnader.\r\nKnappast någon åtgärd torde vara så viktig för att\r\nöka företagarnas lust att investera, ta risker och\r\nväxa som ett avskaffande av förmögenhetsskatten\r\npå deras arbetande kapital. Även i övrigt krävs en\r\nsänkning av förmögenhetsskatten, för att minska\r\nden totala skattebelastningen på enskilt sparande.</pre><pre>Under hela detta år har det ryktats om en\r\nkommande promemoria från finansdepartementet\r\nom förmögenhetsskatten. På senare tid har dessa\r\nrykten blivit alltmer intensiva. Allan Larsson är\r\ninte här, varför jag frågar Hans Gustafsson:\r\nKommer regeringen eller för all del riksdagens\r\nsocialdemokrater att föreslå att\r\nförmögenhetsskatten slopas på det arbetande\r\nkapitalet i mindre och medelstora företag?</pre><pre>Herr talman! Socialdemokraternas oförmåga att ta\r\nitu med de snabbt växande transfereringsutgifterna\r\nhar inte bara bidragit till ett högt och stigande\r\nskattetryck. Den har också medverkat till att tränga\r\nut andra viktiga uppgifter, de som tillhör de mera\r\ngrundläggande statliga ämnesområdena. Jag tänker\r\nbåde på investeringar i infrastruktur -- vägar och\r\ntåg -- och på investeringar i forskning och\r\nutveckling. Den socialdemokratiska politiken har\r\nunder hela 1980-talet svält ut de offentliga\r\ninvesteringarna.</pre><pre>Sverige kan naturligtvis inte vara främst inom alla\r\nområden i forskningen. Men det är uppenbart att vi\r\nmåste både satsa mer och få ut mer av de resurser\r\nsom avsätts. Jag vill peka på en möjlighet, nämligen\r\nlöntagarfonderna.</pre><pre>De kollektiva löntagarfonderna skapades här i\r\nkammaren för nästan exakt sju år sedan. Om två\r\nveckor upphör tillförseln av pengar. Med facit i\r\nhand kan man konstatera att de mål som\r\nförespråkarna tilldelade fonderna inte har\r\nförverkligats. Tur är det, för övrigt. Det skulle vara\r\nen verkligt förtroendeskapande åtgärd om Hans\r\nGustafsson eller Allan Larsson ville medge att\r\nfonderna blev ett fiasko och att de därför skall\r\navskaffas.</pre><pre>Tillgångarna bör användas både för att öka det\r\npersonliga ägandet och för en rejäl satsning på\r\nforskning. Om man t.ex. avsätter 10 miljarder\r\nkronor till en fristående stiftelse kommer den årliga\r\navkastningen på dessa tillgångar att ge utrymme för\r\nen kraftig stimulans till forskning och högre\r\nutbildning.</pre><pre>Den som har läst Ulf af Trolle vet att detta är\r\nnödvändigt. Enligt honom är Sverige det enda\r\nindustriland i världen som 1990 utbildar färre\r\nakademiker och färre forskare på de flesta\r\nämnesområden än i slutet av 60-talet. Är ni\r\nsocialdemokrater beredda att medverka till en\r\nforskningspolitisk nytändning genom att avskaffa\r\nlöntagarfonderna?</pre><pre>Slutligen lönebildningen: Utskottets\r\nsocialdemokrater hyser en starkt överdriven tilltro\r\ntill den sortens mjuk inkomstpolitik som nu bedrivs\r\nav Rehnberg-kommissionen. Jag hyser stor skepsis\r\nmot varje form av inkomstpolitik. Rehnberg har\r\ntyvärr fått en omöjlig uppgift. Det grundläggande\r\nproblemet är att regeringen diskuterar\r\nlönebildningen som om löneökningarna berodde på\r\nnågot annat än vad de faktiskt beror på, nämligen\r\nförhållandet mellan utbud och efterfrågan på\r\narbetsmarknaden och förväntningar om\r\nkommande inflation: Det är den överhettade\r\narbetsmarknaden och regeringens oförmåga att\r\nmotverka denna som har drivit fram både\r\nlöneökningar och höga priser.</pre><pre>I regeringens proposition 39, som nu är rätt\r\növerspelad, om den ekonomiska politiken på\r\nmedellång sikt fanns en särskild kläm om\r\nstabiliseringspolitiken. Exakt vad regeringen ansåg\r\nhöra till detta område gick inte att utläsa, men\r\nRehnberg-kommissionen är en av de få saker som\r\nåterfinns i både propositionen och krispaketetet,\r\noch det hör sannolikt hit. Nu är inte uvsikterna för\r\nett framgångsrikt stabiliseringsavtal särskilt goda,\r\noch regeringen har inte lyckats komma med något\r\nannat inom ramen för stabiliseringspolitiken. Jag\r\nvill därför fråga både Hans Gustafsson och Allan\r\nLarsson när han så småningom dyker upp: Vad\r\ntänker ni göra om arbetsmarknadens parter inte\r\naccepterar Rehnberg-kommissionens förslag om\r\nett stabiliseringsavtal?</pre><pre>Herr talman! Jag började med att tala om den brist\r\npå förtroende som regeringens ekonomiska politik\r\nåtnjuter. Sveriges enda chans att undvika en lång\r\noch utdragen period med allt större problem och\r\nallt högre öppen arbetslöshet är att lägga om\r\nkursen. Men om vi gör det har vi goda\r\nframtidsutsikter. Med en liberal offensiv och en ny\r\nregering vars politik baseras på den som beskrivs i\r\nreservation 1 kan Sverige om några år gå en ljus\r\nframtid till mötes. Sverige är värt den chansen!</pre><pre>Jag yrkar bifall till reservation 1.</pre><pre>I detta anförande instämde Jan-Erik Wikström,\r\nLola Björkquist, Kjell Johansson, Carl-Johan\r\nWilson, Karl-Göran Biörsmark, Margitta Edgren,\r\nLars Ernestam, Leif Olsson, Lars Sundin, Anders\r\nCastberger, Lars De Geer och Ulla Orring (alla fp).</pre><pre></pre><pre>Anf. 4 GUNNAR BJÖRK (c):</pre><pre>Herr talman! När vi i dag diskuterar den svenska\r\nekonomin är det efter sju år av högkonjunktur. Det\r\när därför närmast tragiskt att den svenska\r\nekonomin befinner sig i fundamental obalans.\r\nSamtidigt hör vi inte längre de glada tillropen från\r\nsocialdemokratiskt håll om att vi lyckats med tredje\r\nvägens politik.</pre><pre>1980-talet har präglats av efterkrigstidens längsta\r\ninternationella högkonjunktur. Uppgången\r\ninleddes 1983 och fortsatte sedan decenniet ut.</pre><pre>Särskilt från 1987 har den ekonomiska aktiviteten\r\nvarit hög. En lätt penningpolitik och en låg\r\ndollarkurs medförde att världshandeln fick ett\r\nuppsving. Under 1988 var t.ex. den genomsnittliga\r\ntillväxten i OECD hela 4,4 %.</pre><pre>Denna utveckling förstärkte emellertid\r\nskillnaderna i bytesbalanserna mellan de stora\r\nekonomierna USA, Japan och Västtyskland, vilket\r\när ett orosmoln i den internationella ekonomin.\r\nFrånsett detta har utvecklingen i den\r\ninternationella ekonomin varit relativt homogen\r\nunder 80-talet. Det gäller konjunkturerna men\r\nockså tillväxten.</pre><pre>Hur är då utsikterna inför framtiden?</pre><pre>Utvecklingen inom EG- och EFTA-länderna går nu\r\ni riktning mot ökad ekonomisk integration. Det bör\r\nkunna leda till effektivitetsvinster och till att en hög\r\naktivitet kan upprätthållas. De omvälvningar som\r\npågår i Sovjetunionen och Östeuropa, som hittills\r\nlett till avspänning, bör få långsiktigt positiva\r\nföljdverkningar på ekonomin.</pre><pre>I det korta perspektivet och i sämsta fall också i det\r\nlånga, betyder naturligtvis konflikten i Kuwait ett\r\nstort orosmoment. Som en följd av denna har den\r\nekonomiska aktiviteten på senaste tiden sjunkit\r\nkraftigt, samtidigt som hög aktivitet i Europa\r\nbidragit till att tillväxten hållits uppe.</pre><pre>Riskerna för den internationella ekonomin ligger --\r\nom man bortser från situationen i Kuwait -- i ett\r\nmedellångt perspektiv i att ökade obalanser mellan\r\nUSA, Japan och Västtyskland skulle kunna leda till\r\nen felaktig penningpolitik, som i sin tur medför en\r\nekonomisk nedgång i världssamfunden.</pre><pre>När det gäller den svenska ekonomin är det i en\r\nhögkonjunktur som Sverige, som exportberoende\r\nnation, de senaste åren har levat och verkat i. Det\r\när mot den bakgrunden som den\r\nsocialdemokratiska regeringens insatser 1982--1990\r\nmåste utvärderas.</pre><pre>Den politik som regeringen fört har man själv döpt\r\ntill ''tredje vägens politik''. Målsättningen för den\r\nvar att stärka konkurrenskraften utan att\r\narbetslösheten steg. Man inledde denna politik\r\nmed en kraftig devalvering på 16 %.</pre><pre>Dess värre är det så att eftervården, vården efter\r\nden operation som en devalvering innebär, varit\r\nmycket passiv. Det har lett till stor skada för\r\nsamhällsekonomin. Socialdemokratin har inte ens\r\norkat utnyttja den draghjälp som devalveringen\r\nbjöd. I stället har politiken, bl.a. på grund av dåligt\r\nkrismedvetande inom arbetarrörelsen, stimulerat\r\ntill alltför stora pris- och kostnadsökningar i\r\nförhållande till omvärlden.</pre><pre>Det står helt klart att devalveringarna 1981 och\r\n1982 helt misslyckats med att uppnå ett varaktigt\r\nförbättrat kostnadsläge. Detta har ju inte\r\nförbättrats av att vi haft en finansminister som\r\nständigt, med ganska breda penseldrag, beskrivit\r\nhur fantastiskt bra man lyckats med den svenska\r\nekonomin.</pre><pre>Det socialdemokratiska regerandet har dessutom\r\nvarit präglat av oförmåga att fatta beslut.\r\nEnergifrågan och försvarspolitiken är bara några\r\nexempel på det.</pre><pre>Hur rätt verkar inte långtidsutredningen 90 ha haft!\r\nI går fick vi OECDs siffror. Där spår man för\r\nSveriges del fortsatt hög inflation och att tillväxten\r\nsjunker. Man säger att vi har en alltför dyrbar\r\noffentlig sektor, att svenska företag tappar\r\nmarknadsandelar och att vi haft ett alltför högt\r\nränteläge. Arbetslösheten ökar också, och man\r\nräknar med att Sverige på lång sikt får arbeta med\r\nen något högre arbetslöshet.</pre><pre>Detta är allvarliga siffror som borde mana alla till\r\neftertanke. De flesta inser också situationens allvar,\r\ndock inte vu-ledamoten och ''vallokomotivet'' i det\r\nsocialdemokratiska partiet, Stig Malm.</pre><pre>Jag vill ställa en fråga, som är viktig när det gäller\r\nom man skall lyckas med ekonomin i landet, till\r\nfinansutskottets ordförande: Är det en allmän åsikt\r\ni den socialdemokratiska partiledningen att Sverige\r\ninte befinner sig i obalans, eller är den åsikt som\r\nmajoriteten i finansutskottet har den som gäller\r\ninom socialdemokratin?</pre><pre>Samtidigt som inflationstakten i OECD- och EG-\r\nländerna i oktober 1990 låg på ca 6 resp 6,4 % hade\r\nvi i Sverige en inflationstakt på 11,3 %. Det visar att\r\nde svenska löntagarna och företagen har fått betala\r\nett högt pris för regeringens politik.</pre><pre>Det som framför allt är angeläget är att man tar itu\r\nmed strukturfrågorna. Det har varit svårt för\r\nregeringen, främst på grund av ideologiska\r\nblockeringar.</pre><pre>Det fåtal strukturåtgärder som har vidtagits, t.ex.\r\nskattereformen, har fått en samhällsekonomiskt\r\nmindre lämplig utformning. Skälet till detta är\r\nfrämst konststycket som man lyckats med att\r\nsärskilt slå till mot nödvändig konsumtion, t.ex.\r\nboende, resor till och från jobbet och mat.</pre><pre>Vi kan nu konstatera att den tredje vägens politik\r\nhar misslyckats. De konkurrensförstärkande\r\nfördelarna med devalveringen har fuskats bort.\r\nSamhällsekonomin är krisdrabbad och har\r\nfundamentala obalanser. Resultatet borde kunna\r\nvara ett annat efter sju år av högkonjunktur.</pre><pre>En grund har regeringen nu försökt att lägga genom\r\nRehnbergkommissionens tillkomst. Jag vill gärna\r\nsäga att det vore bra om Rehnbergkommissionen\r\nlyckades med sin uppgift. Men det är lätt att tvivla.\r\nMen även om man skulle lyckas uppnå ett\r\nstabiliseringsavtal, måste man utgå från att\r\nlöneglidningen kommer att omöjliggöra att\r\ntimlönekostnaderna ökar med endast beräknade\r\n4 %.</pre><pre>Men om det dessutom är som socialdemokraten\r\nGöran Johansson från Göteborg uttalade i\r\nMorgonekot, att vi har en facklig kris inom LO som\r\när större än inom övriga delar av arbetarrörelsen,\r\ninger det naturligtvis oro när det gäller lönerna.</pre><pre>Jag tror att det är angeläget att arbetsmarknadens\r\nparter nu tar ett ordentligt ansvar för sin del av\r\nkostnadskrisen, inte minst den del som beror på\r\nlöneglidning. Jag tycker ibland att de parter som\r\nfinns på arbetsmarknaden och som ändå helt\r\ndominerar beslutsfattandet på\r\narbetsmarknadsområdet alltför lätt skjuter ifrån sig\r\nansvaret på politikerna.</pre><pre>Från centerns sida menar vi att det är dags att vi får\r\nen ny inriktning på den ekonomiska politiken. Det\r\när nödvändigt att vi under de närmaste åren inriktar\r\narbetet på en aktiv krisbekämpning och på\r\nkraftfulla strukturåtgärder, t.ex. inom den\r\noffentliga sektorn. Regeringens förmåga på detta\r\nområde begränsar sig nästan till enbart\r\nskolministerns insatser. Vi måste satsa på\r\nlångsiktiga investeringar för framtiden. Här måste\r\nen ordentlig satsning göras på\r\ninfrastrukturåtgärder, t.ex. när det gäller järnväg\r\noch vägnätet. Den kritik som centern har riktat mot\r\ninfrastrukturåtgärderna är densamma som\r\nframfördes från socialdemokraten Göran\r\nJohansson i Morgonekot. Vi måste se till att\r\nnäringslivet ges goda möjligheter till utveckling och\r\nlångsiktiga investeringar.</pre><pre>En annan sak som är viktig är att vi inte går in i\r\nnästa högkonjunktur, när den nu kommer, med\r\nmånga människor som står utanför\r\narbetsmarknaden. 350 000 människor är i dag\r\nförtidspensionerade. 150 000 är\r\nlångtidssjukskrivna. Tillsammans står i dag en halv\r\nmiljon människor utanför arbetsmarknaden. Det\r\nkostar samhället mycket, och det kostar enskilt\r\nlidande. Här tror jag att arbetslivsfondens\r\nnytänkande och arbetsmiljöåtgärder i arbetslivet\r\nkan leda till en stor resurs i arbetslivet. Det är också\r\nett sätt att minska sjukfrånvaron. Och det är\r\nintressant att se det stora intresse som företagen,\r\nstora som små, visar för detta ute i länen.</pre><pre>En annan sak som är viktig är att det skapas intresse\r\nför framtida investeringar i Sverige. De stora\r\nsummor som investerats i EG-området under de\r\nsenaste åren har dess värre inte lett till att\r\nmotsvarande investeringar gjorts i Sverige. För\r\nsysselsättningen i Sverige på lång sikt är det\r\nlivsviktigt att investeringar görs också i Sverige,\r\nbåde av svenska och utländska investerare. Vi\r\nmåste också se till att den offentliga sektorn\r\neffektiviseras för att med begränsade resurser\r\nkunna ge en godtagbar service.</pre><pre>Om svensk ekonomi skall kunna stabiliseras menar\r\nvi från centerns sida att en rad åtgärder måste\r\nvidtas. Inflationsbekämpningen måste få hög\r\nprioritet. Vi måste satsa på arbetslinjen framför\r\npassiva kontantstöd. Vi måste lägga ökad vikt vid\r\nekonomiska strukturfrågor. Samtidigt måste\r\nskattetrycket sänkas, och skatt skall utgå efter\r\nbärkraft. Utöver det som jag har nämnt om\r\ninfrastruktur måste vi satsa på utbildning och\r\nforskning. Och vi måste se till att öka\r\nhushållssparandet.</pre><pre>När det gäller energipolitiken måste det till ett\r\nlångsiktigt tänkande. Och det vore bra om ett\r\nlångsiktigt energibeslut snarast kunde fattas. Vi\r\nutnyttjar i dag inte resurserna i hela landet. Den\r\nkampanj som startades för något år sedan, Hela\r\nSverige skall leva, har regeringen tyvärr fuskat\r\nbort. Det kan inte accepteras, eftersom det är en\r\nmisshushållning med den svenska ekonomin, att\r\ninte utnyttja de gemensamma resurser som finns i\r\nhela landet.</pre><pre>Vi måste också ha ett bra företagsklimat som\r\ngynnar investeringar och en bra arbetsmiljö. Jag\r\ntror att det är först då som vi kan upprätthålla\r\nkonkurrensen gentemot våra konkurrentländer.\r\nByråkrati får inte i onödan tynga de mindre och\r\nmedelstora företagen.</pre><pre>Om vi fick en sådan inriktning av den ekonomiska\r\npolitiken skulle vi få en bra grund för en hållbar\r\nekonomisk utveckling i ett längre perspektiv.</pre><pre>Den svaga ekonomiska politik som regeringen har\r\nfört har tvingat riksbanken att arbeta med en stram\r\npenningpolitik, vilket har inneburit ett alltför högt\r\nränteläge. Man tvingades i oktober att höja räntan\r\nmed fem procentenheter för att vända\r\nvalutaströmmarna.</pre><pre>För detta bär regeringen ansvaret, eftersom\r\nregeringens finanspolitik varit alltför svag. Alla de\r\nsom drabbats av höga räntor bör veta att det är\r\nregeringens oförmåga som har skapat denna\r\nsituation.</pre><pre>Efter det som hände på marknaden tvingades\r\nregeringen, som ett svar på detta, att lämna en\r\nskrivelse till riksdagen. Det var denna som kallades\r\nregeringens krispaket. Vad det paketet egentligen\r\nstår för får vi veta först när propositioner läggs\r\nfram. För budgetåret 1991/92 räknar regeringen\r\nmed att de redovisade åtgärderna skall förstärka\r\nsaldot med 13,2 miljarder. Mycket talar dock för att\r\nsaldoförstärkningen blir mindre än vad som angetts\r\ni skrivelsen.</pre><pre>Vi anser från centerns sida att dessa besparingar är\r\notillräckliga. Samtidigt är det angeläget att minska\r\nskattetrycket och öka utrymmet för investeringar.</pre><pre>I det förslag som vi från centerpartiet har lagt fram\r\nsom svar på krispaketet har vi prioriterat ett antal\r\nområden. Vi anser att man skall sänka de offentliga\r\nutgifterna, förstärka konkurrenskraften, sänka\r\nskatten på nödvändig konsumtion och öka\r\nhushållssparandet. Det tror vi är marknadssignaler\r\nsom skulle ge klara spelregler för ekonomin.</pre><pre>Från centerns sida har vi alltså presenterat klara\r\nförslag på hur man kan sänka de offentliga\r\nutgifterna. Låt mig nämna några av dessa förslag.\r\nVi har sagt att man bör ha ett treårigt program för\r\natt minska den statliga administrationen, främst när\r\ndet gäller de centrala ämbetsverken. Vi måste\r\nsamordna arbetsskade- och sjukförsäkring. Vi\r\nmåste acceptera, vilket riksdagen också har\r\ndiskuterat, sänkt sjukersättning, nytt\r\nbostadsfinansieringssystem, arbetsgivarinträde\r\nunder de första 14 dagarna av varje sjukperiod och\r\nhöjning av egenavgifterna i\r\narbetslöshetsförsäkringen. Det är några av de\r\nåtgärder som vi tror måste vidtas i detta läge.</pre><pre>Herr talman! Jag tror att det är nödvändigt att vi\r\nfår en förstärkt konkurrenskraft för att bromsa upp\r\nförsämringen av handelsbalansen, för att\r\nåstadkomma ökade investeringar inom Sverige\r\nsamt för att hindra en ökad arbetslöshet. Därför\r\nmåste vi vidta åtgärder som innebär att\r\nlöneökningarna hålls inom den\r\nsamhällsekonomiska ramen. Vi måste sträva efter\r\nstabiliseringsavtal på arbets- och\r\nbostadsmarknaden. Vi skall sälja ut statliga företag\r\noch ombilda Vattenfall. Vi menar också att\r\ninvesteringsfonderna bör frisläppas för alla typer av\r\ninvesteringar. Dock bör, i de delar av\r\nStorstockholms- och Uppsalaområdet som\r\nomfattas av investeringsavgiften, frisläpp kunna\r\ngöras för offensiva miljöinvesteringar. Ett\r\ntioårsprogram bör tillskapas för omfattande\r\ninvesteringar i infrastrukturen, främst på\r\njärnvägstrafikens område och på vägområdet.\r\nSatsningen på högskoleutbildningen skall öka.</pre><pre>Skattereformen medför att konsumentpriserna\r\nkommer att stiga med ca 3 % under 1990, och något\r\növer 3 % under 1991. Detta är olyckligt i ett läge\r\ndär landets ekonomiska problem är alltför höga\r\npris- och kostnadsökningar.</pre><pre>Vi från centerns sida har sagt att det är närmast\r\nsjälvklart att man i det läget inte straffbeskattar\r\nlivets nödtorft. Det är rimligt att man har en bostad\r\ntill rimligt pris. Nu ökar boendet i hyres- och\r\nbostadsrätter med i genomsnitt 14 %. Det är\r\nrimligt att man har rimliga resekostnader för att ta\r\nsig till arbetet. Nu ökar resekostnaderna på\r\njärnväg, buss och kollektivtrafik med 3--20 %. SJ\r\nhöjer sina biljettpriser ganska kraftigt.</pre><pre>Från centerns sida kommer vi att fortsätta att slåss\r\nför ett rättvist skattesystem.</pre><pre>Om jag har läst den gemensamma folkparti- och\r\nmoderatreservationen rätt kan jag konstatera att\r\nfolkpartiet accepterar moderaternas skattepolitik,\r\noch de arbetar numera gemensamt för att sänka\r\nskattetrycket och främst sänka momsen,\r\narbetsgivaravgifterna och kapitalbeskattningen.</pre><pre>Jag vill med anledning av detta rikta en fråga till\r\nfinansutskottets ordförande, i avvaktan på att\r\nfinansministern vaknar: Är också\r\nsocialdemokraterna, i likhet med folkpartiet, nu\r\nberedda att gå vidare och sänka skattetrycket och\r\ntänka nytt då det gäller skattepolitikens inriktning?\r\nUppenbarligen står socialdemokraterna nu\r\nensamma kvar bakom skattereformen, om man\r\ntolkar denna reservation.</pre><pre>Jag vill också säga att det är med stort intresse som\r\njag läser motionen och reservationen från\r\nfolkpartiet och moderaterna, där folkpartiet\r\nliberalerna nu släpper sitt kategoriska stöd för\r\nskattereformen och accepterar moderaternas krav\r\npå skattesänkningar.</pre><pre>Beträffande moderaternas och folkpartiets\r\nreservation kan vi konstatera att de konkreta\r\nförslagen från dessa partier lyser med sin frånvaro\r\ni det ganska allmänt hållna sexpunktsprogrammet.\r\nOm mer än ett parti skulle bilda regering på så\r\nallmänt hållna punkter skulle den regeringen nog\r\ninte bli långlivad. Jag förutsätter därför att det\r\ntänks vidare i dessa frågor.</pre><pre>Det finns ändå anledning att säga att centern i\r\nmånga stycken delar den principiella syn som\r\nfolkpartiet och moderaterna har angett för den\r\nekonomiska politiken, eftersom den\r\növerensstämmer även med centerns politik. En\r\nannan viktig fråga som vi redan tidigare i höst\r\nutvecklat i en gemensam reservation är synen på\r\nbehovet av förnyelse i den offentliga sektorn. Det\r\när ett viktigt område som regeringen helt har\r\nförsummat, och ännu ett område där regeringen\r\nstår helt handfallen.</pre><pre>Det krävs i dag en ny politik på det ekonomisk-\r\npolitiska området. Vi från centern är beredda att\r\narbeta för en ny regering som tar nya tag när det\r\ngäller den ekonomiska politiken.</pre><pre>Jag vill med det anförda yrka bifall till det andra\r\nborgerliga regeringsalternativet i centerns\r\nreservation 2.</pre><pre>Anf. 5 ANNE WIBBLE (fp) replik:</pre><pre>Herr talman! Gunnar Björk tycks vara offer för\r\nnågot oförklarligt missförstånd som jag tycker att\r\ndet är angeläget att rätta till. Han insinuerade, om\r\njag förstod honom rätt, att folkpartiet skulle ha\r\növergett sitt stöd till skattereformen. Det är\r\nsjälvfallet alldeles galet. Jag önskar att han hade\r\nlyssnat något på mitt anförande. Då hade han inte\r\nkunnat göra en sådan beskrivning.</pre><pre>Vi vill gå vidare. Det är det som reservationen\r\nhandlar om. Detta är inte alls någon nyhet. Det\r\nframgick även av t.ex. de anföranden som både\r\nKjell Johansson och jag höll när skattebeslutet\r\nfattades i våras att skattereformen inte är den\r\nslutliga lösningen på svenska skattepolitiska\r\nproblem, utan det krävs betydande förändringar\r\nframöver i fråga om sänkning av momsen, i fråga\r\nom de allmänna arbetsgivaravgifterna och i fråga\r\nom kapitalbeskattningsnivån. Men detta är faktiskt\r\nsaker som till största delen ligger utanför\r\nskattereformen.</pre><pre>Anf. 6 GUNNAR BJÖRK (c) replik:</pre><pre>Herr talman! Jag har läst reservationen där det står\r\natt man vill sänka skattetrycket, sänka\r\nmervärdeskatten, sänka arbetsgivaravgifterna och\r\navskaffa förmögenhetsskatten. Att säga det\r\nsamtidigt som man säger att skattereformen ligger\r\nfast kunde jag inte få att gå ihop.</pre><pre>Anf. 7 ANNE WIBBLE (fp) replik:</pre><pre>Herr talman! Den totala nivån på\r\nmervärdeskatten, förmögenhetsskatten resp.\r\narbetsgivaravgifterna ingår, som Gunnar Björk\r\nborde veta efter alla de diskussioner som har förts\r\nhär i kammaren, icke i skattereformen som är en\r\nbetydelsefull strukturreform.</pre><pre>Anf. 8 LARS-OVE HAGBERG (v):</pre><pre>Herr talman! Jag har inte på många herrans år hört\r\nde borgerliga debattörerna så snälla och icke\r\nmotiverade till debatt som i dag. Och det har väl\r\nkanske sin förklaring i den politiska utvecklingen.</pre><pre>Det är kris i Sverige i dag. Men den verkliga krisen\r\nberor inte på den generella välfärdspolitiken eller\r\npå den fulla sysselsättningen. Det är i stället den\r\nkapitalistiska marknadsekonomins ekorrhjul, det\r\nständigt kortsiktiga vinstintresset, som utlöser kris.\r\nDärför ligger det mycket i gårdagens bredsida mot\r\nregeringen från Stig Malm. Regeringen har med sitt\r\nhandlande förstärkt det som TCO-ekonomerna\r\nkallar krismyter -- att tillväxten skulle vara sämre\r\nän i jämförbara industriländer, att den offentliga\r\nsektorns tillväxt tränger undan industrin, att det är\r\nde arbetandes fel att inflationen är hög, att\r\nsvenskarna arbetar för litet och är hemma fast de är\r\nfriska. Förstärkningen av krismyterna har använts\r\nför att driva igenom sociala välfärdsförsämringar.</pre><pre>Osökt kommer jag att tänka på likheten i\r\nförhållandet mellan SAF och regeringen och\r\nförhållandet mellan elaka Måns och Bill och Bull i\r\nPelle Svanslös: Det är kris, säger elaka Måns. Visst\r\när det kris, säger Bill. Kris är ordet, säger Bull. Jag\r\nvet inte om det är Allan Larsson som är Bill och\r\nIngvar Carlsson som är Bull eller tvärtom.</pre><pre>Den generella välfärd som vi har i Sverige har inte\r\ntillkommit gratis. I arbetarrörelsens historia intar\r\nkampen för social rättvisa en central plats. Styrkan\r\ni rörelsen har tvingat fram denna politik trots ett\r\nborgerligt motstånd.</pre><pre>Grunden för välfärdspolitiken har varit\r\narbetarrörelsens grundläggande värderingar om ett\r\nrättvist fördelat samhälle med jämlikhet och\r\nsolidaritet. Utgångspunkten är att alla på lika\r\nvillkor skall få del av välfärden.\r\nGemensamhetstanken har varit ledande, inte\r\nindividuell välfärd enligt plånbokens storlek.\r\nVänsterpartiet står fortfarande, och kommer att så\r\ngöra, för denna grundsyn.</pre><pre>Med regeringens ekonomiska politik på medellång\r\nsikt och åtgärderna i den s.k. krispropositionen har\r\nnedmonteringen av den generella välfärdspolitiken\r\npåbörjats genom att grunderna för systemet rivs.\r\nStig Jutterström, chefredaktör i Metallarbetaren,\r\nskrev där den 9 november, dagarna före SAF-\r\nkongressen och moderatstämman:</pre><pre>''Kapitalet har med brutal kraft demonstrerat sin\r\nmakt. Valutaspekulationerna ledde till en\r\nkrissituation, som tvingade socialdemokraterna att\r\npå en vecka lägga om den politiska kursen i\r\nväsentliga avseenden. De plockade kvickt som\r\ntanken fram gamla förslag från borgerliga\r\nriksdagsmotioner och gjorde dem till sina egna.''</pre><pre>Förslagen som främst avsågs var försämrad\r\nsjukförsäkring och anslutning till EG.</pre><pre>Men inte bara detta: regeringen har nu på en rad\r\nområden följt kapitalet, Svenska\r\narbetsgivareföreningen och de borgerliga\r\npartierna. Marginalskattesänkningar har\r\ngenomförts främst för höginkomsttagare. Man vill\r\nreducera den offentliga sektorn, strypa\r\nkommunernas verksamhet samt bekämpa\r\ninflationen med lönestopp. Man vill att detta\r\növerordnas sysselsättningen. Man vill försämra\r\narbetsrätten på viktiga områden. Då är det väldigt\r\nsvårt för människorna i verkligheten att se några\r\navgörande skillnader i denna fyrklövern i politiken:\r\nde tre borgerliga partierna och SAP.\r\nFrämlingskapet blir naturligtvis stort i\r\nvalmanskåren och framför allt inom SAP.</pre><pre>Regeringens politik har försatt människorna i\r\nfackföreningsrörelsen och arbetarrörelsen i\r\nvanmakt när de som bäst behöver en facklig och\r\npolitisk kraft som för deras talan mot högerfienden\r\ni samhället. Har verkligen Carlsson  &amp;  Larsson\r\nförstått detta? Eller det är det som ordspråket\r\nsäger: Vad tjänar det till om du behärskar all\r\nvärldens språk om du inte förstår ditt eget hjärtas\r\nspråk?</pre><pre>När ungdomar hamnat på glid och inte kan anpassa\r\nsig i samhället och kanske förstör allt omkring sig,\r\när en metod att sätta dem på en båt och låta dem\r\nsegla omkring på världshaven för att de skall lära\r\nfolkvett. Värstingar kallas de. Carlsson  &amp;  Larsson\r\när arbetarrörelsens värstingar, som borde sitta på\r\nen båt några månader till havs tillsammans med\r\nlågavlönade i vården och omsorgen, någon\r\nindustriarbetare i tempoarbete, en\r\nsnabbköpskassörska, städare och andra\r\nlågavlönade. Kanske skulle det återge regeringen\r\nkontakten med arbetarrörelsens verklighet. Det\r\nvore i alla fall värt ett försök.</pre><pre>Efter ett 80-tal med ekonomisk omfördelning från\r\nlåginkomsttagare till höginkomsttagare, från\r\narbetet till kapital och från kommuner till stat\r\nupplever vi nu det slutliga misslyckandet för den\r\ntredje vägens politik. Kapitalägarnas spekulation\r\nmot den svenska valutan, och som följd därav\r\nrekordhöga räntor, har sin grund i regeringens\r\nekonomiska politik, alltså inte i de arbetandes\r\nlönekrav eller utvecklingen i kommunerna.</pre><pre>Sveriges ekonomi är extremt beroende av den\r\ninternationella kapitalismens villkor. Regeringen\r\ndrar fel slutsats när den ytterligare stärker\r\nberoendet av EG. En mer självständig utveckling\r\nför att minska beroendet är den enda väg som på\r\nsikt kan leda till framgång.</pre><pre>Räntekriser med höga räntor ökar de ekonomiska\r\norättvisorna och leder till ökad arbetslöshet.\r\nLösningen på de bakomliggande problemen i\r\nekonomin är inte på statsbudgetens inkomst- eller\r\nutgiftssida. Bakgrunden till räntekrisen är\r\ndevalveringspolitiken med ökade företagsvinster,\r\nen spekulativ transaktionsekonomi och\r\nutlandsinvesteringar. Avskaffandet av\r\nvalutaregleringen var ytterligare en signal till\r\nmarknaden att späda på utlandsaktiviteterna.</pre><pre>När kapitalmarknaden försöker skydda sina\r\nkapitaltillgångar mot en devalvering, genom att\r\nplacera pengarna i utländsk valuta, uppstår oro på\r\nvalutamarknaden. Regeringen säger sig vilja\r\nstabilisera valutamarknaden och pressa ned\r\nränteläget genom åtstramningar. Syftet är att inför\r\nfinans- och penningmarknaden skapa förtroende\r\noch visa beslutsamhet. Därför vidtar regeringen\r\nåtstramningar i ekonomin, trots att vi är på väg in\r\ni en lågkonjunktur då vi egentligen skulle behöva\r\nstimulansåtgärder för att kunna förhindra ökad\r\narbetslöshet. Resultatet av regeringens politik är\r\natt de arbetande, och i synnerhet de sjuka, blir de\r\nstora förlorarna, kapitalägarna vinnarna.</pre><pre>Försämringarna i sjukförsäkringen är en utmaning\r\nmot de svaga i samhället. Tag som exempel den\r\nensamstående mamman med en månadslön på ca\r\n10 000 kr., som tvingas vara hemma med sjukt barn\r\neller kanske är sjuk själv. Där finns inga marginaler\r\nför de lågavlönade. Ni socialdemokrater och\r\nborgare vill straffa alla hederliga människor därför\r\natt de är sjuka, samma människor som ni kräver\r\nökad produktivitet, snabb omskolning och låga\r\nlöneökningsanspråk av. Utmaningen i detta\r\nsammanhang finns också på annat plan, nämligen\r\ningreppet i den fria förhandlingsrätten.</pre><pre>Arbete åt alla är jämsides med den övriga kampen\r\nom rättvis skatte-, löne- och socialpolitik den\r\nviktigaste fördelningspolitiska frågan enligt\r\nvänsterpartiet och enligt arbetarrörelsens\r\ntraditioner. Den socialdemokratiska regeringen\r\növerger nu den fulla sysselsättningen som\r\növergripande mål till förmån för\r\ninflationsbekämpning genom lönenedpressning.\r\nRegeringens politik kan sammanfattas med att den\r\nvill upprätthålla den fulla sysselsättningen genom\r\natt öka arbetslösheten.</pre><pre>Här inställer sig många frågor. Har regeringen nu\r\növergett arbetslinjen? Innebär inte den nya\r\növergripande målsättningen ett permanent\r\naccepterande av arbetslöshet? Kan verkligen Allan\r\nLarsson ena dagen vara AMS-general och hävda\r\narbetslinjen och den andra dagen som\r\nfinansminister byta fot som vilken lydig kamrer som\r\nhelst? Kan man göra så i politiken? Detta förbryllar\r\nnaturligtvis rörelsen.</pre><pre>I vårens debatt gav jag regeringen en eloge för\r\nvärnandet om den fulla sysselsättningen. Jag kan i\r\ndag inte annat än att ta tillbaka detta uttalande.\r\nSocialdemokratin måste i dag klargöra hur det står\r\ntill med målsättningen arbete åt alla. Innebär inte\r\nEG-anpassningen att arbetslösheten skall anpassas\r\ntill EG-nivå? Man bestämmer inte själv över den\r\nlängre.</pre><pre>SAF och högern har, som jag har sagt tidigare, haft\r\nstora framgångar i höst. Men aldrig har dessa\r\nkrafter varit så missnöjda, trots en extremt lång\r\nhögkonjunktur. Den kapitalistiska\r\nmarknadsekonomin, som svenska folket gött under\r\n80-talet, har bl.a. inneburit rekordvinster i\r\nföretagen och jättelika spekulationsvinster för rikt\r\nfolk, byggt upp en penning- och finansmarknad,\r\ngenererat ökade inkomst- och\r\nförmögenhetsklyftor, stora arbetsmiljöproblem\r\nm.m. Uppräkningen kan fortsätta.</pre><pre>Som jag nämnde tidigare innebar devalveringarna\r\n1981 och 1982 ökade företagsvinster.\r\nFörväntningarna i nyinvesteringar uteblev. När\r\ninvesteringarna kom har de inte inneburit någon\r\ntillväxt i ekonomin, som man kan förvänta sig av\r\ninvesteringar. Nu lägger moderaterna och\r\nfolkpartiet hela skulden på regeringen och skriver i\r\nsin reservation: ''Devalveringen har endast bidragit\r\ntill att dölja behovet av genomgripande\r\nförändringar och därigenom bidragit till att\r\nförstärka stagnationstendenserna.'' Men då\r\ninställer sig frågan: Var inte det svenska\r\nnäringslivet moget, är det moget över huvud taget,\r\natt ta ansvar för t.ex. ökade vinster genom att\r\ninvestera rätt och ha någon långsiktighet i sitt\r\nagerande? Eller är det så att folkpartiet och\r\nmoderaterna tycker att kapitalet endast skall ha det\r\nkortsiktiga kravet på stor avkastning som\r\nriktmärke? I annat fall borde ni ha riktat oerhört\r\nhård kritik mot detta näringsliv som har försummat\r\nchansen.</pre><pre>Moderaternas och folkpartiets kritik blir nästan\r\nbisarr när de senare i sin reservation skriver: ''I\r\nsjälva verket är enskild äganderätt en förutsättning\r\nför marknadsekonomin som i sin tur är en\r\nförutsättning för demokrati och ett öppet\r\nsamhälle.''</pre><pre>Var det inte maktutövningen över den enskilda\r\näganderätten som i själva verket var huvudorsaken\r\ntill att devalveringsvinsterna inte avsatte spår i en\r\nframåtsyftande näringsstruktur? Svenska folket\r\nbetalar nu försyndelsen genom att marknaden, dvs.\r\nhuvudaktörerna i det privata näringslivet, försöker\r\növervältra bördorna på folket. Vad är det för\r\nsystem som måste ordinera arbetslöshet för att\r\növerleva? Är det detta som kallas för öppenhet i en\r\ndemokrati?</pre><pre>Herr talman! Diskussionen inom LO och\r\nsocialdemokratin på 70-talet om ekonomisk\r\ndemokrati borde ha utvecklats. Det står nu helt\r\nklart att det på denna sektor inte råder demokrati,\r\nutan det är den enskilda gruppens makt som styr\r\növer ett helt folk. Det kan knappast kallas\r\ndemokrati i dess egentliga mening.</pre><pre>Jag vill bara konstatera att huvudproblemet med\r\nproduktiviteten inte är de arbetandes arbetsinsats,\r\nfrånvaro eller sjukdom. Dåliga arbetsmiljöer och\r\navsaknad av arbetarinflytande är viktiga orsaker till\r\nproblemen med produktiviteten. Ett annat\r\nproblem är de senaste årens snabba\r\ninvesteringsvolym, som inte gett resultat.</pre><pre>Att låna till investeringar kan inte vara något\r\nproblem om det kan ge en framtida tillväxt. Frågan\r\när emellertid om storföretagens expansion\r\nutomlands, försäkringsbolagens fastighetsköp i\r\nBryssel och London, Volvos och Saabs nya\r\nbilfabriker här hemma samt en fortsatt utbyggnad\r\nav den elsubventionerade basindustrin ger någon\r\nstörre framtida tillväxt. Investeringarna kunde ha\r\nanvänts bättre. De har inte varit lyckade.\r\nResultatet har blivit överhettning och problem med\r\nvår utlandsskuld och i förlängningen valutaoro.\r\nRegeringens recept på detta är en social\r\nnedrustning.</pre><pre>Vilka är nu vänsterpartiets alternativ och\r\nutgångspunkter för den ekonomiska utvecklingen?\r\nEtt av huvudproblemen, som också regeringen och\r\nde borgerliga partierna säger är ett reellt problem,\r\när inflationen. Varje arbetare och lågavlönad hatar\r\ninflation. Vi måste få ett system där man går över\r\nfrån inflationslöner till reallöner. Det kräver att\r\npriserna pressas för att därmed minska kraven på\r\nlönekompensation för prisökningar. Därigenom\r\nkan lägre löneökningar leda till reallöneökningar.\r\nFörutsättningen är emellertid en effektiv prispress.\r\nSkall vi ha ett rättvist utfall av avtalsrörelsen borde\r\nsamhället, staten och riksdagen bidra med att ta\r\nbort momsen på maten och skärpa skatten för de\r\nhögavlönade, som har fått en oförtjänt bra\r\nutveckling.</pre><pre>Inflationsbekämpningen genom prispress skall\r\nkombineras med åtgärder mot inflationsdrivande\r\nmonopol, främst inom byggbranschen och\r\nlivsmedelssektorn.</pre><pre>Nu hoppas regeringen att Rehnbergkommissionen\r\nskall fixa till ett stabiliseringsavtal. Tyvärr utses fel\r\nmekanism som huvudorsak till inflationen. Det är\r\ninte lönerna som drivit upp inflationen och\r\npriserna, utan de som fattar de politiska besluten\r\nom räntor, skatter, avgifter och taxor, förutom\r\nstaten och det privata näringslivet som sätter sina\r\npriser. Därför är vi naturligtvis glada att t.o.m. LO-\r\ntidningen inser att det krävs en prispressbroms i ett\r\navtal. Det är den enda vägen, i annat fall förlorar\r\nåterigen de lågavlönade. Förhandlingarna måste i\r\nså fall gälla både löner och priser. En bärande\r\nprincip i inflationsbekämpningen ur\r\narbetarperspektiv är att de arbetande skall\r\nkompenseras för inflationen.</pre><pre>Tillväxten i samhällsekonomin måste naturligtvis\r\nbygga på ekologiska förutsättningar. Försummelser\r\npå miljö- och energiområdet är en hämmande\r\nfaktor i tillväxtpolitiken. Skall vi fortsätta med\r\njättelika bulkinvesteringar, kärnkraft och\r\nenergislöseri sker ingen förnyelse inom svensk\r\nindustri. Det är närmast en stagnation som vi ser\r\nframför oss.</pre><pre>Satsningen på kunskapsuppbyggnad är faktiskt\r\nkatastrofal. Om vi skall kunna konkurrera med\r\nutlandet måste vi ha en ordentlig\r\nkunskapsuppbyggnad. Vi har ingen som helst\r\nförberedelse. Den är konjunkturbetingad. I t.o.m.\r\ndenna lågkonjunktur ifrågasätts nästan\r\nkunskapsuppbyggnaden, trots att den är en våra\r\nviktigaste konkurrensfaktorer.</pre><pre>Nyinvesteringar för ett modernt utvecklat svenskt\r\nnäringsliv kräver insatser och kapital. AP-fonderna\r\noch andra fonder måste få en helt ny roll, och de\r\nlokala arbetarkollektiven måste ges ökad makt\r\növer sparande och investeringar.</pre><pre>Världsekonomins internationalisering har\r\ndessutom medfört att varje enskilt land, också i det\r\nrika nord, har svårigheter att föra en självständig\r\nekonomisk politik, vilket bekräftas av höstens\r\nräntekris. EGs planer på en gemensam centralbank\r\nmed stora maktbefogenheter innebär att denna\r\ntendens förstärks.</pre><pre>Enligt vänsterpartiet bör två utgångspunkter vara\r\nvägledande för Sveriges förhållande till EG:</pre><pre>att så långt det någonsin är möjligt försvara\r\nSveriges möjligheter att bestämma sin egen\r\nekonomiska utveckling, bl.a. genom\r\nnyinvesteringar i näringslivet som minskar\r\nberoendet av det internationella kapitalet, och</pre><pre>att nationellt och internationellt verka för en ny\r\nekonomisk världsordning för att skapa rättvisa\r\nmellan nord och syd.</pre><pre>Ett EG-medlemskap försämrar dessa möjligheter.</pre><pre>Kommunernas kris och den offentliga sektorn är ett\r\nannat tema i den s.k. krisbekämpningen. Det skall\r\nvara svältkur nu. Vi i vänsterpartiet anser att skall\r\nvi ha någon konkurrenskraft och social välfärd\r\nmåste insatserna sättas in inom vård, omsorg,\r\nskola, social service och kultur. Värnande om dessa\r\nsektorer är ett viktigt led i en rättvis\r\nfördelningspolitik. Det går inte att köra med\r\ndubbla budskap här.</pre><pre>En framgångsrik politik på 90-talet kräver rättvisa\r\noch självständighet. Vi måste få en\r\nlåginkomstutredning. För att utreda varför det\r\nsvenska näringslivet inte har lyckats bör en\r\nnäringspolitisk kommission tillsättas så att vi i\r\ndemokratisk ordning kan komma överens om\r\nvarför det som har hänt har hänt.</pre><pre>Herr talman* Vänsterpartiet är berett att ta ansvar\r\nför Sveriges ekonomi, men vi vägrar att ta ansvar\r\nför en politik som vältrar över huvuddelen av\r\nbördorna på dem som har det svårt i samhället, de\r\nsvaga grupperna. Vänsterpartiet är berett att\r\nsamarbeta med alla som vill bekämpa orättvisorna\r\noch minska klassklyftorna. Vi anser att Sverige inte\r\nhar råd att låta inkomstklyftorna växa.</pre><pre>Men denna utgångspunkt har vi länge ansett att det\r\när poänglöst av socialdemokrater att anklaga\r\nvänsterpartiet för att inte ta ansvar. Regeringen kan\r\naldrig få vänsterpartiet att ta ansvar för felaktiga\r\nförslag eller en felaktig socialdemokratisk politik.\r\nDärför blev det inga uppgörelser om momshöjning\r\nvåren 1989 och strejkförbud och lönestopp vintern\r\n1990. Vänsterpartiet har i motsats till\r\nsocialdemokraterna ork och mod att stå fast vid en\r\narbetarpolitik som har sina rötter och intressen i\r\narbetarrörelsens kamp och socialistiska idéer.</pre><pre>Socialdemokratins politik gör det emellertid\r\nnödvändigt för vänsterpartiet att självt ta ansvaret\r\nför arbetarrörelsens framtid. Stig Malms kritik i går\r\nav regeringspartiet visar att det nu enbart är\r\nvänsterpartiet som kan vara en politisk kraft mot\r\nhögern.</pre><pre>Till slut, herr talman, måste jag instämma i Anne\r\nWibbles konstaterande. Borgerlig politik skall\r\nföras av de borgerliga, inte av dem som säger sig\r\nföreträda arbetarrörelsen.</pre><pre>Med detta yrkar jag bifall till reservervationerna 3,\r\n5 och 7.</pre><pre></pre><pre>Anf. 9 CARL FRICK (mp):</pre><pre>Herr talman! I söndags eftermiddag var jag med på\r\nen av de finaste händelserna under riksmötena. Det\r\nvar då som Right Livelihood Foundation delade ut\r\nsina priser till personer och organisationer som har\r\ngjort något verkligt bra för miljön och världens\r\nfolk. Vår ungdoms- och kyrkominister Margot\r\nWallström var där och höll ett fint tal, där hon på\r\nett enkelt sätt lyfte fram samtidens och framtidens\r\nproblem:</pre><pre>den överhöga konsumtionsnivån i de rika länderna,</pre><pre>det faktum att om alla människor skulle leva som vi\r\nskulle vi få ekologiska katastrofer,</pre><pre>det faktum att vi har kunskaper om orsaker och\r\nverkningar men att förmågan till tuffa politiska\r\nbeslut saknas för att vi skall kunna överleva,</pre><pre>att hon när hon ser ut över världen ser den fylld\r\nmed rustningar, kärnvapenprov och ekologiskt\r\nförfall,</pre><pre>att det finns behov av att vi klarar av vår girighet,\r\nklarar av maktens arrogans, klarar av teknologier\r\nsom förbrukar resurser i stället för att bevara dem\r\noch klarar av spridningen av kärnvapen.</pre><pre>Herr talman! Det var ett vackert tal av en\r\nregeringsledamot i Sverige. Många var vi som\r\nvärmdes därav. På söndagar går det an att vara\r\nmjuk och insiktsfull och nästan miljöpartistisk i sin\r\nframtoning. Sedan kommer vardagen, och då är\r\nsöndagens fagra tal som bortblåst för regeringen.</pre><pre>I dag behandlar vi ett betänkande som har sitt\r\nursprung i en proposition och en skrivelse från\r\nregeringen. I dessa tre handlingar talar man sig\r\nvarm för att vi måste öka den ekonomiska tillväxten\r\nför att kunna öka den materiella förbrukningen. De\r\npartier som står bakom betänkandet vill att vi skall\r\nöka vår materiella förbrukning och vår\r\növerkonsumtion, trots att de liksom Margot\r\nWallström, har kunskaper som säger att vi inte kan\r\nfortsätta med vår överkonsumtion, än mindre öka\r\nden.</pre><pre>Efter andra världskriget publicerades många bilder\r\nfrån nazisternas koncentrationsläger och från olika\r\ngetton. Vissa av dem har fastnat i mitt minne. En\r\nmycket stark bild är en grupp människor som går\r\nmed sina barn i hand och med sina resväskor medan\r\nWarszawa står i lågor. De vandrar tillsynes\r\noberörda för att transporteras mot döden, trots att\r\nde visste vad som väntade dem. Varför kommer\r\ndessa bilder för mig i en debatt om svensk ekonomi\r\nmed anledning av dagens betänkande, regeringens\r\nproposition och skrivelse? Jo, helt enkelt därför att\r\nbilden säger så mycket om vår situation. Som\r\nMargot Wallström sade har vi kunskaper om vårt\r\nsätt att leva. Det är ohållbart och leder till\r\nkatastrofer. Ändå har regeringen mage att föreslå\r\nåtgärder som gör att situationen blir ännu mer\r\nohållbar och att livsförutsättningarna hotas.</pre><pre>En årlig ökning av den ekonomiska tillväxten med\r\n2 %, som regeringen vill ha, innebär i praktiken att\r\nden materiella förbrukningen i Sverige kommer att\r\nfördubblas på 35 år. Det är ett katastrofscenario\r\nsom vi har framför oss. Många är inte ens nöjda\r\nmed 2 %, utan förespråkar ett än högre tal. Inom\r\nEG talar man om mellan 4 och 7 % ökning om året.</pre><pre>Men regeringen trilskas med framtiden som om\r\nman inte ville ha den. Tillsammans med folkpartiet\r\ntvingade man igenom moms på kollektivtrafiken,\r\ntrots att man vet att det leder till ökad bilism, större\r\nmiljöstörande utsläpp, mer skador och lidande\r\nsamt ökad belastning på bytesbalansen och den\r\noffentliga sektorn. Nu kommer regeringen med\r\nförslag till neddragningar i tågtrafiken.</pre><pre>Plötsligt är alla bekymmer om växthuseffekt och\r\nförsurande utsläpp som bortblåsta. Riksdagsbeslut\r\noch internationella konventioner fladdrar bort som\r\nvissna löv i höststormen. Sådan är politiken i\r\nSverige i dag -- inte undra på att medborgarna inte\r\nhänger med i valserna och turerna och att de\r\ntröttnat på politiken!</pre><pre>På söndagar talar man i regeringen sig varm för\r\nmiljö, solidaritet och framtiden. På måndagen\r\nfortsätter det idoga förstörelsearbetet. Jag skäms\r\növer politiken och riksdagen, som inte förmår att\r\nta ansvar baserat på de kunskaper som vi alla har.\r\nPolitik är allvar. Det är inte söndagsskoleprat, utan\r\ndet är att socialt medvetet, ansvarsfullt och med\r\ninternationella utblickar verka för en god framtid i\r\nekologisk balans för oss alla på jorden. Det är dags\r\nför regeringen och de stora partierna att lämna\r\nsöndagsskolan och träda ut i livet med öppna ögon,\r\nta tag i verkligheten och vardagen, handla\r\nkärleksfullt och med medveten omtanke.</pre><pre>Mot bakgrund av kända fakta om\r\nbefolkningsökning, talet i Brundtlandrapporten om\r\nen uthållig utveckling -- som de flesta regeringar\r\nställer sig bakom -- och om förstörelsen av den\r\nbiologiska produktionsförmågan är det faktiskt\r\nobegripligt, oansvarigt, perspektivlöst, utmanande\r\noch fullständigt orealistiskt av regeringen att\r\nföreslå en politik som leder till en fördubbling av\r\nden materiella förbrukningen på 35 år, och att de\r\nstora partierna ställer sig bakom detta vanvett.</pre><pre>Vad är det då som styr så fruktansvärt snett i strid\r\nmot kunskaper, känsla och förnuft? Det är bl.a. den\r\nallvisa och allbeslutande marknaden, som talar om\r\nnär regeringar gör rätt eller fel. Till detta kommer\r\nmånga människors vilja till hög materiell\r\nförbrukning.</pre><pre>Vad innebär den otyglade marknaden, som driver\r\ntill allt högre materiell förbrukning i den rika delen\r\nav världen? Om den ej tyglas blir det på grund av\r\nsönderfallande ekologiska system allt mindre att\r\ndela på. Marknaden blir ett hot mot lagarna,\r\ndemokratin och friheten. Dåk kan de starka, de\r\nmed makten bakom gevärspipan, ta över och\r\nbestämma. Det är en motbjudande tanke. Vi måste\r\nbjuda motstånd mot en sådan utveckling.</pre><pre>Jag vill ansluta till det Anne Wibble sade när hon\r\nrefererade till vad Bengt Westerberg hade sagt på\r\nfolkpartiet liberalerna landsmöte: den som är för\r\nmjuk att ta itu med de samhällsekonomiska\r\nproblemen, skapar ett hårdare samhälle. Det är\r\nfaktiskt sant, men då måste man också ha insikt om\r\natt samhällsekonomin inte bara rör sig om pengar,\r\nutan också om hela det ekologiska systemet. Det\r\nfinns ett klart samband mellan ekologi och\r\nekonomi. Det vore värdefullt om folkpartiet kunde\r\ndela denna insikt, för då skulle man föra en helt\r\nannan politik.</pre><pre>Miljöpartiet de gröna har krävt att regeringen tar\r\ninitiativ till internationella förhandlingar för att\r\nbegränsa kapitalets totala frihet.</pre><pre>Sverige anses vara i ekonomisk kris. Vi har under\r\nde senaste åren haft mycket stora och produktiva\r\nindustriinvesteringar. Exporten har fram till nu gått\r\nmycket bra. Det har förekommit mycket stor\r\nexport av kapital, som har satsats i fastigheter och\r\nindustrier utomlands.</pre><pre>På grund av en överkonsumtion i Sverige och stor\r\nexport har industrin arbetat nära sitt\r\nproduktionsmaximum. Överkonsumtionen leder\r\ndå till en stor import som inte kan mötas med ännu\r\nmera export, eftersom industrin går för fullt. Alla\r\narbetsföra har i princip varit i arbete. Nu får man\r\ninflationsdrivande löneökningar, som i sin tur beror\r\npå att företagen har kunnat höja priserna markant\r\noch ökat sina vinster kraftigt. Exportkrisen beror i\r\nlika hög grad på företagens vinsthunger som på\r\nlöneökningarna.</pre><pre>Det har varit svårt för den offentliga sektorn att\r\nrekrytera folk, trots kraftigt höjda löner. Vi får då\r\nen personalkris inom vård och omsorg till följd av\r\ndenna enorma överkonsumtion. Det finns helt\r\nenkelt inte folk nog i Sverige i en\r\növerkonsumerande ekonomi.</pre><pre>För att klara inflationen måste vi börja hålla\r\ntillbaka konsumtionsökningarna och helst börja\r\nminska den materiella förbrukningen.</pre><pre>Miljöpartiet de gröna vill att människor skall kunna\r\nröra sig fritt, bo, arbeta och utbilda sig var de vill\r\ninom hela Europa. Men denna önskan motarbetas\r\nav kapitalets och varors fullkomliga rörlighet utan\r\nhinder och restriktioner. Därför leder denna\r\nrestriktionslöshet till förstörelse av det levande.\r\nEG-länderna accepterar inte människors fria\r\nrörelse mellan EG och det forna Östeuropa.</pre><pre>Moderaterna har drivit hållningslösheten till sin\r\nspets när de i sitt förslag till nytt idéprogram säger:\r\n''Varje ingrepp i medborgarnas liv, varje reglering,\r\nvarje skatt försvårar och dödar livsprojekt.'' Detta\r\när den aningslösa, ansvarslösa och förstörande\r\nfrihetens lovsång. Därmed säger man nej till varje\r\nform av fungerande miljöpolitik och socialpolitik.</pre><pre>Varför talar man i frihetsfrågor så litet om friheten\r\natt andas frisk luft, äta oförgiftad mat och att kunna\r\ndricka rent vatten, om människornas frihet\r\nkroppsligt och kulturellt? Frågorna kan synas\r\nretoriska. Man kan kanske inte vänta sig något\r\nannat svar än att ledande politiker och stora\r\nkapitalägare egentligen inte bryr sig om dessa\r\nfrågor, knappast ens på söndagar.</pre><pre>Det moderna industrisamhället är i huvudsak\r\nuppbyggt på linjära processer -- det går ett nästan\r\nrakt spår från gruvan till avfallshögen plus en\r\nmängd molekylsopor till atmosfären och ut i haven.\r\nDet moderna industrisamhället är i sin nuvarande\r\nfunktion på sikt en fysisk omöjlighet, eftersom det\r\nleder till en enorm förstörelse. Vi måste ändra till\r\nett samhälle som arbetar med cirkulära processer,\r\ndvs. vi måste bygga upp processer som innebär att\r\nvi återvinner och återbrukar så mycket som möjligt.</pre><pre>Det har sagts att om vi inte anpassar oss till\r\nmarknadens krav, skulle arbetslöshetens stålbad\r\ndrabba oss. För mig som metallurg har detta\r\nuttryckssätt alltid verkat underligt. Människor som\r\nhamnar i stålbad förgasas. Stålbadet innebär\r\negentligen att arbetslöshetens gissel skulle tas bort.</pre><pre>Om inte alla tecken slår fel, står vi inför en period\r\nmed kraftigt ökad arbetslöshet. Sverige är numera\r\nfrilagt inför marknadernas spel med människors\r\narbete och framtid. Regeringen framhåller i\r\nskrivelsen att inflationsbekämpningen går före allt\r\nannat. Eftersom det finns ett klart samband mellan\r\ninflationshöjd och arbetslöshet i utvecklade\r\nekonomier betyder detta inget annat än att\r\nregeringen nu har övergivit den fulla\r\nsysselsättningens politik. Vi står inför en EG-\r\nanpassning som leder till höga arbetslöshetstal. Det\r\nhar redan flera talare här berört och får nog\r\nbetraktas som en sanning.</pre><pre>Vi i miljöpartiet de gröna kan inte acceptera denna\r\nlättsinniga inställning till mänskligt arbete.\r\nMedborgarna har byggt upp sina liv i stor\r\nutsträckning på lönearbeten. De kan därför inte\r\nutan vidare reduceras till bidragsmottagare för att\r\ngå sysslolösa. Dessutom blir människor sjuka såväl\r\npsykiskt som fysiskt av att inte arbeta.</pre><pre>I ett bättre samhälle, som miljöpartiet de gröna vill\r\nse förverkligat, kan vårt sätt att leva och vara\r\nannorlunda med mindre lönearbete och mera tid\r\nför arbete på medborgarnas egna villkor bli\r\nverklighet, men vi är inte där ännu. Vi måste\r\nutnyttja en kommande konjunktursvacka till ett\r\nmedvetet arbete mot ett grönare och mera\r\nsolidariskt samhälle. Det är vår mening att vi måste\r\nha en aktiv arbetsmarknadspolitik, som utnyttjar\r\nkonjunkturnedgången till något positivt, och vi\r\nmåste slå vakt om arbetslinjen. Vi menar att vi nu i\r\nstor skala skall sätta i gång att bygga upp och\r\nmodernisera den kollektiva spårbundna trafiken,\r\nutveckla spårbilar, förbättra\r\ntelekommunikationerna över hela landet, sätta i\r\ngång med rader av projekt för att få in de inhemska\r\nförnybara energierna på allvar, att sätta i gång\r\nmassiv energihushållning i hela samhället, för det\r\ngynnar handelsbalansen och bytesbalansen,\r\nbortsett från allt annat gott som det för med sig.</pre><pre>Det är dags att använda arbetsmiljöfondens\r\nmiljarder till en massiv satsning på att komma till\r\nrätta med allvarliga arbetsmiljöproblem.</pre><pre>Utnyttja miljarderna i industrifonden till kloka\r\nsatsningar på att ta bort de allvarligaste\r\nmiljöförorenarna som finns kvar inom industrin\r\noch för att göra industrin ännu mer energieffektiv.</pre><pre>Ge bidrag till ombyggnad av merparten av alla de\r\nbilar som fortfarande inte har katalysatorer.</pre><pre>Skötseln av våra naturreservat har varit dålig under\r\nhögkonjunkturen. Det är dags att se till att\r\nnaturreservaten börjar skötas igen. Vi måste\r\nminska ungdomsarbetslösheten redan nu och se till\r\natt på olika sätt stimulera människors sparande.\r\nMen samtidigt måste vi börja minska den\r\nnormerade arbetstiden från 40 timmar per vecka till\r\natt år 2000 ha nått ned till åtminstone 35 timmar per\r\nvecka. De första stegen måste tas de närmaste åren,\r\nså att vi solidariskt kan dela på den tillgängliga\r\narbetstiden. Till detaljerna om hur vi skall gå fram\r\nåterkommer vi i samband med den allmänna\r\nmotionstiden. Rätten att sänka arbetstiden till 20\r\neller 30 arbetstimmar per vecka skall lagfästas.\r\nFärdriktningen mot en lägre arbetstid är angiven.</pre><pre>För att kostnaderna för sänkningen av arbetstiden\r\ninte skall drabba produktionskostnaderna, föreslår\r\nvi att arbetsgivaravgifterna sänks totalt sett i samma\r\nmån som arbetstiden sänks, med avdrag för\r\nproduktivitetsökningen. Miljöpartiet vill att\r\nsänkningarna av arbetsgivaravgifterna skall betalas\r\nmed hjälp av skatter på energiråvaror och\r\nmiljöfarliga utsläpp. Vi måste få en omfördelning\r\nmellan skatter på arbete och energi. Sedan 1950 har\r\nkostnaden för arbetstid ökat med över 400 % i realt\r\nvärde, varav två tredjedelar ligger på skatter och\r\navgifter. Energibeskattningen har endast ökat med\r\ndrygt 30 %.</pre><pre>Regeringens förslag om ökade arbetsgivaravgifter\r\när utomordentligt dåligt. Det innebär att man\r\nfaktiskt hjälper till att driva fram ytterligare\r\narbetslöshet och ytterligare inflation. Det är\r\nmärkligt.</pre><pre>Vi vill gärna dela upp Vattenfall och sälja ut\r\nproduktionsbolag till länen. Vattenfall behåller det\r\nstora distributionsnätet på ett sätt som påminner\r\nom banverket. Det frigjorda kapitalet skall\r\nanvändas för satsningar på spårburen\r\nkollektivtrafik och utveckling av nya trafiksystem\r\nsom spårbilar och de miljövänliga energierna.</pre><pre>Vi måste också se till att vi tar bort momsen på vår\r\nbasmat, tar bort momsen på mark- och sjöburen\r\nkollektivtrafik, liksom momsen på de inhemska\r\nförnybara energislagen och börja avvecklingen av\r\nkärnkraften allra senast 1995. Det behövs verkligen\r\nklara signaler i energipolitiken.</pre><pre>Vi hade behövt en skattereform i Sverige med\r\ngröna förtecken. Vi fick en socialt orimlig\r\nskattereform, som tar från de fattiga och ger till de\r\nrika, som bidrar till att skövla och förstöra våra\r\nekologiska system genom en ogenomtänkt\r\ntillväxtpolitik utan någon tanke på den ökade\r\nmateriella förbrukningens innehåll eller kvalitet.\r\nDet finns drag i skattereformen som är positiva,\r\nnämligen den ökade beskattningen av konsumtion\r\noch den minskade beskattningen av arbete. Men\r\nreformen missade chansen till en radikal\r\nskatteomläggning som ett led i en god och framsynt\r\nmiljöpolitik.</pre><pre>Herr talman! Om man skall vara vänlig, och det\r\nskall man kanske vara så här inför julen, kan man\r\nju säga att det är bra att Margot Wallström ger\r\nuttryck för rena miljöpartitankar i ett viktigt\r\nanförande. Det tyder på att insikten finns. Nästa\r\nsteg är att se till att kunskapen realiseras i handling.\r\nHär har regeringspartiet som vågmästarparti ett\r\nmycket stort ansvar. Det ansvaret har partiet, lett\r\nav Ingvar Carlsson, inte klarat av de senaste två\r\nåren. Det hade funnits möjligheter att välja grönt.\r\nNu valde regeringen nästan konsekvent blåa\r\nlösningar, för rött är dött och nu gäller det grönt\r\nmot blått.</pre><pre>Framtidsarbetet ser ut att bli svårare nu när B &amp; Ws\r\nstormarknad har öppnats med Bildt och\r\nWesterberg som chefer. På stormarknaden skönjer\r\nvi nu också Affe Svensson med sin kundvagn på\r\nteveshopping, där han går och plockar godbitar\r\nfrån löfteshyllan. Väl kommen till kassan har han\r\ninga pengar och urskuldar sig med att han har lika\r\nväl reda på pengarna som cheferna på B &amp; Ws\r\nstormarknad. Nu öppnar B &amp; W filial i Köpstaden\r\nutanför Skara med cheferna Bert och\r\nWachtmeister. Det är B &amp; W det med. Till 90 %\r\nsamma program som vi har, säger Bildt förnöjt.\r\nFattas bara annat med en filial! Westerberg är litet\r\nundrande och säger att Bert och Wachtmeister mest\r\nliknar Glistrup och Carl I Hagen. Men vem skall då\r\nbli Hagen och vem skall bli Glistrup i svensk\r\npolitik?</pre><pre>Vilken framtid har Sverige, om dessa människor\r\nskall regera och styra och ställa? Ja, inte är det ett\r\nframtida demokratiskt samhälle, där jämlikhet och\r\nsolidaritet skall råda, inte ett samhälle där återbruk\r\noch återanvändning är viktiga ingredienser. Det är\r\nstormarknadens köp-, slit- och slängmentalitet som\r\när ledsnöret. Lekkamrat Bildt är störst, och han\r\ndikterar villkoren: ''Varje ingrepp i medborgarnas\r\nliv, varje reglering, varje skatt försvårar och dödar\r\nlivsprojekt.'' O, sancta simplicitas!</pre><pre>Herr talman! I tisdags debatterades EG-frågan,\r\nden som fåkunniga kallar Europafrågan. Beslut\r\nfattas över folkets huvud vid den allvarligaste och\r\nstörsta samhällsförändringen sedan reformationen.\r\nSvenska folket har inte beretts tillfälle att efter\r\nstudier och debatt ta ställning till EG. Aldrig\r\nnågonsin har svenska folket varit så välutbildat och\r\nhaft så stor förmåga att sätta sig in i komplicerade\r\nframtidsfrågor. Vi i miljöpartiet de gröna tror på\r\nsvenska folkets förmåga och vilja att ta ställning till\r\nden stora samhällsomdaningen. Att inte ge folket\r\nmöjlighet därtill är ett utslag av ett djupt folkförakt.\r\nDärför skall det bli spännande att se om vi\r\nriksdagsledamöter har förtroende för svenska\r\nfolket. Det kan vi visa genom att stödja yrkande 20\r\ni motion Fi17, där det krävs att folkomröstning skall\r\ngenomföras. Jag yrkar därmed bifall till yrkandet\r\n20 i Fi17. Anledningen till att denna fråga kommer\r\nupp nu är att utrikesutskottet inte ville ha\r\nregeringens skrivelse för yttrande från\r\nfinansutskottet, trots att regeringen i en bisats\r\ntalade om att den ville att riksdagen skulle göra ett\r\nstarkt EG-positivt uttalande -- ett märkligt\r\nförfarande i en viktig fråga. Hur kan det komma sig\r\natt en så viktig framtidsfråga har behandlats på ett\r\nså föraktfullt sätt, med en sådan okänsla för\r\nspelreglerna? Det blir något för framtida forskare\r\natt bita i.</pre><pre>Gunhild Bolander har motionerat om\r\nlivsmedelsbistånd till Sovjetunionen. Av något\r\nmisstag har miljöpartiet de grönas reservation\r\nomvandlats till ett särskilt yttrande. Därför vill jag\r\nyrka bifall till Gunhild Bolanders motion Fi28. I det\r\nsom blev ett särskilt yttrande betonar vi vikten av\r\natt hjälpa de baltiska staterna. Riktigheten i\r\nGunhild Bolanders motion och vårt stöd till den\r\nvisas av att Sovjetmakten nu har för avsikt att\r\nstoppa livsmedelsleveranserna till Litauen. För att\r\nvi skall få en god framtid måste vi faktiskt arbeta\r\nmed de kunskaper och de insikter som vi har och\r\ninse att det finns ett klart samband mellan vår\r\nekonomi och tillståndet i de ekologiska systemen.\r\nHar vi inte insikt utan driver en hänsynslös\r\nekonomisk tillväxtpolitik som leder till ständigt\r\nökad materiell förbrukning, utan minsta hänsyn till\r\nförbrukningens innehåll och kvalitet, ja då kommer\r\ndet att gå mycket dåligt. Detta har Margot\r\nWallström i regeringen givit ett klart uttryck för,\r\noch det är jag mycket glad över. Det vore fint om\r\nden insikt som uppenbarligen finns i\r\nregeringskansliet också på något litet sätt kunde\r\nvisas i den ekonomiska politik som regeringen är\r\nvillig att föra. Är den villig att göra det, kan den\r\nräkna med vårt stöd.</pre><pre>Därmed vill jag, vid sidan av mina tidigare\r\nbifallsyrkanden, yrka bifall till miljöpartiet de\r\ngrönas reservationer 4 och 7 i detta betänkande.</pre><pre>Anf. 10 HANS GUSTAFSSON (s):</pre><pre>Fru talman! I finansutskottets betänkande 10\r\nbehandlas både regeringens proposition 39 om den\r\nekonomiska politiken på medellång sikt och\r\nregeringens skrivelse 50 om åtgärder för att\r\nstabilisera ekonomin. Båda dokumenten har\r\nnaturligt nog kommenterats i många av de tidigare\r\ninläggen i kammaren. Jag finner det därför inte\r\nnödvändigt att ta upp kammarens tid med en\r\nnärmare redovisning av innehållet i dessa\r\nhandlingar. Jag skall därför, fru talman, i stället\r\nkommentera finansutskottets betänkande och till\r\ndetta fogade motioner och reservationer.</pre><pre>Men först ett par principiella synpunkter. Inte\r\nminst under hösten har i skilda sammanhang den\r\nsvenska ekonomin beskrivits som en ekonomi i\r\nkris. Det ena katastrofscenariot efter det andra har\r\nstaplats upp.</pre><pre>I dag sade Lars Tobisson att det är en\r\ngenomklappning i svensk ekonomi. Anne Wibble\r\nsade att det ekonomiska läget är uselt. Jag måste\r\ninom parentes säga att det svenska folket måste\r\nvara ett folk med nerver av stål som trots alla dessa\r\nsvartmålningar orkar handlar julklappar för inte\r\nmindre än 33 miljarder kronor. Det är inte precis\r\ndet bästa uttryck man kan tänka sig för en\r\ngenomklappad och usel ekonomi.</pre><pre>I motioner i anslutning till betänkandet talas det om\r\natt 1980-talet har inneburit förlorade år. Man kan\r\nockså ibland i andra inlägg få intryck av att Sverige\r\nskulle vara ett land på gränsen till armod. För\r\nsådana beskrivningar finns det inte mycket stöd att\r\nhämta i tillgänglig statistik, om en jämförelse görs\r\nmed andra s.k. mogna industriländer. Det går\r\nvisserligen att bevisa att OECD-länderna\r\nsammantaget har en bättre tillväxt än Sverige, men\r\nom man tar hänsyn till att det däri ingår ett antal\r\nländer där den s.k. upphämtningseffekten har stor\r\nbetydelse och i stället jämför med de sju rikaste\r\nindustriländerna släpar vi inte efter; inte heller om\r\nman jämför produktivitetstillväxten i svensk\r\ntillverkningsindustri med den i dessa länder. När\r\ndet gäller bruttonationalprodukten per invånare i\r\nvärlden ligger Sverige bland de allra främsta. Det är\r\ni stort sett bara Schweiz som ligger före de nordiska\r\nländerna. Västtyskland har lägre\r\nbruttonationalprodukt än vi; Frankrike kommer på\r\ntolfte plats och England på artonde.</pre><pre>Svenskarna är inte heller ett folk av lättingar som\r\ngör allt de kan för att undvika sina arbetsplatser,\r\nvilket man ibland kan förledas att tro när man\r\nlyssnar till företrädare för näringslivet och andra\r\npropagandörer. År 1987 var antalet i Sverige\r\nfaktiskt arbetade timmar 1 175 för personer mellan\r\n15 och 67 år. Det är nära 200 timmar mer än för de\r\nflitiga tyskarna och nära 300 timmar mer än för\r\nfransmännen.</pre><pre>I en av FN gjord undersökning om välfärden i\r\nvärldens länder kom Sverige på andra plats,\r\nalldeles inpå Japan, som alltså intog första platsen.</pre><pre>För en tid sedan hörde jag ett radioprogram där en\r\nforskare, som hade undersökt hur barn mådde i\r\nolika delar av världen, funnit att de svenska barnen\r\nmådde bäst av alla. För en tid sedan presenterade\r\nockså Metallindustriarbetareförbundet en\r\nundersökning av socialförsäkringarna i Sverige och\r\ninom EG som visade att Sverige intog en tätplats.\r\nVi har klarat oss bra i ligan av de sex mest\r\nframgångsrika industriländerna. Till skillnad från\r\ndessa har vi samtidigt klarat att hålla en full\r\nsysselsättning. Vi har inte behövt att dras med\r\ngisslet att 5--10 % av arbetskraften och 20--25 % av\r\nungdomarna fått beskedet att de inte behövs.</pre><pre>Det har sagts att vi har gynnats av goda\r\nkonjukturer. Ja, det är riktigt, med den har också\r\nde länder som vi jämför oss med. Inte kan\r\nDanmark på andra sidan Öresund ha en annan\r\nkonjunktur än vad vi har Sverige; men de har 10 %\r\narbetslöshet.</pre><pre>Fru talman! Det finns säkert ett och annan som\r\nundrar: Varför nu detta? Varför beskriva det som\r\när bra när debatten skall handla om det som är\r\ndåligt och behöver åtgärdas? Jo, i första hand av två\r\nskäl: Det första är att jag tror att om vi skall komma\r\nfram till de rätta åtgärderna och ha folket med oss,\r\nskall vi ge en så korrekt och fullständig bild av läget\r\nsom det över huvud taget är möjligt. Det är inte\r\nbara energipolitiken som skall utformas på\r\nrationella grunder. Det gäller i hög grad också den\r\nekonomiska politiken. Det andra skälet är\r\nmoderaternas och folkpartiet liberalernas\r\ngemensamma motion. Den börjar efter en kort\r\ninledning med rubriken: Regeringens\r\nmisslyckanden är grunden till problemen. På litet\r\nmer än en och en halv sida upprepas detta\r\npåstående i varierad form icke mindre än tio\r\ngånger. Det är enligt min mening ett orättfärdigt\r\noch felaktigt påstående.</pre><pre>Jag har nyss redovisat att vår situation väl tål att\r\njämföras med industriländernas toppskikt.\r\nDessutom var det inte helt utan problem att ta över\r\nen ekonomi med nära 90 miljarder i underskott i\r\nstatsbudgeten, 4 % arbetslöshet, en stor statlig\r\nutlandsupplåning och ett besvärande kostnadsläge.\r\nMärk väl att jag inte har lagt skulden på någon utan\r\nbara konstaterat att så var det 1982.</pre><pre>Utskottet konstaterar i sitt betänkande att det råder\r\nbetydande samstämmighet om att det också finns\r\nproblem i svensk ekonomi. Framför allt gäller\r\nproblemet att kostnadsutveckling och produktivitet\r\nmåste följas åt, vilket de inte gör för närvarande.\r\nProduktiviteten är visserligen inte låg i förhållande\r\ntill andra jämförbara industriländer men helt\r\notillräcklig i förhållande till en löneökningstakt på\r\n8--10 %. Det torde inte vara möjligt att öka\r\nproduktiviteten så att de kraftiga kostnadsökningar\r\nsom vi har haft under senare år kan bäras; alltså\r\nmåste kostnaderna ner. Om detta förhållande råder\r\nsåvitt jag förstår inga delade meningar.</pre><pre>Dessutom är det så att hög inflationstakt leder till\r\nen oönskad omfördelning av resurserna i samhället\r\noch har för välståndsfördelningen allvarligare\r\nkonsekvenser än resultatet av lönerörelserna.\r\nInflationen beräknas i år uppgår till 11 %. Även om\r\n3 % härav är resultatet av skatteomläggningen och\r\n1 % är en följd av tillfällig momshöjning, återstår\r\nen underliggande inflation i storleksordningen 7--\r\n7,5 %. Prisökningarna hos våra åtta främsta\r\nhandelspartner var t.o.m. september i år, räknat på\r\ntolvmånadersbasis, 5 %. I Sverige var den under\r\nsamma tid 11,5 % -- eller 7,5 % om man räknar\r\nbort skatteomläggning och tillfällig momshöjning.\r\nTyskland, som är en viktig handelspartner, hade\r\n3 % prisökning. England hade 3,9 %, USA hade\r\n6,2 %, Danmark hade 3,1 %, Finland hade 5,6 %\r\noch Norge hade 3,9 %. Den lägsta prisökningen\r\nhade Nederländerna med 2,7 %. Det är också att\r\nmärka att av årets inflation i Sverige på 10,67 %\r\nfaller 3,5 % på bostaden och 3,2 % på transport\r\noch samfärdsel.</pre><pre>Även om vi tar hänsyn till en höjning av\r\nengångskaraktär, som är en följd av\r\nskatteomläggningen, är det alldeles uppenbart att\r\nSverige inte år efter år kan ha en inflation som\r\nligger väsentligt över vad som gäller för våra viktiga\r\nhandelspartner utan att detta leder till en\r\nförsvagning av konkurrenskraften och en\r\noacceptabel omfördelning av våra resurser. De\r\nnegativa konsekvenserna av en försvagad\r\nkonkurrenskraft kommer självfallet att bli alltmer\r\npåtagliga i ett läge där vi också kommer att ha en\r\ninternationellt försvagad konjunktur. Den som inte\r\nvill inse detta sticker faktiskt huvudet i sanden. Det\r\nråder alltså inga delade meningar om att den\r\nnegativa kostnadsutvecklingen måste brytas. Det\r\nfinns också en betydande samstämmighet i\r\nutskottet om att det måste föras en stram\r\nfinanspolitik och att den offentliga sektorn måste\r\nförnyas och effektiviseras så att dess andel av BNP\r\nsuccessivt kan sänkas. Därigenom kan det också\r\nskapas förutsättningar för en sänkning av\r\nskattetrycket. Det råder också enighet om att i den\r\nkonkurrensutsatta sektoren skall vara löneledande\r\noch att lönebildningen åvilar arbetsmarknadens\r\nparter.</pre><pre>Det kan i detta sammanhang inte komma på tal att\r\nlämna en utförlig redovisning vare sig av\r\nutskottsmajoritetens ställningstagande eller av\r\nreservationer och motioner. Vi får hänvisa den\r\nsärskilt intresserade till handlingarna.</pre><pre>På s. 27 och 28 i betänkandet utvecklar\r\nutskottsmajoriteten skälen för att det enligt\r\nmajoritetens uppfattning bör vara möjligt att nu\r\nväxla över från ett system med nominella\r\nlöneökningar till ett med reala löneökningar.</pre><pre>Vi anser att de i betänkandet redovisade faktorerna\r\nbör förstärka möjligheterna att nå ett\r\nstabiliseringsavtal. Utskottet betraktar därför inte,\r\ni motsats till motionärerna, alternativ 1 i\r\nproposition 39 som ett orealistiskt alternativ vad\r\ngäller utvecklingen fram till 1992.</pre><pre>I motionerna Fi14 och Fi15 från moderaterna,\r\nfolkpartiet liberalerna och centerpartiet anförs att\r\ndet i regeringens skrivelse framlagda\r\nåtgärdspaketet inte, eller endast i obetydlig\r\nomfattning får några positiva effekter på\r\nsamhällsekonomin. Det bör kanske påpekas i\r\nsammanhanget att de framlagda åtgärdsförslagen i\r\nskrivelsen tidigarelades i förhållande till den\r\nkommande budgetpropositionen med anledning av\r\ninträffade omständigheter. Det är således inte en\r\nuttömmande redovisning av aktuella åtgärder.</pre><pre>På s. 28 i betänkandet redovisar\r\nutskottsmajoriteten skälen för att de framlagda\r\nåtgärdsförslagen kan förväntas ge en positiv effekt.\r\nSå har ju faktiskt redan skett. Räntehöjningen har\r\nkunnat pressas tillbaka något, och valutainflödet\r\nhar varit betydande. Det vore faktiskt också\r\nsynnerligen anmärkningsvärt om besparingar i\r\nstatsbudgeten på 13 miljarder kronor tillsammans\r\nmed en redovisning av viktiga strukturella åtgärder\r\ninte skulle ha någon positiv effekt. Varför skulle\r\nmedborgarna ta på sig dessa bördor och varför\r\nskulle vi ta på oss eventuella politiska risker om det\r\nändå inte ger någon effekt? Jag kan inte tro att det\r\nhar varit meningen att uttrycka det på det sättet.\r\nDet är ett orimligt påstående. Att sedan\r\noppositionen tycker att det är för litet och för sent,\r\ndet tillhör pjäsen. Det har oppositionen alltid tyckt,\r\ni varje fall sedan början av 1970-talet och antagligen\r\ndessförinnan också.</pre><pre>Fru talman! Innan jag slutar mitt anförande skall\r\njag endast beröra en fråga till som vid sidan av\r\nkostnadsökningarna och produktiviteten utgör ett\r\nproblem i svensk ekonomi. Det gäller den\r\nogynnsamma utvecklingen av bytesbalansen. Det\r\nkan visserligen sägas att om vi kommer till rätta\r\nmed de två första problemen, dvs.\r\nkostnadsökningarna och produktiviteten, kommer\r\ndet också att få en positiv effekt på bytesbalansen.\r\nMen underskottet tenderar, som Lars Tobisson\r\nsade, att öka till 4 % av bruttonationalprodukten,\r\noch det är naturligtvis ett problem i sig.</pre><pre>När man studerar underskottets ökning kan man\r\nfinna att det i hög grad sammanhänger med\r\nökningen av räntekostnaderna på utländska lån. På\r\nstatens utlandslån sjunker kostnaderna därför att vi\r\ninte tar upp några utländska lån längre, men de\r\nökar för privata utlandslån. Detta är antagligen en\r\nföljd av att det har varit fördelaktigt att uppta lån i\r\nutländsk valuta och att det har gjorts mycket stora\r\ndirekta investeringar utomlands. De senare\r\nsammanhänger i hög grad med investeringar i\r\nfastighetsbranschen och att företagen köper\r\nmarknader utomlands.</pre><pre>Ingetdera behöver vara till nackdel för Sverige. Det\r\när dock möjligt att avkastningarna på de gjorda\r\ninvesteringarna är långsiktiga, inte minst inom\r\nfastighetsbranschen, och att utfallande avkastning\r\nåterinvesteras utomlands, vilket kan påverka vår\r\nbytesbalans. Det är svårt att få någon säker\r\nuppfattning om hur mycket det ena eller andra\r\npåverkar bytesbalansunderskottet. Säkert är dock\r\natt bytesbalansunderskottet måste bringas ned\r\ngenom att svenskt näringsliv får möjligheter att\r\nstärka sin konkurrenskraft.</pre><pre>Det är självklart att den omfattande\r\nutlandsupplåningen på brutto 400 miljarder kronor\r\nhar betydelse för valutapolitiken, och som\r\nvänsterpartiet anför i sin motion Fi16 ökar\r\nnaturligtvis benägenheten hos aktörerna att skydda\r\nsina tillgångar mot risker för en devalvering. Det är\r\nmot den bakgrunden av stor betydelse för vår\r\nvalutapolitik att samtliga partier har uteslutit\r\nmöjligheterna av en devalvering som en metod för\r\natt angripa problemen.</pre><pre>Fru talman! Jag har inte kunnat finna att\r\nreservanterna i detta sammanhang har framlagt\r\nnågra förslag som bättre skulle kunna komma till\r\nrätta med de problem som redovisas i regeringens\r\nskrivelse och som utskottsmajoriteten ställt sig\r\nbakom.</pre><pre>I moderaternas och folkpartiet liberalernas\r\ngemensamma reservation redovisas i sex punkter\r\nvad som bör ingå i ett program för att åstadkomma\r\nbalans i den svenska ekonomin. Det är såvitt jag\r\nkunnat finna ungefär detsamma som i Bengt\r\nWesterbergs och Carl Bildts gemensamma DN-\r\nartikel. I viss mån sammanfaller förslagen med\r\nredan vidtagna åtgärder, det gäller\r\nEuropapolitiken, begränsningar av det kommunala\r\nskatteuttaget och de förändringar av\r\nsocialförsäkringen som beslutades om i går.\r\nEnergipolitiken är ju föremål för förhandlingar. I\r\növrigt har förslagen, enligt min mening, brister ur\r\nfördelningspolitisk synpunkt. De har i stället sin\r\nudd i stor utsträckning riktad mot löntagarna och\r\nmot den offentliga sektorn. De är även i övrigt\r\nolämpliga.</pre><pre>Med hänsyn till vad som sägs om den offentliga\r\nsektorn och annat vill jag gärna påpeka att det\r\nfaktiskt är en myt att tro att den enskilde i varje läge\r\nföredrar en privat konsumtion i stället för en\r\noffentlig. Alla undersökningar som jag känner till\r\npekar faktiskt i alldeles motsatt riktning. Ökad\r\nindividualism är ingen lösning på våra problem,\r\nutan möjligen en förstärkt solidaritet. Det är en\r\nannan sak att vi alla har ett ansvar för att varje\r\nkrona inom den offentliga sektorn används så\r\neffektivt och rätt som möjligt. Gustav Möller sade\r\nen gång att en dåligt använd krona inom den\r\noffentliga sektorn är en stöld från de fattiga. Det\r\nhar vi all anledning att tänka på. Mot bakgrund av\r\ndetta noterar vi med tillfredsställelse det\r\nomfattande förnyelse- och effektiviseringsarbete\r\nsom nu pågår inom hela den offentliga sektorn.</pre><pre>Fru talman! Huruvida Sverige är i kris är i allt\r\nväsentligt en semantisk fråga. Vi har onekligen våra\r\nproblem i svensk ekonomi, men vi är fortfarande\r\nett av världens rikaste länder. Utvecklingen, så\r\nlångt den kan utläsas av tillgänglig statistik, följer\r\nmycket väl utvecklingen i andra jämförbara länder.</pre><pre>Det finns förvisso även många hos oss i vårt land\r\nsom lever på marginalen, som har svårt att få\r\ninkomster och utgifter att gå ihop ens till det allra\r\nnödvändigaste. Det kan inte bestrida det\r\nförhållande att Sverige är ett land med ovanligt hög\r\nvälfärd, kanske de allra främsta, och skall så förbli.\r\nMen vi måste komma till rätta med de problem vi\r\nhar, och vi måste förstå att vi inte kan förbruka mer\r\nän vad vi gemensamt arbetar ihop. Det är alldeles\r\nuppenbart att om vi inte gör något åt våra problem\r\nkan en situation uppstå där uttrycket kris har mer\r\nsubstans än vad det har i dag. Vi kommer då inte att\r\nkunna hålla takten med de övriga industriländernas\r\ntillväxt, och vi riskerar att vår höga sysselsättning\r\näventyras.</pre><pre>De åtgärder som föreslås i regeringens skrivelse är\r\nen strävan att intensifiera arbetet att komma till\r\nrätta med de problem vars existens ingen i utskottet\r\nförnekar.</pre><pre>Fru talman! Jag ber att få yrka avslag på samtliga\r\nreservationer och i övrigt bifall till utskottets\r\nhemställan.</pre><pre></pre><pre>Anf. 11 LARS TOBISSON (m) replik:</pre><pre>Fru talman! Hans Gustafsson är den sjätte i raden\r\nav socialdemokratiska talesmän i finansutskottet\r\nsom jag har haft tillfälle att möta under mina år där.\r\nJag har lagt märke till att skiftena har kommit allt\r\nsnabbare under senare tid. Utmärkande för dem\r\nsom hållit sina jungfrutal i den rollen har varit att\r\nde har prövat utvägen att skönmåla tillståndet i\r\nSveriges ekonomi.</pre><pre>Hans Gustafsson tog till intäkt för att allt egentligen\r\nstår väl till att det förekommer trängsel i\r\njulhandeln. Mot slutet av sitt anförande sade han\r\natt frågan om det råder någon kris närmast är en\r\nsemantisk fråga. Delar Hans Gustafsson Stig\r\nMalms uppfattning, att det egentligen inte råder\r\nnågon kris och att detta är ett hjärnspöke, en\r\nuppfinning av finansministern och riksbankschefen\r\ni syfte att få glädjen att försämra sjukförsäkringen?\r\nVarför vidtas annars detta åtgärder? Är det inte ett\r\ntecken på kris att socialdemokraterna, som nu är\r\nfallet, tvingas ompröva gamla etablerade\r\nståndpunkter och inta ståndpunkter som vi\r\nmoderater företrätt under många år, just därför att\r\ndessa är recepten mot den kris som\r\nsocialdemokratisk politik har framkallat?</pre><pre>För att korrigera den bild som Hans Gustafsson\r\ntecknade vill jag nämna följande. Sverige ligger i år\r\nsist i OECDs tillväxtliga och kommer nästa år först\r\ni inflationsligan. Vi har ett snabbt växande\r\nunderskott i bytesbalansen och till följd därav höga\r\nräntor, och vi kommer också att få en snabbt\r\nväxande arbetslöshet.</pre><pre>Nu ansluter sig socialdemokraterna till\r\nmoderaternas linje, att hotet om massarbetslöshet\r\nskall mötas med en intensifierad kamp mot\r\ninflationen. Men vad sker i handling? Redan från\r\nbörjan var det mycket märkligt att man höjde\r\nfastighetsskatten, något som driver på inflationen.\r\nDärefter höjer man genom riksdagsarbetet\r\nlöneskatten, och man delar ut 600 milj.kr. till fler\r\noffentliga arbeten. Hur rimmar detta, liksom den\r\nvidgade rätten till avdrag för fackföreningsavgift,\r\nmed allt tal om behovet av stram finanspolitik? Det\r\nfinns inte mycket i Stig Malms uttalande som jag\r\nkan instämma i. Men jag måste medge att uttrycket\r\nmischmaschpolitik är ganska väl funnet.</pre><pre>På s. 34 i utskottsbetänkandet sägs det att det är\r\nangeläget att motverka utgiftstrycket i den\r\noffentliga sektorn, eftersom man då också kan\r\nsänka skatten. Hans Gustafsson var också inne på\r\ndetta. Han säger inte ens att detta skall ske på sikt,\r\nmen i praktiken handlar man tvärtom. Vad är\r\negentligen den verkliga avsikten? Är det att\r\nmedverka till att få den ofrånkomliga anpassningen\r\ntill skatteförhållandena i omgivande länder, eller är\r\ndet att expediera beställningen från LO och\r\npartikongressen att staten skall hålla sig med ett\r\nväxande sparandeöverskott, som skall användas för\r\natt köpa aktier i svenska företag för att därigenom\r\nsocialisera näringslivet?</pre><pre>Anf. 12 ANNE WIBBLE (fp) replik:</pre><pre>Fru talman! Hans Gustafsson använde åtminstone\r\nhälften eller kanske mer av taletiden i sitt\r\nanförande till att förklara att det har gått mycket\r\nbra under den socialdemokratiska regeringstiden.\r\nEkonomin är inte alls usel, och det finns egentligen\r\ningen kris. Om det till äventyrs skulle finnas några\r\nproblem, är de inte regeringens fel. Lars Tobisson\r\nhar bemött detta påstående.</pre><pre>Med utgångspunkt från Hans Gustafssons egen\r\nbeskrivning vill jag fråga: Varifrån kommer de\r\nproblem som finns beskrivna i texten i det\r\nbetänkande som vi i dag debatterar? Vad beror de\r\npå, och vems fel är det? Har den regering som lett\r\nlandets ekonomiska politik sedan år 1982 inget\r\nansvar för detta? Är tanken att man vill skylla ifrån\r\nsig på någon annan, några utländska spekulanter\r\neller andra käcka aktörer på den svenska\r\nmarknaden? Om detta är innebörden i Hans\r\nGustafssons påstående, är det ett mycket allvarligt\r\ntecken på att de ord som står här och var i\r\nbetänkandet som tyder på insikt, inte motsvaras av\r\nnågon som helst insikt i verkligheten. Det är bara\r\npåklistrade ord. Det skulle vara intressant att få\r\nhöra Hans Gustafssons kommentar till detta.</pre><pre>Hans Gustafsson angrep också något den bristande\r\nfördelningspolitiken i reservation 1 till betänkandet\r\noch förklarade att våra åtgärder var riktade mot\r\nlöntagare och den offentliga sektorn. Jag vill\r\npåminna Hans Gustafsson om vad som har skett i\r\nsvensk fördelningspolitik under 80-talet, när ni har\r\nregerat. De som har blivit rika under 80-talet -- och\r\ndet finns ganska många sådana personer -- har i\r\nhuvudsak blivit detta av två skäl. De har utnyttjat\r\ndet gamla ruttna skattesystemet i kombination med\r\nen mycket hög inflation.</pre><pre>Nu har vi faktiskt någonting åt det ruttna\r\nskattesystemet. Nästa uppgift för den som är\r\nangelägen om en bra fördelningspolitik är att ta itu\r\nmed inflationen, att knäcka inflationen. Detta var\r\nett icke oväsentligt inslag i mitt huvudanförande,\r\noch jag tycker att också Hans Gustafsson kunde\r\nvisa ett visst intresse för denna uppgift utifrån rent\r\nfördelningspolitiska utgångspunkter, och det är\r\nockså nödvändigt av helt andra orsaker.</pre><pre>Hans Gustafsson påstod slutligen att enskilda\r\nmänniskor inte alltid föredrar privata alternativ.\r\nDet tror heller inte jag. Såvitt jag vet har ingen\r\npåstått detta, i varje fall inte jag. Poängen med att\r\nha privata alternativ till den offentliga sektorn är att\r\nman får välja, att var och en får själv välja som\r\nkonsument eller som anställd. Jag vill upprepa min\r\nfråga: Varför är ni socialdemokrater så benhårda\r\nmotståndare till konkurrens och valfrihet i\r\nproduktionen av vård, omsorg och utbildning?</pre><pre>Anf. 13 CARL FRICK (mp) replik:</pre><pre>Fru talman! Jag skulle vilja ta upp ett problem som\r\nförvirrar och försvårar såväl i den ekonomiska\r\ndebatten som i den ekonomiska politiken. I den\r\nekonomiska debatten och politiken talar man mest\r\nom den relativa ekonomin i stället för den reala, de\r\nverkliga förhållandena. Vi får t.ex. ofta veta att\r\nindustriinvesteringar och liknande minskar i\r\nförhållande till BNP, medan de faktiskt i fast\r\npenningvärde har ökat kraftigt.</pre><pre>Jag vill ta till en bild som exempel. Om en\r\nhöjdhoppare kan höja sitt personliga rekord från\r\n1,20 meter till 1,32 meter, har han flaxat sig upp\r\n10 % och hoppat 12 centimeter högre. Om en\r\nstjärnidrottsman som normalt klarar 2,40 meter\r\nökar sitt resultat med endast 5 %, har han också\r\nökat hopphöjden med 12 centimeter. Han betraktas\r\ndå som en mästare, ja närmast som en fantom.</pre><pre>Men i den ekonomiska politiken och i den\r\nekonomiska världen är det precis tvärtom. Den\r\nstackars fantomen som bara klarar en höjning på\r\n5 %, han betraktas ju som en charlatan och närmast\r\nsom en krympling. Det är uppenbarligen på det\r\nviset, att vi i Sverige hånas som om vi vore\r\ncharlataner, eftersom vår ökning av BNP inte är\r\nspeciellt hög mätt mot andras. Men jag har den\r\nåsikten, att de som ägnar sig åt den sortens\r\njämförelser utan en fast grund, de är charlater och\r\ni det långa loppet intellektuella krymplingar.</pre><pre>Man måste vid en jämförelse i alla sådana\r\nsammanhang utgå från en fast grund, och inte en\r\ngrund som hela tiden rör sig -- och BNP rör sig hela\r\ntiden. Vi måste för att kunna driva en vettig\r\nekonomisk politik och föra en sansad ekonomisk\r\ndebatt fastlägga vissa grunder från vilka man mäter.\r\nOm vi gör detta, tror jag att vi har förutsättningar\r\natt komma till rätta med en hel del problem,\r\neftersom vi vet vad vi håller på med.</pre><pre>Det måste på något sätt bli ett slut på denna\r\nintellektuella krymplingsmentalitet att mäta på ett\r\nsätt som inte har med det reala att göra. Vi bör\r\nendast ägna oss åt det relativa. Då tror jag att vi kan\r\nfå en fast grund att stå på, och vi kan bygga ett\r\nsamhälle som är både ekologiskt och ekonomiskt\r\nsunt. Tack!</pre><pre>Anf. 14 GUNNAR BJÖRK (c) replik:</pre><pre>Fru talman! Finansutskottets ordförande Hans\r\nGustafsson ger en bild av hur han ser på det\r\nekonomiska läget. Han verkar inte särskilt berörd\r\nav de siffror som både Anne Wibble och Lars\r\nTobisson har refererat från OECD. Jag\r\nåterkommer till det.</pre><pre>Det är intressant att Hans Gustafsson angriper ett\r\npar reservationer. Men i sammanfattningen av\r\nutskottsbetänkandet står det för det första ''att det\r\ni flera avseenden råder stor enighet mellan vad som\r\nsägs i propositionen och vad som uttalas i\r\nmotionerna från moderata samlingspartiet och\r\nfolkpartiet liberalerna -- -- --''. För det andra står\r\ndet: ''Vidare tycks överensstämmelse finnas om att\r\ndetta innebär att en stram finanspolitik måste\r\nföras -- -- --''. För det tredje står det att det ej heller\r\npå vissa andra punkter råder några skiljaktiga\r\nuppfattningar. För det fjärde står det: ''En\r\növerensstämmelse återfinns också mellan vad som\r\nanförs i propositionen och -- -- -- när det gäller krav\r\npå reformer i den offentliga sektorn -- -- --''.</pre><pre>Jag tycker att socialdemokraterna skall bestämma\r\nsig för vad de tycker. Å ena sidan tycker de att det\r\nsom står i reservationen är eländigt. Å andra sidan\r\nsäger de i sammanfattningen att det finns en\r\növerensstämmelse med vad folkpartiet och\r\nmoderaterna har tagit fram i sin reservation. Vi från\r\ncenterpartiet är tacksamma för att vi inte har fått\r\nsamma omfamning.</pre><pre>Det har även uttalats ordentliga lovord över hur bra\r\nsaker är. Vi skall inte skämmas för det som är bra i\r\nSverige. Det är viktigt att vi lyfter fram sådant. Men\r\ndet står i bjärt kontrast till de siffror som har\r\nredovisats där det framgår att inflationen blir\r\nfortsatt hög och tillväxten kommer att sjunka. Det\r\när tal om en dyrbar offentlig sektor och ett alltför\r\nhögt ränteläge och att arbetslösheten kommer att\r\nöka. I finansutskottets ordförandes anförande\r\nverkar det som om han inte tar de siffrorna på\r\nallvar.</pre><pre>Följlande fråga blir alltmer aktuell, eftersom VU-\r\nledamoten Stig Malm -- det socialdemokratiska\r\nvallokomotivet, som han kallas i det\r\nsocialdemokratiska partiet -- inte tycks dela de\r\növrigas uppfattning: Är det en allmän åsikt i det\r\nsocialdemokratiska partiet och i ledningen att\r\nSverige inte befinner sig i obalans? Det blev inget\r\nriktigt svar från Hans Gustafssons sida -- han sade\r\nförst å ena sidan och sedan å andra sidan.</pre><pre>Det är väl en konstig ordning att ha en inflation på\r\n11 % och sedan räkna bort det som hör till\r\nskattereformen? I reformen ingår att boendet\r\nstraffbeskattas, att resa till sitt arbete och sköta sitt\r\narbete straffbeskattas, och den som vill äta mat\r\nstraffbeskattas. Jag tycker att det är konstigt att\r\nplötsligt räkna bort detta som om det inte fanns.\r\nSjälvfallet är det en del av inflationen.</pre><pre>Det ligger mycket i den kommentar som Anne\r\nWibble gav uttryck för när det gäller inflationens\r\nskada för fördelningspolitiken. Det har naturligtvis\r\nvarit ett stort bekymmer under 80-talet.</pre><pre>Svaret som gavs till oppositionen var mest ''å ena\r\nsidan och å andra sidan''.</pre><pre>Anf. 15 LARS-OVE HAGBERG (v) replik:</pre><pre>Fru talman! Vi har nu fått reda på att\r\nkristemperaturen bestäms av storleken av\r\njultomtens säck. Jag får kanske ställa frågan: När\r\nkommer krisen? Är det vid en julrusch som\r\nmotsvarar 20 miljarder?</pre><pre>De lågavlönade, de som inte får del av\r\nskattereformen och som har pressats under 80-talet\r\nav reallönesänkningar, kanske inte deltar i någon\r\njulrusch dessa dagar. Det kanske blir ännu\r\nbesvärligare nästa år.</pre><pre>Hans Gustafssons seans innehöll inte något försvar.\r\nJag förstod inte riktigt om han är överens med\r\nregeringen. När regeringen i grundläggande\r\navseenden monterar ned den sociala\r\nvälfärdspolitiken genom att skapa stora hål i\r\nsocialförsäkringen, är det tydligen ingenting som en\r\nsocialdemokratisk utskottsordförande behöver\r\nnämna eller fundera över. Det är ett stort brott mot\r\narbetarrörelsens grundläggande principer som\r\nlänge har väglett svensk välfärdsutveckling.</pre><pre>När det gäller bristerna beträffande\r\nproduktiviteten talas det mycket litet om orsakerna\r\ntill den och hur vi skall komma till rätta med dessa.\r\nDet enda som nämns är åtstramningar. T.ex. har vi\r\nden oerhörda resurs som finns i arbetarnas\r\ninflytande, bättre arbetsmiljö och en helt annan\r\narbetsrätt. Den breda kunskapsutvecklingen har\r\nförsummats under hela 80-talet. Det kanske inte\r\nheller blir någon förbättring eftersom det knappast\r\nvidtas några arbetsmarknadspolitiska åtgärder och\r\nAMS tilldelas inte några anslag. Det kanske inte\r\nens i en kommande lågkonjunktur satsas på denna\r\nkunskap. Därav den övergripande filosofin att vi\r\nskall bekämpa inflationen med hjälp av stor\r\narbetslöshet.</pre><pre>Hans Gustafsson säger ingenting om den stora\r\nförsummelsen, som han vill egentligen underordna\r\nsig, dvs. näringslivets oförmåga att över huvud\r\ntaget använda sitt kpaital på ett förnuftigt sätt i\r\nlandet. Vad gör vi åt beroendet av ett kapital som\r\nhar det kortsiktiga vinstintresset och som kan sticka\r\niväg vart som helst? Skall vi ständigt underordna\r\noss och bli en utfattig region i norra Europa?\r\nVänsterpartiet menar att det skall satsas på\r\ninvesteringar som kan göra oss så oberoende som\r\nmöjligt. Men nu väljs den andra vägen.</pre><pre>Jag lyssnade uppmärksamt när Hans Gustafsson\r\nsade något om att gå ut mot löntagarna och den\r\noffentliga sektorn. Jag trodde han menade\r\nregeringens förslag. Men han talade visst om\r\nmoderaterna och folkpartisterna. Men också\r\nsocialdemokraternas förslag har udden mot\r\nlöntagarna och den offentliga sektorn.</pre><pre>Anf. 16 HANS GUSTAFSSON (s) replik:</pre><pre>Fru talman! Om Lars Tobisson har lyssnat lika\r\ndåligt på mina företrädare som på mig är det inte så\r\nkonstigt att diskussionen sällan leder till något\r\nresultat.</pre><pre>Gunnar Björk säger att jag säger å ena sidan och å\r\nandra sidan. Ja, precis, Gunnar Björk. Det är bra\r\nom politikerna lär sig att allting inte är antingen helt\r\nsvart eller helt vitt. Det kan finnas skäl som talar för\r\noch skäl som talar emot.</pre><pre>Lars Tobisson har inte på en enda punkt redovisat\r\natt min beskrivning av den ekonomiska situationen\r\när felaktig. Jag är villig att dokumentera punkt för\r\npunkt med material, som jag tyvärr inte kan föredra\r\nhär i talarstolen. Jag har inte redovisat något annat\r\nän den faktiskt föreliggande situationen grundat på\r\nriktigt material. Nu säger Lars Tobisson att det kan\r\nbli sämre nästa år. Det blir sämre nästa år. Det är\r\nprecis vad jag har sagt. Tar vi inte itu med\r\ninflationen, ser vi inte till att få samband mellan\r\nproduktivitet och inflation, blir det substans i talet\r\nom kris.</pre><pre>Vidare har jag fått frågan om jag delar Stig Malms\r\nuppfattning eller ej. Jag har hört Stig Malm på\r\nradion. Jag delar inte hans uppfattning om han\r\nmenar att det inte finns några problem i den\r\nsvenska ekonomin som behöver tas itu med och\r\nsom är smärtsamma och svåra. Det råder stora\r\nproblem med inflationen och produktiviteten, och\r\ndet är problem med bytesbalansunderskottet. Det\r\nmåste vi ta itu med, det är smärtsamt och det kräver\r\ninsatser av olika slag. Var och en som vill göra sig\r\nbesväret av att läsa mitt anförande kan se att jag\r\ningalunda undervärderat detta.</pre><pre>Några frågor har ställts direkt till mig. Bl.a. har\r\nAnne Wibble två gånger återkommit till frågan om\r\nvarför socialdemokraterna inte kan acceptera en\r\nviss privatisering av den offentliga sektorn. Det är\r\nen kommunal verksamhet. Den beskrivning som\r\nofta kommer från talarstolen har inte mycket med\r\nverkligheten att göra. Vi har i kommuner och\r\nlandsting sedan lång tid tillbaka drivit en\r\nomfattande entreprenadverksamhet. Det är få\r\nstäder och kommuner ilandet som har tillgång till\r\negna resurser för hela anläggningssidan,\r\nunderhållssidan osv. Nu vill Anne Wibble, om jag\r\nförstod henne rätt, att man också skall gå in på den\r\nsociala sektorn.</pre><pre>När det gäller det här talet om konkurrens vill jag\r\nsäga att jag tror att det är bra med konkurrens, men\r\nvar litet försiktig! Jag har nämligen under min tid\r\nsom bostadsminister lagt märke till att de som står\r\noch talar om konkurrensens välsignelse skyndar sig\r\nhem, så fort de lämnat talarstolen, för att köpa upp\r\nsina konkurrenter. Jag går med, Anne Wibble, på\r\natt vi skall diskutera en ökad\r\nentreprenadverksamhet även i den offentliga\r\nsektorn. Men då skall vi också diskutera om man\r\nskall släppa in den offentliga sektorn på den privata\r\nsektorn, vilket är förbjudet enligt gällande\r\nkommunallag. På den privata sektorn behövs\r\nnämligen minst lika mycket konkurrens. Den håller\r\npå att bli lika mycket monopoliserad som den\r\noffentliga sektorn håller på att bli.</pre><pre></pre><pre>\r\nAnf. 17 LARS TOBISSON (m) replik:</pre><pre>Fru talman! Jag har länge försökt intressera Allan\r\nLarsson för frågor kring bytesunderskott och\r\nkapitalutflöde, men jag har misslyckats; det har\r\nmest blivit tal om budgetsaldo. Därför är jag glad\r\natt Hans Gustafsson i sitt anförande berörde\r\nproblemen i våra utrikesaffärer. Jag är samtidigt\r\nförvånad över att han sade att oppositionen inte har\r\nlagt fram förslag för att möta problemet med\r\nkapitalutströmning.</pre><pre>Jag upprepar att det rör sig om att försöka få till\r\nstånd förtroendeskapande åtgärder. I mitt\r\nanförande sade jag: När man nu skriver så vackert\r\nom värdet av det europeiska monetära samarbetet,\r\nvarför kan inte vi då anknyta kronan till ecun? Jag\r\nmenar att detta skulle skapa förtroende för att vi\r\ninte kommer att devalvera, och att det dessutom\r\nskulle sänka räntenivån. Den frågan har jag inte\r\nfått svar på.</pre><pre>Vi måste, har jag sagt, anpassa vårt skattetryck till\r\nomvärlden, om det skall vara attraktivt att verka i\r\nSverige. Jag frågade Hans Gustafsson om han\r\nmenar allvar med talet om att sänka skattetrycket,\r\neller om han tror på det som LO och\r\npartikongressen har beslutat -- att man i stället skall\r\nbygga upp ett sparandeöverskott i den offentliga\r\nsektorn, med överbeskattning.</pre><pre>Jag har påpekat betydelsen av att vi inställer alla\r\nplaner på förtida avveckling av kärnkraften, för att\r\nfå företagare att intressera sig för att satsa i Sverige.</pre><pre>Detta är förtroendeskapande åtgärder. Här krävs\r\ndet klara, tydliga signaler. Om inte allt kan\r\ngenomföras på en gång, så skall i alla fall signalerna\r\nut. Jag begär faktiskt att få höra vad Hans\r\nGustafsson anser om de frågorna.</pre><pre>Det väcker inte förtroende, menar jag, när LO-\r\nordföranden går ut och säger att det inte finns\r\nnågon kris. Att den är kris kan vem som helst\r\nkonstatera -- det konstaterar OECDs experter, det\r\nkonstaterar Moody's ratinginstitut, som är här i\r\ndessa dagar. Detta behöver man egentligen inte\r\nuppehålla sig vid.</pre><pre>När finansutskottets ordförande försöker bevisa att\r\nallt egentligen står väl till, så tycker jag att han\r\nmotarbetar finansministerns ansträngningar att hos\r\nsvenska folket skapa ett krismedvetande, som får\r\nmänniskorna att kanske även besinna sig i\r\njulhandeln.</pre><pre>Nu sade Hans Gustafsson i slutet av sitt anförande\r\natt vi står inför stora problem om vi inte bekämpar\r\ninflationen. Jag kan nämna att jag just har fått\r\nkonjunkturinstitutets rapport, som offentliggjordes\r\nkl. 11.00 i dag. Där säger man att inflationen i år\r\nskall bli 10,4 %. Vi vet att det är för litet -- den blir\r\ndrygt 11 %. Men nästa år blir den 10,7 %. Det är\r\nett konstigt sätt att bekämpa inflationen. Och ännu\r\nkonstigare är det att man höjer skatter som driver\r\nupp prisstegringen ännu mer.</pre><pre>Jag har tidigare frågat: Varför höjer man\r\nfastighetsskatten, varför höjer man löneskatten,\r\noch varför släpper man loss utgifter som ingalunda\r\nbehövs, t.ex. när det gäller att vidga fackavdragen?\r\nDe här frågorna kvarstår obesvarade, och det vore\r\nbra om Hans Gustafsson ville ta itu med dem.</pre><pre>Anf. 18 ANNE WIBBLE (fp) replik:</pre><pre>Fru talman! Hans Gustafsson tog faktiskt upp\r\ntemat om konkurrens i den offentliga sektorn. Det\r\ngladde mig, för jag har haft svårt att få någon riktig\r\nkontakt med de tidigare ordförandena; de har inte\r\nvelat prata om detta.</pre><pre>Hans Gustafsson beskrev förhållandena som om\r\ndet pågick väldigt mycket entreprenadverksamhet\r\ninom kommuner och landsting. Så är inte fallet.\r\nDet gäller en ganska liten del. De siffror som jag\r\nhar sett visar att det är betydligt mindre än en\r\ntiondel av verksamheten som är utsatt för\r\nentreprenad och konkurrens. Det är nästan alltid\r\noch enbart de tekniska verksamheterna.</pre><pre>Hans Gustafsson var emellertid beredd att\r\ndiskutera, sade han, även de sociala\r\nverksamheterna. Men samtidigt sade han, tydligen\r\ntill mig, att man skall vara försiktig, för hans\r\nerfarenhet är att när man lägger ut sådan\r\nverksamhet på entreprenad, kommer andra företag\r\noch köper upp de kommunala historierna. Det är\r\ninte riktigt den verklighet som jag har sett på de\r\naktuella områdena. Jag har litet svårt att tro att de\r\nmindre och medelstora företagen, som i första\r\nvändan kommer att vara intresserade av\r\nentreprenadverksamhet för kommuner och\r\nlandsting, skulle så att säga köpa upp hela\r\nkommunen. Verklighetsanknytningen verkar vara\r\nen aning dålig.</pre><pre>Samtidigt ville Hans Gustafsson, för att kunna\r\nförorda mer entreprenader, också släppa in den\r\noffentliga produktionen på den privata sidan. Detta\r\nvore helt felaktigt, anser jag. Produktion av varor\r\noch tjänster i en marknadsekonomi sker bäst i\r\nprivat regi. Om Hans Gustafsson tvivlar på detta\r\npåstående, så vill jag ge honom tipset att blicka ut\r\növer världen. Vad som händer i andra delar av\r\nvärlden är just att tidigare offentlig produktion\r\nläggs över i privat regi.</pre><pre>Lönestegringstakten vill jag gärna beröra. Jag\r\nfrågade inledningsvis: Vad gör socialdemokraterna\r\nom Rehnbergkommissionen misslyckas? Detta är\r\nen ganska realistisk fråga, eftersom er\r\nstabiliseringspolitik och\r\ninflationsbekämpningspolitik är så entydigt och\r\nensidigt upphängd på Rehnbergkommissionens\r\nlyckosamma uppnående av ett stabiliseringsavtal.\r\nJag skulle gärna vilja ha ett svar på den frågan.</pre><pre>Slutligen, fru talman! För att åstadkomma\r\nnågonting positivt i svensk ekonomi framöver, för\r\natt så att säga få upp framtidstro, tillväxt och\r\noptimism igen, måste man ha ett litet längre\r\nperspektiv och en litet mera offensiv infallsvinkel\r\npå problemen och på de åtgärder man sätter in än\r\nvad Hans Gustafsson har. Hans Gustafsson verkar,\r\nliksom socialdemokrater i övrigt, inta en mycket\r\ndefensiv position. Till nöds kan man förmås att\r\nförsvara några av de åtgärder man vidtar, men det\r\nfinns inte någon entusiasm för att med liv och lust\r\ngå fram med nya tankar och förändringar i den\r\nekonomiska politiken som kan skapa förtroende\r\nför en positiv framtid i Sverige.</pre><pre>Anf. 19 GUNNAR BJÖRK (c) replik:</pre><pre>Fru talman! När det gäller\r\nRehnbergkommissionen är det viktigt att komma\r\nihåg den roll som lönebildningen spelar för att vi\r\nskall lyckas med att få den svenska ekonomin att\r\nutvecklas åt rätt håll. Därför är det oroande om det\r\när som socialdemokraten Göran Johansson sade i\r\nradio i dag på morgonen, nämligen att det är kris\r\ninom LO efter krisen inom det socialdemokratiska\r\npartiet.</pre><pre>Jag tycker att det är viktigt att arbetsmarknadens\r\nparter tar mer ansvar för den roll som de har i\r\nlönebildningen. Det är ändå så, att\r\narbetsmarknadsdelen i samhället praktiskt taget\r\nsköts av de fackliga organisationerna. Då är det\r\nviktigt att de inte skjuter över ansvaret för följderna\r\nav sina beslut på den politiska delen, som inte skall\r\nlägga sig i den fackliga sidan.</pre><pre>Det är intressant att en stor fackföreningsledare\r\ninte har det krismedvetande som regeringen ändå\r\nförsöker ge uttryck för. Det är därför som vi har\r\nenvisats och ställt frågor kring Malms uttalande. I\r\nett avseende har ändå finansutskottets ordförande\r\nsagt att han inte delar den synpunkt som Malm har\r\nanfört. Men å andra sidan tycker jag inte att Hans\r\nGustafsson är riktigt klar i sin ståndpunkt.</pre><pre>När det gäller detta om att vara för och emot, är det\r\nnaturligtvis viktigt att man speglar samhället -- vad\r\nsom är bra och vad som är dåligt. Men den\r\nsocialdemokratiska politiken i dag verkar vara både\r\nför och emot -- å ena sidan, å andra sidan. Det är ju\r\nganska symptomatiskt att man inte vet vilken stol\r\nman skall stå på. Det är därför ingen tillfällighet att\r\nman för detta ändamål behöver en långbänk.</pre><pre>Anf. 20 LARS-OVE HAGBERG (v) replik:</pre><pre>Fru talman! Jag förstår att Hans Gustafsson gärna\r\ndiskuterar med dem som han i stort sett är överens\r\nmed. Han har sagt tre fyra gånger att\r\nsocialdemokraterna är överens med moderaterna\r\noch folkpartiet.</pre><pre>Men de besvärliga frågorna som Stig Malm tog upp\r\noch som rörelsen funderar över vill han inte gärna\r\nsvara på. Hur är det med nedmonteringen av den\r\ngenerella välfärdspolitiken som försämringarna i\r\nsjukförsäkringen är ett tecken på? Hur är det\r\negentligen med beslutet att ensidigt proklamera\r\nEG-ansökan? Ser socialdemokratin inte någon som\r\nhelst möjlighet att föra egen politik mot de\r\nkapitalrörelser som har försatt svensk\r\nvalutamarknad i kris?</pre><pre>Ser man ingen sådan möjlighet, kommer ju nästa\r\nfråga: Har man någon som helst möjlighet att i\r\nnästa skede bekämpa arbetslösheten? Har Sverige\r\ndå över huvud taget ingenting att bestämma om?\r\nHar socialdemokraterna ingen idé om vad de vill\r\ngöra?</pre><pre>Vad de borgeliga vill, det vet vi. Det har vi inga som\r\nhelst bekymmer med att se. Men vad vill\r\nsocialdemokratin och Hans Gustafsson?</pre><pre>Den ensidiga inflationsbekämpningen genom att\r\nhålla tillbaka lönerna har ingen som helst koppling\r\ntill en fördelningspolitik. Vi är alla överens om att\r\nbekämpa inflationen. Inflationen omfördelar. Men\r\nnågonting som systematiskt utelämnas i varje skede\r\när en ordentlig prispress.</pre><pre>Nu visar det sig att fackföreningsrörelsen äntligen\r\nhar förstått att skall man förhandla om löner, måste\r\nman också förhandla om priserna. Vi har talat om\r\ndetta förut och fört fram det i våra motioner: Skall\r\nman med framgång kunna bekämpa inflationen,\r\nmåste det vidtas åtgärder mot prisökningarna.</pre><pre>Det kan väl inte vara så att vi både skall ha\r\narbetslöshet och nedpressade löner och de\r\nlågavlönade sedan skall drabbas av efterföljande\r\nprisökningar. Det kan väl inte vara\r\nsocialdemokratins recept, men ni har ingenting\r\nemot det i dag.</pre><pre>Jag är också förvånad över att man inte tar mer itu\r\nmed tillväxtens grundläggande problem. Man\r\ninriktar sig mer på kvantitet än på kvalitet och tar\r\ninte vara på de arbetande människornas förmåga.\r\nNumera går man helt och hållet SAF-vägen och\r\nförsöker på olika sett att straffa arbetarna och även\r\nförsämra arbetsrätten.</pre><pre>Det är ju så, Hans Gustafsson, att det vi nu\r\nupplever som näringslivets kris beror på att\r\nföretagen inte kunnat ta vara på den chans som ni\r\ngav dem och som gav dem höga vinster. Ni gjorde\r\nfel. Skall ni göra samma misstag en gång till?</pre><pre>Anf. 21 CARL FRICK (mp) replik:</pre><pre>Fru talman! Jag tycker inte att Hans Gustafsson\r\nhar tagit arbetslösheten och den förändrade\r\ninställningen i socialdemokratiska partiet -- eller\r\nkanske egentligen regeringen -- till den fulla\r\nsysselsättningen på allvar. Som jag sade i mitt\r\ninledningsanförande, är ett lönearbete för många\r\nmänniskor en fantastisk viktig del av deras liv. Om\r\nvi nu står inför en hotande arbetslöshet, måste man\r\nfaktiskt ta itu med det problemet på allvar och\r\nhävda arbetslinjen.</pre><pre>Som jag sade tidigare, är vi för ett samhälle där\r\nlönearbetet på sikt kan minska och medborgarna i\r\nstörre utsträckning får disponera sin tid för annat,\r\nmen vi är inte där ännu. Så länge vi inte är där,\r\nmåste man se till att människor kan vara i\r\nproduktivt arbete.</pre><pre>Vi har angivit en lång rad områden där vi anser att\r\ndet är viktigt att sätta in stötarna, därför att det har\r\nmed vår framtid att göra och våra möjligheter att\r\nkomma till rätta med miljö- och ekologiska\r\nproblem. Jag nämnde investeringar i\r\ninfrastruktur -- spårburen trafik och andra\r\nkommunikationer -- inhemska bränslen och alla\r\nmöjliga andra saker. Vi skall t.ex. vara väldigt\r\nmycket mer effektiva i vår energianvändning,\r\neftersom det minskar problemen i samhället både\r\nekologiskt och ekonomiskt. Om vi bringar ner\r\nenergianvändningen kraftigt, och det kan vi göra,\r\nminskar vi också bytesbalansunderskottet. Det är\r\nett oftast undanskymt faktum i den politiska\r\ndebatten. Man ägnar sig där åt helt andra saker.</pre><pre>Jag tycker att det skulle vara väldigt bra, om Hans\r\nGustafsson och kanske också Allan Larsson, som\r\nnu har kommit, tar upp hela frågan om\r\narbetslösheten och hur man kan komma till rätta\r\nmed den. Vi har framfört en gammal god och viktig\r\ntanke, nämligen att det är dags att äntligen börja\r\nminska lönearbetstiden, så att människor får större\r\nmöjlighet att göra andra saker än att bara arbeta.\r\nDet finns en möjlighet nu, i en lågkonjunktur, att\r\nbörja processen mot ett mindre arbetsintensivt\r\nsamhälle. På det sättet kommer vi på sikt att\r\nnedbringa den materiella förbrukningen, och det är\r\ngynnsamt för de ekologiska systemen och för vår\r\nframtid.</pre><pre>Här finns en utomordentlig möjlighet att använda\r\nen lågkonjunktur på ett för framtiden positivt sätt.\r\nDet skulle vara värdefullt om regeringen kunde ta\r\ntag i detta på ett bra sätt. Vi ställer gärna upp och\r\nhjälper till.</pre><pre>Anf. 22 HANS GUSTAFSSON (s) replik:</pre><pre>Fru talman! Jag hoppas att mina meddebattörer\r\ninser att det är nästan omöjligt att på tre minuter\r\nsvara på det som har sagts på femton dessförinnan,\r\nmen jag skall försöka göra så gott jag kan.</pre><pre>Låt mig säga till Carl Frick att jag kommer icke att\r\nmedverka till att man överger den fulla\r\nsysselsättningen eller att man överger arbetslinjen i\r\narbetsmarknadspolitiken. Jag räknar med att\r\nfinansministern, som kan de frågorna mycket\r\nbättre än jag, kommer att ta upp dem och därmed\r\nge ett svar.</pre><pre>Jag kan ge samma besked till Lars-Ove Hagberg:\r\nDet kommer icke att med min medverkan bli någon\r\nnedrustning av den generella välfärdspolitiken. Att\r\ndet måste göras justeringar på grund av\r\nförändringar i verkligheten och på grund av\r\nförändringar i ekonomin är en sak som vi får tåla,\r\nmen det finns ingen vilja att avrusta den generella\r\nvälfärdspolitiken.</pre><pre>Lars Tobisson säger att när jag talar om det som är\r\npositivt i svensk ekonomi kan det vara att\r\nmotarbeta finansministern. Jag säger fortfarande\r\natt om Lars Tobisson har något enda underlag för\r\natt bestrida det jag har sagt, så ta fram det. Jag\r\nkänner finansministern ganska väl, och jag vet att\r\nhan tycker om korrekta besked. Om han skulle\r\nförsöka bedriva en ekonomisk politik som inte är\r\ngrundad på fakta, skulle han dessutom misslyckas.</pre><pre>Det finns inga delade meningar på den punkten.\r\nDen omständigheten att man talar om vad som är\r\nbra i ekonomin i Sverige är inget skäl för att inte\r\nsäga att det behöver sättas in en hel del åtgärder.</pre><pre>Låt mig sedan säga något med anledning av det\r\nGunnar Björk och Anne Wibble har varit inne på.\r\nFramför allt Gunnar Björk förvånar mig litet. I sitt\r\nförsta anförande frågade han mig om vi vill sänka\r\nskatterna. Det är ett undermåligt, billigt\r\nresonemang. Finns det något parti som inte vill\r\nsänka skatterna, om det kan göras utan att det\r\nmedför några försämringar? Inget parti tycker väl\r\natt man skall beskatta folk bara för nöjet att göra\r\ndet?</pre><pre>Men jag vägrar för min del att upphöja\r\nskattesänkningar till ett överordnat mål utan vill i\r\nvarje läge pröva dem i relation till vad bortfallet av\r\nskatteintäkter medför. Den linje som vi har valt i\r\nnuvarande läge är att fortsätta att effektivisera och\r\nförnya den offentliga sektorn och därmed skapa\r\nmöjligheter till en skattesänkning utan nedrustning\r\nav den generella välfärdspolitiken.</pre><pre>Sedan till Anne Wibble: Jag menade självfallet inte\r\natt de små företagen skulle köpa upp kommunerna.\r\nMen om vi nu skulle gå med på att lämna över\r\nverksamhet i den offentliga sektorn till privata\r\nentreprenörer, så vore det ju därför att det anses att\r\ndet skulle innebära mer av konkurrens och ökad\r\nmångfald. Då borde vi ha en garanti för att\r\nkonkurrensen finns kvar, att inte företagen köper\r\nupp varandra och monopoliserar den privata\r\nsektorn.</pre><pre>Den privata sektorn är på vissa områden i dag så\r\nmonopoliserad att den skulle må väl av att den\r\noffentliga sektorn erbjöd ett vettigt alternativ även\r\ninom den privata sfären. Låt oss gärna fortsätta\r\ndiskussionen, Anne Wibble, om relationerna\r\nmellan privat verksamhet i den offentliga sektorn\r\noch offentlig verksamhet i den privata sektorn.</pre><pre>Förste vice talmannen anmälde att Anne Wibble\r\nanhållit att till protokollet få antecknat att hon inte\r\nägde rätt till ytterligare replik.</pre><pre></pre><pre>Anf. 23 Finansminister ALLAN LARSSON\r\n(s):</pre><pre>Fru talman! När jag läste tidningarna i morse fick\r\njag veta att Sverige inte har några problem, att allt\r\nbara var ett påhitt av finansministern och\r\nriksbankschefen. Om det vore sant att Sverige inte\r\nhar några ekonomiska problem, då skulle det vara\r\nen dans på rosor att vara finansminister.</pre><pre>Men alla vet att vi har en inflation som nu på allvar\r\nhotar jobben. Alla kan se att vi har en mycket liten\r\ntillväxt, som starkt begränsar vårt\r\nhandlingsutrymme. Och den som går litet djupare i\r\nde ekonomiska förhållandena kommer att\r\nupptäcka att vi har ett underskott i våra affärer med\r\nomvärlden och att detta är ett allvarligt problem.\r\nDetta understryks i OECDs Sverigerapport som\r\npubliceras i dag.</pre><pre>Men man måste kunna hålla två tankar i huvudet\r\nsamtidigt när man diskuterar Sveriges aktuella\r\nekonomiska situation. Vi gjorde stora framsteg\r\nunder 1980-talet. Det var en period som\r\nkännetecknades av god utveckling i näringslivet, en\r\nstark ökning av investeringarna och\r\nsysselsättningen, en kraftig utbyggnad av vården\r\noch omsorgen. Sverige blev i många avseenden ett\r\nbättre samhälle.</pre><pre>Allt detta gav upphov till en stark optimism. Den\r\noptimismen fick oss att överskatta våra resurser --\r\noch när jag talar om oss, menar jag både näringsliv,\r\nhushåll och offentlig sektor. Med detta följde\r\ninflation, försvagad tillväxt och underskott i\r\nutlandsaffärerna.</pre><pre>Det finns många styrkefaktorer i den svenska\r\nekonomin. Det har också OECD framhållit. Det\r\ngäller bl.a. arbetsmarknaden, som är en av de bäst\r\nfungerande inom OECD-området.</pre><pre>Men nu står Sverige inför några ekonomiskt\r\nbesvärliga år. Det finns inte utrymme för storstilade\r\nlöften, varken om kostnadskrävande reformer eller\r\nstora skattesänkningar. Det blir en tid med stora\r\nkrav på politisk handlingskraft och beslutsamhet.</pre><pre>I regeringens skrivelse till riksdagen har vi\r\nredovisat hur vi ser på problemen och vilka\r\nåtgärder som måste vidtas.</pre><pre>Jag har noga lyssnat på debatten under\r\nförmiddagen, och jag skulle vid det här tillfället\r\nvilja sammanfatta regeringens syn på de åtgärder vi\r\nhar redovisat i några enkla budskap på det\r\nekonomiska området.</pre><pre>Det första budskapet är att valutapolitikens mål\r\nligger fast. Vi skall hävda den svenska kronan. Alla\r\nsom lättsinnigt lekt devalveringsleken eller nervöst\r\nflyttat pengar vet nu vad som gäller, att vi menar\r\nallvar när vi säger att det är uteslutet att Sverige\r\nkommer att devalvera. Vi har stängt den dörren och\r\nspikat igen den för gott. Här finns inget att hämta\r\nför spekulanterna.</pre><pre>Detta budskap har nu slagit igenom på marknaden.\r\nValutaflödena har vänt tillbaka. Valutareserven är\r\nnu över 100 miljarder kronor. Räntorna har börjat\r\npressas ned.</pre><pre>Det andra budskapet är att Sverige går den\r\neuropeiska vägen. Vi skall med kraft fullfölja\r\nförhandlingarna med EG om ett ekonomiskt\r\nsamarbetsavtal. Vi är starkt engagerade i arbetet\r\nmed att skapa gemensam säkerhet i hela Eurpa. Vi\r\nskall samtidigt göra oss beredda att gå vidare i\r\nsamarbetet med EG och klargöra Sveriges\r\nambitioner att bli medlem av Europeiska\r\ngemenskapen. Vi har därmed gett ett besked till\r\nalla som känt sig osäkra om de ska investera i\r\nSverige. De kan planera för att utveckla sin\r\nverksamhet i Sverige. De behöver inte störta i väg\r\nutomlands.</pre><pre>Också detta börjar nu slå igenom. Beskedet från\r\nSCA häromdagen om satsningen i Sverige är ett av\r\nflera sådana exempel.</pre><pre>Det tredje budskapet är att Sverige skall tackla sina\r\nkostnadsproblem för att pressa ned inflationen. Vi\r\nmåste hålla igen på utgifterna i den offentliga\r\nverksamheten. Samtidigt skall vi se till att våra\r\nviktiga välfärdssystem, t.ex. sjukförsäkringen,\r\nfungerar väl. Och vi skall se till att växla ner från\r\ninflationslöner till reallöner och därmed hävda vårt\r\nnäringslivs konkurrenskraft.</pre><pre>Arbetet med ett stabiliseringsavtal går nu in i ett\r\navgörande skede. Här har arbetsmarknadens\r\nparter ansvaret. De kommer nu att kunna visa att\r\nde kan leva upp till det ansvaret.</pre><pre>Vi måste använda de kommande åren för att låta\r\nomvärlden hinna i kapp Sveriges kostnader. Vi\r\nmåste ge Sverige chansen att hinna i kapp andra\r\nländers konkurrenskraft.</pre><pre>Nu har det sagts i flera inlägg här i dag att\r\nsocialdemokratin har gett upp den fulla\r\nsysselsättningen. Man säger att vi har gett förtur åt\r\nkampen mot inflationen i stället för kampen mot\r\narbetslöshet. Därför vill jag en gång för alla slå fast\r\natt arbetslösheten inte är något mål eller något\r\nmedel i socialdemokratins ekonomiska politik.\r\nArbetslösheten är en följd av brister i ekonomin\r\noch trögheten på arbetsmarknaden. Den viktigaste\r\norsaken är inflationen, den snabba\r\nkostnadsutvecklingen. Den måste bekämpas för att\r\nvi skall ha en sysselsättning som vilar på en sund\r\nbas. Insatserna mot inflationen är således ett medel\r\ni kampen mot arbetslöshet.</pre><pre>Det utesluter inte att vi också skall bedriva en aktiv\r\narbetsmarknadspolitik som ger ett rejält stöd till\r\nden som är eller riskerar att bli arbetslös. Det gör vi\r\nredan. Regering och riksdag har anvisat betydande\r\nmedel till aktiva åtgärder under detta år. Det\r\ninnebär bl.a. att 110 000 personer får en ny\r\nyrkesutbildning under det här året. Det är bra för\r\nden enskilde, men det är också bra för de företag\r\nsom nyanställer och som kan få nya välutbildade\r\nmedarbetare.</pre><pre>Jag kan arbetsmarknadspolitiken väl och jag vet\r\ndess möjligheter, men också dess gränser.</pre><pre>Det är min uppfattning att vi också i ett svagare\r\nkonjunkturläge skall satsa på yrkesmässig\r\nrörlighet, på omskolning och på\r\nkompetensutveckling. Det är just för att vi\r\nsocialdemokrater är så angelägna om att hävda\r\nsysselsättningen som vi både måste bekämpa\r\ninflationen och satsa på aktiv\r\narbetsmarknadspolitik som understödjer den\r\ninriktningen.</pre><pre>Fru talman! I dag avslutas 1990 års riksdagsarbete.\r\nSom ny i denna kammare vill jag gärna göra några\r\nreflexioner om vad riksdagen och regeringen\r\nuträttat under året.</pre><pre>Knappast någonsin tidigare har riksdagen fattat så\r\nmånga och så stora beslut, under en så kort och\r\nintensiv period som under 1990.</pre><pre>Vi har fattat beslut om en genomgripande\r\nreformering av skattesystemet, en reform som skall\r\ngynna arbete och sparande.</pre><pre>Vi har beslutat att ersätta regleringssystemet i\r\njordbruket med en modern livsmedelspolitik.</pre><pre>Vi har beslutat att reformera hela\r\nbostadsfinansieringen i grunden.</pre><pre>Vi har beslutat om en stor reform av\r\näldreomsorgen, som förbättrat förhållandena för\r\nvåra gamla.</pre><pre>Vi har beslutat om den nya Europa-politiken.</pre><pre>Vi skall i dag fatta beslut om att reformera\r\nsjukförsäkringen och skapa bättre incitament till\r\narbete och rehabilitering.</pre><pre>Regering och riksdag har visat handlingskraft och\r\nframsynthet. Allt tal om att vi skulle sakna förmåga\r\natt fatta beslut är nonsens.</pre><pre>Det är ett imponerande arbete som utförts i utskott\r\noch kanslier. Riksdagens ledamöter har anledning\r\natt känna stolthet över vad som uträttats under\r\ndenna intensiva tid.</pre><pre>Fru talman! För några månader sedan skrev\r\nSture Eskilsson på Svenska\r\nArbetsgivareföreningen en artikel i Dagens\r\nNyheter. Han föreslog att moderaterna och\r\nfolkpartiet skulle göra upp ett regeringsprogram\r\noch ställa centern utanför.</pre><pre>I början på november skrev Carl Bildt och Bengt\r\nWesterberg en gemensam artikel med det innehåll\r\nsom Eskilsson beställt. Den presenterades som det\r\nnya borgerliga regeringsprogrammet. Centern\r\nställdes åt sidan.</pre><pre>Jag antar att Sture Eskilsson på SAF måste känna\r\nsig nöjd.</pre><pre>Men hur står det till med folkpartiets liberaler?\r\nKänns det bra att vara stödparti till moderaterna?</pre><pre>Vad säger centerpartisterna om att stå ute i kylan,\r\nnär Bildt och Westerberg formar det borgerliga\r\nregeringsprogrammet?</pre><pre>Jag minns hur den gamle centerledaren Gunnar\r\nHedlund på 1960-talet här i riksdagen brukade tala\r\nom moderaterna och folkpartiet som ''de förenade\r\nhögerpartierna''. Jag tror att Gunnar Hedlund\r\nskulle ha använt samma uttryck på motsvarande\r\npartier i dag.</pre><pre>Men kanske passar det bättre att tala om Firma\r\nBuller  &amp;  Bång. Det är mycket väsen, men litet ull.</pre><pre>Det mest avslöjande som sagts om denna politiska\r\nfirma sades av Bengt Westerberg i lördags. Han\r\nsade bl.a. att ''slagkraften i det borgerliga\r\nalternativet har ökat avsevärt genom en rad\r\nuppgörelser över blockgränserna''. Han talade om\r\nskatterna, EG, äldreomsorgen och energipolitiken.</pre><pre>Lägg märke till att Bengt Westerberg inte talade om\r\nvilken undergörande kraft som hade frigjorts\r\ngenom Firma Buller  &amp;  Bång. Nej, det var\r\nuppgörelserna över blockgränserna som hade\r\nskapat slagkraft. Bengt Westerbergs uttalande\r\nbygger på en viktig insikt, men innehåller också en\r\nstor illusion.</pre><pre>Insikten är enkel och tydlig: De borgerliga\r\npartierna har i stora och viktiga sakfrågor varit så\r\nsplittrade att de inte på egen hand skulle kunna\r\nåstadkomma en sammanhängande politik. Det är\r\nbara genom uppgörelser med oss socialdemokrater\r\nsom de kunnat komma till skott.</pre><pre>Bengt Westerbergs uttalande bygger samtidgt på en\r\nillusion. När Westerberg säger att slagkraften i det\r\nborgerliga alternativet har ökat, så vill han få oss att\r\ntro att framtiden är så problemfri att landet kan\r\nstyras av en borgerlighet som inte ens kan hålla\r\nihop i opposition. Men så ser verkligheten inte ut.\r\nLandets politiska ledning kommer att ställas inför\r\nstora, viktiga och svåra uppgifter under de\r\nkommande åren. Det finns många sådana\r\nuppgifter. Låt mig få ge ett enda exempel.</pre><pre>Det gäller välfärdspolitiken och dess finansiering.\r\nBengt Westerberg har själv angripit moderaterna\r\nför deras löften om väldiga skattesänkningar och\r\nsagt att moderaterna är ett hot mot\r\nvälfärdssamhället.</pre><pre>Ett samhälle med trygghet och välfärd kan inte\r\nförenas med den skattepolitik som moderaterna\r\nstår för. Det inser alla och det framgick tydligt vid\r\nmoderaternas stämma nyligen. När den här frågan\r\ndiskuterades på moderatstämman så sade\r\nordföranden i moderata studentförbundet, Anders\r\nBorg, så här:</pre><pre>''Om moderaterna föreslår skattesänkningar, stora\r\nskattesänkningar, utan att samtidigt våga\r\nifrågasätta den generella välfärdspolitiken så finns\r\ndet tre sätt att fixa det här. Det ena är inflation, det\r\nandra är budgetunderskott och det tredje är\r\nupplåning. Visst, så kan man göra, så gjorde man\r\nunder de borgerliga åren''.</pre><pre>Så sade Anders Borg, ordförande i Fria Moderata\r\nStudentförbundet, när han krävde att välfärden\r\nskulle skrotas. Det var ärligt och uppriktigt. Att\r\nlova bibehålla allt gott och bra men inte vilja betala\r\nnotan -- det är ett lättsinne som snabbt kan bli\r\nförödande för ett lands ekonomi.</pre><pre>Det ledde under de borgerliga åren till ett gigantiskt\r\nbudgetunderskott som vi än i dag måste betala för i\r\nform av räntor på över 60 miljarder kronor per år.\r\nDet är nästan dubbelt så mycket som försvaret\r\nkostar och lika mycket som hela den svenska skolan\r\nkostar. Hade vi sluppit denna väldiga räntebörda,\r\ndå hade t.ex. momsen kunnat sänkas med 10 %.</pre><pre>Så såg det ut med slagkraften under de borgerliga\r\nåren. Bengt Westerbergs uttalande väcker därför\r\nmånga frågor. Jag skall avslutningsvis bara ställa ett\r\npar:</pre><pre>1. Hur går det med skattereformen om\r\nmoderaterna och folkpartiet skall ha en gemensam\r\nskattepolitik? Vem skall kapitulera -- Carl Bildt\r\neller Bengt Westerberg?</pre><pre>2. Hur skall det gå med välfärden? Kommer\r\nvälfärden att bestå eller skall den skrotas? Eller\r\nkommer det att gå så som ungmoderaterna sade?</pre><pre>Om detta är vi många som vill ha besked!</pre><pre>Anf. 24 LARS TOBISSON (m):</pre><pre>Fru talman! Jag måste säga att jag är förvånad över\r\nfinansministerns anförande. I den senare delen\r\nkom han in på något slags nyårskrönika. Den\r\nhandlade dock enbart om allt stort som uträttats\r\nunder det år som gått. Han hade ingenting att säga\r\nom sina avsikter för framtiden. Då han talar om\r\nframtiden är det den sedvanliga nidbilden av\r\nsärskilt moderaternas onda avsikter.</pre><pre>Om jag minns rätt sade också finansministern att\r\nhan hade lyssnat mycket noggrant på den debatt\r\nsom förts under förmiddagen. Ja det är klart lättare\r\natt höra vad som sägs om man är närvarande.</pre><pre>Jag ställde ett antal frågor av vilka ingen fick något\r\nsvar. Det är jobbigt att kort tid upprepa dem. Jag\r\nuttryckte en förmodan att oron för budgetsaldot\r\nsom så starkt präglat finansministerns uppträdande\r\när en följd av en överdriven tro på det kommande\r\nresultatet från Rehnbergsgruppen.</pre><pre>Om man föreställer sig att det kan bli nolltillväxt på\r\ninkomstsidan och att statsutgifterna växer i takt\r\nmed inflationen, då blir det problem.</pre><pre>Men jag måste då ställa frågan hur detta skulle\r\nkunna uppkomma. Vi har en löneutveckling om\r\nvilken alla bedömare säger att den blir någonting på\r\n8--9 %. Ändå har finansministern räknat och\r\nfortsätter antagligen att räkna med att den blir 3\r\neller 4 %. Det förutsätter förbud mot lokala\r\nhöjningar av lönerna utöver den prolongation av\r\ncentrala avtal som måste komma till stånd.</pre><pre>Jag gör den bedömningen som gammal förhandlare\r\natt detta kan inte lyckas.</pre><pre>Hur skall det ordnas? Är finansministern inställd på\r\natt genomdriva detta med lagstiftning? Hur rimmar\r\ndet i så fall med de argument som vi fick höra att\r\ndet är helt parternas ansvar på arbetsmarknaden\r\nhur lönebildningen går till?</pre><pre>När man sedan talar om stram finanspolitik med\r\nutgiftsbesparingar utan skattehöjningar så återstår\r\nde frågor som Hans Gustafsson aldrig besvarade.</pre><pre>Hur kan man då höja fastighetsskatten? Hur kan\r\nman höja löneskatten? Hur kan man säga att man\r\nanslår 600 miljoner extra till bl.a. kommunala\r\nberedskapsarbeten, när man inte har för avsikt att\r\nackommondera stora kostnadshöjningar med\r\noffentliga utgifter? Och hur kan man vidga\r\nfackavdragen?</pre><pre>Det är frågor som jag ställt och skulle vilja ha svar\r\npå. Det handlar om den mörka framtid som Sverige\r\ngår in i under socialdemokratisk politik.</pre><pre>Slutligen ytterligare en fråga som kräver ett svar:\r\nNär kommer den utredning om riksbankens\r\noberoende som aviserades för över två månader\r\nsedan? Direktiven var färdiga redan i våras. Jag\r\nfrågade: Kommer vi att få studera dem, det gäller\r\nändå ett riksdagens eget verk? Blir det en\r\nparlamentarisk sammansättning av denna\r\nkommitté, vilket rimligen måste vara befogat när\r\ndet gäller att riksdagens eget organ?</pre><pre>Anf. 25 GUNNAR BJÖRK (c):</pre><pre>Fru talman! Finansministern säger att arbetslöshet\r\ninte är något mål eller något medel. Nej, men det\r\nkan bli resultatet av en felaktigt förd politik, när\r\nman inte unyttjat de devalveringsvinster som man\r\nmöjligen kunde ha. Man har alltså inte lagt den\r\ngrund man borde ha gjort för att utnyttja dem\r\nordentligt.</pre><pre>Sedan säger finansministern att man under denna\r\ntid borde utnyttja yrkesmässig rörlighet. Det\r\nkräver ett svar av finansministern på frågan: Menar\r\nfinansminstern att flyttlassen skall rulla snabbare\r\nigen, till regioner som saknar bostadsmöjligheter,\r\neller vad är meningen? Det kräver faktiskt ett svar\r\nhär i dag, tycker jag.</pre><pre>Finansministern säger att det är nonsens att säga att\r\nregeringen inte orkar fatta beslut. Men hur är det\r\ndå med TV-frågan, energifrågan, försvarsfrågan?\r\nFör första gången i historien går en\r\nförsvarskommitté i stå. Det är en stor skandal att\r\nman inte orkar fatta beslut i en sådan viktig fråga.\r\nDe ursäkter man har haft har varit uppenbara\r\nundanflykter. Det har inte funnits någon saklig\r\ngrund för att inte orka fatta ett beslut; oavsett vilket\r\nbeslutet blir, borde man orka fatta det. Det är\r\nhöjden av beslutsimpotens att inte orka fatta det\r\nbeslutet.</pre><pre>Finansministern funderade över hur det känns för\r\ncenterpartiet att vara ute i kylan. Vi upplever det\r\ninte så, utan vi tycker att det är varmt och skönt.\r\nJag tycker att centerpartiet har ett bra läge inför det\r\nkommande valet. Det faktum att folkpartiet nu har\r\nlämnat mittfältet gör egentligen inte så mycket för\r\nvår del, förutom att det är synd att vi inte är fler som\r\nslåss för mittenfrågorna. Vi har traditionellt haft en\r\nstark samling i mitten i många politiska frågor, och\r\nvi har det fortfarande i Norden.</pre><pre>Folkpartiet har valt att ansluta sig till den linje som\r\nföreträds av moderaterna. Jag lyssnade med\r\nintresse på Tobissons uttalande om den\r\nmoderatliberala reservationen, men det ankommer\r\ninte på mig att dra några slutsatser av det.</pre><pre>Ett borgerligt regeringsalternativ utan\r\ncenterpartiet, ett alternativ som saknar\r\nrättviseprofil, som saknar regional förankring, som\r\ninte tar miljöhänsyn, det skulle vara ett\r\nregeringsalternativ utan stöd hos folkflertalet, och\r\njag tror inte att det skulle bli någon särskilt\r\nlångvarig regering. Det är också därför vi med\r\nglädje slåss för det som är vårt alternativ, nämligen\r\nden reservation som visar det andra borgerliga\r\nregeringsalternativet i svensk politik.</pre><pre>Anf. 26 ANNE WIBBLE (fp):</pre><pre>Fru talman! Jag undrar om Allan Larsson har läst\r\ndet betänkande som vi här debatterar. I varje fall\r\ntror jag att han har lyssnat sällsynt dåligt på\r\ndebatten, även om han kan ha snappat upp ett och\r\nannat ord över radion. Många av de frågor som\r\nAllan Larsson ställde och de påståenden som han\r\nhävde ur sig har faktiskt blivit bemötta och\r\navhandlade under morgonens debatt.</pre><pre>Jag vill ändå -- för säkerhets skull, med tanke på att\r\nAllan Larsson kanske inte heller läser protokoll --\r\nta upp det som jag hade förutsatt att han skulle\r\nnämna i sitt anförande, dvs. de ''förenade\r\nhögerpartierna''. Jag skall be att än en gång få citera\r\nmin partiordförande: ''Den som själv är för mjuk\r\nför att ta itu med de ekonomiska problemen skapar\r\ni praktiken ett hårt samhälle.''</pre><pre>Detta är vad Allan Larsson är i färd med att göra. I\r\ndet hårda samhälle som följer som ett brev på\r\nposten -- t.o.m. säkrare än ett brev på posten i\r\ndagens Sverige -- av att man undviker att ta itu med\r\nproblemen, av att man inte klarar att hantera de\r\nekonomiska krissituationerna, blir det de svaga\r\nsom drabbas av ökad arbetslöshet, av fortsatt höga\r\nprisökningar, som faktiskt fungerar som tjuvar som\r\nstjäl människors pengar, och av den uteblivna\r\ntillväxt som vi nu kan se det första tecknet på i och\r\nmed att ingen kan få några reala inkomstökningar,\r\neftersom det inte finns någon tillväxt att fördela.</pre><pre>Jag måste säga att Allan Larssons inlägg var\r\nväsentligt under den klass som man normalt har\r\nanledning att förvänta sig av en finansminister. Inte\r\nheller har han enligt min uppfattning anledning att\r\nså där väldigt starkt framhäva den egna\r\nhandlingskraften och beslutsamheten. Det är ju\r\nändå ett faktum att de beslut som har fattats här i\r\nriksdagen åtminstone under detta år har varit en\r\nföljd av att socialdemokraterna har tvingats uppge\r\nsina egna positioner. Och det vittnar ju inte om\r\nnågon särskilt stor handlingskraft eller\r\nbeslutsamhet. I de flesta fall har man noga undvikit\r\natt i förväg tala om vad man faktiskt vill, och då kan\r\nman självfallet så småningom landa på ett beslut,\r\nmen det skapar ju inte precis någon stolthet hos de\r\nriksdagsledamöter som deltar i beslutet. Och det\r\nskapar i allra högsta grad förvirring hos de väljare\r\nsom har fått lära sig någonting annat på de\r\nsocialdemokratiska mötena.</pre><pre>Även jag ställde inledningsvis ett antal frågor till\r\nfinansministern, och jag skall bara upprepa en av\r\ndem. Det finns några saker man faktiskt skulle\r\nkunna göra för att återskapa det förtroende och den\r\noptimism som är nödvändig i det svenska\r\nekonomiska samhällsklimatet över huvud taget.\r\nJag har tidigare tagit upp valutafrågan,\r\nanslutningen till ecun, men det vägrar Allan\r\nLarsson att kommentera. Låt mig då ta upp en\r\nannan fråga som ändå på något sätt är\r\nförannonserad, nämligen förmögenhetsskatten. Är\r\nAllan Larsson beredd att slopa\r\nförmögenhetsskatten för småföretagens arbetande\r\nkapital? Jag tror inte att någonting skulle vara lika\r\npositivt för det företagsklimat som ändå måste vara\r\ngrunden för ett framtida välstånd i Sverige.</pre><pre></pre><pre>Anf. 27 LARS-OVE HAGBERG (v):</pre><pre>Fru talman! Det här är egentligen en ganska\r\nfantastisk debatt. Finansministern försöker blanda\r\nihop problem och kris. Men det är väl så att en kris\r\när något mer än ett problem; vi lever ju efter vad\r\njag har förstått med ständiga problem. Det som\r\negentligen är vitsen är ju att regeringen försöker\r\nanamma fram en krisstämning, som stämmer\r\növerens med uttalanden från Svenska\r\narbetsgivareföreningen. Man frågar sig vad\r\nregeringen har läst för artikel när den i den här\r\nskrivelsen har tagit upp kraven från Svenska\r\narbetsgivareföreningen om medlemskap i EG och\r\nförsämringar inom sjukförsäkringssystemet. Det är\r\nju exakt SAFs krav som nu presenteras som de\r\ncentrala budskapen i skrivelsen.</pre><pre>Regeringen lämnar helt fördelningspolitiken. I alla\r\nde åtgärder som Allan Larsson säger att regeringen\r\nhar vidtagit är fördelningspolitiken\r\nunderlåtenhetssynden. Om man skall vidta någon\r\nåtgärd mot något problem är det väl\r\nfördelningspolitiken till förmån för arbetarrörelsen\r\nsom måste stå i centrum.</pre><pre>Nu skall regeringen göra någonting åt\r\nvalutapolitiken, och Allan Larsson säger att vi inte\r\nskall devalvera och att vi skall gå med i EG.\r\nRegeringen visar upp sina muskler och spöar upp\r\nde svaga i samhället med försämrade\r\nsjukförsäkringar och indragning av offentlig\r\nverksamhet. Detta drabbar ju de svaga i samhället.\r\nSedan säger mannen på ABBs finansavdelning att\r\nbeslutet om EG var jättebra. Nu får vi äntligen som\r\nvi vill, nu får vi arbetslöshet som skall bekämpa\r\ninflationen, säger han. Så kommer landets\r\nfinansminister och säger: ''Vi skall inte ändra på\r\nnågonting i vår arbetsmarknadspolitik, utan den\r\nskall vara precis som vanligt. Vi skall lägga in hur\r\nmycket utbildning som helst, eftersom AMS kräver\r\ndet men hittills inte har fått det.''</pre><pre>Jag vet egentligen inte vad som gäller. Om\r\nregeringen underordnar sig dessa\r\nvalutaspekulanter och är tvungen att visa upp sina\r\njättemuskler, skall regeringen då inte också\r\nunderordna sig när det gäller arbetslösheten? Den\r\nmarknad som regeringen visar upp sig för förväntar\r\nsig nu att regeringen släpper upp arbetslösheten.</pre><pre>Jag skulle bli oerhört glad och tillfredsställd om\r\nfinansministern nu deklarerade att regeringen i\r\nvarje led kommer att bekämpa arbetslösheten. I\r\nförsta hand skall den bekämpas med\r\nkunskapshöjande åtgärder, men när alla har fått\r\nsina kunskaper och ändå inte får plats på\r\narbetsmarknaden, då måste man i alla fall se till att\r\nde inte går hemma på kontantstöd utan att det är\r\narbetslinjen som gäller. Det vore ett rejält och bra\r\nsvar. Jag är mycket spänd på vad finansministern\r\nkommer att ta till. Men nog är väl den här\r\nsituationen svår för regeringen -- att ha två SAF-\r\nkrav i en skrivelse med anledning av en valutakris.\r\nDet kan väl näppeligen vara i arbetarrörelsens\r\nlinje.</pre><pre>Anf. 28 CARL FRICK (mp):</pre><pre>Fru talman! Det känns bra att finansministern\r\nanklagar moderaterna för ekonomisk\r\nansvarslöshet. Jag har alltid tyckt att det är något\r\nkonstigt med ett parti som alltid vill sänka skatterna\r\nmen aldrig vill tala om vad man skall dra in på.\r\nDebatten om MUF-ordföranden var fascinerande;\r\njag lyssnade på den på radion med stor spänning.\r\nDet som finansministern sade var helt sant.</pre><pre>Det känns också märkligt att finansministern inte\r\npå något sätt berör det faktum att den ekonomiska\r\npolitiken har miljökonsekvenser. Vi har faktiskt en\r\nkombination av problem i det svenska samhället.\r\nDet är inte bara ekonomin som är problem.\r\nEkologin utgör också ett problem. Därför är det\r\nmöjligt att se till att klara dessa problem samtidigt.</pre><pre>Arbetslinjen skall hävdas, säger finansministern.\r\nDet låter bra. Men hur skall det gå till? Varför kan\r\nman då inte tala om de nödvändiga\r\nframtidsinvesteringarna som kan hjälpa oss ur\r\narbetslösheten och samtidigt bygga om samhället så\r\natt det blir mindre miljöstörande? Varför kan man\r\ninte tala om att minska arbetstiden så att vi får mera\r\ntid över för sådant som vi själva vill göra? Det\r\nskulle dessutom medverka till att vi minskar den\r\nmateriella förbrukningen, vilket är mycket bra. Av\r\nsolidaritet borde vi försöka hitta ett sätt att fördela\r\nden tillgängliga arbetstiden, så att inte vissa\r\ndrabbas mer än andra av detta gissel.</pre><pre>Man säger ingenting om en energipolitik som\r\nfaktiskt skulle innebära att vi minskade\r\nminusposten i bytesbalansen och samtidigt kom till\r\nrätta med avgörande miljöproblem. Genom en\r\nintensiv energibesparingskampanj i detta land\r\nskulle vi kunna minska energiförbrukningen\r\nmycket kraftigt. Det finns åtskilliga utredningar\r\nsom visar att man genom ett aktivt arbete kan\r\nminska energianvändningen i det svenska\r\nfolkhushållet med ungefär 50 %, utan att minska\r\nden materiella förbrukningen. Skulle vi också dra\r\nner förbrukningen något, skulle vi kunna spara\r\nännu mera energi. Då skulle vi kunna slippa en stor\r\nimport av olika fossila bränslen, som vi vet skadar\r\nnatur, miljö och människor. Vi skulle också kunna\r\nta det viktiga krafttaget att äntligen börja avveckla\r\nkärnkraften.</pre><pre>Finansministern berör inget av den viktiga\r\nkombinationen av ekonomi och ekologi. Det gör\r\nmig mycket bedrövad. Det finns uppenbarligen\r\nkunskaper om detta. Det har jag tidigare vittnat om\r\ni dag när jag refererade till ett anförande som\r\nMargot Wallström höll i riksdagens\r\nandrakammarsal i söndags på ett mycket förträffligt\r\nsätt. Jag tycker att insikten om dessa förhållanden\r\noch de åtgärder som föreslås också borde kunna\r\nspridas till finansdepartementet.</pre><pre>Anf. 29 Finansminister ALLAN LARSSON\r\n(s):</pre><pre>Fru talman! Att vara finansminister innebär att bli\r\nutsatt för kritik och angrepp från många håll. Jag\r\nskall passa på att använda de här minuterna för att\r\nkommentera några av de synpunkter som har förts\r\nfram i kammaren, men också utifrån.</pre><pre>Stig Malm har anklagat mig och riksbankschefen\r\nför att skapa valutakris. Anklagelsen faller på sin\r\negen orimlighet. Stig Malm riktar attacken åt fel\r\nhåll. Stig Malm borde i stället ha kritiserat dem som\r\nunder det senaste året har lekt med elden genom att\r\nförespråka eller hota med devalvering. Den\r\ndiskussionen hade en mycket allvarlig effekt på\r\ntilltron till vår vilja och förmåga att hålla fast vid\r\nvalutapolitikens mål. Det skapade det klimat i\r\nvilket spekulation mot kronan kom i gång. Det\r\nledde till att räntorna pressades upp under hösten\r\noch till stora utflöden av valuta.</pre><pre>Riksbanken och regeringen har i nära samverkan\r\nmed riksdagsgruppen avvärjt spekulationen och\r\nhotet om en devalvering. Det är ett viktigt\r\nlöntagarintresse, eftersom en devalvering innebär\r\nett beslut om att öka inflationen och sänka\r\nreallönerna.</pre><pre>När diskussionen om valutapolitiken tog fart i\r\nsomras iakttog Stig Malm stor tystnad. Han kunde\r\nha gjort en avgörande insats för att slå undan\r\nförväntningarna om en devalvering. Han bidrog\r\ngenom sin tystnad själv till att hålla liv i ryktena om\r\nen ändrad valutapolitik. Stig Malm teg när han\r\nborde ha talat. När han talade riktade han\r\nangreppen åt fel håll. Stig Malm har därmed ett\r\nstort personligt ansvar för det som har hänt under\r\nhösten.</pre><pre>När det i övrigt gäller synpunkter som har förts\r\nfram var det intressant att höra Lars Tobisson, som\r\nanklagade mig för att inte ta upp frågor som gäller\r\nframtiden. Jag har redovisat våra avsikter och\r\nambitioner, vår vilja att kraftfullt bekämpa\r\ninflationen, att klara de offentliga utgifterna och att\r\npå sikt få ned skattetrycket. Jag har också redovisat\r\nvår syn på hur man skall kunna bekämpa\r\narbetslösheten på ett sätt som är förenligt med vår\r\nsträvan att motverka inflationen.</pre><pre>När jag tar upp moderaternas politik säger\r\nemellertid Lars Tobisson att jag inte talar om\r\nframtiden utan om en nyårskrönika. Det är en\r\nmycket intressant beskrivning av moderaternas\r\npolitik. När vi tar upp detta och frågar efter era\r\navsikter, får vi veta att det är en nyårskrönika och\r\natt det inte hör framtiden till. Det är mycket\r\nanspråkslöst, Lars Tobisson, att ha den\r\ninställningen till detta som är så genomgripande för\r\nsvensk politik. Det skall vi ta fasta på. Vi skall\r\ngärna fortsätta att tala om moderaternas politik\r\nmed den reservation som Lars Tobisson nu har lärt\r\noss.</pre><pre>Gunnar Björk frågade mig om min syn på\r\narbetsmarknadspolitiken. Han ställde sig frågande\r\ninför att vi vill främja yrkesmässig rörlighet. Det är\r\nkanske ett litet tekniskt uttryck för att investera i\r\nmänniskor, i en högre kompetens och i ett nytt\r\nyrkeskunnande så att människor kan ta de arbeten\r\nsom är eller bli lediga. Det är en fin princip i svensk\r\narbetsmarknadspolitik. OECD pekar nu också i sin\r\nsenaste rapport på att en av de stora styrkorna i den\r\nsvenska ekonomin är att vi har en arbetsmarknad\r\nsom fungerar väl och som fungerar mycket bättre\r\nän i andra OECD-länder.</pre><pre>Det är min ambition att vi skall hävda arbetslinjen.\r\nVi skall fortsätta att satsa på aktiva åtgärder. Vi\r\nskall göra det på ett klokt sätt så att människor får\r\narbete samtidigt som vi undviker att få ett\r\ninflationstryck. Arbetsmarknadspolitiken spelar en\r\nmycket viktig roll i detta arbete.</pre><pre>Gunnar Björk tyckte också att det som jag här\r\nbeskrev som viktiga beslut som har fattats i\r\nriksdagen inte var uttryck för någon handlingskraft.\r\nJag tycker att vi alla som arbetar med dessa frågor\r\nskall känna en viss tillfredsställelse över vad vi har\r\nåstadkommit. Det har gjorts stora insatser. Det är\r\nett fint arbete. Vi har en del frågor kvar.</pre><pre>Försvarspolitiken är, som Gunnar Björk sade, en\r\nfråga som är kvar. Det skulle vara intressant att få\r\nveta hur detta skall finansieras om Gunnar Björk\r\nhar ambitionen att få till stånd ett beslut. Vi har en\r\nansträngd statsfinansiell situation, och vi arbetar\r\nhårt för att klara den. I detta läge har jag\r\nkonstaterat att oppositionspartierna -- centern,\r\nfolkpartiet och moderaterna -- bjuder över\r\nvarandra med nya utgifter. Hur skall ni finansiera\r\ndetta? Det är nu ett bra tillfälle att ge ett besked om\r\ndet.</pre><pre>Anne Wibble frågade mig om valutapolitiken. Vi\r\nhar gett besked i regeringens skrivelse. Vi har sagt\r\natt vi noga följer utvecklingen. Vi har kontakter\r\nmed länderna inom EG, och vi har haft tillfälle att\r\ntala med flera av de ledande personerna på det\r\nområdet. Mitt besked är att vi med finanspolitik\r\noch andra åtgärder skall se till att få ned\r\ninflationstakten. Det är den enda hållbara åtgärden\r\ni sammanhanget.</pre><pre>Sverige har en fast växelkurs mot den korg av\r\nvuluta som vi har valt, och det finns en stabilitet i\r\ndetta som vi har demonstrerat under hösten. Det är\r\ninflationsbekämpningen som skall ges förtur och\r\ninte att nu företa några ändringar i valutapolitiken.</pre><pre>Lars-Ove Hagberg berörde frågor om\r\nsysselsättning och välfärd. Själv är jag\r\nutomordentligt engagerad i strävan att klara både\r\nsysselsättningen och välfärden för alla människor.\r\nVi skall ha ett välfärdssamhälle som omfattar alla\r\nmen som ger mest åt dem som bäst behöver våra\r\ninsatser. Vi skall ha solidaritet i samhället. För att\r\ndet samhället skall kunna fungera måste vi också ta\r\nansvar för ekonomin. Det gör att man ibland måste\r\nfatta impopulära beslut. Vi kan inte lova allt, inte\r\nstora utgiftsökningar lika litet som stora\r\nskattesänkningar. Vi vandrar på en mycket smal\r\nväg. Det gäller för oss att gå fram med stor\r\nförsiktighet så att vi i detta svåra skede kan\r\nåterställa balansen och återvinna styrkan i\r\nekonomin. För att klara det måste det vara ordning\r\noch reda i de offentliga finanserna. Det kräver att\r\nvi omprövar utgifter och använder pengarna på ett\r\nklokt sätt.</pre><pre>Lars-Ove Hagberg representerar ett parti som\r\ngärna lovar mycket. Låt mig påminna om vad\r\npartiets tidigare företrädare Jörn Svensson sade om\r\nden politik som Lars-Ove Hagberg nu förespråkar:\r\nDet går inte att få det att gå ihop, det är ingen vettig\r\nmänniska som tror det. Den politiken har prövats i\r\nandra länder, och vi har sett resultaten. Är Lars-\r\nOve Hagberg stolt över dessa resultat?</pre><pre>Anf. 30 LARS TOBISSON (m):</pre><pre>Fru talman! Kammarens ledamöter är säkert\r\nmedvetna om att de alldeles nyss fått bevittna något\r\nhelt unikt. Finansminister Allan Larsson\r\ntillrättavisar i hårda ordalag den frånvarande\r\nordföranden för landsorganisationen, Stig Malm.\r\nJag kan dela hans kritik i sak, men den valda\r\nformen -- kritik mot en motståndare som inte har\r\ntillfälle att försvara sig -- kan endast förklaras med\r\natt desperationen nu verkligen sprider sig ute i\r\nrörelsen.</pre><pre>Stig Malms angrepp på regeringen har ändå fört det\r\ngoda med sig att finansministern börjat intressera\r\nsig för valutapolitiken. I sitt anförande registrerade\r\nhan att underskottet i bytesbalansen hade växt. I\r\nden rapport som just kommit från\r\nkonjunkturinstitutet får vi veta att underskottet\r\nuppgår till 40 miljarder under det år som nu går mot\r\nsitt slut och att det blir 60 miljarder nästa år. År\r\n1992 uppgår enligt prognoserna det inhemska\r\nfinansiella sparandet till minus 100 miljarder. Vid\r\nsidan om detta förekommer det en utflyttning av\r\ninvesteringskapital. Till och med oktober i år\r\nuppgår det till 80 miljarder.</pre><pre>Vad gör då finansministern? Jo, han bekämpar\r\ninflationen genom prisdrivande skattehöjningar.\r\nHan förbättrar budgetsaldot genom att öka\r\nanslagen till offentliga arbeten. Dessa åtgärder tar\r\nfaktiskt inte sikte på problemen förutom att de till\r\natt börja med är helt tokiga. Varför kan inte Allan\r\nLarsson tänka sig att knyta kronan till ecun? Den\r\ntanken avvisar han nu. Men insiktsfulla\r\nekonomiska bedömare har sagt att det ger\r\ntrovärdighet åt vår avsikt att inte devalvera, vilket\r\nvi eftersträvar att inte göra. Dessutom medverkar\r\ndet till att ta ned räntenivån i landet, vilket är av\r\nstor betydelse för såväl villaägare som för\r\nföretagare som planerar att investera. Varför kan\r\ninte Allan Larsson, i stället för att höja skatten, ta\r\nförsta steget i en successiv sänkning av\r\nskattetrycket? I vaga ordalag talar man om att det\r\nkanske så småningom kan bli nödvändigt. Gör\r\nnågonting nu! Det skulle skapa förtroende för\r\nregeringens politik.</pre><pre>Varför kan vi inte få ett besked om energipolitiken?\r\nNaturligtvis skall vi inte ägna oss åt den\r\nkapitalförstöring som en förtida avveckling av\r\nkärnkraften innebär, för att inte tala om den\r\nmiljöförstöring som blir följden.</pre><pre>Finansministern säger att han har redovisat sina\r\navsikter och ambitioner. Återigen alla dessa ord! Vi\r\nvill få bevis för att regeringen verkligen är beredd\r\natt övergå från ord till handling, att den vidtar\r\nåtgärder. När jag talade om en förgylld\r\nnyårskrönika föranleddes det av Allan Larssons\r\nberöm till riksdagen för vad den hade åstadkommit.\r\nVad vi har gjort här i riksdagen är att i stort sett ha\r\nhejdat de dumheter som regeringen planerat i form\r\nav exempelvis lönestopp och strejkförbud. Vi har\r\nfått regeringen att på många punkter anpassa sin\r\npolitik till bl.a. det som vi moderater länge har\r\nförordat. När Allan Larsson talar om framtiden har\r\nhan inget att säga om sina egna åtgärder, utan nöjer\r\nsig med att teckna en nidbild av moderata avsikter\r\nsom över huvud taget inte har någon förankring i\r\nverkligheten.</pre><pre>Anf. 31 ANNE WIBBLE (fp):</pre><pre>Fru talman! Jag tycker det var bra att Allan\r\nLarsson tog avstånd från Stig Malms uttalanden.\r\nStig Malm får väl själv dra slutsatser av vad Allan\r\nLarsson här har sagt.</pre><pre>Allan Larsson påstod emellertid att de som skapade\r\nkrisen var de personer som i våras diskuterade\r\ndevalvering. Det är faktiskt milt uttryckt -- -- --.\r\nJag skall inte uttala ordet, eftersom man inte får\r\nsäga sådana ord i kammare. Diskussionen var farlig\r\nför valutarörelsen bara därför att alla kunde se de\r\nunderliggande problemen. De kunde så att säga se\r\natt det fanns en realitet bakom denna diskussion.\r\nDe kunde också se regeringens oförmåga att ta itu\r\nmed problemen. Detta försök att skylla ifrån sig\r\noch lägga över ansvaret på någon annan, som Allan\r\nLarsson här gör, är inte särskilt bra.</pre><pre>Allan Larsson talade i sitt anförande om vikten av\r\natt bekämpa inflationen, och det lät mycket bra.\r\nHan sade att inflationen orsakar arbetslöshet och\r\natt det därför inte finns någon egentlig konflikt\r\nmellan dessa två önskemål. Jag håller med om\r\ndetta. Ett problem är att få i denna sal och få ute i\r\nlandet verkligen litar på att regeringen förstår vad\r\ndetta innebär. Allan Larsson talade om att\r\nbekämpa inflationen och om behovet av att föra en\r\naktiv arbetsmarknadspolitik. Men han smet från\r\ndet svåra problemet om vad regeringen skall göra\r\nnär den öppna arbetslösheten på kort sikt uppgår\r\ntill 2, 3, 3,5 eller ännu högre procenttal. Hur\r\nkommer regeringen då att hantera\r\ninflationsbekämpningen resp. andra typer av\r\ninsatser?</pre><pre>I en intervju införd i Veckans affärer från i förrgår\r\nsäger arbetsmarknadsministern så här: ''Det är\r\nskillnad på att dämpa överhettningen -- den är\r\nfarlig -- men jag tror inte att en högre arbetslöshet\r\ndämpar lönekraven.'' Det är precis den typen av\r\nformuleringar som ministrar älskar att svänga sig\r\nmed. Men de smiter därmed ifrån det svåra\r\nproblemet. Vad gör ni, Allan Larsson, om ni\r\nfortfarande är i regeringsställning när\r\narbetslösheten har ökat? Skälet till denna ökning är\r\nju den usla politik som ni hittills har fört. Folk har\r\ninte förtroende för att ni klarar att hantera de svåra\r\nproblem som hänger samman med valutakrisen och\r\ndagens ränteläge. Det visar erfarenheterna. Ett\r\nexempel på det är det beslut som skall fattas senare\r\ni dag om att ge ytterligare pengar till AMS-insatser,\r\ndvs. innan arbetslösheten ens uppgår till 2 %.</pre><pre></pre><pre>Anf. 32 GUNNAR BJÖRK (c):</pre><pre>Fru talman! Allan Larsson använde SCA:s uppköp\r\nav MoDo som ett positivt exempel på att pengarna\r\nnu satsas i Sverige. Det är riktigt att MoDo ligger i\r\nSverige. Dess tillgångar och skogen finns här. Men\r\npå vilket sätt, finansministern, underlättas\r\nkonkurrensen och på vilket sätt vitaliseras\r\nekonomin i Sverige genom att vi nu får två stora\r\nblock inom skogsförädlingssektorn? Det vore\r\nintressant att få svar på den frågan.</pre><pre>Alla som talar om konkurrens som en nödvändig\r\nfaktor för ökad effektivitet borde i stället som en\r\nman protestera mot en monopolisering av vår\r\nfrämsta förädlingsresurs. Skall man dra slutsatsen\r\natt allt är bra bara pengarna används för\r\nmonopolisering i Sverige? Hur blir det då med den\r\nframtida produktiviteten inom den här\r\nindustrigrenen, herr finansminister? Hur blir det\r\nmed effektiviteten om man plötsligt börjar hylla\r\nmonopoliseringens lov? Den frågan tycker jag att\r\nfinansministern och regeringen, som har haft med\r\nfrågan att göra, bör svara på.</pre><pre>Jag tackar för den information om rörligheten som\r\njag fick. Det var en bra information.</pre><pre>Det är bedrövligt att vi inte har kunnat fatta beslut\r\nom försvarsanslagen. 1987 års uppgörelse mellan\r\nfolkpartiet och socialdemokraterna är ingen bra\r\ngrund att stå på i en svår ekonomisk situation. Trots\r\nde omfattande omvälvningarna i Europa är ändå\r\nspänningen i vårt närområde Baltikum större än\r\nden har varit under de senaste 45 åren. Självfallet\r\nskall vi ha ett bra försvar även i fortsättningen.</pre><pre>Låt mig erinra om att det finns utredningar som har\r\nmedfört ett nytänkande inom de centrala\r\nmyndigheterna -- förändringar inom FRI,\r\nsamordning med statskontoret, samordning mellan\r\nfortifikationsförvaltningen och byggnadsstyrelsen\r\nosv. Jag skulle kunna fortsätta uppräkningen.</pre><pre>Vad gäller den lokala organisationen vill jag säga\r\natt det inte är nödvändigt med en mass-slakt av\r\nregementen. Det är en felsyn. Vi skall behålla så\r\nmånga regementen som möjligt. Däremot kan\r\nexempelvis förrådshanteringen övertas av\r\nvärnpliktiga. Det finns också många andra idéer om\r\nrationaliseringar. Jag ställer alltså inte upp på\r\nprincipen om mass-slakt av regementen som många\r\nandra partier slåss för. Jag vill gärna få ett svar på\r\nmin fråga rörande SCA. Den är principiellt viktig\r\nmed avseende på hur samhälle och näringsliv skall\r\nfungera.</pre><pre>Fru talman! Finansministern har ett tufft jobb, och\r\ndärför bör han koppla av med att läsa en god\r\nroman. Det återstår mycket arbete för honom före\r\nvalet nästa år. Därmed önskar jag honom en god\r\njul.</pre><pre>Anf. 33 LARS-OVE HAGBERG (v):</pre><pre>Fru talman! Finansministern har redogjort för\r\nanledningen till den valutaoro som uppkommit.\r\nDet var Stig Malm som orsakade den! Han teg\r\nnämligen. Var det därför som regeringen fattade\r\nbeslut om en försämrad sjukförsäkring och\r\nöppnade möjligheterna för ett kommande inträde i\r\nEG enligt SAF:s önskemål? Ville man därmed slå\r\nStig Malm i huvudet? Jag tror inte att den\r\nkonspirationsteorin överensstämmer med\r\nsanningen.</pre><pre>Jag kan dock dra den slutsatsen att det inte finns\r\nmycket av fördelningspolitik i de åtgärder som\r\nregeringen kommer att vidta framöver. Nog måste\r\ningreppen i sjukförsäkringen och tafsandet på den\r\nfria förhandlingsrätten vara mycket stora ingrepp i\r\nden generella välfärdspolitikens system.</pre><pre>Dessutom var det väl inte bara på måfå som man\r\nvalde att sikta in sig på korttidsfrånvaron. Den\r\nstora kostnaden förorsakar ju långtidsfrånvaron\r\noch de förtidspensionerade, men de som har\r\nkorttidsfrånvaro skulle straffas; de som man varje\r\ndag avkräver ökad produktivitet och restriktivitet\r\nmed lönekraven, trots att de i många fall är mycket\r\nlågavlönade. De skall straffas! Jag tycker det är en\r\nmycket usel politik.</pre><pre>Finansminisern hade engagemang i\r\nsysselsättningen, sade han, men han svarade inte på\r\nmin fråga. Jag återkommer till den när det gäller\r\ninflationen. Om man inriktar\r\ninflationsbekämpningen på att åstadkomma låga\r\nlöneökningar släpper man dem som sätter priserna\r\ni övrigt -- på grundval av kostnader och\r\nvinstintresse -- och dem som fattar de politiska\r\nbesluten. Om man gör det kommer de lågavlönade\r\natt drabbas.</pre><pre>Nu säger alla andra att den ökade arbetslösheten är\r\ntill just för att bekämpa inflationen. Finansknutten\r\npå ABB tyckte att det var alldeles utmärkt -- det var\r\ndärför vi hade vunnit förtroende och fick tillbaka\r\npengarna hit. Men Allan Larsson har inte den\r\nförklaringen till att vi skall in i EG. Han skall inte\r\nanpassa arbetslösheten. Här råder inte lagen om\r\ntillgång och efterfrågan, som Anne Wibble säger.\r\nDet vore bra om vi från finansministern kunde få\r\nett klarläggande på den punkten, eftersom han\r\nsäger att han skall hävda sysselsättningen.</pre><pre>När man har vidtagit de här åtgärderna skall man --\r\ndet vet ju alla -- låta arbetslösheten öka kraftigt.\r\nDet är det som ligger bakom åtgärderna.\r\nAnledningen till att Stig Malm och alla andra i\r\narbetarrörelsen är oroliga är att man inte vill värna\r\nsysselsättningen. Varför ger man annars inte pengar\r\ntill AMS? Den oron, finansministern, är mycket\r\nmer värd, och det är den oron finansministern\r\nborde känna för framtiden. I stället försöker han\r\nanklaga andra partier för brist på realism, trots att\r\nhan själv i dagens läge är så orealistisk ur\r\narbetarrörelsens perspektiv.</pre><pre>Anf. 34 Finansminister ALLAN LARSSON:</pre><pre>Fru talman! Lars Tobisson återkommer ständigt till\r\nsin önskan att knyta den svenska kronan till ecun.\r\nJag säger att vi måste få ned inflationen innan vi\r\ndiskuterar några sådana steg. Det är den\r\nansvarsfulla och realistiska vägen att gå. Men jag\r\nkan säga att med den finanspolitik som Lars\r\nTobisson har formulerat -- med lättsinniga\r\nskattesänkningar kombinerade med ökade\r\nutgifter -- skulle en sådan anknytning aldrig vinna\r\nnågon tilltro. Vi skulle då aldrig bli accepterade i\r\nett sådant samarbete -- där krävs en ansvarsfull och\r\nstram finanspolitik.</pre><pre>Lars Tobisson sade att jag tecknade en nidbild när\r\njag förde moderaternas politik på tal. Jag citerade\r\nordföranden i Fria moderata studentförbundet,\r\nsom beskrev både vad denna politik innebar under\r\nde år då ni faktiskt tillämpade den och vad den\r\ninnebär när man drar ut slutsatserna av det som ni\r\nnu för fram. Kan det vara en nidbild att citera ert\r\neget studentförbunds ordförande? Då måste det väl\r\nkännas att det inte riktigt hänger ihop?</pre><pre>Till Anne Wibble vill jag om den allmänna\r\nsitautionen säga att det självfallet är de\r\nunderliggande problemen som är avgörande. Jag\r\ntror att det betyder oerhört mycket vilken\r\ndiskussion som förs och vilket intryck man ger\r\nomvärlden. Jag har tillsammans med\r\nriksbankschefen försökt hävda en konsekvent linje.\r\nDet har varit svårt, eftersom många har försökt\r\nifrågasätta detta inom landet, och det har även\r\nförekommit spekulationer utifrån. Jag tror att vi\r\nalla gör vår bästa insats för landet genom att hålla\r\nen mycket fast linje på den här punkten. Jag tycker\r\natt det har varit en för liten uppslutning kring detta.\r\nNu tror jag att vi har fått undan de flesta\r\nspekulationerna.</pre><pre>Min uppfattning är att det inte är arbetslösheten\r\nsom avgör om man kan bekämpa inflationen, utan\r\ndet är förmågan att kunna få de lediga platserna\r\nsnabbt och väl tillsatt med personer med rätt\r\nkompetens som är det helt avgörande. Att ha en\r\nstor arbetslöshet, som man har i en del länder, och\r\nsamtidigt ha brister och flaskhalsar i produktionen,\r\när inte någon bra väg. Det är just detta som OECD\r\nhar pekat på, dvs att vi i Sverige har en bättre\r\nfungerande arbetsmarknad, och där spelar\r\narbetsmarknadspolitiken en viktig roll. Och det\r\nskall den göra även i fortsättningen. Därför skall vi\r\nanvända aktiva åtgärder, men vi skall göra det på\r\nett klokt sätt och sätta in dem så att också det som\r\nvi långsiktigt eftersträvar i ekonomin stöds.</pre><pre>Gunnar Björk frågade om skogsindustrin. Jag vet\r\ninte om han anser att det skulle ha varit bättre om\r\ndet hade skett ett uppköp av utländska intressenter\r\ni detta sammanhang. Är det detta som Gunnar\r\nBjörk uttalar sig för? Och hur skall ni betala ökade\r\nförsvarskostnader i ett läge när statsfinanserna är\r\nsådana att vi måste vända på varje krona? Hur kan\r\nni då utlova stora påslag, och hur skall ni finansiera\r\ndessa?</pre><pre>Lars-Ove Hagberg, den linje som vänsterpartiet\r\nföreträder hänger inte ihop. Det finns inte någon\r\nhelhet i den. Det förslag som ni redovisar skulle ha\r\ninneburit en mycket högre inflationstakt, och det är\r\nallvarligt för sysselsättningen och inte minst för\r\ndem som har låga inkomster. Därför är\r\ninflationsbekämpningen oerhört viktig. Er politik\r\när prövad, och vi vet hur det går.</pre><pre>Anf. 35 LARS TOBISSON (m):</pre><pre>Fru talman! Finansministern befinner sig alldeles\r\nuppenbart i en mycket trängd situation. Han har\r\nstora bekymmer med en ekonomi som har kraschat\r\npå den tredje vägen. Han har problem med en LO-\r\nledare som inte vill inse att krisen är här. Jag\r\nbeklagar att det kanske inte blir någon julefrid i det\r\nLarssonska kället, när finansministern nu skall\r\nfärdigställa budgetpropositionen och forma sådana\r\nförslag som innebär att valutaoron inte\r\nåterkommer på det nya året. Han kanske då kan\r\nglädja sig åt tanken att det är betydligt lugnare vid\r\nsamma tid nästa år, då han å andra sida får börja\r\nladda upp inför den allmänna motionstiden.</pre><pre>Allan Larsson sade i sitt anförande att de borgerliga\r\npartierna hade orsakat 60 miljarder i\r\nstatsskuldräntor. Det där tillhör nidbilden som\r\nupprepade gånger förs fram här. Och jag\r\nåterkommer med mitt svar att över hälften av\r\nstadsskulden har samlats ihop under\r\nsocialdemokratiska regeringar.</pre><pre>När det gäller uppladdningen inför den kommande\r\noppositionsperioden bör Allan Larsson kanske\r\nbegrunda företrädaren Kjell-Olof Feldts ord:</pre><pre>Det vore mig fjärran att glorifiera vår\r\noppositionspolitik under de där sex åren. En hel del\r\nav vad vi då sade och gjorde borde kanske ha varit\r\nosagt och ogjort.</pre><pre>Eftersom problemen med de stigande lönerna då\r\ndiskuterades mycket, hade finansminister Bohman\r\nvädjat till löntagarorganisationerna om\r\nåterhållsamhet. Kjell-Olof Feldts kommentar blev:</pre><pre>Vågar han än en gång påstå att svensk industri\r\nförlorat sin konkurrenskraft därför att våra\r\nlönekostnader stigit mer än andra länders? Vågar\r\nhan upprepa sitt utfall mot löntagarna och höja\r\npekpinnen med krav på att lönerna inte får stiga\r\nmed mer än 5 %?</pre><pre>Jag tror att finansministern, med rådgivare som Stig\r\nMalm, skall vara glad över att han har en\r\nopposition till höger som vill bekämpa inflationen,\r\nsom vill spara på de offentliga utgifterna och som\r\nvill förhindra att en devalvering tvingar sig på oss\r\nutifrån. Det var inte vi som utlöste valutaoron och\r\nspekulationerna mot kronan under hösten. Det var\r\nStig Malm och LOs ekonomer. Det har vi Allan\r\nLarssons egna ord på. Och det var väl också allt av\r\nnya besked som vi har fått från finansministern här\r\ni dag.</pre><pre>Anf. 36 ANNE WIBBLE (fp):</pre><pre>Fru talman! Vi kan uppenbarligen hålla på hur\r\nlänge vi vill eller tills finansministern tröttnar. Jag\r\nskall ändå fatta mig förhållandevis kort.</pre><pre>Jag gladde mig åt att höra finansministern säga att\r\nhan anser att han har drivit och kommer att driva\r\nen fast linje. Han vädjade om mer uppslutning från\r\nandra. Den förre finansministern drev också en\r\nförhållandevis fast linje ända fram till valrörelsen\r\n1988. Det finns andra som fortsatte att hävda den\r\nhär fasta linjen men som inte möttes av något större\r\ngensvar från ansvarigt håll. Låt mig också påpeka\r\natt denna fasta linje inte är fullt så fast som Allan\r\nLarsson vill låta påskina, eftersom det redan har\r\ngetts ett antal signaler av felaktigt slag. Det slopade\r\ntaket när det gäller avdragsrätt för\r\nfackföreningsavgifter, den nya\r\nfastighetsskattehöjningen och mer AMS-pengar är\r\ntre ganska stora saker inom loppet av en mycket\r\nkort tid då denna krisskrivelse ännu inte har hunnit\r\nbli behandlad. Jag tycker att detta är illavarslande.\r\nJag, liksom finansministern, glädjer mig åt att\r\nOECD anser, vilket jag tror stämmer, att vi i\r\nSverige har en bättre fungerande arbetsmarknad\r\nför att passa ihop lediga platser och arbetssökande.\r\nFör detta ändamål har vi byggt ut en mycket fin\r\narbetsförmedling. Jag tror att man skall ta\r\nytterligare ett steg på den vägen och släppa fram\r\nenskilda arbetsförmedlingar. Det finns\r\nutredningsförslag om detta, och det finns ständigt\r\nmotionsförslag om detta i riksdagen. Hittills har\r\nregeringen sagt nej. Men jag tror att om man\r\nverkligen vill bemöda sig om att få en bättre\r\nfungerande arbetsförmedling bör man öppna även\r\nför sådana alternativ. Det är ett litet tips till\r\nbudgetpropositionen.</pre><pre>Slutligen konstaterade jag att Allan Larsson\r\nfaktiskt inte svarade på den svåra frågan, dvs. om\r\ninflationsbekämpningen kommer att vara det\r\növergripande målet även när arbetslösheten har\r\nstigit till mer än 3 %. Vad gör Allan Larsson då?\r\nSignalerna är illavarslande. Därför har Allan\r\nLarsson och hans regering tyvärr ett dåligt\r\nutgångsläge. Det finns få saker som man i praktiken\r\nkan göra för att skapa det förtroende som behövs, i\r\nsynnerhet när insatserna i inflationsbekämpningen\r\nblir så halvhjärtade och motsägelsefulla. Därför\r\nskulle jag gärna instämma i de önskemål om en god\r\njul som andra har framfört, men samtidigt säga att\r\njag inte tror att de är realistiska.</pre><pre>Anf. 37 GUNNAR BJÖRK (c):</pre><pre>Fru talman! Min önskan om god jul till\r\nfinansministern var litet förhastad, men den står sig\r\nnaturligtvis.</pre><pre>Försvaret skall självfallet rationalisera precis som\r\nalla andra. Jag vill bara erinra om att den högt\r\nvärderade ledamoten i kammaren och Åke\r\nGustavsson i Nässjö lade fram ett förslag 1983/84,\r\nsom man i försvarsdepartementet har lagt i någon\r\nbyrålåda. Det är inte så att intensiteten i\r\nregeringskansliet är särskilt hög på alla områden.</pre><pre>Jag rekommenderar en kontakt med herr\r\nGustavsson.</pre><pre>Finansministern frågar om det hade varit bättre att\r\nSCA hade köpts upp av utländska investerare.\r\nSjälvfallet nej. Det hade inte alls varit bra. Jag\r\ntycker att regeringens agerande i denna fråga visar\r\nupp ett dåligt förtroende för den svenska\r\nekonomin. Det leder till att man nästan accepterar\r\natt Sverige klassas som ett underutvecklat land på\r\nskogsindustrins område, vilket vi verkligen inte är.\r\nJag kan inte tolka det här på annat sätt än att\r\nregeringen i det här fallet förordar monopolisering.</pre><pre>Jag vill upprepa vad jag sade tidigare: Alla de som\r\ntalar för konkurrens som en nödvändig faktor för\r\neffektivitet borde resa sig upp och protestera mot\r\ndenna monopolisering av vår främsta\r\nförädlingsresurs.</pre><pre>Anf. 38 LARS-OVE HAGBERG (v):</pre><pre>Fru talman! I denna evighetsdebatt har vi\r\nfortfarande inte fått något besked av\r\nfinansministern om hur han tänker bekämpa\r\narbetslösheten i dess helhet. Enligt alla dokument\r\nfrån regeringen skall inte några generella\r\nstimulansåtgärder vidtas för att bekämpa\r\narbetslösheten, utan det blir endast individuella\r\ninsatser. Om det nu inte finns tillräckligt med\r\narbetstillfällen, får enligt propositionen och\r\nregeringens skrivelse, såvitt jag förstår,\r\narbetslösheten bli precis lika stor som i Europa. Jag\r\nkan inte tolka det på annat sätt.</pre><pre>Nu är det faktiskt så att vår politik inte har fått\r\nnågon chans att prövas, Allan Larsson. Tyvärr, för\r\nden skulle säkert ha stor framgång. Det skulle\r\nsäkert gå bra för Rehnberg att fixa till ett avtal om\r\nman gjorde omfördelningar i systemet, minskade\r\nmomsen på maten och såg till att de högavlönade\r\ninte fick så goda villkor som de nu har fått. Framför\r\nallt bör man se till att vi får en ordentlig prispress så\r\natt priserna inte ökar. Det spelar ingen roll för oss\r\nom man förhandlar eller om löneökningarna ingår\r\ni systemet, men vi måste pressa priserna och se till\r\natt aktörerna på denna prismarknad inte höjer\r\npriserna. Då behöver man faktiskt inte heller höja\r\nlönerna.</pre><pre>Tillväxten i samhället beror till stor del på\r\naktörerna i arbetslivet. Gynnar man dem och ser till\r\natt människor som har dålig arbetsmiljö och dåligt\r\ninflytande på sin arbetsplats får det bättre, kan\r\ntillväxten och inflytandet den vägen öka, och då\r\ninvesterar vi rätt i samhället.</pre><pre>Slutsatsen blir att regeringens agerande på 80-talet\r\när förskräckligt. Först utnyttjar man inte\r\ndevalveringsvinsterna, som nu i stället gick till\r\nspekulation. När man väl investerar -- vi kan nu läsa\r\nresultatet -- ger investeringarna inte någon tillväxt\r\neller ökad produktivitet. Det har jag redovisat\r\ntidigare. Regeringen lastar hela skulden på de\r\narbetande människorna, på dem som är sjuka.\r\nFördelningspolitiken saknas i regeringens\r\nperspektiv. Jag anser att -- regeringen kan inte\r\nheller påvisa något annat -- vår politik går ihop och\r\när möjlig. Däremot kan jag konstatera att\r\nregeringens politik inte går ihop med\r\narbetarrörelsens värderingar, inte med\r\nfackföreningsrörelsens ledning och inte ens med\r\ndess basfolk, de lågavlönade, inte heller med\r\nmiljörörelsen. Där tror jag att socialdemokratin\r\nhar ett stort problem att hantera.</pre><pre>Anf. 39 CARL BILDT (m):</pre><pre>Fru talman! Det var egentligen inte min avsikt att\r\nlägga mig i den ekonomisk--politiska debatten,\r\nmen jag gör det i alla fall. Det vi har hört här i\r\nkammaren i dag är någonting som jag tror är ganska\r\nså unikt i vår parlamentariska historia. En ledamot\r\nav ledningen för det stora partiet har i allra mest\r\ncentrala politiska frågor tagit heder och ära av en\r\nannan ledamot av ledningen för samma stora parti.\r\nJag tror att man får gå decennier tillbaka i\r\nriksdagens historia för att se så djupa motsättningar\r\nså tydligt demonstrerade i så viktiga frågor av så\r\ncentrala personer.</pre><pre>Vi skall inte diskutera 1980-talets ekonomiska\r\npolitik. Jag tillhör dem som anser att det blev ett\r\nförlorat decennium för Sverige. Men vi kan i alla\r\nfall blicka tillbaka till 1990-talets första år för\r\nsocialdemokratin, ett år som närmast blivit något\r\nav ett sammanbrottets år med den ena krisen\r\novanpå den andra. Vi har nu fått besked om att\r\nränte- och valutakrisen under hösten enligt\r\nfinansminsistern var Stig Malms fel. Det är ett\r\nbesked som närmast är sensationellt, men inte utan\r\nintresse för de villaägare som nu tyngs ned av de\r\nalltför höga räntorna, för de hyresgäster som nu\r\nstår inför de hyreshöjningar som de höga räntorna\r\nframkallar och för dem som drabbas inte minst\r\ngenom ökad arbetslöshet av de bristande\r\ninvesteringarna i näringslivet till följd av de höga\r\nräntorna. Då säger en ledamot i verkställande\r\nutskottet inom socialdemokratin, finansministern,\r\natt krisen är orsakad av en annan ledamot i\r\nverkställande utskottet i socialdemokratin,\r\nnämligen LOs ordförande. Allt detta ekonomiska\r\nelände skulle vara ett resultat av stridigheterna\r\ninom socialdemokratin.</pre><pre>Jag kan nu litet bättre förstå varför statsministern\r\ninte ville ha någon partiledardebatt i dag. Det\r\npolitiska året 1990 avslutas med att vi har fått från\r\nkonjunkturinstitutet och OECD en serie av\r\nrapporter, som entydigt visar hur vår ekonomi får\r\nallt större problem. Arbetslösheten växer vecka för\r\nvecka som ett resultat av misslyckanden för den\r\ntredje vägens ekonomiska politik. Det politiska\r\nåret 1990 avslutas nu med ett bittert krig inom det\r\nregerande partiet. Vi visste redan i våras att ni\r\nadministrerar en sönderfallande ekonomi. Nu ser vi\r\natt ni i den processen håller på att falla sönder\r\nsjälva.</pre><pre>Anf. 40 CLAES ROXBERGH (mp):</pre><pre>Fru talman! Jag förstår inte vad Carl Bildt är ute\r\nefter. Carl Bildt får nu egentligen igenom den\r\npolitik han har varit ute efter hela tiden.\r\nModeraterna hade sin stämma i riksdagshuset och\r\nskisserade 90-talets skattesystem. Det\r\nskattesystemet håller i dag på att genomföras. Carl\r\nBildt har gjort upp med socialdemokraterna om\r\nsjukförsäkringen. Han får igenom sitt\r\nsjukförsäkringsförslag. Han får igenom sitt förslag\r\nom EG-anslutningen. Alltså är den här debatten en\r\nfars!</pre><pre>Jag skulle vilja säga att motsättningen inte finns\r\nmellan moderaterna och socialdemokraterna, som\r\nCarl Bildt vill förespegla.</pre><pre>Det handlar om en helt annan motsättning. Det är\r\nfaktiskt så, att socialdemokraterna har slagit in på\r\nmoderaternas väg. Att då försöka förespegla\r\nväljarna att den stora skiljelinjen går mellan\r\nsocialdemokratin och moderaternas politik är helt\r\nfel. Det överensstämmer inte med verkligheten.\r\nDet är faktiskt moderaternas politik som vi ser\r\nsättas i verket nu under 90-talet.</pre><pre>I detta anförande instämde: Kjell Dahlström,\r\nAnita Stenberg, Gösta Lyngå, Carl Frick, Roy\r\nOttosson, Krister Skånberg, Anna Horn af\r\nRantzien, Ragnhild Pohanka och Inger Schörling\r\n(alla mp).</pre><pre></pre><pre>Anf. 41 Finansminister ALLAN LARSSON\r\n(s):</pre><pre>Fru talman! Jag tillhör inte dem som i onödan\r\nsöker strid. Men jag tror att många medborgare\r\ntycker att den politiska debatten alltför mycket är\r\nfull av anklagelser. Jag har försökt att vara sparsam\r\nmed orden, sökt redovisa i sak hur jag ser på läget\r\noch försökt arbeta fram förslag som kan bidra till\r\nen lösning av vårts lands ekonomiska problem. Jag\r\nhoppas att jag skall kunna fortsätta på den linjen.</pre><pre>Men jag förbehåller mig rätten att, när jag blir\r\nangripen här i kammaren eller utifrån, tala om var\r\njag står. Carl Bildt och Lars Tobisson skall inte\r\nanklaga mig för detta. Det är faktiskt en\r\nmedborgerlig rättighet även för en finansminister\r\natt få säga ifrån. Stig Malm har gått för långt i den\r\nhär diskussionen. Jag tar inte på mig den kritik som\r\nhan har framfört -- den saknar grund. Rikta alltså\r\ninte kritiken mot mig! Och kom ihåg: Jag kommer\r\natt ta uti med den typen av uttalanden, varifrån de\r\nän kommer!</pre><pre>Nu har Carl Bildt spelat upp de politiska frågorna i\r\nstort här. Jag har nu ett utmärkt tillfälle att försöka\r\nfå svar på de frågor som jag ställde till Lars\r\nTobisson och som tidigare har ställts utan att något\r\nbesked givits.</pre><pre>Ni säger att ni skall regera. Ni skriver artiklar i\r\nDagens Nyheter. Ni publicerar dem som motioner\r\nhär i riksdagen. Men jag vill gärna veta vad det är\r\nför politik ni skall föra. Är det Carl Bildt som skall\r\nge efter för Bengt Westerberg i skattepolitiken,\r\neller är det Bengt Westerberg som skall ge efter för\r\nCarl Bildt? Det är väldigt många som är\r\nintresserade av ett besked nu när vi är på väg att\r\ngenomföra en stor skattereform. Man undrar vad\r\nsom skall hända framöver.</pre><pre>Jag beskrev det framtidsscenario som vi kan se när\r\ndet gäller välfärdspolitiken: För att\r\nvälfärdspolitiken skall kunna upprätthållas, måste\r\nden finansieras på ett ansvarsfullt sätt. Detta\r\nbeskrev Lars Tobisson som en nidbild. Men nu har\r\nCarl Bildt chansen att ge ett svar.</pre><pre>Sedan gäller det den beskrivning som ordföranden\r\ni ert ungdomsförbund gav av vad som kommer att\r\nhända om man förverkligar era löften på\r\nutgiftssidan när det gäller skattesänkningar. Nu har\r\nCarl Bildt chans att i årets sista debatt ge oss ett\r\nordentligt besked, något som många skulle sätta\r\nvärde på.</pre><pre>Överläggningen var härmed avslutad.</pre><pre>\r\nBeslut</pre><pre>Mom. 1 (riktlinjerna för den ekonomiska politiken)</pre><pre>Först biträddes reservation 3 av Lars-Ove Hagberg\r\nmed 26 röster mot 20 för reservation 4 av Carl\r\nFrick. 280 ledamöter avstod från att rösta.</pre><pre>Härefter biträddes reservation 2 av Gunnar Björk\r\noch Ivar Franzén med 38 röster mot 21 för\r\nreservation 3 av Lars-Ove Hagberg. 268 ledamöter\r\navstod från att rösta.</pre><pre>Därpå biträddes reservation 1 av Anne Wibble\r\nm.fl. med 98 röster mot 41 för reservation 2 av\r\nGunnar Björk och Ivar Franzén. 189 ledamöter\r\navstod från att rösta.</pre><pre>Slutligen bifölls utskottets hemställan med 147\r\nröster mot 102 för reservation 1 av Anne Wibble\r\nm.fl. 79 ledamöter avstod från att rösta.</pre><pre>Mom. 2 (Sverige och EG)</pre><pre>Förste vice talmannen meddelade att\r\npropositioner först skulle ställas beträffande den i\r\nmotion Fi17 av Inger Schörling m.fl. aktualiserade\r\nfrågan om folkomröstning rörande svenskt\r\nmedlemskap i EG och att utskottets hemställan i\r\növrigt vid detta moment därefter skulle företas till\r\navgörande i ett sammanhang.</pre><pre>Folkomröstning om svenskt medlemskap i EG</pre><pre>Utskottets hemställan bifölls med 286 röster mot 40\r\nför reservation 6 av Carl Frick i motsvarande del. 2\r\nledamöter avstod från att rösta.</pre><pre>Mom. 2 i övrigt</pre><pre>Utskottets hemställan -- som ställdes mot\r\nreservation 5 av Lars-Ove Hagberg i motsvarande\r\ndel -- bifölls med acklamation.</pre><pre>Mom. 3</pre><pre>Utskottets hemställan bifölls.</pre><pre>Mom. 4 (tillsättande av en låginkomstutredning)</pre><pre>Utskottets hemställan -- som ställdes mot\r\nreservation 7 av Lars-Ove Hagberg och Carl\r\nFrick -- bifölls med acklamation.</pre><pre>Mom. 5 (livsmedelsbistånd till Sovjetunionen)</pre><pre>Utskottets hemställan bifölls med 271 röster mot\r\n36 för motion Fi28 av Gunhild Bolander. 19\r\nledamöter avstod från att rösta.</pre><pre>\r\nMeddelande om sammanträdet onsdagen den 16\r\njanuari 1991</pre><pre>Anf. 42 FÖRSTE VICE TALMANNEN.</pre><pre>Onsdagen den 16 januari, som tidigare var en\r\nreservdag, kommer kammaren att sammanträda\r\nför arbetsplenum kl. 9.00.</pre><pre>\r\nMeddelande om samlad votering</pre><pre>Förste vice talmannen meddelade att\r\nsocialförsäkringsutskottets betänkande SfU9 och\r\nskatteutskottets betänkande SkU11 skulle avgöras\r\ni ett sammanhang efter avslutad debatt.</pre><pre>5 § Vissa ändringar i sjukförsäkringen m.m.</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU9 Vissa ändringar i sjukförsäkringen\r\nm.m. (prop. 1990/91:59).</pre><pre>Anf. 43 GULLAN LINDBLAD (m):</pre><pre>Fru talman! Så har då verkligheten nått den\r\nsocialdemokratiska regeringen och den\r\nsocialdemokratiska riksdagsgruppen även\r\nbeträffande socialförsäkringarna. Det är litet\r\nfrestande att i dag säga: Välkomna in i högerburen.\r\nMen jag skall inte göra någon större affär av detta.\r\nFör Sveriges skull är det viktigt att en bred\r\nuppgörelse har nåtts om vissa besparingar inom\r\nsjukförsäkringen och att vi har en framåtsyftande\r\nhandlingslinje i frågan.</pre><pre>Vi moderater ställer oss bakom vettiga\r\nbesparingsförslag när det gäller att reda upp den\r\nekonomiska kris som den socialdemokratiska\r\nregeringen har ställt till med. Det är att beklaga att\r\nStig Malm i LO och andra fackliga företrädare inte\r\ninser att det finns viktigare saker än fackligt\r\negoistiska intressen. Nu gäller det faktiskt Sveriges\r\nekonomi och Sveriges framtid. Då kräver ansvaret\r\nav oss alla att vi ruckar litet på de egna snäva\r\nintressena.</pre><pre>''I pakt med djävulen'', stod det som rubrik på en\r\nledare i Dagens Nyheter den 8 december. Jag vet\r\ninte om det är jag som representerar den lede\r\npotentaten, men jag skall -- måhända till Stig\r\nMalms lättnad -- säga att jag inte är helt nöjd med\r\nden s.k. pakten. Vi moderater hade helst sett en\r\narbetsgivarperiod redan i mitten av nästa år i\r\nenlighet med den uppgörelse som träffats med\r\nsocialdemokraterna och folkpartiet, men vi har\r\ntagit och gett som man får göra i en förhandling för\r\natt uppnå ett resultat. Jag förstår och respekterar\r\natt folkpartiet är missnöjt, men jag beklagar ändå\r\natt det inte gick att nå en ännu bredare uppgörelse\r\ni utskottet.</pre><pre>En dag som denna när en majoritet av\r\nsocialdemokrater, moderater och centerpartister\r\nenats om ett förslag till en besparing på 4, kanske\r\nnärmare 5, miljarder inom sjukförsäkringen -- ett\r\nviktigt led i en begynnande sanering av svensk\r\nekonomi -- finns det skäl att blicka tillbaka och\r\nfråga: Varför har inte någonting gjorts tidigare?</pre><pre>Jo, redan under den borgerliga regeringsperioden,\r\nnärmare bestämt 1982, beslutade dåvarande\r\nriksdagsmajoritet om vissa nödvändiga besparingar\r\ni form av tre karensdagar inom sjukförsäkringen.\r\nJag har gått tillbaka till gamla utskottsbetänkanden\r\noch finner i reservationer från maj 1982 att mina\r\nsocialdemokratiska kolleger i utskottet var djupt\r\nindignerade över ''ett fördelningspolitiskt\r\norättfärdigt sjukpenningssystem''. Man ansåg att\r\ndet var ett oerhört ingrepp i den fria avtalsrätten\r\noch att förslaget var helt orimligt.</pre><pre>Socialdemokraterna lovade att avskaffa systemet\r\nom de vann valet, och så skedde ju också hösten\r\n1982. Det var på den tiden, mina vänner, när de\r\nkunde hålla åtminstone något vallöfte. Jag har kvar\r\nett par socialdemokratiska valannonser från\r\nseptember 1985, där man säger: ''Jag röstar på\r\nsocialdemokraterna -- för jag vill behålla\r\nsjukersättningen'', ''Inte sämre sjukersättning, utan\r\nfortsatt trygghet vid sjukdom'', ''Du skall inte få\r\nsämre sjukersättning när du blir sjuk'', ''Vi\r\nförsämrar inte för vanligt folk för att ge\r\nhöginkomsttagarna lägre skatt'' och ''Vi vill\r\nutveckla välfärden''. Ja, det var då det.</pre><pre>Valet 1988 hette det: ''De borgerliga vill ha tillbaka\r\nkarensdagarna, försämra sjukförsäkringen och\r\nminska delpensionen! -- Vi klarar ekonomin utan\r\nsådana nedskärningar.'' Som bekant kan\r\nverkligheten ibland vara den värsta fienden, och\r\ndet är inte så lätt att alltid hålla vallöften. Det har\r\nvi blivit varse under senare år.</pre><pre>OECDs rapporter -- som har diskuterats här på\r\nförmiddagen -- innehåller mycket illavarslande\r\nprofetior om svensk ekonomi, om utsikterna för\r\nsvenskt näringsliv och om arbetsmarknaden. Man\r\nhar då anledning att fråga sig hur annorlunda\r\nsamhällsekonomin hade varit om vi sparat bl.a. i\r\nsocialförsäkringarna redan 1982. Vi moderater har\r\nhela tiden föreslagit sänkta ersättningsnivåer inom\r\nsjukpenningförsäkringen för att hålla kostnaderna\r\nunder kontroll. Den socialdemokratiska regeringen\r\nhar i stället eldat på kostnadsbrasan ytterligare,\r\nbl.a. genom ett system för korttidssjukskrivning,\r\nsom t.o.m. gjort det mer lönande att vara\r\nsjukskriven än att gå till jobbet.\r\nArbetsskadeförsäkringen har helt urartat,\r\narbetsskadefonden är för länge sedan tom -- minus\r\nca 10 miljarder kronor -- och utbetalningarna går nu\r\ndirekt från våra hårt beskattade och allt tunnare\r\nplånböcker.</pre><pre>Sjukpenningförsäkringens kostnader belöper sig i\r\ndag till ca 38 miljarder kronor. Utgifterna för\r\nsjukförsäkringen har ökat med i genomsnitt 8,7 %\r\nper år. Reallönesumman har vuxit med ca 1,6 %.\r\nÖkningstakten i sjukförsäkringen har således varit\r\nbetydligt högre än de samlade löneökningarna.\r\nSjuktalet, dvs. antalet sjukpenningdagar per\r\nförsäkrad och år, har ökat från ca 18 dagar 1982 till\r\n26 dagar 1989. När vi vet att varje ökning med en\r\ndag motsvarar 1,5--1,7 miljarder kronor, kan var\r\noch en lätt räkna ut att ökningen under denna\r\nperiod har varit 12--15 miljarder kronor.</pre><pre>Varje människa med någon insikt i ekonomi förstår\r\nju att denna utveckling inte kan fortsätta. Det är\r\ndärför välkommet att regeringen har samlat sig till\r\nen proposition om besparingar i sjukförsäkringen,\r\näven om jag inte tror att den här reformen kommer\r\natt svida så mycket i skinnet som finansministern\r\nutlovade. Regeringen har hoppat från det ena\r\nförslaget till det andra och ändrat uppfattning från\r\nden ena månaden till den andra.\r\nFörsäkringskassorna har ställt in sig på ett system\r\nmed aktiv rehabilitering som huvuduppgift. Då är\r\ndet anmärkningsvärt, som bl.a. Lars Tobisson\r\ntidigare sade, att man nu skall återgå till traditionell\r\nutbetalning av sjukpenning en tid.</pre><pre>Det är naturligtvis vår förhoppning att regeringen\r\nkänner råg i ryggen av den överenskommelse som\r\nvi har träffat och att vi kan lita på att vår beställning\r\ntill regeringen snarast resulterar i en proposition\r\nmed förslag om en arbetsgivarperiod som skall löpa\r\nfr.o.m. den 1 januari 1992. En sådan\r\narbetsgivarperiod kommer att minska kassornas\r\narbete och frigöra personal för viktigt\r\nrehabiliteringsarbete i stället för\r\npenningutbetalning. Den kommer också att utgöra\r\nett viktigt incitament för arbetsgivaren att förbättra\r\narbetsmiljöerna i syfte att minska antalet\r\nsjukskrivningar. En förutsättning är naturligtvis att\r\narbetsgivaravgifterna sänks.</pre><pre>Jag känner givetvis stor respekt för utskottets\r\nordförande och hennes ambitioner att hålla de\r\növerenskommelser som har träffats, men jag vill\r\nändå ställa frågan: Kommer utskottets ordförande\r\natt vara aktivt pådrivande för att den\r\narbetsgivarperiod som vi har kommit överens om\r\nenligt den utformning med sänkta\r\narbetsgivaravgifter som moderaterna och\r\ncenterpartiet skisserat skall kunna genomföras?</pre><pre>Det är av flera skäl viktigt att åstadkomma\r\nordentliga besparingar inom\r\nsjukförsäkringssystemet. Om förslaget går igenom\r\nblir det en besparing inom sjukförsäkringen på ca\r\n500 milj.kr. per månad. Den kanske viktigaste\r\neffekten är ändå att antalet sjukskrivningar\r\nkommer att minska, vilket är alldeles nödvändigt\r\nför produktionens skull. I dag tvingas såväl\r\noffentliga som privata arbetsgivare att anställa en\r\ntredjedel mer personal än vad som egentligen\r\nskulle behövas beroende på den höga\r\nfrånvarofrekvensen. Rimliga utgifter för\r\nsjukförsäkringen är ett måste om inte de svenska\r\nföretagen skall fortsätta att fly Sverige för att\r\ninvestera utomlands. Det är också viktigt att\r\nupprätthålla respekten för vårt\r\nsocialförsäkringssystem, som är en mycket viktig\r\ndel i vårt sociala trygghetssystem. Detta ställer sig\r\nnaturligtvis samtliga ledamöter i socialutskottet\r\nbakom.</pre><pre>Herr talman! Vad innebär då det förslag som\r\nriksdagen nu skall ta ställning till? För oss\r\nmoderater och för centern är det viktigt att\r\nplanerna på att införa en arbetsgivarperiod snarast\r\nfullföljs såsom regeringen tidigare föreslagit, men\r\nsom man övergav för en kort tid sedan. Där finns\r\nett tillkännagivande till regeringen från\r\nmajoritetens sida, och det ligger nu makt uppå att\r\nregeringen kommer med ett förslag redan under\r\nvårriksdagen. Utskottet har för övrigt gjort ganska\r\nväsentliga förändringar till det bättre i förhållande\r\ntill den proposition som åtskilliga av oss var mycket\r\nkritiska till, men som vi trots allt i stor utsträckning\r\nställt upp på av samhällsekonomiska skäl. Det\r\ngäller t.ex. utskottets uttalande om restriktivitet i\r\nfråga om högre ersättning än 65 % de första tre\r\ndagarna och minskat krångel med bedömning av\r\nsjukpenningnivån för de långtidssjukskrivna. Här\r\nhar vi moderater blivit tillgodosedda, vilket vi\r\nnaturligtvis är glada för. Vi anser nämligen att de\r\nsom är sjuka lång tid skall ha en bättre\r\nsjukersättning än de korttidssjuka, att försäkringen\r\nskall prioritera dem som bäst behöver stöd.</pre><pre>Andra förenklingar som vi har kommit fram till är\r\natt ersättningen skall baseras på aktuell lön och inte\r\npå sjukpenninggrundande inkomst, att\r\narbetsgivarnas uppgiftsplikt förenklas och att\r\nskattepliktiga förmåner utöver lön inte beaktas.\r\nSjömännens speciella situation har också\r\nuppmärksammats, och det har föranlett ett\r\ntillkännagivande till regeringen. Enligt utskottet\r\nkan det ju inte vara rimligt att arbetsgivarna både\r\nskall betala full sjuklön och samtidigt vidkännas\r\navdrag. Utskottet ifrågasätter också om inte den\r\ngamla sjömanslagen helt enkelt bör ändras.</pre><pre>När det gäller de moderata reservationerna yrkar\r\njag bifall till reservation 8, där vi skriver att\r\nregeringen bör överväga möjligheten att ersätta de\r\ntre första dagarna med lägre ersättning med tre\r\nkarensdagar. Jag anser också att regeringen bör\r\nföreslå ett högriskskydd för dem som har varit\r\nsjukskrivna t.ex. femton dagar per år med den\r\nlägsta kompensationsgraden.</pre><pre>Våra övriga reservationer har väl känt innehåll,\r\nmen av tidsskäl yrkar jag inte bifall till dem. Det\r\ngäller en kompensationsgrad på 80 % inom\r\nföräldraförsäkringen vid barns födelse, vilket skulle\r\nmöjliggöra en basbeloppsrelaterad och rättvisare\r\ngarantinivå för de fattigaste föräldrarna, nämligen\r\nfrån 60 kr. per dag till ca 88 kr. per dag. Vidare vill\r\nvi lägga arbetsskadeförsäkringen utanför den\r\nallmänna försäkringen genom en avtalsreglerad\r\nansvarighetsförsäkring.</pre><pre>I det särskilda yttrandet av moderaterna och\r\ncentern betonar vi vikten av att\r\narbetsgivarperioden förenas med sänkta\r\narbetsgivaravgifter och att småföretagare ges\r\nmöjlighet att försäkra sig mot höga kostnader vid\r\nde anställdas sjukdom.</pre><pre>Till sist, herr talman: Det är nu\r\nriksdagsmajoritetens förhoppning att\r\narbetsmarknadens parter visar sitt samhällsansvar\r\noch ställer upp på de villkor som krävs för att\r\nsjukpenningreformen skall kunna genomföras. Om\r\nsocialministern hade varit här i denna viktiga stund,\r\nskulle jag naturligtvis ha bett henne om en\r\nkommentar till Stig Malms uttalanden och till\r\nTCOs agerande i frågan, men jag hoppas givetvis\r\natt socialministern har samma klara inställning som\r\nfinansministern tidigare har gett uttryck för.</pre><pre>Jag vill sluta med att säga att det här verkligen\r\nbehövs en kamp mot egoism och för solidaritet med\r\nSverige.</pre><pre>Anf. 44 SIGGE GODIN (fp):</pre><pre>Herr talman! Den snabba utgiftsökningen inom\r\nsjukförsäkringen har under 80-talet haft en tendens\r\natt tränga tillbaka andra angelägna behov. Detta\r\ntyder på att socialdemokraterna har misslyckats\r\nmed att förvalta och utveckla den svenska\r\nvälfärden.</pre><pre>Folkpartiet liberalerna har med oro sett hur\r\nsocialdemokraterna har saknat förmåga att angripa\r\ndessa problem. Året 1990 fick folkpartiet, i\r\nsamband med en överenskommelse om\r\nstabiliseringspolitiken, gehör för en rad angelägna\r\nåtgärder, bl.a. en reformering av\r\narbetsskadeförsäkringen och införandet av en\r\nlagfäst sjuklön.</pre><pre>Folkpartiets skäl till överenskommelsen var också\r\nförvissningen om värdet av ett konstruktivt arbete\r\nför att minska ohälsotalen i landet. En sjuklön med\r\nkompensation till arbetsgivarna för de ökade\r\nkostnader som de åsamkas skulle ge en morot för\r\ndem att snarast förbättra arbetsmiljö och\r\narbetsorganisation för att minska sjukfrånvaron.</pre><pre>Överenskommelsen mellan regeringen och\r\nfolkpartiet om sjuklön var väl genomarbetad.\r\nArbetsgivarna skulle svara för sjuklön under 14\r\ndagar mot att de kompenserades för de ökade\r\nkostnaderna. De små arbetsgivarna skulle få\r\nmöjligheter att återförsäkra sig mot alltför stor risk.\r\nDe ofta sjuka skulle själva kunna begära undantag\r\noch fortsättningsvis få sin ersättning genom\r\nförsäkringskassan. Uppgörelsen var granskad av\r\nlagrådet. Lagrådets huvudsakliga kritik var endast\r\natt det behövs mer tid för förberedelser, innan\r\nreformen skulle kunna genomföras. Folkpartiet\r\naccepterade därför att skjuta fram ikraftträdandet\r\ntill den 1 juli 1991.</pre><pre>Förutom överenskommelsen har regeringen vid två\r\nregeringsförklaringar understrukit värdet av en\r\nsjuklöneperiod. Trots detta frånträdde regeringen\r\növerenskommelsen utan att redovisa några skäl.</pre><pre>I en interpellationsdebatt tidigare sade\r\nsocialministern att en sänkning av ersättningsnivån\r\ninte kan kombineras med en sjuklön. I dag går det\r\nuppenbarligen bra.</pre><pre>Herr talman! Det finns en bred uppfattning i\r\nSveriges riksdag om att statlig byråkrati och krångel\r\nmåste minska. Några politiska beslut får därför inte\r\nfattas som ökar byråkratin eller försvårar arbetet\r\nmed att minska den.</pre><pre>Uppgörelsen mellan socialdemokraterna,\r\nmoderaterna och centern, som vi skall fatta beslut\r\nom i dag, är ett klent aktstycke. Den rymmer en\r\nmycket vag beställning till regeringen om ett förslag\r\nom sjuklön den 1 januari 1992. Den innehåller inga\r\npreciseringar om hur sjuklönen skall utformas. Det\r\nenda vi vet är att socialdemokraterna motsatt sig att\r\narbetsgivarna skall kompenseras för sina ökade\r\nkostnader. Därmed faller också det viktigaste\r\nincitamentet för att skapa bättre arbetsmiljö och\r\nbättre arbetsorganisation i företagen.</pre><pre>Överenskommelsen bygger på ett antal\r\nantaganden, nämligen att parterna på\r\narbetsmarknaden skall ta sitt samhällsansvar och\r\nsluta avtal som mer tilltalar regeringen än parterna\r\nsjälva.</pre><pre>I dag vet vi att TCO redan har slagit bakut.\r\nTjänstemännen finner sig inte i att bli hunsade av\r\nsocialministern. Självklart kan inte vi politiker\r\nbestämma eller diktera villkoren för parterna på\r\narbetsmarknaden.</pre><pre>Regeringens förslag, visserligen förtjänstfullt\r\nförskönat av utskottet, visar trots detta uppenbara\r\nbrister, framför allt när det gäller den praktiska\r\nhandläggningen ute på kassorna.</pre><pre>Herr talman! Riksförsäkringsverket skriver i en\r\nkommentar till utskottet:</pre><pre>''Den beräknade resursbesparingen som ett\r\ngenomförande av obligatorisk sjuklön skulle ha\r\ninneburit uteblir. Effekterna härav beräknades\r\nmotsvara ca 2 300 årsarbetare. Konsekvenserna\r\nhärav blir, om ej kompenserande åtgärder\r\ngenomförs, katastrofala för planerad utveckling av\r\nohälsoarbetet.'' Vidare skall skriver\r\nriksförsäkringsverket: ''Under våren aviserades\r\ngenomförandet av en lagstadgad sjuklön till den 1\r\njanuari 1991. Detta beräknades medföra att\r\nresurser motsvarande drygt 2 000 årsarbetare\r\nskulle frigöras vid försäkringskassorna. Alla kassor\r\nskulle härigenom kunna få de resurser som\r\nbehövdes för arbetet mot ohälsan. En omfattande\r\nkompetensutveckling skulle dock behövas. Med\r\ndessa förutsättningar utarbetades en plan för\r\nkompetensutveckling, och kassorna påbörjade sina\r\nförberedelser för genomförande av utvecklingen.\r\nFörberedelserna har gått så långt att man på många\r\nhåll har planerat, i vissa fall också startat\r\nutbildning. Man har också i många kassor redan\r\nutpekat dem som skulle gå över från den\r\nrutinmässiga sjukfallshanteringen till\r\nrehabiliteringsarbete. I oktober 1990 ändrades\r\ngenomförandetidpunkten för obligatorisk sjuklön\r\ntill 1 juni 1991. Regeringens proposition innebär att\r\nsjuklöneperiod inte införs.</pre><pre>Det är nu helt nödvändigt att en stabilitet i\r\narbetsförutsättningarna erhålls. Arbetet mot\r\nohälsan måste övergå från försöksverksamhet till\r\nen reguljär verksamhet. Försäkringskassorna\r\nmåste kunna infria de förväntningar som\r\nmänniskor nu har rätt att ställa beträffande insatser\r\nför rehabilitering.''</pre><pre>Brottstycken ur riksförsäkringsverkets 26 s. långa\r\naktstycke skulle behöva uppta kammarens tid\r\nytterligare, men jag skall avstå från vidare\r\nhögläsning.</pre><pre>Herr talman! Man behöver inte vara särskilt väl\r\nbevandrad i personalfrågor för att förstå att man\r\ninte får handskas med personal på detta sätt.</pre><pre>Först föreslår regeringen sjuklön fr.o.m. den 1\r\njanuari 1991, underbyggt med argument i två\r\nregeringsförklaringar. Sedan skjuts reformen fram\r\nett halvår. Därefter skall den inte förverkligas; en\r\nmånad eller tre veckor senare skall den åter införas.\r\nVill man ta död på all kreativitet och allt\r\nengagemang hos kassapersonalen skall man gå ut\r\nmed dessa tredubbla budskap.</pre><pre>Utskottets förslag innebär också ytterligare ett\r\nantal osäkerheter. Hur skall man kunna genomföra\r\ntvå ändringar i sjukförsäkringen inom tio månader?\r\nHur anser utskottets företrädare att informationen\r\ntill allmänheten skall klaras? I mars skall man\r\ninformera om sänkta ersättningsnivåer och om\r\nvilka nya regler som sjukersättningen skall grundas\r\npå. Utskottet har tvingats att arbeta om reglerna för\r\nsjukpenninggrundande inkomst. Nu skall endast\r\nlön och AGS-ersättning grunda sjukersättningen.\r\nMen jag vill fråga utskottets företrädare: Hur skall\r\nAGS-ersättningen beräknas, eller hur skall kassan\r\nkunna se till att maximalt 90 % utbetalas när det är\r\ntvå utbetalare som skall sköta detta? Kassan betalar\r\nju, som vi vet, endast ut sjukersättningen, inte\r\nAGS-ersättningen.</pre><pre>Några månader senare skall ny information ut. Då\r\nskall eventuellt arbetsgivarna ta över.\r\nSjukanmälningarna skall då ske hos arbetsgivaren.\r\nNya regler skall utformas för dem som skall\r\nundantas. Eller gäller inga sådana regler i\r\nkommande förslag? Kammaren kanske behöver\r\nsvar på det. Därtill kommer arbetsgivarnas\r\nosäkerhet om vilken roll de skall spela.</pre><pre>Enligt utskottet skall arbetsgivarna inte\r\nkompenseras för de merkostnader de drabbas av.\r\nJag vill därför fråga utskottets företrädare: Vilka\r\nmotiv har då arbetsgivarna att förbättra\r\narbetsmiljön och arbetsorganisationen? Den morot\r\nsom var ett avgörande bidrag i kampen mot ohälsan\r\ntar socialdemokraterna bort. Är det möjligen så att\r\ndet är detta som gör att ni på nytt fått LOs\r\nvälsignelse om en sjuklön? Eller är rörelsen\r\nåterigen delad? I förra veckan deklarerade\r\nsocialdemokraterna i utskottet att arbetsgivarna\r\ninte skulle kompenseras. I en artikel i dag säger\r\nsocialministern att en arbetsgivarperiod skall vara\r\nkostnadsneutral. Hon vill däremot inte använda\r\nordet full kompensation.</pre><pre>Är det inte skäl att socialdemokraterna tar sig\r\nsamman och klarar ut vad de menar? Hur är det,\r\nDoris Håvik? Skall arbetsgivarna kompenseras för\r\nde ökade kostnader som ni lägger på dem, eller\r\ninte? Utskottet och regeringen har lyckats skapa\r\ntotalt och fullständigt kaos och oreda. Tydligen\r\nfortsätter oredan.</pre><pre>Herr talman! Som jag tidigare sagt i mitt anförande\r\nfanns det minst tre besked från regeringen att\r\nsjuklön skulle införas. Trots detta hoppade\r\nregeringen av efter påtryckningar. Vilka garantier\r\nkan socialdemokraterna i dag lämna för att det\r\nverkligen blir någon sjuklön 1992? Vilka regler\r\nskall då gälla? Är det de regler som regeringen och\r\nfolkpartiet var överens om -- bortsett från att\r\narbetsgivarna inte skall få någon kompensation?\r\nEller är det några andra regler som skall gälla?\r\nUtskottet säger ingenting på den punkten.</pre><pre>Sjukförsäkringen är så viktig för svenska folket att\r\ndet finns mycket goda skäl att lämna svar redan i\r\ndag, innan beslutet fattas.</pre><pre>Socialdemokraternas oförmåga att ta ansvar för\r\nsina överenskommelser är förödande för landet,\r\nframför allt när det gäller arbetet för att minska\r\nohälsotalet. Det är därför som kritiken från\r\nriksförsäkringsverket är så förödande. Det är\r\nsällsynt att ett statligt verk med sådan kraft går\r\nemot regeringens förslag. Efter att ha studerat alla\r\nturerna i detta ärende förstår var och en att\r\nriksförsäkringsverket och försäkringskassorna\r\nförsatts i en orimlig situation.</pre><pre>Folkpartiet står fast vid överenskommelsen från i\r\nvåras. Vi har i vår motion flera modeller till\r\nbesparingar. Det har bara varit för\r\nsocialdemokraterna att välja. Vi vill gärna göra\r\nkammaren uppmärksam på att folkpartiets förslag\r\nnär det gäller den tillfälliga föräldraförsäkringen\r\nhar vunnit utskottets gillande. Det innebär att\r\nsmåbarnsföräldrarna inte drabbas så oskäligt hårt\r\nsom i regeringens förslag. Vi vill också påpeka att\r\nutskottet har tagit folkpartiförslaget trots att\r\nfolkpartiet krävt ett nytt helt förslag där alla bitar\r\nskall ingå. Men av hänsyn till barnfamiljerna bjuder\r\nvi på detta.</pre><pre>Folkpartiet liberalerna kan alltså inte stödja\r\nutskottets förslag. Det är ett förslag som försämrar\r\nförutsättningarna för försäkringskassorna att ta\r\nkraftfulla tag mot ohälsan i samhället. Det är ett\r\nförslag som tar bort incitamentet för arbetsgivarna\r\natt förbättra arbetsmiljön och arbetsorganisationen\r\nför att minska sjukfrånvaron i företagen. Det är ett\r\nförslag som rycker undan kassornas planering när\r\ndet gäller ökade insatser för rehabilitering av\r\nlångtidssjuka. Det är ett förslag som skapar behov\r\nav ytterligare 500 till 600 årsarbetare för att klara\r\nden nya administrationen. Enligt socialministern\r\nfår ju kassorna inte denna nya personal. Vid samtal\r\nmed kassorna uppges de att de då tvingas flytta över\r\npersonal från rehabiliteringsarbete till\r\nimproduktivt kassaarbete. Dessutom skall 2 300\r\nårsarbetare som förberett sig för\r\nrehabiliteringsarbete fortsätta med byråkratin för\r\natt klara den dubbla omställningen. Detta tar\r\nverkligen död på kassapersonalens kreativitet och\r\nengagemang. Utskottets förslag skapar mer onödig\r\nbyråkrati och mer krångel genom att två\r\nomläggningar vid olika tidpunkt krävs i\r\nriksförsäkringsverkets stora datasystem. Det\r\nskapar stora informationsproblem genom att\r\nsvenska folket inom tio månader två gånger skall\r\ninformeras om förändringar i sjukförsäkringen.</pre><pre>Herr talman! I dag när beslut skall fattas vet ingen\r\nhur mycket ändringarna av datasystemen och de\r\nökade informationsinsatserna kostar. Man kan inte\r\nheller bedöma hur stort bortfall av arbetstid som\r\nförorsakas av dubbla förändringar hos kassorna.\r\nHar socialdemokraterna någon ekonomisk\r\nredovisning av konsekvenserna att ge kammaren i\r\ndag? Hur mycket blir kvar av socialdemokraternas\r\nstorslagna besparingar?</pre><pre>Folkpartiet ställer inte upp på ogenomtänkta och\r\nobearbetade förslag. Utskottets förslag är enbart\r\nförhoppningar om att parterna skall lägga sig platt\r\ntill marken för regering och riksdag. Att bygga ett\r\nriksdagsbeslut på fromma förhoppningar i stället\r\nför realiteter och fakta är att bygga beslut på alltför\r\nlösan grund. Därför säger folkpartiet nej.</pre><pre>Herr talman! Eftersom minoriteten i utskottet inte\r\nfått gehör för ett moment i betänkandet där vi kan\r\nyrka avslag på propositionen kommer jag att, som\r\nen symbolhandling för folkpartiets krav på att\r\nreformen i sin helhet skall träda i kraft den 1 juli\r\n1991, endast yrka bifall till reservation nr 1,\r\nmom. 1. Därefter kommer folkpartiet att avstå i\r\növriga moment.</pre><pre></pre><pre>Anf. 45 KARIN ISRAELSSON (c):</pre><pre>Herr talman! Man skulle nästan kunna tro att Sigge\r\nGodin var uppe och pratade i fel ärende. Det gäller\r\nsärskilt om man har läst hans motion med anledning\r\nav den proposition som regeringen har lagt fram.\r\nSigge Godins motion har tillstyrkts från\r\nutskottsmajoriteten på de allra flesta punkterna.\r\nDet är bara ikraftträdandedatum den 1 juli som har\r\nflyttats fram till den 1 januari, för övrigt har\r\nutskottsmajoriteten bifallit alla önskemål. Jag ser\r\ninte att den starka kritik som Sigge Godin vill rikta\r\nmot oss som går med på den här överenskommelsen\r\näger någon giltighet med tanke på folkpartiets\r\nursprungsförslag.</pre><pre>Moderaterna, centern och socialdemokraterna har\r\ngått med på att genomföra en sjuklön från den 1\r\njanuari 1992. Vi hade varit stärkta i vår inställning\r\nom också folkpartiet hade släppt prestigen och gått\r\nmed på det förslaget. När det sedan gäller\r\nutformningen av sjuklönen, som Sigge Godin säger\r\när vag, har vi också en lagrådsremiss att grunda vår\r\nuppfattning på. Vi har våra motionsförslag, och de\r\när väl kända av alla som har läst dem. De\r\növerensstämmer i stort sett med varandra. Det\r\nfinns ingen tvekan om var vi står i den här frågan.\r\nVi har även fått löfte om att delta i det\r\nberedningsarbete som skall föregå ett beslut. Jag\r\ntror att det är en styrka om vi nu kan tro på en\r\nframtid.</pre><pre>Sedan säger Sigge Godin att man inte får handskas\r\nmed personal på det här sättet som nu blir fallet.\r\nJag tror att situationen hade varit likartad, om inte\r\nbetydligt värre, om vi hade krävt att både sjuklön\r\noch sänkt kompensationsgrad skulle varit\r\ngenomförda den 1 juli 1991. Det vore intressant att\r\nfå höra från Sigge Godin om folkpartiet liberalerna\r\ntänker stödja sjuklönen efter valet, eller om man är\r\nlika kritisk då som Sigge Godin har visat sig vara i\r\ntalarstolen i dag.</pre><pre>Herr talman! Ibland påminner livet i riksdagen om\r\nett lotteri med ständigt nya insatser och nya vinster.\r\nDessutom tillkommer nya vinstmöjligheter varje\r\ngång lotteriföreståndaren, regeringen, befinner sig\r\ni kris. I dag har vi dragit en vinstlott när vi fått stöd\r\nför vårt, sedan ett antal år, framlagda förslag om\r\ninförandet av sjuklön. Man kan likväl frukta för att\r\nvinsten kanske inte betalas ut.</pre><pre>Folkpartiet fick samma löfte i sin skatteuppgörelse\r\nmen drog en nitlott. Inte ens i dag känner man sig\r\nfrån folkpartiet liberalerna nöjda med att\r\nvinstlotten som blev en nitlott har återigen blivit en\r\nvinstlott. Det är först vid vårsessionens slut som vi\r\nsäkert vet om det föreligger något förslag till\r\nsjuklön eller inte. Allt beror på\r\nlotteriföreståndaren. Det är i sanning en spännande\r\ntillvaro.</pre><pre>Det är inte ansvarsfullt att, som regeringen nu\r\ngjort, plötsligt ändra inriktning när det gäller beslut\r\nsom innebär stora förändringar för många\r\npersonalgrupper. I årets regeringsförklaring\r\nutlovade statsministern att den 1 juli 1991 skulle\r\nsjuklön införas. Alla berörda instanser påbörjade\r\nett arbete för att förbereda byråkratin på alla de\r\nförändringar detta innebar. I skatteuppgörelsen\r\nfanns sjuklönen med, vi fick bara inte besked från\r\nde berörda parterna om vilken procentsats som\r\narbetsgivaravgiften skulle minskas med. I en\r\ntilläggsbudget angav regeringen 1 % medan\r\nfolkpartiet föredrog en något högre procentsats.</pre><pre>Regeringen fortsatte att förbereda förslaget, och\r\nlagrådet fick i uppdrag att granska förslaget. Vissa\r\nsynpunkter gavs på förslaget från lagrådets sida.\r\nBl.a. diskuterades tidpunkten för ikraftträdandet.</pre><pre>Så kom den nya krisen, och regeringen\r\nsammankallade alla berörda parter för att hitta\r\nsparmöjligheter i socialförsäkringssystemet.\r\nPlötsligt uppstod en ny skapelse, och en sänkning\r\nav kompensationsnivån blev plötsligt aktuell, och\r\nsjuklöneförslaget lades åt sidan. Förslaget var\r\nnågot förebudat av att Göran Johansson i Göteborg\r\ntidigare krävt införande av karensdagar.</pre><pre>Vi från centerpartiet framförde kritik mot detta. Vi\r\nansåg att sjuklönen var en mycket viktig reform,\r\noch vi kunde acceptera en\r\nkompensationsnivåsänkning i det systemet. Nu\r\nvidtog nya turer, och efter förhandlingar föddes så\r\nförslaget som i dag skall behandlas. Vi vet att också\r\nden 1 januari 1992 ligger nära i tiden för att hinna\r\nförbereda ett så omfattande förslag, men vi\r\naccepterar detta av praktiska skäl.</pre><pre>Varför är det då så viktigt att det sker förändringar\r\ni de stora transfereringssystemen? Redan i början\r\nav 80-talet beslutade den dåvarande regeringen om\r\ninförande av karensdagar. Det är få förslag som\r\nväckt en sådan folkstorm som detta.\r\nSocialdemokraterna skydde inga medel för att\r\nskarpt fördöma detta samt att driva tesen om social\r\nnedrustning. Situationen i dag hade naturligtvis\r\nvarit helt annorlunda om vi redan då hade vidtagit\r\ndessa åtgärder.</pre><pre>Den socialdemokratiska regeringen har tidigare\r\nenbart framhållit för det svenska folket att allt står\r\nväl till i vårt land. Det finns inga risker för dåliga\r\ntider med en socialdemokratisk regering. Inför\r\nvalen skrämdes folket för de dåliga borgarna, som\r\nville folket illa och t.o.m. gav sig på den sociala\r\ntryggheten.</pre><pre>Nu visar det sig vad detta övermod har lett till.\r\nAlltför sent vidtar man åtgärder för att hejda en\r\nutveckling som gröper ur\r\nsocialförsäkringssystemen och som inte fördelar de\r\nresurser som finns till dem som bäst behöver dem.\r\nNu står arbetsskadeförsäkringen på tur att\r\nförändras, detta för att vi skall ha råd att ersätta den\r\nsom verkligen behöver ersättning för en\r\narbetsskada. Praxisförändringen i\r\narbetsskadeförsäkringen har lett till att gränsen\r\nmellan arbetssjukdom och sjukdom blivit allt\r\nsvårare att dra. En förändring av såväl försäkringen\r\nsom ersättningen måste därför ske inom den\r\nnärmaste framtiden.</pre><pre>I det betänkande som vi behandlar i dag finns\r\nförslag på sänkt kompensationsnivå för de tre första\r\nsjukdagarna. Centerpartiet har accepterat detta\r\nunder förutsättning att det finns ett skydd för den\r\nsom ofta är sjuk och att ersättningen den nittionde\r\ndagen också motsvarar nuvarande ersättning.</pre><pre>Den som har en kortare sjukperiod har råd att avstå\r\nfrån full ersättning för sitt inkomstbortfall. Den\r\nsom har en långvarig sjukdom måste skyddas från\r\nalltför svåra konsekvenser av\r\nsjukskrivningsperioden. Vi ser fram emot det\r\naviserade och utlovade förslaget med\r\nrehabiliteringslön. Då kan man sätta in åtgärder\r\ntidigare i ett sjukdomsskede för att förhindra långa\r\nonödiga sjukskrivningsperioder.</pre><pre>Utskottet har under handläggningens gång\r\nförändrat stora delar av regeringens i all hast\r\nkomponerade förslag. Jag vet att förslaget är mer\r\nlätthanterligt nu, och att det är möjligt att tillämpa\r\ndet utan alltför stor byråkrati. Utskottskansliets\r\npersonal bör få en särskild eloge för det arbete den\r\nlagt ner på detta. Detta visar att regeringen inte\r\nborde byta fot alltför snabbt. Det första beslutet var\r\ndet bästa i detta fall. Vad som sedan händer är bara\r\natt man biter sig själv i svansen.</pre><pre>Det är oftast kvinnor som har barn som är sjuka,\r\noch de skall inte straffas ekonomiskt i en situation\r\nde inte råder över. Vi i centerpartiet vill av den\r\nanledningen behålla nuvarande ersättningsregler i\r\nden tillfälliga föräldrapenningen. De brev som\r\nkommit mig tillhanda i detta ärende har oftast\r\nhandlat om att en sänkning av den tillfälliga\r\nföräldrapenningen slår mot svaga grupper. Vi från\r\ncenterpartiet anser, av jämställdhetsskäl, att det är\r\nviktigt att man inte rör den tillfälliga\r\nföräldrapenningen. Det är kvinnorna som i de\r\nflesta fall utnyttjar den tillfälliga\r\nföräldrapenningen, och i deras fall blir detta en stor\r\nbelastning.</pre><pre>Inte ens majoritetens förslag, som överensstämmer\r\nmed det förslag från folkpartiet som folkpartiet inte\r\nlängre stödjer, anser vi vara tillräckligt långt\r\ngående. Ersättning för fjorton dagar per barn och\r\når kan innebära -- om man har flera minderåriga\r\nbarn och barnen är sjuka efter varandra -- stora\r\nekonomiska avbräck för barnfamiljen. Detta blir\r\nspeciellt tydligt i familjer med bara en förälder, där\r\nekonomin redan i dag är hårt ansträngd och där de\r\nhöjda hyrorna och övriga fördyringar efter\r\nårsskiftet inte kompenseras av någon\r\nskattesänkning. Det är just dessa föräldrar som\r\nbehöver samhällets stöd.</pre><pre>Den som har ett litet företag måste få ett skydd när\r\nsjuklönesystemet införs. Jag kan inte förstå varför\r\ninte detta kunde komma med i utskottsbetänkandet\r\nutan måste tas med i det särskilda yttrande som vi\r\nhar tillsammans med moderaterna.\r\nLagrådsremissen innehåller ju just denna passus.\r\nVi anser att den då föreslagna gränsen för\r\nlönesumman med 50 basbelopp är för låg. Ett\r\nsmåföretag måste skyddas och kunna få sitt\r\nförsäkringsskydd enligt en annan modell än genom\r\nsjuklönesystemet.</pre><pre>Vi i centerpartiet anser att de som ofta är sjuka\r\nmåste skyddas när nu aktuella förändringar\r\ngenomförs. Utskottets majoritet har också beslutat\r\ndetta och frångått det byråkratiska system som\r\npropositionen angav. Genom att undanta personer\r\nsom ofta är sjuka från de sänkningar som drabbar\r\növrigas ersättning skyddas dessa från ökade\r\nekonomiska påfrestningar. Centern krävde i går vid\r\nbehandlingen av ersättningsreglerna för\r\nsjukvårdshuvudmännen att högkostnadsskyddet\r\nskulle inträda vid en kostnad på 1 000 kr. Vi fick\r\ntyvärr inte stöd för detta. Vi krävde också insatser\r\nför att rädda sjukvården från de stora indragningar\r\nsom nu sker. Vi anser att just de pengar som dessa\r\nkompensationssänkningar ger borde användas till\r\ndetta. Vården behöver 1 miljard, och det beslut vi\r\ntar i dag ger en besparing på 500 miljoner i\r\nmånaden. Nu har vi råd att ge vården berättigade\r\nresurser.</pre><pre>Vi har från centerns sida krävt förändringar i\r\nsjukförsäkringen. Vi har velat att arbetsgivarens\r\navgifter skall sättas i relation till antalet sjukdagar.\r\nI dag får en arbetsgivare betala samma\r\narbetsgivaravgift oavsett om han har anställda med\r\nfå sjukdagar eller om sjukdagarna är många. Detta\r\nger inte något som helst incitament till att se över\r\narbetsmiljön och förändra sjukperioderna den\r\nvägen. Försäkringskassan får i och med att sjuklön\r\ninförs betydande möjligheter att fortsätta med sina\r\nförebyggande och rehabiliterande insatser. Det är\r\nett av skälen till att vi gått med på de föreliggande\r\nförslagen. Vi vill ge försäkringskassepersonalen en\r\nrimlig chans att förbättra de rehabiliterande\r\ninsatserna. Antalet sjukfrånvarodagar har stigit de\r\nsenaste åren med en viss utplaning under fjolåret.\r\nOhälsotalet har från att år 1985 ha varit 40,4 stigit\r\ntill 49,1 år 1989.</pre><pre>Socialförsäkringssektorns kostnader i procent av\r\nbruttonationalprodukten har också stigit, från\r\n17,35 % år 1979 till 19,62 % år 1989. Detta beror till\r\nstora delar på ökade kostnader för arbetsskador\r\noch högre sjukfrånvaro. Det finns alltså stora\r\nvinster att hämta om sjuktalen minskas och\r\narbetsmiljön förändras. Det var därför vi reagerade\r\nså hårt när förslaget om sjuklön drogs tillbaka. Att\r\nenbart sänka kompensationsgraden ger visserligen\r\nen minskad kostnad för statskassan, men\r\nfortfarande skapas inga förväntningar på\r\narbetsgivaren. Den sjuklön som nu skall införas\r\nden 1 januari 1992 behöver naturligtvis förberedas\r\nså att inte också den blir ett hastverk.</pre><pre>Ett problem med det förslag som vi fattar beslut om\r\ni dag är att ernå likabehandling av alla, oavsett vilka\r\navtal som finns, och garantera högre ersättning än\r\nvad som nu är aktuellt. Utskottet utgår ifrån att\r\nparterna på arbetsmarknaden anpassar sina\r\navtalsbestämmelser till de nya bestämmelserna om\r\nkompensationen inom sjukförsäkringen. Ett\r\nsärskilt ansvar i detta hänseende måste ligga på\r\nstaten som arbetsgivare. Tyvärr har man inte ens\r\nfrån statens sida lyckats fullfölja de avtal som den\r\nnya lagen om efterlevandepensionen borde\r\nresulterat i.</pre><pre>Att arbetsmarknadens parter anpassar sina avtal\r\nefter de nya besluten är också viktigt när det gäller\r\nsjuklönen. Trots allt kan det förhållandet att detta\r\nkanske inte är löst fram till den dag då systemet\r\nmed sjuklön skall genomföras inte få förhindra att\r\nsjuklönen införs. I så fall borde även det beslut som\r\nfattas i dag behandlas på samma sätt.</pre><pre>För att ge arbetsgivaren ett incitament till sjuklön\r\nmåste naturligtvis också arbetsgivaravgiften\r\nregleras. SAF föreslår en sänkning med 3 %,\r\nregeringen föreslog tidigare en sänkning med 1 %.\r\nI en intervju i dagens nummer av SAF tidningen\r\nsäger socialminister Ingela Thalén: ''Vi utgår helt\r\nifrån att systemet med arbetsgivarperiod ska vara\r\nkostnadsneutralt. Jag vill inte använda ordet full\r\nkompensation för det för tankarna till att varje\r\narbetsgivare ska få det.''</pre><pre>Detta är regeringens tankegångar, och det\r\nmotsäger Sigge Godins antydningar om att\r\narbetsgivarna över huvud taget inte kommer att få\r\nnågon sänkning av arbetsgivaravgiften.\r\nModeraterna och centerpartiet är överens om att så\r\nskall ske, och det verkar också socialdemokraterna\r\nvara med på. Det är svårt att för tillfället ange\r\nvilken nivå som skall vara den rätta. Det måste\r\nlösas i det framtida utredningsarbetet. Jag tror att\r\nfolkpartiet och socialdemokraterna i den tidigare\r\növerenskommelsen inte var överens på den\r\npunkten.</pre><pre>Samhället inbesparar ca 14 miljarder kronor genom\r\nsjuklönen. Det är då rimligt att arbetsgivaren\r\nkompenseras för sin merkostnad. Just i en\r\nlågkonjunktur måste produktiviteten gynnas både\r\nhos de små företagen och hos de stora.</pre><pre>Jag vill härmed, herr talman, yrka bifall till\r\nreservation nr 7 till betänkandet SfU9.</pre><pre>Anf. 46 SIGGE GODIN (fp) replik:</pre><pre>Herr talman! Jag kan bara beklaga att Karin\r\nIsraelsson tydligen inte har förstått vilken oreda\r\noch byråkrati hon hjälper till att skapa. Tala med\r\nförsäkringskassans personal! Då får Karin\r\nIsraelsson ett klart och entydigt besked.</pre><pre>Jag kan också förstå att Karin Israelsson, som inte\r\ntycker om spel och dobbel, inte har förstått att man\r\ninte drar en vinstlott, utan man drar en lott. Om det\r\nsedan blir vinst- eller nitlott får framtiden utvisa.</pre><pre>Folkpartiets överenskommelse var ett\r\ngenomarbetat förslag. Läs lagrådets kommentarer,\r\nKarin Israelsson! Där finns alla dessa punkter\r\nupptagna.</pre><pre>Vad innehåller det förslag som ni i centerpartiet nu\r\nmedverkar till? Jag skulle kunna läsa innantill i\r\nutskottets betänkande, eftersom det bara står några\r\nfå rader om vad det hela innehåller. Något så\r\nofullständigt och diffust har jag aldrig upplevt\r\ntidigare i denna kammare. Men det är kanske detta\r\nsom Karin Israelsson anser är poängen.</pre><pre>Karin Israelsson radar sedan upp ett antal krav.\r\nArbetsgivarna skall kompenseras, vi skall ha\r\nförståelse för att de små företagen måste skyddas,\r\noch de människor som ofta är sjuka skall också\r\nundantas osv. Det är ju precis detta som lagrådet\r\nhar haft synpunkter på. Om ni antagit det förslag\r\nsom folkpartiet lagt fram hade detta inte varit\r\nnågonting att vara bekymrad över, Karin\r\nIsraelsson. Men nu har ni bestämt er för ett förslag\r\nsom ni inte vet vad det innehåller. Ni har avgett ett\r\nsärskilt yttrande till betänkandet där ni kräver vissa\r\nsaker. Det måste självfallet betyda att ni inte är\r\növerens med socialdemokraterna.</pre><pre>Det folkpartiet kom överens om med\r\nsocialdemokraterna finns redovisat i\r\nlagrådsremissen, och det är också kommenterat av\r\nlagrådet. Det behöver vi inte tvista om, utan det är\r\nbara att läsa innantill. Jag kan bara säga som en f.d.\r\npartiledare har sagt: Ni nådde tydligen inte ända\r\nfram.</pre><pre>Den enda besparing som socialdemokraterna har\r\nlyckats genomföra blir det nästan ingenting kvar av,\r\neftersom det skapas en massa byråkrati, krångel,\r\nökade kostnader, ändringar i stora datasystem osv.\r\nflera gånger under en tidsperiod av tio månader.\r\nJag tror att socialdemokraterna så att säga hade\r\nköpt folkpartiets förslag om ni i centerpartiet hade\r\nhjälpt till och varit ståndaktiga. Men det har ni inte\r\nvarit, och då får vi bara hoppas och se om det blir\r\nen vinst- eller nitlott.</pre><pre>Anf. 47 KARIN ISRAELSSON (c) replik:</pre><pre>Herr talman! Sigge Godin försöker att med stora\r\nkanoner få oss att inse att han har rätt. Men faktum\r\när att Sigge Godin har väckt en motion med\r\nanledning av den proposition som regeringen lade\r\nfram. Sigge Godin står väl för de förslag han lade\r\nfram i den motionen? Han har fått de allra flesta\r\nförslagen tillgodosedda i utskottsbetänkandet.</pre><pre>Av praktiska skäl såg vi ingen möjlighet att införa\r\nsjuklön redan den 1 juli 1991. Det var också av\r\nomsorg om försäkringskassepersonalen, som även\r\nSigge Godin anser sig värna, som vi inte föreslog att\r\nändringen skulle genomföras vid den tidpunkten.\r\nDet var helt praktiskt omöjligt att genomföra båda\r\ndessa genomgripande ändringar av\r\nsjukförsäkringssystemet samtidigt. Av den\r\nanledningen kunde vi från centern och\r\nmoderaterna godta att sjuklön införs från den 1\r\njanuari 1992.</pre><pre>Efter den utskottsbehandling som skett av\r\nregeringens förslag har det krångliga förslaget\r\nförenklats betydligt. Byråkratin blir inte lika\r\nomfattande. Vi är naturligtvis medvetna om att\r\ndetta innebär en ansträngning för\r\nförsäkringskassans personal. Men vi ser det också\r\nsom en ljusning att vi får med förslaget om\r\nsjuklönen, något som man är förberedd på och\r\nstartat utbildning om. Det innebär att\r\nförsäkringskassans personal får en rehabiliterande\r\nroll, något som också Sigge Godin underströk i sitt\r\nanförande.</pre><pre>Jag kan inte inse varför inte folkpartiet liberalerna\r\nhar kunnat hejda sig och något glömma sin prestige\r\noch gå med på att denna förändring genomförs i två\r\nsteg -- den ändrade kompensationsgraden den 1\r\nmars och sjuklönen den 1 januari 1992. Det är det\r\nmest praktiska i dagens situation. Dessutom\r\ninnebär det trots allt en relativt stor besparing i\r\nstatsbudgeten att genomföra den sänkta\r\nkompensationsgraden nu den 1 mars. Även\r\nfolkpartiet liberalerna vill ju ha en sänkt\r\nkompensationsgrad, och det hade då varit helt\r\nnaturligt att man följt med även i detta\r\nsammanhang.</pre><pre>Anf. 48 SIGGE GODIN (fp) replik:</pre><pre>Herr talman! Jag kan förstå att Karin Israelsson\r\ninte exakt vet hur överenskommelsen har arbetats\r\nfram i samtal mellan folkpartiet och\r\nsocialdemokraterna. Det var så tidigt som i maj\r\nsom jag träffade Ingela Thalén -- och vi var några\r\nstycken till också, för att nu ingen skall missförstå\r\nnågonting. Den 1 oktober ansåg regeringen att\r\ndetta gick att ordna. Den 1 november gick det inte\r\nalls. Tre veckor senare går det tydligen bra att\r\ninföra en sjuklön. Det finns ingen anledning att tro\r\natt det inte går att genomföra förslag som\r\ngenomarbetades redan i maj, Karin Israelsson, dvs.\r\nmer än ett år före det datum vi ansåg att det skulle\r\nsättas i sjön.</pre><pre>Karin Israelsson talar om de enorma\r\nbesparingarna. Vi tvistar om 12 miljarder kronor\r\nminus alla de omkostnader som tillkommer. Jag\r\nskall inte anklaga centern för något. Jag hoppas\r\nbara att Karin Israelsson dragit den vinstlott hon\r\ntalar om. Det skall bli intressant att se hur vinsten\r\nser ut.</pre><pre>Anf. 49 KARIN ISRAELSSON (c) replik:</pre><pre>Herr talman! Lagrådet hade synpunkter på det\r\nförslag som ni hade kommit överens om med\r\nsocialdemokraterna. Det gällde just tidsaspekten.\r\nVi har uppmärksammat det. Vi har också haft\r\nkontakter ute i verkligheten som säger att vi har\r\nrätt.</pre><pre>Naturligtvis ställde förslaget om ändrade\r\nkompensationskrav till stora bekymmer i\r\nförsäkringskassevärlden. Arbetet har därför stått\r\nstilla, och det har bidragit till att det finns ännu\r\nmindre chans i dag att klara en sådan\r\ngenomgripande förändring till den 1 juli 1991.</pre><pre>Precis som Sigge Godin säger vet man inte vad som\r\när möjligt den 1 januari 1992. Men det är ett val\r\ndäremellan. Det var därför jag ställde frågan till\r\nSigge Godin om folkpartiet liberalerna är\r\nintresserat av sjuklön efter valet.</pre><pre></pre><pre>Anf. 50 MARGÓ INGVARDSSON (v):</pre><pre>Herr talman! Den historiska skillnaden mellan\r\narbetarrörelsens och de borgerligas syn på vårt\r\nsociala trygghetssystem har varit inställningen till\r\ngenerella lösningar. Inom arbetarrörelsen har vi\r\nhävdat de generella lösningarna, lika för alla, för att\r\nkomma bort från det gamla fattigvårdstänkande\r\nsom pekar ut människor som har det sämre ställt.\r\nHögerkrafterna förespråkar ett annat system, ett\r\nselektivt system, där de sämst ställda får en\r\nmöjlighet att ansöka om extra samhällsstöd när de\r\nhar svårt att klara sin försörjning av olika orsaker.</pre><pre>Sjukförsäkringen och pensionen är grundstenarna i\r\ndet starka samhället, som Tage Erlander uttryckte\r\ndet. För dessa reformer har arbetarrörelsen\r\nalltsedan den bildades fört en hård kamp. Målet för\r\nen fullt utbyggd sjukförsäkring nådde vi först för tre\r\når sedan, en sjukförsäkring som gett oss alla\r\nekonomiska möjligheter att vara hemma från\r\njobbet när vi är sjuka.</pre><pre>När den socialdemokratiska regeringen och\r\nriksdagsgruppen efter utpressning nu går i spetsen\r\nför att slå sönder vårt sociala trygghetssystem\r\nkänner vi inom arbetarrörelsen inte igen partiet.\r\nDet finns ingen trovärdig förklaring eller försvar för\r\natt socialdemokraterna nu tillsammans med\r\nmoderaterna genomför den systemförändring som\r\nOlof Palme varnade för att Carl Bildt skulle\r\ngenomföra om han kom till makten.</pre><pre>Nedskärningarna i sjukförsäkringen och\r\nföräldraförsäkringen och införandet av en\r\narbetsgivarperiod är en systemförändring.\r\nSjukförsäkringen kommer inte längre att vara\r\ngenerell, dvs. lika för alla. När man genomför så\r\nkraftiga försämringar som förslaget innebär, måste\r\nman införa särbestämmelser för utsatta grupper. I\r\ndet här fallet blir det för kroniskt sjuka och\r\nmänniskor med handikapp som kan förväntas ha en\r\nhög sjuklighet. De får göra en personlig ansökan\r\noch anhålla om högre bidrag. Det är inte värdigt en\r\narbetarregering att peka ut människor på det sättet.\r\nAtt vi alltid hävdat generella system framför\r\nselektiva är för att få bort den förnedring det\r\ninnebär att bli utpekad som extra behövande.</pre><pre>Införandet av en arbetsgivarperiod i\r\nsjukförsäkringen genomförs nu på ett kuppartat\r\nsätt. Först gör regeringen upp med folkpartiet och\r\nlägger förslag om en arbetsgivarperiod. Förslaget\r\nså gott som slaktas av lagrådet och utsätts för en\r\nmassiv kritik från Försäkringsanställdas förbund,\r\ndvs. den personalgrupp som närmast skall arbeta\r\nmed frågorna. Flera tunga fackliga organisationer\r\navvisade förslaget som oacceptabelt. Så drar\r\nregeringen tillbaka förslaget, och socialministern\r\nmeddelar här i kammaren att regeringen avser att i\r\nstället sänka kompensationsnivån i\r\nsjukförsäkringen. Och, säger socialministern, en\r\nsänkning av kompensationsnivån är omöjlig att\r\nkombinera med en arbetsgivarperiod, eftersom det\r\ninte kan kontrolleras att ett sådant system\r\nefterföljs.</pre><pre>Efter det beskedet drar många en lättnadens suck.\r\nVisserligen är förslagen om nedskärningar hårda,\r\nmen vi tror att vi slipper arbetsgivarperioden. Då\r\ngör plötsligt socialdemokraterna upp igen, den här\r\ngången med moderater och centerpartister, om en\r\narbetsgivarperiod. Plötsligt från en dag till en\r\nannan, det var så fort det gick, blir det omöjliga\r\nförslaget fullt möjligt. Utskottsmajoriteten avslår\r\nt.o.m. vänsterpartiets förslag om att skicka den nya\r\nkombinationen till lagrådet för en granskning, man\r\navvisar över huvud taget något som helst\r\nremissförfarande. Det är givetvis helt otillständigt\r\natt genomföra en så genomgripande förändring av\r\nsjukförsäkringen på det sätt som nu sker.</pre><pre>Doris Håvik har under 80-talet genomgått en\r\nförändring som överträffar Dr Jekylls förvandling\r\ntill Mr Hyde. 1981 skrev Doris Håvik som\r\nsocialdemokraternas representant i\r\nsjukpenningkommittén, att en arbetsgivarperiod i\r\nsjukförsäkringen ger långtgående konsekvenser\r\nutan att man uppnår några egentliga fördelar. Doris\r\nHåvik sade då ifrån med skärpa att en\r\narbetsgivarperiod kommer att medföra hårdare\r\nsortering bland de arbetssökande och att personer\r\nsom förväntas ha en hög sjukfrånvaro inte anställs.\r\nArbetsgivaren får med en arbetsgivarperiod ett\r\ndirekt ekonomiskt intresse att förhindra anställdas\r\nsjukfrånvaro, vilket kan leda till en ingående\r\nkontroll av de anställda. I samma reservation säger\r\nockså Doris Håvik att socialdemokraterna\r\neftertryckligt avvisar åtgärder som kan beskära den\r\nfria avtalsrätten, men hon avvisar också en form av\r\nsamhällskontrakt för att uppnå samma effekt. Om\r\nen sänkt kompensationsnivå de första dagarna i en\r\nsjukperiod sade socialdemokraterna, fortfarande i\r\nsamma reservation, att det var ett oeftergivligt krav\r\natt eventuella besparingar skulle drabba alla lika.\r\nMen, fortsätter Doris Håvik i reservationen, då ett\r\nsådant villkor inte kan uppfyllas vid införande av\r\nsjälvrisk i sjukförsäkringen, måste tanken på\r\nbesparingar genom sådana åtgärder bestämt\r\navvisas.</pre><pre>Det var då det. Kan det vara så enkelt att\r\nsocialdemokraterna har en uppfattning när man\r\nbefinner sig i opposition, som man gjorde 1981, och\r\nen annan i regeringsställning? I så fall pekar ju allt\r\npå att socialdemokraterna mycket snart får en\r\nchans att åter radikaliseras och ägna sig åt\r\nsocialdemokratisk politik.</pre><pre>Men jag bergriper inte varför socialdemokraterna\r\nskall göra det så oerhört lätt för moderaterna att ta\r\növer. Under det sista året har ni jobbat frenetiskt\r\nför att duka bordet åt en borgerlig regering. Ni\r\nsitter i krissammanträde efter krissammanträde för\r\natt klara en borgerlig regering från sammanbrott.\r\nHittills har ni löst problemen åt dem genom att\r\nkomma överens om skattereformen, EG,\r\nsjukförsäkringen -- och nu sitter ni och sliter med\r\nenergifrågan. Samtliga dessa frågor hade var för sig\r\nkunnat spräcka det borgerliga samarbetet. Och har\r\nni glömt att det faktiskt var sjukförsäkringsfrågan\r\nsom fällde den borgerliga regerigen 1982?</pre><pre>Vi tvingas konstatera att i fråga efter fråga viker sig\r\nsocialdemokraterna för högerkrafterna. I dessa\r\ntider får vi ju vara försiktiga litet till mans med\r\ngarantier och löften. Men en sak kan jag i alla fall\r\ngarantera: Vänsterpartiet kommer aldrig att vika\r\nsig för högerkrafterna. Vi ser det alltid som vår\r\nfrämsta uppgift att bekämpa högerkrafterna\r\nvarhelst de uppträder, och vi är glada att Stig Malm\r\nnu har samma uppfattning.</pre><pre>Vi uppmanar socialdemokraterna att -- i stället för\r\natt slå sönder vår sjukförsäkring -- genomföra\r\narbetsmiljökommissionens förslag om\r\ndifferentierade arbetsgivaravgifter och översyn av\r\narbetsrätten och arbetsmiljölagstiftningen. Det är\r\nde bästa vägarna att förbättra arbetsmiljön och\r\ndärmed också förbättra människors hälsa.</pre><pre>Om ni nu inte följer den uppmaningen, så ber jag\r\nDoris Håvik att förklara sambandet mellan de\r\nmiljarder som flöt ut i landet i oktober och\r\nnedskärningarna i sjukförsäkringen och\r\nföräldraförsäkringen. Jag har ställt frågan tidigare\r\nmen inte fått något svar. Ge mig svaret i dag!</pre><pre>Avslutningvis, herr talman, vill jag kommentera\r\nmiljöpatiets agerande, trots att jag är mycket väl\r\nmedveten om att partiet tjänar bäst på att dess\r\nförslag bara begravs i tysthet. Det finns här ändå en\r\npoäng. Miljöpartisterna framstår här i kammaren\r\nsom ärliga EG-motståndare -- och duktiga EG-\r\nmotståndare, måste jag erkänna -- och har\r\ntillsammans med oss gång på gång påpekat att en\r\nav konsekvenserna av ett medlemsskap i EG blir en\r\nnedskärning i våra socialförsäkringar. Men när nu\r\nregeringen lägger fram ett förslag vars enda\r\nobjektiva förklaring är att vår sjukförsäkring skall\r\nanpassas till vad som gäller inom EG för övrigt, då\r\nansluter sig miljöpartiet glatt till nedskärningarna.</pre><pre>Herr talman! För att ge socialdemokraterna och\r\näven miljöpatiet ännu chans yrkar jag i första hand\r\nåtförvisning av hela ärendet till\r\nsocialförsäkringsutskottet för ytterligare beredning\r\noch för ett remissförfarande. Om detta inte blir\r\nkammarens beslut, yrkar jag bifall till\r\nvänsterpartiets reservation nr 2.</pre><pre>Anf. 51 GULLAN LINDBLAD (m) replik:</pre><pre>Herr talman! Huruvuda sjukförsäkringen är\r\ngenerell eller selektiv kan vi kanske diskutera,\r\nMargó Ingvardsson. Såväl Margó Ingvardsson\r\nsom jag torde ha ca 450 kr. om dagen i sjukpenning.\r\nMen det finns hemarbetande kvinnor i Värmlands\r\nglesbygder som har noll kronor. Det här systemet\r\när inte särskilt generellt. Som representant för de\r\ns.k. högerkrafterna vill jag säga att det är alldeles\r\nnödvändigt med en systemförändring.</pre><pre>Har Margó Ingvardsson över huvud taget inte hört\r\ntalas om den OECD-rapport som har diskuterats\r\nhär hela förmiddagen? Där har det talats om att\r\ninflationen är 10--11 % såväl i år som, förmodligen,\r\nnästa år. Vi vet sedan förut att svenska företag har\r\ninvesterat ca 70 miljarder utomlands under det\r\ngångna årets första åtta månader, medan man bara\r\nhar investerat 9 miljarder i Sverige. Att valutan har\r\nflödat ut beror på att man inte tror på Sverige om\r\nvi inte gör någonting åt ekonomin, om vi inte\r\nskapar ett helt annat ekonomiskt klimat för svenska\r\nföretag -- och ökar produktionen.</pre><pre>Fördelning är nog bra, Margó Ingvardsson, men\r\nnu handlar det faktiskt om att skapa resurser så att\r\nvi får någonting att fördela.</pre><pre>När det gäller förnedring vill jag fråga: I vilket\r\nsystem är det som den verkliga förnedringen av\r\nmänniskor inträffar? Jag behöver i denna kammare\r\ninte ens ge exempel. Alla vet vilket system jag talar\r\nom.</pre><pre>Och jag kan lova Margó Ingvardsson att jag\r\nkommer att bekämpa vänsterkrafter i Margó\r\nIngvardssons tappning varhelst de uppträder.</pre><pre>Anf. 52 MARGÓ INGVARDSSON (v)\r\nreplik:</pre><pre>Herr talman! Jag har läst OECD-rapporten om den\r\nförväntade ökningen av inflationen. Men jag kan\r\ninte förstå hur detta hänger ihop med\r\nnedskärningar i socialförsäkringssystemet. Kanske\r\nGullan Lindblad kan vara snäll och förklara för mig\r\nhur det hela hänger ihop. Är det verkligen så, att\r\nman spär på inflationen när man ligger hemma och\r\nhar influensa? Det är mycket svårt för mig att förstå\r\nvarför man skall ge sig på sjukförsäkringen om man\r\nvill få ner inflationen.</pre><pre>Sedan tillhör Gullan Lindblad dem som i den här\r\nkammaren systematiskt har försökt spä på myten\r\nom att sjukförsäkringens kostnader bara ökar och\r\nökar, och att vi i Sverige skulle bli sjukare och\r\nsjukare. Jag har försökt tala om för Gullan\r\nLindblad att det inte förhåller sig på det sättet, men\r\nGullan Lindblad vill aldrig tro på vad jag säger.\r\nDärför blev jag mycket glad i dag när jag i SAF-\r\ntidningen, som jag också läser, hittade en rapport\r\nenligt vilken SAF nu konstaterar att det är mycket\r\nglädjande att sjuktalet går neråt, vilket det har gjort\r\nända sedan 1988, att vi snart är nere på samma nivå\r\nsom i början av 80-talet, och att vi nu i\r\nstatsbudgeten gör stora besparingar på\r\nsjukförsäkringen. Kanske Gullan Lindblad tror\r\nmera på SAF än på mig och slutar att sprida\r\nmyterna om att svenskarna skulle vara sjukare än\r\nandra människor -- och framför allt att vi skulle\r\nfiffla med sjukförsäkringen.</pre><pre>Anf. 53 GULLAN LINIDBLAD (m) replik:</pre><pre>Herr talman! Det är mycket lätt att förstå de här\r\nsamhällsekonomiska resonemangen om man bara\r\nbjuder till, Margó Ingvardsson. Saken är nämligen\r\nden att svenska företags -- och de svenska offentliga\r\nföretagens -- kostnader är alldeles för höga\r\nberoende på, som jag sade i mitt anförande, att det\r\ns.k. sjuktalet är alldeles för högt. Man tvingas\r\nanställa -- t.ex. i Stockholms läns landsting -- ca\r\n30 % fler människor än man egentligen borde\r\nbehöva om alla vore på jobbet.</pre><pre>Naturligtvis förekommer alltid ett visst sjuktal,\r\nmen det är hur enkelt som helst att konstatera att\r\ndet svenska sjuktalet har ökat, att miljarderna har\r\nrullat och att det också har förekommit missbruk,\r\nt.ex. när sjukförsäkringen har använts som något\r\nslags konfliktinstrument. Detta är ju allom bekant.\r\nDet är bara att fråga personalen vid\r\nförsäkringskassorna. Inte minst sedan man har\r\nbörjat göra ordentliga kontroller igen, vet man att\r\ndetta är förhållandet.</pre><pre>Jag förstår att Margó Ingvardsson har svårt att\r\nförstå, så det är väl ganska lönlöst att försöka\r\nförklara de enklaste ekonomiska sammanhang för\r\nhenne. Men annars är det som sagt bara att läsa\r\ninnantill i den statistik som finns.</pre><pre>Att sjuktalet eventuellt har blivit litet lägre för\r\nnärvarande beror på att människor nu börjat bli\r\nrädda om sina jobb. Det är alltid vad som inträffar\r\nnär vi går mot en lågkonjunktur. Det borde Margó\r\nIngvardsson också veta vid det här laget.</pre><pre>Anf. 54 MARGÓ INGVARDSSON (v)\r\nreplik:</pre><pre>Herr talman! Jag erkänner villigt att jag har svårt\r\natt förstå åtgärderna i regeringens krispaket.\r\nLyckligtvis är det inte bara jag som har det, utan\r\näven Stig Malm har väldigt svårt att förstå de\r\nåtgärderna.</pre><pre>Jag vore oerhört tacksam om Gullan Lindblad\r\nförsökte förklara för mig sambandet mellan att det\r\nflöt ut ett antal miljarder från Sverige i oktober\r\nmånad och att regeringen nu skall skära ner på\r\nsjukförsäkringen. Jag kan inte förstå var det\r\nsambandet finns. Skulle de sjuka eller föräldrar till\r\nsjuka barn på något sätt ha medverkat till att\r\nmiljarderna flöt ut ur landet? Eller varför skall de\r\nnu straffas på det sätt som Gullan Lindblad\r\nförespråkar?</pre><pre>Andre vice talmannen anmälde att Gullan\r\nLindblad anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 55 GÖSTA LYNGÅ (mp):</pre><pre>Herr talman! Ingen noggrann analys har gjorts av\r\nvad utskottets förslag egentligen innebär för den\r\nsom berörs av dagens betänkande. Ävenså är\r\nförankringen hos dem som skall handlägga\r\nersättningsfrågorna dålig. Redan vid\r\nutskottsbehandlingen yrkade miljöpartiet de gröna\r\nliksom vänsterpartiet på återremiss av ärendet för\r\nutredning i berörda instanser.</pre><pre>Det faktum att TCO och LO nu kraftigt protesterar\r\nmot ändringar i sjukförsäkringen visar att inte\r\nheller fackföreningarna i tid haft möjlighet att\r\nreagera mot den orättvisa konstruktionen av\r\nförslaget om nedsättningar i sjukförsäkringarna.</pre><pre>Med anledning av denna alltför snabba\r\nhandläggning yrkar jag på återremiss av ärendet till\r\nsocialförsäkringsutskottet. Jag noterar med glädje\r\natt vänsterpartiet ställer upp på det. Jag hoppas att\r\ndet goda omdömet hos kammarens ledamöter gör\r\natt ett tillräckligt bifall nås i kammaren för detta.</pre><pre>För den händelse det icke skulle bli fallet, vill jag\r\nändå gärna motivera det ställningstagande\r\nmiljöpartiet de gröna gjort i reservationerna till\r\ndagens betänkande. Jag gör det också mot\r\nbakgrund av den just utspelade debatten om\r\nMargó Ingvardssons förmåga att förstå.</pre><pre>I sitt anförande sade sig Margó Ingvardsson inte\r\nkunna skilja mellan det förslag som miljöpartiet de\r\ngröna har lagt och det förslag som utskottets\r\nmajoritet står bakom. Nu skall jag hjälpa till genom\r\natt förklara hur vårt förslag egentligen ser ut.</pre><pre>Det är beklagligt när reformer, som nu skett, tas\r\nupp som sparförslag i statens budget, eftersom\r\ndetta från början ger en skev vinkling av det hela.\r\nAntingen det gäller ålder för skolstart, den\r\npågående miljöförstöringen eller, som nu,\r\nsjukförsäkringens konstruktion, borde man i första\r\nhand diskutera vad som är bäst rent sakligt och\r\ndiskutera de finansiella konsekvenserna i andra\r\nhand.</pre><pre>Det sjukförsäkringssystem vi diskuterar i dag syftar\r\ntill omfördelning av resurser på två sätt. Dels är det\r\nmeningen att de som arbetar och får inkomster skall\r\navstå en del av sitt välstånd till dem som inte kan\r\narbeta på grund av sjukdom -- detta är alltså en\r\nfråga om solidaritet med svagare grupper --, dels är\r\ndet en fråga om fördelning över tiden för varje\r\nmänniska, dvs. man betalar medan man har\r\ninkomster för en försäkring som man får ut av när\r\nman är sjuk.</pre><pre>Om det endast gällde att fördela inkomsten för\r\nvarje människa mellan den tid han är frisk och den\r\ntid han är sjuk, hade propositionens modell för en\r\nbegränsning av kostnaderna inom sjuk- och\r\narbetsskadeförsäkringarna kunnat diskuteras. Det\r\nförslag som lagts fram av utskottsmajoriteten\r\nkommer emellertid på grund av omfördelningen\r\nmellan människor att osolidariskt drabba\r\nlåglönegrupperna.</pre><pre>Miljöpartiet de gröna anser att detta måste\r\nförhindras. Det är inte endast en fråga om\r\nsolidaritet, det är faktiskt också i andra hand en\r\nfråga om ekonomi. Om nämligen behovet av\r\nsocialhjälp ökar på grund av att kompensationen\r\ntill låginkomsttagare är otillräcklig vid sjukdom,\r\nhar samhällets besparing varit osund.</pre><pre>Som jag nämnde, är det inte bara vi som är\r\nchockerade över att det socialdemokratiska partiet\r\nhar lånat sig till en uppgörelse som drabbar\r\nlåginkomsttagare på detta sätt. LO-chefen Stig\r\nMalm betecknar det som både misch-masch-politik\r\noch kohandelspolitik, och han tycker att det är ett\r\njättejippo när man tar en framskapad kris till intäkt\r\nför att försämra en sjukförsäkring som i och för sig\r\nmå vara i generösaste laget. Det är glädjande att\r\nveta att det finns ledande socialdemokrater som har\r\nkvar solidariteten med de sämst ställda. Det var\r\nockså roligt att kunna notera att Björn Rosengren i\r\nTCO delar vår uppfattning i denna fråga.</pre><pre>Herr talman! Ett objektivt faktum är dock att\r\nkostnaden för sjuk- och arbetsskadeförsäkringarna\r\nunder de senaste fem åren fördubblats, från\r\nomkring 20 miljarder till omkring 45 miljarder.\r\nDetta är betydligt mer än inflationen, och effekten\r\nkan ha flera orsaker. En betydande del avser långa\r\nsjukskrivningar och arbetsskador till följd av dålig\r\narbetsmiljö, allergier, förslitande arbeten, osv. En\r\nmer realistisk klassificering av skador som\r\narbetsskador skulle kunna vara en annan orsak.\r\nDet här är inte tillräckligt utrett i detalj. En mera\r\ndetaljerad analys hade varit av intresse för\r\nutskottets ledamöter.</pre><pre>Miljöpartiet de gröna kan inte ställa upp på den\r\nföreslagna reformen, och därför yrkar vi avslag på\r\npropositionens förslag och lägger i stället ett\r\nalternativ som presenteras i reservation 3\r\nbeträffande momenten 1 och 5. Vårt alternativ är så\r\nutformat att det ger samma budgetutfall som\r\nsocialförsäkringsutskottets förslag. Inte heller vi\r\nvill öka de offentliga utgifterna.</pre><pre>Vårt alternativ är så utformat att det skall skydda\r\nde svagaste grupperna, dem för vilka en\r\nsjukdomsperiod i utskottsförslaget kan betyda ett\r\nsvårt ekonomiskt avbräck. I vårt förslag får man\r\nefter de första tre ersättningsdagarna en ersättning\r\nsom är olika beroende på den försäkrades inkomst.\r\nFör inkomster/inkomstdelar under fyra basbelopp\r\nföreslår vi att ersättningsnivån skall vara 85 %,\r\neventuellt inkluderande 10 % från arbetsgivaren,\r\noch för inkomster/inkomstdelar över fyra\r\nbasbelopp 50 %. Efter 90 dagars sjukdom skall\r\nersättningsnivån för alla vara minst 90 %.</pre><pre>Miljöpartiet de gröna anser vidare att den lägre\r\nkompensationsnivå som majoriteten föreslår för de\r\ntre första dagarna kunde ha varit acceptabel, om\r\nman hade tagit tillräcklig hänsyn till dem som ofta\r\när sjuka. Vi yrkar därför i reservation 5 att\r\nregeringen bör lägga fram förslag om en\r\nkonstruktion av högriskskyddet som innebär att\r\nman efter en viss tid, t.ex. 20 eller 25 dagars\r\nsjukdom per år, med kompensationsnivån 65 %\r\nkunde få den högre kompensationsnivån 80 %.\r\nDetta skulle innebära väsentliga förenklingar såväl\r\nför den enskilde som för försäkringskassorna.</pre><pre>Också den av utskottet föreslagna sänkningen av\r\nkompensationsnivån för den tillfälliga\r\nföräldrapenningen vid vård av sjukt barn kommer\r\natt slå särskilt hårt mot ensamstående lågavlönade.</pre><pre>Nuvarande kompensationsnivå, 90 %, bör därför\r\nbehållas i familjer där hushållets sammanlagda\r\nsjukpenninggrundande inkomst understiger ca 4,5\r\nbasbelopp. I högre inkomstlägen bör ersättningen\r\ntrappas ner på lämpligt sätt. I vår reservation 7\r\nkräver vi att regeringen snarast lägger fram ett\r\nförslag med regler av denna innebörd.</pre><pre>Sammanfattningsvis kan man säga att för de längre\r\nsjukskrivningarna, som ekonomiskt har den största\r\nbetydelsen, innebär miljöpartiets förslag väsentliga\r\nförbättringar för de lägre inkomsttagarna medan\r\nhöginkomsttagarna får bära en mer rättvis andel av\r\nbesparingen. Detta framstår som så mycket\r\nviktigare här när man även tar hänsyn till att\r\nsjuktalen är högre i lägre inkomstskikt.</pre><pre>Herr talman! På lång sikt är det viktigaste att\r\npolitiken i sin helhet bedrivs så att sjukdom och\r\narbetsskador långsiktigt minskar. Här tänker jag på\r\nförebyggande hälsovård, ett mindre stressbetonat\r\nsamhälle med kortare arbetstid, kraftfulla insatser\r\nför att förbättra yttre miljö och arbetsmiljö, sänkta\r\nfordonshastigheter och intensivare insatser för\r\nsamordnad rehabilitering.</pre><pre>Detta är allt i linje med det program som\r\nmiljöpartiet de gröna drivit i riksdagen under de\r\nsenaste åren.</pre><pre>Kammaren bör avslå utskottets hemställan under\r\nmom. 1 och 5 i betänkandet genom att rösta på\r\nmiljöpartiets reservation 3. Jag yrkar bifall till\r\nreservationerna 3, 5 och 7.</pre><pre>Karin Israelssons generositet att yrka bifall till\r\nreservation 7 vill jag återgälda med att yrka bifall\r\ntill hennes reservation 6.</pre><pre></pre><pre>Anf. 56 MARGÓ INGVARDSSON (v)\r\nreplik:</pre><pre>Herr talman! Om Gösta Lyngå talade för hela\r\nmiljöpartiet i den här frågan skulle jag faktiskt\r\ntycka att det var tragiskt. Nu är det ju dess bättre så\r\natt det finns olika uppfattningar i miljöpartiet om\r\nförslaget om sjukförsäkringen.</pre><pre>Miljöpartiet godkänner nedskärningar av\r\nsjukförsäkringen i sin reservation. De vill bara ha\r\nen annan konstruktion. Denna konstruktion skulle\r\nmedföra ytterligare mått av individuell prövning.\r\nMiljöpartiet har inte fattat skillnaden mellan\r\ngenerell och selektiv sjukförsäkring.</pre><pre>Om riksdagen skulle följa exempelvis miljöpartiets\r\nförslag till en förändring av föräldraförsäkringen,\r\nskulle det innebära ett enormt utpekande av vissa\r\nensamstående föräldrar. Dessa föräldrar värnar\r\nmiljöpartiet om och det kan ju vara hedervärt.\r\nFörslaget innebär att vissa ensamstående föräldrar\r\nskall behöva förödmjuka sig och anhålla om ett\r\nhögre bidrag.</pre><pre>Det skall verkligen bli intressant att få följa\r\nutvecklingen av socialförsäkringssystemet,\r\nanpassningen till EG och miljöpartiets förslag.\r\nKommer miljöpartiet hela tiden att ställa upp på\r\nnedskärningarna bara förslaget har en annan\r\nkonstruktion?</pre><pre>Anf. 57 KARIN ISRAELSSON (c) replik:</pre><pre>Herr talman! Jag begär ordet bara för att få berätta\r\nför kammaren att jag i mitt huvudanförande av\r\nmisstag yrkade bifall till reservation 7. Det skall\r\nnaturligtvis vara reservation 6.</pre><pre>Jag har full förståelse för att miljöpartiet anser att\r\nensamstående föräldrar bör ha högre ersättning vid\r\nbarns sjukdom. Men jag kan absolut inte acceptera\r\ndet mycket byråkratiska system som miljöpartiet\r\nförordar.</pre><pre>Det råder redan i sig en stor byråkrati omkring\r\nföräldrapenningen, och jag anser inte att det finns\r\nnågon anledning att öka byråkratin. Det enklaste\r\nsättet är att man behåller nuvarande\r\nersättningsformer inom den tillfälliga\r\nföräldrapenningen.</pre><pre>Jag yrkar bifall till vår reservation 6.</pre><pre>Anf. 58 GÖSTA LYNGÅ (mp) replik:</pre><pre>Herr talman! Till Margó Ingvardsson vill jag säga\r\natt vårt förslag till modell inte är något försök att\r\nanpassa sjukförsäkringssystemet till EGs normer.\r\nJag tror att det är stor skillnad mellan\r\nsjukförsäkringssystemen i olika EG-länder och den\r\nmodell vi föreslår.</pre><pre>Det är faktiskt de grupper som behöver hjälp som\r\nvi försöker gynna genom den profil vi har på\r\nersättningsnivån. Jag är förvånad över att Margó\r\nIngvardsson tycker att det är en felaktig profilering\r\nav ett ersättningssystem.</pre><pre>Anf. 59 MARGÓ INGVARDSSON (v)\r\nreplik:</pre><pre>Herr talman! Jag vet att det finns flera i\r\nmiljöpartiet som har samma uppfattning som vi har\r\ni vänsterpartiet. Det enda objektiva skälet till att\r\ngöra en nedskärning i socialförsäkringen just nu är\r\natt regeringen avser att söka medlemskap i EG.\r\nMed en nedskärning i sjukförsäkringssystemet\r\nkommer vår sjukförsäkring att ligga på en nivå som\r\när mer jämförbar med den i EG-länderna än vad\r\nfallet är nu.</pre><pre>Anf. 60 GÖSTA LYNGÅ (mp) replik:</pre><pre>Herr talman! Vi, liksom flertalet andra partier i\r\nriksdagen, har en ansvarsfull budgetplanering. Vi\r\nförsöker faktiskt att följa kostnadsutvecklingen.</pre><pre>Det är korrekt som jag sade att utgifterna på detta\r\nområde har mer än fördubblats på fem år. Det klart\r\nväsentligaste är att komma åt orsakerna till\r\nsjukdomar osv., men i detta läge är det kanske\r\nockså viktigt att man har en styrande inriktning av\r\nde ersättningar man betalar ut.</pre><pre>Anf. 61 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 62 DORIS HÅVIK (s):</pre><pre>Herr talman! Efter alla dessa inlägg och\r\nreplikskiften, tror jag att det är alldeles nödvändigt\r\natt jag presenterar vad utskottets förslag egentligen\r\ninnehåller. Vi har gjort flera ändringar i den\r\nursprungliga propositionen, och jag menar att det\r\när nödvändigt att det i riksdagens protokoll finns\r\nklart angivet vad som egentligen kommer att gälla.</pre><pre>Det kommer man naturligtvis att få veta vid senare\r\ntillfälle, men det bör bli så fort som möjligt. Jag tror\r\natt riksdagens protokoll är den första utgåvan där\r\ndetta besked kan lämnas.</pre><pre>Propositionen innehåller förslag om att man skall\r\nsänka sjukpenningen till 65 % för de första tre\r\ndagarna och därefter till 80 %. Detta förslag ligger\r\ni botten, men det talas också om att man skall göra\r\nvissa prövningar för människor som är sjuka ofta\r\noch som efter ansökan skall kunna få ett högre\r\nbelopp. Samma ersättning skall gälla för dem som\r\när sjuka mer än 90 dagar, så att svårt sjuka och de\r\nsom inte kan få rehabilitering på hemorten skall\r\nkunna få en höjning.</pre><pre>På dessa tre punkter har utskottet gjort justeringar.\r\nVi säger nämligen att sjukpenning alltid skall utgå\r\nfrån samma kompensationsnivå som i dag, 90 %,\r\nfr.o.m. den 91:a sjukdagen. Det tror jag är en bra\r\nmarkering. Prövningar är administrativt krångliga\r\noch kan kanske upplevas som besvärande för den\r\nsom skall bedömas vara svårt sjuk eller inte.</pre><pre>Vi har också föreslagit att den tillfälliga\r\nföräldrapenningen inte skall vara 80 % hela tiden,\r\nutan enbart de första 14 dagarna. Fr.o.m. den 15:e\r\ndagen skall ersättningen vara 90 %.</pre><pre>Vi menar att vi därigenom har kunnat täcka in de\r\nbarn som ofta är sjuka och långtidssjuka barn.\r\nEnligt förslaget skall det efter de 90 första dagarna\r\nutgå 90 % ersättning. Jag tycker att det är viktigt att\r\nmarkera det.</pre><pre>Vi pekar alltså på en administrativ förenkling. Vi är\r\nväldigt noga med att i utskottsbetänkandet på flera\r\nsidor markera att detta förslag skall gälla lika för\r\nalla. Därför pekar vi på att den nivåsänkning som\r\nkan medföra att det drabbar alla lika är ett\r\ninstrument som innebär att sjukpenningen skall\r\nminskas om arbetsgivaren betalar ut lön eller andra\r\nskattepliktiga förmåner utöver vissa ramar\r\nsamtidigt som sjukpenning utgår. Om den\r\nförsäkrade får sjukpenningersättning på 65- eller\r\n80-procentig nivå medger ramen att arbetsgivaren\r\nkan fylla ut med 10 %. Får den försäkrade\r\nsjukpenningersättning på 90-procentig nivå finns\r\ninget utrymme för extra ersättning. Det som\r\ntillkommer skall i sin helhet minska sjukpenningen.\r\nFår man 100 % ersättning får man således inte mer\r\nän 70 % ifrån försäkringen.</pre><pre>Jag tror att det är viktigt att vi ser att detta\r\ninstrument finns med i bilden. Jag är ganska\r\növertygad om att arbetsmarknadens parter inte\r\nkommer att finna det intressant att dessa pengar går\r\ntill statskassan och icke betalas ut på annat sätt.</pre><pre>Vi har haft ett konstruktivt arbete i utskottet. Jag\r\nskall inte gå närmare in på det, även om jag kanske\r\nåterkommer på någon punkt.</pre><pre>Efter att ha hört denna debatt tror jag att det är\r\nmycket viktigt att nu säga att regeringen vid\r\nupprepade tillfällen har lagt fram förslag till\r\nbesparingar i statsbudgeten. Det har varit mycket\r\nsvårt att få ihop en majoritet för bifall till dessa\r\npunkter. Det är mycket lätt att ställa upp när det\r\ngäller utgifter, men när man kommer till\r\nbesparingarna är det inte lika lätt. Man har lagt\r\nfram förslag som på punkt efter punkt har avvisats\r\nav en majoritet. Man har fått göra upp med andra\r\npartier. Det måste upprepas ofta att regeringen inte\r\nhar någon egen majoritet.</pre><pre>I varje fråga här i riksdagen där det fattas beslut i\r\nenlighet med regeringens förslag står ett eller flera\r\npartier förutom socialdemokraterna bakom det.\r\nAlla förslag kommer inte fram genom\r\nförhandlingar och diskussioner. Många ärenden är\r\nrena rutinärenden där vi tycker lika. Det förtjänar\r\ndock ändå att upprepas att man inte kan fatta något\r\nbeslut utan att något annat parti är med på det.</pre><pre>På frågan varför regeringen inte beslutar i den ena\r\neller den andra riktningen är det lätt att svara att\r\nman inte har majoritet. Det är helt klart.</pre><pre>Jag vill betona att även efter detta förslag har vi en\r\nbra och generell sjukförsäkring. Det är viktigt att\r\ndet blir sagt. Den är fortfarande i alla jämförelser\r\nen god försäkring som ger en trygghet. Det finns\r\ninget glapp om man t.ex. skulle bli\r\narbetsoförmögen och inte kan återgå i arbete. Det\r\när då inte fråga om att man har sjukpenning under\r\nen begränsad tid och att det sedan dröjer länge\r\ninnan en annan stödform tillkommer. Så ser det\r\nemellertid ut i ganska många av våra europeiska\r\ngrannländer.</pre><pre>Margó Ingvardsson har gjort en stor affär av vad\r\njag sade år 1981. Jag kan med betydligt mera\r\ndämpat röstläge säga att jag står för vad jag sade\r\n1981 med det utgångsläge som man då hade i\r\nsjukpenningskommittén. Denna kommitté tillsattes\r\nför att utreda och förbättra situationen för\r\ndeltidsanställda och korttidsanställda. Kommittén\r\nskulle även studera en arbetsgivareperiod eller\r\nlagstadgad sjuklön. Kommitténs arbete utmynnade\r\nsedermera i att vi fick tilläggsdirektiv och även\r\nskulle titta på karensdagar. Så blev det sedan, och\r\njag återkommer till det.</pre><pre>Hur var situationen när man tänkte sig en\r\nlagstadgad sjuklön? Det talades inte om\r\nrehabilitering. Det talades inte om att man skulle\r\nha möjligheter att samarbeta för att finna en\r\narbetslinje, vilket vi nu har. Det talades inte om att\r\nvi ville ha tidig rehabilitering, att vi ville ha insyn\r\noch möjligheter att kunna skapa resurser för att få\r\ntidig rehabilitering. Det fanns inte ett rött öre med\r\ni bilden för att man skulle kunna klara detta\r\nutomordentligt viktiga skede när det gäller\r\narbetsgivareperiod.</pre><pre>I den utredningen räknade man också från\r\narbetsgivarens sida ut vad det skulle kosta. Det\r\nvisade sig då att man inte var särskilt intresserad.\r\nMan bedömde att det kunde medföra svårigheter\r\noch att det blev dyrare än om försäkringskassan\r\nhade hand om det. Jag kan förstå att man kom fram\r\ntill den linjen. Svenska arbetsgivareföreningen\r\nräknade två gånger och kom fram till att det var\r\ndyrare. Man ville då inte ha det ansvaret.</pre><pre>Nu tycker jag emellertid att situationen är helt\r\nannorlunda. Nu har vi ett gemensamt ansvar.\r\nParterna skall ställa upp och klara ut frågan. När vi\r\nnu pekar på att man skall titta på dessa möjligheter\r\när det mot bakgrund av att det i början finns två\r\nnivåer. Det har påpekats från olika håll. Det bör\r\ninte vara oöverstigligt att kunna klara en\r\narbetsgivareperiod.</pre><pre>Jag vet vad man har sagt från Försäkringsanställdas\r\nförbund centralt. Jag vet också mycket väl vad man\r\nsäger bland personalen lokalt. Jag har fått oerhört\r\nmånga telefonsamtal och många brev om detta.\r\nVad handlar det om? Jo, i dag betalar man ut\r\nsjukpenning för ca 9,5 miljon fall där människor har\r\nvarit sjuka 1--14 dagar. Dessa pengar bara pytsas\r\nut. Det går åt ungefär 2 500 årsarbetare. I dessa fall\r\när det inte på något sätt fråga om tidig\r\nrehabilitering. Eftersom arbetsgivaren betalar de\r\nförsta 14 dagarna har man möjlighet att frigöra ca\r\n2 000 årsarbetare för andra viktiga arbetsuppgifter.\r\nRehabiliteringsuppgifterna är då av central\r\nbetydelse.</pre><pre>Det sägs då att man inte får vetskap om dessa fall.\r\nJo, arbetsgivaren skall anmäla de fall där han\r\nbetalar ut sjuklön. Han skall även anmäla om\r\nvederbörande är sjuk längre. Han skall kunna\r\nskicka över den anmälan till försäkringskassan. Det\r\nskall också göras undantag för sådana som inte har\r\nvarit anställda tillräckligt länge. Jag tror att detta\r\nkommer att bli bra. Detta skall nu prövas, och en\r\nberedning skall arbeta jämsides med\r\nsocialdepartementet. Denna beredning skall vara\r\nsammansatt av ledamöter från olika partier. Jag\r\nvågar påstå att detta har prövats i många länder\r\nutan att ha lett till den katastrof som Margó\r\nIngvardsson här har målat upp.</pre><pre>I debatten i dag har det också sagts att regeringen\r\nkastade fram detta förslag oerhört snabbt. Det\r\ningick i ett besparingspaket. Vi hade inte fått gehör\r\nför besparingar i tillräcklig omfattning på andra\r\nområden. Det medför en försämring av\r\nsjukförsäkringen. Det har jag klart deklarerat i\r\nmånga sammanhang. Vi har ändock en generell och\r\nbra försäkring, som vi i utskottet nu har försökt\r\ngöra ännu mer generell så till vida att det inte skall\r\ngöras några speciella prövningar.</pre><pre>Jag minns en situation då det inte blev någon\r\nförbättring för de deltidsanställda som låg på en\r\nprocentsats på mellan 35 och 60 %, när det\r\nföreskrevs 90 % i lagen. Det blev i stället fråga om\r\nkarensdagar. Det skulle vara fråga om en\r\ninsjuknandedag och två karensdagar, men i alldeles\r\nspeciella skeden kunde det bli fråga om tre och en\r\nhalv dagar innan man fick ut någon ersättning.</pre><pre>Anledningen till att vi så starkt vände oss emot\r\ndetta var självfallet att det bara drabbade LOs\r\nprivatanställda och inga andra grupper. Det fanns\r\ninte ett ord med om att detta skulle drabba alla i\r\nsamhället. Men det var ett starkt krav från oss att\r\ndet skulle vara en rättvis sjukförsäkring.</pre><pre>Vi har ju i utskottsbetänkandet skrivit att alla skall\r\ndrabbas lika. Därom utgår jag ifrån att det råder en\r\ntotal enighet. I avsnittet som gäller\r\narbetsgivarperioden står också att alla skall drabbas\r\nlika, det skall vara lika för alla, även under denna\r\nperiod. Det står helt klart skrivet i det avsnittet.</pre><pre>Att det sedan inte står något om en sänkning av\r\nkompensationsnivån under arbetsgivareperioden i\r\ndet stycke jag hänvisar till beror på att s-gruppen\r\nansåg att den frågan inte var vårt bord. Jag förstår\r\natt också moderaterna och centern har varit av den\r\nåsikten, eftersom de på den punkten enbart gör en\r\nmarkering i ett särskilt yttrande. Vi vet att\r\nsocialministern har uttalat att detta skall vara\r\nkostnadsneutralt, det har hon sagt vid flera\r\ntillfällen. Men trots hennes uttalande menar jag att\r\ndet skall komma när de parter som har diskuterat\r\nfrågan har lämnat in ett förslag. Jag tror att\r\nutskottsbetänkandet därigenom är renodlat och att\r\ndet har vunnit på att vi inte har tagit ställning just\r\ntill den punkten.</pre><pre>Jag kommer då till reservationerna. De är så\r\nnoggrant föredragna här, och jag skall inte bemöta\r\ndem alla. Moderaterna föreslår att\r\nkompensationsnivån vid vård av barn skall vara\r\n80 % under hela tiden. Men man vill också ha en\r\nsänkning av föräldraförsäkringen vid födsel av barn\r\ntill 80 %. Det tar vi över huvud taget inte med i\r\ndetta sammanhang, och vi menar att vi icke heller\r\nskall göra det.</pre><pre>Gösta Lyngås motion är enligt min mening en fattig\r\nmans fälla. Jag är utomordentligt förvånad och\r\nnärmast något ledsen över att behöva möta en\r\nmotion som på det sättet selekterar människor. Det\r\nadministrativa krångel den skulle ställa till med kan\r\njag över huvud taget inte överblicka. Jag utgår från\r\natt man skall slippa se sådant i ett utskott i\r\nfortsättningen.</pre><pre>Det finns i socialförsäkringsutskottet en duktig\r\nperson från miljöpartiet som kan mycket i dessa\r\nfrågor och som är väldigt intresserad av att följa\r\ndem. Jag vet att hon med bestämdhet vänder sig\r\nfrån Gösta Lyngås konstruktion. Det bådar ju ändå\r\ngott att det i miljöpartiet finns de som säger att vi\r\ninte skall ha en sådan socialförsäkring.</pre><pre>I vilket ekonomiskt läge var det som den borgerliga\r\nregeringen lade fram propositionen om\r\nkarensdagar som bara skulle gälla en viss grupp?\r\nHär har pekats på en ekonomisk katastrof och att\r\ndet skulle vara därför vi nu kastar fram detta\r\nförslag. Vi har inget budgetunderskott när vi lägger\r\nfram denna proposition, men när den borgerliga\r\nregeringen lade fram propositionen om\r\nkarensdagar var budgetunderskottet drygt 68\r\nmiljarder kronor.</pre><pre>Det kanske säger någonting om hur förutseende\r\nman var och hur mycket man funderade över vilka\r\nåtgärder man ville vidta. Budgetunderskottet steg\r\nsedan ytterligare till ca 90 miljarder kronor, och\r\nanledningen var inte att ni inte fick genomföra\r\nförslaget om karensdagar, utan anledningen var\r\nhelt enkelt -- som det så många gånger har sagts --\r\nen felaktigt förd ekonomisk politik. Svårare än så\r\nvar det inte. Ni var över huvud taget inte eniga om\r\nhur ni skulle klara av situationen. Regeringarna\r\nkom och gick.</pre><pre>Man kan också så här i efterhand fundera över\r\nvarför ni då inte införde en arbetsgivarperiod, när\r\ndet är så väldigt bråttom nu.</pre><pre>Riksförsäkringsverket har vissa farhågor om att\r\nden 1 januari 1992 är något för tidigt för att de skall\r\nkunna klara administrationen.\r\nRiksförsäkringsverkets generaldirektör har sagt att\r\nden 1 juli 1992 är lämpligare sett från deras\r\nsynpunkt.</pre><pre>Sigge Godin talade om den utomordentligt\r\nkrångliga administration som detta\r\nsjukförsäkringsförslag skulle få till följd. Jag har\r\nvarit i kontakt med den person på\r\nriksförsäkringsverket som har att ge ut anvisningar\r\noch som väldigt noga granskar hur detta skall gå till.\r\nHan säger att de förändringar som är gjorda i\r\nutskottet innebär att det icke kommer att bli några\r\nstora administrativa svårigheter och att det inte\r\nkommer att bli svårt att ge ut anvisningar för att\r\ndetta skall fungera på ett bra sätt fr.o.m. den 1 mars\r\n1991.</pre><pre>Låt mig i varje fall ta upp en fråga till. Jag har nog\r\ninte någon gång under min riksdagstid sett en\r\nreservation som utgör ett nytt betänkande och där\r\nde egna motionerna presenteras som om ingenting\r\nhade hänt i utskottet under resans gång. Det är\r\nungefär som ''ingenting sett, ingenting hört, kan\r\ninte tala''. Där pekar man på vad som gäller för\r\nvård av sjukt barn, där pekar man på den extra\r\nprövning som skall ske efter 90 dagar, och man\r\npekar på saker som om ingenting vore tillrättat. En\r\nläsare som inte är van att läsa betänkanden och som\r\nsedan läser majoritetens skrivning säger då: Vad\r\nkonstigt! Har reservanterna inte förstått att\r\nriksdagen kommer att fatta beslut om detta?\r\nFramtida forskare som läser betänkanden och\r\nfunderar över vad man gjorde i riksdagen kommer\r\nnog att få vissa svårigheter när de ser hur folkpartiet\r\nhar betett sig.</pre><pre>Jag kan mycket väl förstå om ni i folkpartiet kände\r\ner besvikna. Jag kan förstå det, och jag menar att\r\ndet var olyckligt att man av denna proposition inte\r\nkunde överblicka huruvida det var möjljigt att\r\ngenomföra en arbetsgivarperiod med detsamma.\r\nMen jag tycker nog ändå att vi i utskottet kunde ha\r\nfört ett resonemang och enat oss om att huvudsaken\r\nändå är att detta går igenom i stället för att\r\ndemonstrera någon form av vad jag skulle vilja\r\nkalla grinighet.</pre><pre>Herr talman! Jag har lyssnat noga på replikerna.\r\nDet har varit som att sitta på första parkett och få ta\r\ndel av att enigheten inte är så total mellan de olika\r\ngrupperna. Men det är ju inget nytt. Det har ju så\r\nvarit, och det verkar som om det så skall förbli.</pre><pre>Herr talman! Jag vill yrka bifall till utskottets\r\nhemställan i socialförsäkringsutskottets\r\nbetänkande nr 9 och yrka avslag på samtliga\r\nreservationer.</pre><pre>Anf. 63 SIGGE GODIN (fp) replik:</pre><pre>Herr talman! Doris Håvik säger att vi i folkpartiet\r\ningenting har sett, ingenting har läst, ingenting har\r\nhört och ingenting har diskuterat. Jag själv har\r\ndiskuterat med Doris Håvik i utskottet, utanför\r\nutskottet, i rökrummet och på många andra ställen.\r\nMen hon vill tydligen inget förstå.</pre><pre>Vad innebär då utskottets förslag, säger Doris\r\nHåvik. Jag har inte blivit ett dugg visare efter att ha\r\nläst det. Förslaget är lika tunt och innehållslöst som\r\nutskottsbetänkandet.</pre><pre>Föräldrapenningen bjuder vi på, Doris Håvik,\r\ndärför att ni något värnar om barnfamiljerna. Med\r\nutskottets förslag drabbas de inte så hårt som\r\ntydligen regeringen vill att de skall göra.</pre><pre>Doris Håvik säger vidare att alla skall drabbas lika\r\ni det nya sjukförsäkringssystemet. Hur då? frågar\r\njag. På vilket sätt skall det kunna avgöras att inte\r\nmer än 90 % av lönen betalas ut vid sjukdom när\r\ndet sker två utbetalningar, en genom\r\nsjukförsäkringen och en i form av AGS-ersättning.</pre><pre>Sedan säger Doris Håvik något fantastiskt. Lyssna\r\nnoga: Det är så svårt att hitta majoriteter för\r\nbesparingar! Det måste vara ett skämt, Doris\r\nHåvik. Ingela Thalén och jag träffades i maj och\r\nkom överens om besparingar som borde göras. Det\r\nvar inget problem. Vi var beredda att göra ett antal\r\nbesparingar. Vi har lagt fram tre olika förslag till\r\nbesparingar som komplement till\r\narbetsgivarperioden i sjukförsäkringen. Det var\r\nbara för er att ta för sig. Det första jag sade i\r\nutskottet var: Var så goda och välj\r\nsocialdemokrater. Men ni kan ju inte välja, och det\r\nkänner vi alla till.</pre><pre>Doris Håvik säger att vi skall ta ett gemensamt\r\nansvar och att parterna måste ställa upp. Berätta\r\nför mig, Doris Håvik, hur det skall gå till. Jag tycker\r\natt ni skall lagstifta mot arbetsmarknadens parter så\r\natt ni får dem på mattan. TCO har redan sagt att\r\nman inte går med på det framlagda förslaget, och\r\ndet har också flera andra fackförbund gjort. Hur\r\nskall ni bära er åt, Doris Håvik? Det är dags att tala\r\nom det.</pre><pre>Jag väntar med spänning på att få veta vad\r\nsjuklönen kommer att innehålla. Karin Israelsson\r\nvar jättenervös för att en mängd saker som hon\r\ntyckte skulle ingå i paketet inte nämns i\r\nbetänkandet. Jag har ställt samma frågor som hon\r\noch bara fått ett svar från Doris Håvik, nämligen:\r\nDet är inte vårt bord. Vems bord är det då? Jag ser\r\natt socialministern sitter i kammaren, och vi kanske\r\nav henne kan få svar på våra frågor. Ni\r\nsocialdemokrater har ju kontakt med oppositionen.\r\nMen frågan är om ni har kontakt med er egen\r\nregering så att ni vet vad ni kan resp. inte kan fatta\r\nbeslut om.</pre><pre>Jag hoppas alltså få svar på frågan vad sjuklönen\r\ninnebär. Vidare vill jag veta vilka garantier Doris\r\nHåvik kan lämna till kammaren för att en sjuklön\r\nverkligen skall införas. Jag tror att alla som lyssnar\r\när intresserade av att få veta det.</pre><pre>Anf. 64 GULLAN LINDBLAD (m) replik:</pre><pre>Herr talman! Utskottets ordförande säger att det\r\ninte råder så stor enighet mellan olika grupper. I\r\nden här frågan råder det faktiskt mycket stor\r\nenighet mellan de borgerliga partierna. Vi vill\r\nallesammans ha en arbetsgivarperiod i\r\nsjukförsäkringen på 14 dagar, och den skall vara\r\nförenad med sänkta arbetsgivaravgifter. Men hur är\r\ndet med enigheten inom det egna blocket, Doris\r\nHåvik? Jag kan erinra om vad Stig Malm och TCOs\r\nBjörn Rosengren har uttalat de senaste dagarna.\r\nDet kanske räcker.</pre><pre>Om historieskrivningen från 1982 kan jag ge\r\nbesked. Jag var nämligen med, som det heter. När\r\nvi diskuterade dessa frågor år 1982 var\r\nförhållandena vitt skilda från dem som gäller i dag.\r\nDå hade vi ett budgetunderskott, vilket vi inte har\r\ni dag. Men i dag har vi något som är mycket värre,\r\nnämligen en finansiell kris, en allmän ekonomisk\r\nkris som vi moderater vill hjälpa till att lösa på ett\r\nkonstruktivt sätt genom att minska kostnaderna för\r\nproduktion och näringsliv. Det är mycket\r\nväsentligt. Vi har fört mycket konstruktiva\r\ndiskussioner och, med vissa förändringar, ställt upp\r\npå delar av regeringens proposition. Av\r\npartiegoistiska skäl sade dock socialdemokraterna\r\nstenhårt nej till allting.</pre><pre>Vi är i dag överens om att det är oerhört viktigt att\r\nrehabilitera människor i stället för att låta dem gå\r\nlångtidssjukskrivna. Det skrev vi moderater i en\r\npartimotion, undertecknad av Gösta Bohman\r\nm.fl., redan 1981/82. Vårt förslag utmynnade så\r\nsmåningom i tillsättandet av en\r\nrehabiliteringsberedning och konstaterandet att det\r\när bättre att rehabilitera människor än att\r\nlångtidssjukskriva dem. Att sådana tankar också är\r\ndjupt förankrade hos försäkringskassans folk kan\r\njag slå fast genom innehållet i det brev som\r\nsocialförsäkringsutskottets ledamöter har fått från\r\nmina kolleger vid försäkringskassan i Arvika. I\r\ndetta brev står bl.a. följande:</pre><pre>''En arbetsgivarperiod anser vi vara vår räddning\r\nför att kunna arbeta konstruktivt med\r\nrehabilitering och därav sänkt ohälsotal. Vårt\r\nförslag är: Ge oss en arbetsgivarperiod på 14 dagar\r\nså att vi kommer ifrån det tidskrävande arbetet med\r\nde korta sjukfallen, så att vi kan arbeta med\r\nrehabilitering och därigenom sänka ohälsotalet,\r\noch så att vi får en sjukförsäkring som är i tiden. I\r\ntiden är att arbeta med sikte på arbetslinjen.''</pre><pre>Det här är mycket uppfordrande och stimulerande\r\nför oss i socialförsäkringsutskottet att ta del av. Alla\r\nhar vi dessa ambitioner, även om\r\nsocialdemokraterna nu främst har att se till att det\r\nskapas nya fonder -- Arbetslivsfonden och andra\r\nbyråkratiska organ. Men den saken kan vi\r\ndiskutera en annan gång.</pre><pre>Jag beklagar naturligtvis livligt att det inte har varit\r\nmöjligt att åstadkomma det vi egentligen ville ha,\r\nnämligen en arbetsgivarperiod i sjukförsäkringen\r\nredan från juli 1991. Men jag lovar Sigge Godin och\r\nandra att vi skall göra allt vad vi kan för att se till\r\natt det blir en arbetsgivarperiod på de premisser\r\nsom de tre borgerliga partierna ställer upp på.\r\nEftersom socialministern är i kammaren vill jag\r\ndirekt fråga henne: Får vi en arbetsgivarperiod med\r\nsänkta arbetsgivaravgifter?</pre><pre>Anf. 65 KARIN ISRAELSSON (c) replik:</pre><pre>Herr talman! Doris Håvik gjorde en genomgång av\r\nvad det framlagda förslaget innebär, en genomgång\r\nsom nog behövdes för lyssnarna. Vi i centerpartiet\r\naccepterar de förändringar som föreslagits frånsett\r\nförslaget om den tillfälliga föräldrapenningen, där\r\nvi anser att nuvarande ersättningsnivå skall\r\nbehållas. Skälen därtill har vi anfört i vår\r\nreservation, nämligen att den tänkta ordningen\r\ndrabbar just ensamstående småbarnsföräldrar\r\nmycket hårt, särskilt om barnen ofta är sjuka. De\r\nskulle inte ha samma skyddsnät som nu.</pre><pre>Det finns fördelar med en sjuklön frånsett de inslag\r\ni systemet som här har diskuterats. Bl.a. tas\r\ntimsjukpenningen bort. Vi var kritiska till att den\r\ninfördes och såg den som starkt byråkratisk. Det är\r\nytterligare ett skäl till att sjuklön bör införas.</pre><pre>Den historieskrivning som Doris Håvik gav var inte\r\nriktigt korrekt. Det fanns ett skyddsnät i det förslag\r\ntill karensdagar som vi lade fram 1982. Vi slog vakt\r\nom dem som ofta var sjuka liksom de sämst ställda.\r\nVår förhoppning var även då att arbetsmarknadens\r\nparter skulle känna sitt ansvar. Samma\r\nförhoppningar har vi i dag inför införandet av\r\nsjuklön och de kompensationsförändringar som vi\r\nom en kort stund skall fatta beslut om.</pre><pre>Jag vet att det är en helt galen historieskrivning som\r\nDoris Håvik här ger. År 1982 tog\r\nsocialdemokraterna inte något ekonomiskt ansvar\r\nför landets ekonomi. Man förde en politik som var\r\nhelt inriktad på att efter valet 1982 ta över rodret\r\noch få en maktposition. Nu blev det inte så. I dag\r\nskall en minoritetsregering försöka ro olika förslag\r\ni land. Även Doris Håvik inser vilka problem som\r\nfinns. Samma problem hade regeringen år 1982.\r\nAtt vi inte nu har något budgetunderskott är en\r\nsanning med viss modifikation. Med tanke på\r\nlandets dåliga ekonomiska situation har vi många\r\nandra problem att brottas med. Vi har dålig\r\nhandelsbalans, hög inflation, en mycket hög\r\nutlandsskuld osv. Det finns all anledning att vi som\r\nockså har ett ansvar för landets ekonomi ställer upp\r\npå ett sådant här förslag.</pre><pre>Man får nästan intrycket att den kris vi ser här i dag\r\nskulle bero på den regering som satt fram till 1982.\r\nMen sanningen är att den nuvarande regeringen har\r\norsakat den kris vi befinner oss i. Det är också den\r\nnuvarande regeringen som har ansvaret för den och\r\nockså bör ta på sig ansvaret fullt ut.</pre><pre></pre><pre>Anf. 66 MARGÓ INGVARDSSON (v)\r\nreplik:</pre><pre>Herr talman! Doris Håvik tycker att jag gör en\r\nalldeles för stor affär av hennes uttalande från 1981.\r\nAnledningen till att jag tar upp det uttalandet är att\r\njag tycker att socialdemokraterna då hade en\r\nalldeles riktig åsikt. Vi kan instämma i det mesta\r\nsom sades i den socialdemokratiska reservationen\r\nfrån det året.</pre><pre>Sedan säger Doris Håvik att situationen var en\r\nannan då än vad den är i dag.</pre><pre>På ett sätt har Doris Håvik rätt. Då gällde det en\r\narbetsgivareperiod eller sänkt kompensationsnivå i\r\nsjukförsäkringen. I dag gäller det bäggedera, och\r\nsocialdemokraterna sväljer hela paketet och går\r\nhelt ifrån sina gamla värderingar om en generell\r\nsocialförsäkring.</pre><pre>På den tiden kunde den borgerliga regeringen\r\nhänvisa till ett budgetunderskott. I dag förväntar vi\r\noss ett budgetöverskott. Den enda objektiva\r\nekonomiska förklaring till nedskärningarna som\r\nAllan Larsson gav här tidigare i dag är att ett antal\r\nmiljarder flöt ut ur landet i oktober, något som\r\nAllan Larsson ville ge Stig Malm skulden för.</pre><pre>Vad säger regeringen i sin skrivelse om den\r\nekonomiska politiken? Där heter det: ''Den\r\nsvenska ekonomins pris- och\r\nlönekostnadsutveckling måste brytas om välfärden\r\noch sysselsättningen skall kunna värnas.''</pre><pre>Men man förklarar inte på vilket sätt sänkt\r\nsjukersättning skall leda till en dämpad inflation.\r\nJag har ställt frågan här i dag till Doris Håvik men\r\nfår inget svar. Att det blir en besparing för\r\nstatskassan när man gör dessa nedskärningar, det\r\nbegriper jag, men jag förstår inte hur det kan leda\r\ntill lägre priser ute i butikerna. Är det inte i stället\r\nså att löntagarna av förklarliga skäl kommer att\r\nbegära kompensation för en försämrad\r\nsjukersättning? Det är nog mycket troligt. Och\r\nleder inte detta i så fall till högre löner och priser än\r\nvad som skulle ha varit fallet annars?</pre><pre>Finns det inte risk för att denna åtgärd raserar\r\nRehnbergsgruppens överläggningar?</pre><pre>Nej, fru Håvik, jag har mycket svårt att se hur en\r\nreducering av sjukersättningen automatiskt skulle\r\nleda till en sänkt inflation. Jag kan bara se att den\r\nleder till att de sjuka och föräldrarna till sjuka barn\r\nfår ännu mindre pengar att röra sig med.</pre><pre>Anf. 67 GÖSTA LYNGÅ (mp) replik:</pre><pre>Herr talman! Jag vill göra tre tänkvärda citat från\r\nDoris Håviks avstyrkande av våra reservationer.</pre><pre>Det första är att nedskärningarna i\r\nsjukförsäkringssystemet skall drabba alla lika,\r\nalltså låginkomstagare och högkomstintagare skall\r\ndrabbas lika. Det är tänkvärt när man ser\r\nregeringens förslag. Det har uppfyllts där.</pre><pre>Det andra var fattigdomsfällan, som Doris Håvik\r\nanvänder om vårt förslag och inte om sitt eget. Det\r\nbehöver belysas med några siffror. En\r\ninkomsttagare med 10 000 kr. i månaden -- alltså en\r\nverklig låginkomsttagare -- som blir sjuk i 90 dagar,\r\nfår ett inkomstbortfall efter skatt på 2 000 kr. med\r\nregeringsförslaget och på 1 000 kr. med mitt\r\nförslag. Det är naturligtvis den som får det största\r\ninkomstbortfallet som löper största risken att\r\nhamna i fattigdomsfällan och blir tvungen att ta ut\r\nandra bidrag och sådant.</pre><pre>Att detta skulle vara krångligt förstår jag inte alls.\r\nDet måste någon förklara för mig.\r\nSjukpenninggrundande inkomster finns ju\r\nregistrerade. Det är väl inga problem med det.</pre><pre>Det tredje citatet är att Doris Håvik vill slippa se\r\nvår motion. Det kan väl inte vara en relevant\r\nkommentar. Det är väl rätt tydligt, herr talman, att\r\nDoris Håvik knappast sett vår motion, för allting\r\nstår klart och tydligt där.</pre><pre>Anf. 68 DORIS HÅVIK (s) replik:</pre><pre>Herr talman! Sjuklönen är ju kostnadsneutral för\r\nsocialförsäkringssystemet, Sigge Godin. Men den\r\ninnebär en samhällsekonomisk vinst, inte sant! En\r\nlägre ersättning är en kostnadsminskning i\r\nsystemet. Det var väl någonting Sigge Godin inte\r\nhade riktigt klart för sig.</pre><pre>Låt mig erinra om vad det står i utskottets\r\nbetänkande just i fråga om arbetsgivarperioden:</pre><pre>''Det skulle också frigöra avsevärda resurser. Det\r\nskulle också frigöra avsevärda resurser hos\r\nförsäkringskassorna för att fortsätta det redan\r\npåbörjade arbetet med att aktivt verka för en\r\nrehabilitering av sjukskrivna försäkrade redan i ett\r\ntidigt stadium av sjukperioden. Även ett\r\narbetsgivarinträde under 14 dagar skulle kunna ge\r\nfördelar i sådana hänseenden, men inte i lika hög\r\ngrad. Det finns därför anledning för regeringen att\r\nsnarast återkomma till riksdagen med ett förslag\r\nom införande av en arbetsgivarperiod på 14 dagar.\r\nEtt berättigat krav beträffande en sådan period är\r\nemellertid att kompensationsnivåerna blir rättvisa\r\noch lika mellan olika grupper på arbetsmarknaden.\r\nBeträffande tidpunkten för ett genomförande av ett\r\nsystem med arbetsgivarperiod/sjuklön vill utskottet\r\nerinra om att -- som också lagrådet pekat på i sitt\r\nyttrande över regeringens remissförslag om\r\nsjuklön -- en omläggning till ett sådant system\r\nkräver nya personaladministrativa och kamerala\r\nrutiner hos arbetsgivarna och leder till stora\r\nändringar i verksamheten hos försäkringskassorna.\r\nVidare kan åtskilliga av förändringarna med\r\nsäkerhet framtvinga ändringar i dataprogram.''\r\nDärav kom vi fram till att den 1 januari 1992 var\r\nmera realistisk, inte minst därför att kassorna\r\ntalade om att man inte skulle kunna klara av det till\r\nden 1 juli 1991, som folkpartiet nu har låst sig fast\r\nvid.</pre><pre>Det skall vara lika för alla. Vi har klart sagt ifrån att\r\ndet inte är fråga om någon lagstiftning. Men\r\nutskottsmajoriteten har trott på arbetsmarknadens\r\nparter och att de inser vikten av att här träffa ett\r\navtal, inte minst mot bakgrund av att här finns en\r\nreduceringsregel: allt som betalas ut över 90 %\r\nreducerar de 80 % bidrag som skall utgå enligt\r\nlagen. Därför menar jag att båda parter, både\r\narbetsgivare och anställda, bör inse att om det\r\nbetalas ut sker en motsvarande reduktion.</pre><pre>Hur skall det kunna kontrolleras? frågar man. Jo,\r\nnaturligtvis har arbetsgivaren kvar sin\r\nuppgiftsskyldighet som vi förlitar oss på. Likaså\r\nkommer säkert de fackliga organisationerna att\r\nkunna klara ut vad som gäller.</pre><pre>Anf. 69 SIGGE GODIN (fp) replik:</pre><pre>Herr talman! Doris Håvik frågade vad forskarna\r\nskall säga. Forskarna läser innantill vad som står,\r\nnämligen att vi vill ha ett paket som sätts i sjön\r\nsamtidigt för att undvika krångel och byråkrati.\r\nDoris Håvik kan också läsa innantill, om hon har\r\nlust.</pre><pre>Hur skall 90 % säkert kunna utbetalas, så att det\r\ninte blir mer när det är två utbetalare? På den\r\nfrågan vill jag fortfarande ha ett svar.</pre><pre>Ingela Thalén och jag var överens när det gäller\r\nsjuklönen. Det är 13 månader mellan maj 1990 och\r\njuli 1991. Nu blir det tolv månader. Dessutom har\r\nkassorna förberett sig för att kunna jobba med\r\ndetta fram till den 1 januari 1992. Det kommer\r\nalltså att kunna fungera alldeles utmärkt, om man\r\nbara vill ta till sig den informationen. Men, Doris\r\nHåvik, vilka regler skall gälla för en sjuklön? Skall\r\ndet bli en sänkt nivå för arbetsgivaravgiften eller\r\nskall det bli som Ingela Thalén sagt? Först var det\r\nfull kompensation, sedan var det ingen\r\nkompensation och därefter någon form av\r\nkompensation. Vilket gäller nu? Vi skall ju strax\r\nfatta beslut i ärendet.</pre><pre>Skall man skydda de små arbetsgivarna? Hur skall\r\ndet i så fall ske? Skall man skydda de ofta sjuka?\r\nHur då?</pre><pre>Ingenting av detta står det någonting om i\r\nbetänkandet, och det är betänkandet som ligger till\r\ngrund för de beslut vi skall fatta.</pre><pre>Jag ställer frågorna, och jag tycker att det är dags\r\natt vi får svar.</pre><pre>Jag skulle också vilja veta om socialdemokratin står\r\nkvar vid arbetslinjen med tanke på att man vill\r\nflytta över personal till administrationen i stället för\r\ntill rehabiliteringsarbetet. Hur skall ni klara den\r\nbiten när ni inte har försäkringskassornas personal\r\nmed er? Jag frågar verkligen hur ni har tänkt er det.</pre><pre>En fråga till: Vad kostar det med att två gånger\r\nändra de stora datastystemen på\r\nriksförsäkringsverket? Vad kostar\r\nadministrationen på kassorna? Hur mycket, Doris\r\nHåvik, blir det kvar av de 2 miljarder som ni säger\r\natt ni skall spara, ett förslag som ni har svårt att\r\nhitta en majoritet för? Det skulle inte alls vara svårt\r\natt hitta den majoriteten om ni ville leta litet grand,\r\nmen det vill ni ju inte.</pre><pre>Lagrådet har bara pekat på att det var litet kort tid.\r\nIngela Thalén och jag var överens om att skjuta\r\nfram införandet ett halvår. I övrigt hade lagrådet\r\nenbart sådana erinrar som man kommer att göra\r\näven mot detta förslag, dvs. att avtal måste ändras\r\nosv. Hur blir det, Doris Håvik, med avtalen?\r\nTänker ni lagstifta för att parterna skall finna sig i\r\ndetta eller hur skall det gå till?</pre><pre>Det är dags att vi får svar nu!</pre><pre>Anf. 70 GULLAN LINDBLAD (m) replik:</pre><pre>Herr talman! Det har tydligen varit litet så och så\r\nmed yrkandena i dag. Vi har bollat med så många\r\nmiljarder tidigare att vi nu inte klarar ens\r\nentalssiffror. Jag skall, med ändring av vad jag\r\ntidigare sade, be att få yrka bifall till reservation nr\r\n4.</pre><pre>Jag har inte fått något tillfredsställande besked när\r\ndet gäller min fråga om arbetsgivarperioden. Jag\r\nhar frågat både utskottets ordförande och\r\nsocialministern, som är närvarande i kammaren,\r\nmen hittills har jag inte fått något klart besked. Kan\r\nvi förvänta oss ett förslag om arbetsgivarperiod\r\nmed sänkta arbetsgivaravgifter, så att reformen kan\r\nträda i kraft den 1 januari 1992. Det är den\r\nbeställning som utskottsmajoriteten har gjort. Jag\r\ntycker att socialministern här borde kunna ge ett\r\nklart besked på den punkten.</pre><pre>Om så icke är fallet litar jag tills vidare på det\r\nuttalande som socialministern har gjort i det\r\nsenaste numret av SAF-tidningen, där hon säger:\r\n''Vi har nu fått riksdagens uppdrag att lägga fram\r\nett förslag om arbetsgivarperiod, och det skall vi\r\nnaturligtvis följa.'' Som en konstruktiv person vill\r\njag tro på detta. Om det inte kommer något förslag,\r\nvem är det som i så fall drabbas? Ett sådant svek\r\nskulle varje fall icke drabba de borgerliga\r\npartierna -- vi vet var vi står -- utan då skulle\r\nsocialdemokraterna få en svekdebatt igen. Det\r\nsäkraste sättet för väljarna i detta land borde vara\r\natt rösta fram en borgerlig regering i valet, eftersom\r\nde då vet att det kommer ett förslag som är\r\nkonstruerat på sådant sätt att det ger ökade\r\nincitament för arbetsgivarna att se till att\r\narbetsmiljön bli bra och därmed att sjuktalen\r\nminskar. Förslaget kommer också att innefatta\r\nsänkta arbetsgivaravgifter. Allt detta är väsentliga\r\nsaker.</pre><pre>Herr talman! Detta är sannolikt min sista replik,\r\noch jag ber att få önska herr talmannen,\r\nmedarbetarna och mina kolleger en god jul.</pre><pre>Anf. 71 KARIN ISRAELSSON (c) replik:</pre><pre>Herr talman! Jag noterar att Doris Håvik har slutat\r\nmed sin historiebeskrivning. Det var nog det\r\nelegantaste sättet att komma ut knipan. Nu är vi på\r\nsamma linje, och vi har samma förutsättningar. Det\r\nviktigaste är nu att vi ser till att den här reformen\r\nsätts i sjön på det sätt som vi kommit överens om.\r\nNi har ändrat er, och vi accepterar att ni följt vår\r\nlinje när det gäller sjuklönen. Vi tycker att det är\r\nett bra förslag som läggs fram för riksdagen i dag.\r\nAtt reformen av praktiska skäl inte kan träda i kraft\r\ntidigare är jag mycket medveten om. Jag har också\r\ni mina kontakter med riksförsäkringsverket erfarit\r\natt de hade önskat ytterligare ett halvår för att få tid\r\npå sig att göra erforderliga förändringar. Det\r\nabsolut tidigaste datumet blir då den 1 januari 1992.\r\nDessförinnan sätter vi i sjön reglerna om sänkt\r\nkompensationsgrad.</pre><pre>I vårt särskilda yttrande har vi tagit upp frågan om\r\nsmåföretagarnas särskilda situation. Efter\r\nlagrådsremissen är det alldeles klart att dessa skall\r\nfinnas med fortsättningsvis. De måste ha ett särskilt\r\nskydd, eftersom de inte har samma möjligheter som\r\nstora företag att anställa människor som kan\r\nförväntas ha en större sjukskrivningsgrad än\r\ngenomsnittet. Dessa frågor har man löst mycket\r\nelegant i våra grannländer och i andra länder, och\r\ndet skall inte vara omöjligt att även i Sverige hitta\r\nlösningar som gör att detta förslag kommer att bli\r\nbra.</pre><pre>Jag säger precis som Gullan Lindblad att det är\r\nåtminstone två partier som efter en valseger i höst\r\nkommer att se till att reformen kommer att sättas i\r\nsjön. De som tror på sjuklönen kan alltså vara\r\ntrygga.</pre><pre>Anf. 72 MARGÓ INGVARDSSON (v)\r\nreplik:</pre><pre>Herr talman! Doris Håvik undviker att svara på\r\nfrågan på vilket sätt en sänkning av\r\nsjukersättningen skall leda till en dämpning av\r\ninflationen. Det måste bero på att det sambandet\r\ninte finns.</pre><pre>Doris Håvik svarar inte heller på frågan varför\r\nsocialdemokraterna gör allt för att underlätta för en\r\nborgerlig regering. Hör ni inte hur segervissa\r\nmoderaterna redan är? De står t.o.m. här i\r\nkammaren och hånar er för den uppgörelse ni\r\nträffat med moderaterna om sjukförsäkringen.</pre><pre>Det är svårt, säger socialdemokraterna, att hitta\r\nsamarbetspartner här i riksdagen. Då vill jag\r\npåminna socialdemokraterna om att det faktiskt\r\nfinns en majoritet i Sveriges riksdag för en rättvis\r\nvänsterpolitik.</pre><pre>Ni socialdemokrater kan välja vänster eller höger,\r\noch ni väljer konsekvent högerpolitiken. Om ni\r\nfortsätter på den inslagna vägen finns det en\r\nuppenbar risk för att människor gör som Carl Bildt\r\nsäger -- de väljer originalet i stället för kopian.</pre><pre></pre><pre>Anf. 73 DORIS HÅVIK (s) replik:</pre><pre>Herr talman! Först helt kort några ord till Sigge\r\nGodin. I mitt förra inlägg talade jag om att det inte\r\nhandlade om en lagstiftning när det gäller\r\narbetsmarknadens parter. I stället utgår vi från att\r\nman genom detta system skall inse vikten av att\r\nman anpassar sina avtal till de nya\r\nförutsättningarna.</pre><pre>Sedan vänder jag mig till Karin Israelsson. Det\r\nfinns en gammal klok f.d. partiledare -- denne man\r\nhar varit ledare av ert parti -- som heter Gunnar\r\nHedlund. Han var alltid väldigt noga med att\r\nframhålla följande: Sälj inte skinnet förrän björnen\r\när skjuten.</pre><pre>Det är kanske inte alltid så värst klokt att ta ut\r\nsegrar i förskott här i talarstolen.</pre><pre>Margó Ingvardsson sade att här finns en majoritet\r\nför vänsterpolitik. Jag vill då säga att det vid många\r\ntillfällen nog har varit så, att man har funderat över\r\nom det har varit särskilt enkelt eller om det över\r\nhuvud taget har funnits någon möjlighet att uppnå\r\nmajoritet när det har handlat om besparingar. På\r\ndet området är ni inte beredda att ta något ansvar.\r\nSå länge ni tror att den politik som ni driver är\r\npopulär bland de många människorna, bryr ni er\r\ninte om att ställa upp i en situation där många\r\nmänniskor inser att besparingar kan vara\r\nnödvändiga.</pre><pre>Efter litet funderingar över detta med att ni har bytt\r\nnamn tänkte jag faktiskt att ni nu skulle anpassa er\r\nnågot till de ekonomiska realiteterna och att ni\r\nskulle känna ett samhällsansvar även på områden\r\ndär det inte handlar om enbart utgifter och om\r\nsystem som ni tycker att man skall slå vakt om. Jag\r\nanser att vi har ett bra sjukförsäkringssystem, och\r\ndet kommer att gälla även efter denna förändring.\r\nVi har en generell försäkring, en försäkring för alla\r\nmänniskor. Det är viktigt att slå fast detta.</pre><pre>Herr talman! Till slut vill jag understryka att det\r\nockså är viktigt att försäkringskassans personal får\r\nsignaler och besked om att man har möjlighet att\r\narbeta med rehabiliteringen, vilken är\r\nutomordentligt betydelsefull.</pre><pre>För närvarande finns det ju en stor arbetslivsfond\r\noch regionala fonder. Dessutom har\r\nförsäkringskassorna fått stora summor för att\r\npersonalen vid tre kassor på försök skall kunna\r\nbedriva rehabiliteringsverksamhet. Jag tror att det\r\nfinns mycket fint som kan komma ut av detta.\r\nAvsikten med det här är att det, oberoende av om\r\ndet är lågkonjunktur eller högkonjunktur, är\r\narbetslinjen och rehabiliteringen som gäller.</pre><pre>Jag vill passa på att tacka herr talmannen och\r\ndennes medarbetare. Jag önskar alla en riktigt God\r\nJul. Det gäller då också alla kollegor.</pre><pre>Tredje vice talmannen anmälde att Margó\r\nIngvardsson och Sigge Godin anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 74 RAGNHILD POHANKA (mp):</pre><pre>Herr talman! Jag vill av en röstförklaring. Men\r\nförst vill jag säga följande.</pre><pre>Hela behandlingen av socialförsäkringsutskottets\r\nbetänkande 1990/91:SfU9 om vissa ändringar i\r\nsjukförsäkringen m.m. är en endimensionell\r\nekonomisk kalkyl. Men livet är åtminstone\r\nfyrdimensionellt.</pre><pre>\r\nLivet består av levande människor samt av deras\r\narbete och vardagsliv. Dessutom är livet korrelerat\r\ntill tiden. Det består av ett samhälle, ett samfund,\r\nsom skall lyfta och bära när individer och familjer\r\ninte orkar. På det sättet är vi alla beroende under\r\nen längre eller en kortare period i livet -- som små\r\nbarn, som sjuka och när vi åldras. Ett starkt\r\nskyddsnät när det gäller sjukdom bestående av\r\nstadiga knutar av kraftig tråd är en av de viktigaste\r\noch tryggaste sakerna i fråga om vår välfärd. Här\r\nfår Sveriges riksdag och regering inte svika de\r\nsvenska medborgarna.</pre><pre>Vidare måste det vara en generell försäkring, inte\r\nen selektiv. Även om jag inte accepterar\r\nsocialdemokraternas skrivning i betänkandet,\r\nhandlar det faktiskt om en generell försäkring. Det\r\när dock inte som vårt eget förslag. Men människor\r\nskall inte behöva lämna sina hem eller komma på\r\nobestånd därför att de är sjuka.</pre><pre>Vi i miljöpartiet de gröna anser att människorna i\r\nSverige konsumerar för mycket och att vi som bor i\r\nden rikare delen av världen måste avstå från en del\r\nav den materiella konsumtionen. Framför allt\r\ngäller det den konsumtion som drabbar miljön och\r\nde knappa råvaruresurserna och som sker på\r\nbekostnad av u-världens svältande miljoner\r\nmänniskor. Där stöder jag självfallet denna\r\nprogrampunkt för miljöpartiets del.</pre><pre>En av bristerna i fråga om vår egen motion är att vi\r\ninte har tagit hänsyn till sådana effekter som brukar\r\nkallas för dynamiska effekter. I motionen tas alltså\r\ninte hänsyn till de positiva följderna av de\r\nutgiftsminskningar som blir resultatet av en grön\r\npolitik. Det gäller då den förebyggande\r\nsjukvården, hälsovården osv.</pre><pre>Inte heller accepterar jag att detta skall ske helt på\r\nlöntagarnas bekostnad, och då till stor del på låg-\r\noch medelinkomsttagarnas bekostnad.</pre><pre>Det första stora misstag som regeringen och\r\nriksdagen gjorde 1990 var antagandet av den nya\r\nskattereformen. Då minskades utrymmet för\r\nlåginkomsttagarna väsentligt, och eventuella\r\nmarginaler gick upp i rök. Minskningen av\r\nräntebidragens storlek fick stor effekt framför allt\r\nbeträffande unga lägenhets- och villaägare. Där har\r\njag tillstyrkt. Jag har alltså inte gått emot på den\r\npunkten. Men det här får i alla fall en stor effekt.\r\nDet gäller att se till de sammanlagda effekterna.</pre><pre>Höjda matpriser och momsen på kollektivtrafiken\r\npåverkar oerhört mycket den dagliga\r\nhushållsekonomin och drabbar i första hand\r\nlåginkomsttagarna. Höginkomsttagarna däremot\r\nfår behålla mer än tillräckligt efter genomförandet\r\nav den nya skattereformen. Man går på de svagaste.\r\nMen man skapar inte några förhoppningar hos\r\ndessa om en förbättring.</pre><pre>Det här var några exempel på fördyringar och extra\r\npålagor som vi i riksdagen har presenterat för de\r\nsvenska låginkomsttagarna. Visserligen får man\r\nhögre bostads- och barnbidrag i förekommande\r\nfall. Men det kompenserar bara delvis.</pre><pre>Landstingen höjer högkostnadsskyddet och\r\npatientavgifterna. Eventuella besök hos\r\ndistriktsköterskan kan bli avgiftsbelagda, och nu\r\naviseras en försämrad tandvårdsförsäkring.\r\nKommunerna presenterar höjningar när det gäller\r\nfärdtjänsten, barnomsorgstaxan och fotvården.\r\nEventuella gymnasieluncher får man betala för.\r\nVidare blir det fråga om avgifter i sporthallar och\r\nbeträffande fritidsaktiviteter.</pre><pre>Utöver detta kommer nu osthyveln fram i\r\nsocialförsäkringssystemet. Ca två veckor har\r\nriksdagen på sig att ta ställning till ett nytänkande\r\nnär det gäller en av de viktigaste delarna av vårt\r\nsocialförsäkringssystem, nämligen\r\nsjukförsäkringen. Men om vi öppnar slussarna i\r\ndenna slutna damm, kan vi drunkna av störtfloden.\r\nFörändringar kan behövas. Men först behövs det en\r\nnoggrann prövning. Dessutom måste\r\nkonsekvensanalyser göras.</pre><pre>Jag minns mina klasskamrater från barndomen --\r\nsjälv var jag ganska priviligerad -- vilka var fattiga.\r\nDe var beroende av folks välgörenhet.</pre><pre>Vi får inte rasera vårt välfärdssystem. Kanske\r\nbehöver delar rivas, restaureras och byggas om.\r\nMen välfärdssystemet får för den skull inte raseras.</pre><pre>Jag yrkar bifall till vänsterpartiets reservation nr 2\r\nvad gäller momenten 1, 2, 5, 7 och 10. Sedan yrkar\r\njag avslag på hemställan i betänkandet i dess\r\nhelhet. Men i första hand yrkar jag tillsammans\r\nmed Gösta Lyngå på återremiss.</pre><pre>Jag yrkar alltså avslag på miljöpartiets samtliga\r\nreservationer. Jag skall i det följande tala om\r\norsaken till detta.</pre><pre>Miljöpartiets förslag har inte en låglöneprofil --\r\nsnarare en välgörenhetsprofil. Den generella\r\nsjukförsäkringen skjuts i sank. Men vilken\r\nsolidaritet med ännu svagare grupper i Sverige och\r\ni u-länderna kan de människor känna som slås ut till\r\nföljd av ökade kostnader och minskade\r\nersättningar?</pre><pre>Miljöpartiet har gång på gång i uttalanden på\r\nkongresser och i det politiska utskottet hävdat att\r\nvarken karensdagar eller någon annan försämring i\r\nfråga om sjukförsäkringen kan accepteras. Över 4\r\nbasbelopp är gränsen -- har man då en standard som\r\nkan minskas när man sjuk? Och 4,5 basbelopp\r\ngäller för en familj -- har man då råd med minskad\r\nersättning till familjer?</pre><pre>Jag yrkar avslag på hemställan i betänkandet, och\r\ndet gör jag av nästan samma orsaker som jag här\r\nhar nämnt.</pre><pre>Varför skall just de sjuka stå för en minskning av\r\nkonsumtionen och standarden?</pre><pre>Varför ta av de korttidssjuka -- något som mest\r\ngynnar företagen, inte statskassan?</pre><pre>Hur blir det med motsvarigheten när det gäller talet\r\nom självtillit och detta med att socialbidragstagarna\r\nökar?</pre><pre>Vilken nationalekonomisk vinst gör Sverige om fler\r\noch fler privatpersoners ekonomi inte går ihop?</pre><pre>Först luras människor in i en alltför hög konsumtion\r\noch sedan ''straffas'' de ut ur den.</pre><pre>Med bankers hjälp har familjer och enskilda\r\nplanerat sin ekonomi. Och till följd av\r\nskattereformen, avgiftshöjningar,\r\nbidragsminskningar och minskade räntebidrag\r\nbrakar ekonomin ihop. Det är dessa samlade beslut\r\nsom vi måste beakta. T.ex. när det gäller\r\nskattereformens nolläge handlar det om ca 14 500\r\nkr. i månadslön.</pre><pre>Utan en remissomgång och djupare analyser kan\r\njag inte delta i ett beslut som drabbar de svagare i\r\nsamhället.</pre><pre>Överläggningen var härmed avslutad.</pre><pre>(Beslut fattades efter 6 §.)</pre><pre>6 § Tillfällig höjning av fastighetsskatten,\r\nm.m.</pre><pre>Föredrogs</pre><pre>skatteutskottets betänkande</pre><pre>1990/91:SkU11 Tillfällig höjning av\r\nfastighetsskatten, m.m. (prop. 1990/91:56 delvis).</pre><pre>Anf. 75 BO LUNDGREN (m):</pre><pre>Herr talman! Under de senaste åren har det\r\nmärkliga inträffat att socialdemokraterna ganska\r\nofta har talat om en sänkning av skattetrycket.\r\nAntagligen har man vid de kontakter som man har\r\npå gräsrotsnivå, eller på basplanet, noterat att\r\nmänniskorna är trötta på de höga skatter som\r\nsocialdemokraterna har sett till att vi i Sverige har\r\nfått. Det är ju under socialdemokratiska\r\nmajoriteter i riksdagen -- och då i samarbete med\r\nvänsterpartiet -- som skattetrycket har ökat till en\r\nnivå som i dag är världsrekord. Man har alltså insett\r\natt människor har tröttnat. Man har kanske också\r\ninsett att det finns några sakliga skäl. Jag\r\nåterkommer till dessa saker i samband med\r\ndebatten om nästa betänkande som vi skall\r\nbehandla här i kammaren i dag. Det finns\r\nsamhällsekonomiska skäl för en sänkning av det\r\ntotala skattetrycket i Sverige.</pre><pre>Det är säkert mot den bakgrunden som\r\nfinansministern i samband med presentationen av\r\ndet krispaket som hade orsakats bl.a. just av det\r\nalltför höga skattetrycket, och det är ju en av de\r\nfrämsta anledningarna till misstron till den svenska\r\nekonomin och till svenskt skattepolitik, klart och\r\ntydligt sade att krispaketet inte skall innefatta några\r\nsom helst skattehöjningar. Men vad\r\nsocialdemokraterna än säger slutar det ändå på ett\r\nenda sätt: Det blir nya skattehöjningar.</pre><pre>Vad som tas upp i detta betänkande är nästa\r\nskattehöjning -- en bland flera hundra under de\r\nsenaste åren. Det handlar nämligen om en s.k.\r\ntillfällig höjning av fastighetsskatten. Men till nöds\r\nförsöker man motivera den föreslagna höjningen\r\ngenom att säga att det behövs ett slags åtstramning\r\ninom den fastighetssektor som nu drabbas av den\r\ntillfälliga höjningen av fastighetsskatten. Men detta\r\när inte sant. Det finns ett enda skäl, och det är att\r\nman så till den milda grad har sett till\r\nbudgetsaldot -- man har struntat i problemen i\r\növrigt eller till orsakerna till våra ekonomiska\r\nproblem -- att man har känt sig tvingad att komma\r\nmed förslag till åtgärder som skulle innebära en\r\nförbättring av statens budgetsaldo.</pre><pre>När man inte kan genomföra några besparingar\r\növer huvud taget -- eller om besparingar bara kan\r\ngenomföras i mycket blygsam mån -- väljer man\r\nden gamla vanliga socialdemokratiska vägen:\r\nMänniskorna skall betala. Ingen fastighetsägare\r\nbetalar nämligen den här fastighetsskatten. Det här\r\nkommer att drabba kommersiella lokaler. Sedan\r\nvältras det hela över på konsumenterna. Det är ju\r\nmänniskorna, medborgarna, som får betala varje\r\nskatt som socialdemokraterna har infört, och\r\nkommer att införa.</pre><pre>Det finns därför, naturligtvis, bara ett sätt att\r\nstoppa skattehöjningarna, och det är att vi i Sverige\r\nfår en ny regering och en ny majoritet i riksdagen.\r\nSakligt sett är alltså den föreslagna skattehöjningen\r\nfelaktig. Krisen skulle bara förvärras.</pre><pre>Vad tror ni som lyssnar på debatten här i kammaren\r\noch vad tror Lars Hedfors och Karl Hagström, som\r\nskall representera socialdemokraterna i debatten,\r\negentligen är orsaken till att svenska företag\r\ninvesterar miljardbelopp i utlandet, medan man i\r\nutlandet knappast investerar någonting i Sverige?\r\nVad är orsaken till exempelvis valutakriser och\r\nräntechocker?</pre><pre>Jo, veligheten och bristen på politik när det gäller\r\nEG. Självfallet är det så. Jag skulle också kunna\r\nnämna en del andra saker.</pre><pre>Men inser ni inte att det är de ständiga\r\nskattehöjningarna som leder till att man inte kan\r\nlita på en stabil ekonomisk politik i Sverige?</pre><pre>Jag skulle vilja fråga Karl Hagström, som snart\r\nkommer upp i talarstolen: Hur kommer det sig att\r\nman, trots löften om en sänkning av skattetrycket\r\npå sikt -- dessutom skall ju skattetrycket absolut\r\ninte höjas -- vill införa en ny skatt? Ge oss en\r\nförklaring!</pre><pre>I betänkandet behandlas också en del andra frågor.\r\nSocialdemokraterna har ju, med stöd från ett par\r\npartier här, tyvärr, infört en investeringsskatt och\r\ngenomfört en tillfällig höjning av fastighetsskatten\r\ni en viss region. Detta bör naturligtvis ses på samma\r\nsätt. När vi nu har tillfälle att behandla dessa saker\r\nhär bör kammaren ta tillfället i akt och se till att\r\ninvesteringsskatten i dess helhet avskaffas och att\r\nden tillfälliga höjningen av fastighetsskatten i\r\nStockholms- och Uppsala regionen försvinner.</pre><pre>Herr talman! Ytterligare ett par frågor behandlas\r\ni propositionen och i betänkandet. En fråga gäller\r\ndetta med att man vill ta bort skattskyldigheten för\r\nallmänna pensionsfonden beträffande\r\nfastighetsinkomster. Det vore naturligtvis orimligt\r\noch skulle gynna en enda aktör på\r\nfastighetsmarkanden.</pre><pre>Det bör, som vi moderater och även folkpartiet\r\nliberalerna säger i reservation 5, stå helt klart att\r\nAP-fonden inte skall ha skattefrihet vare sig för\r\nfastigheter eller för någonting annat. AP-fonden\r\nskall, naturligtvis, vara en aktör bland många.\r\nVidare är det helt klart att den inte bör ha rätt att\r\ninneha aktier eller fastigheter.</pre><pre>Avslutningsvis: Lagen om skatteflykt bör, en\r\nfråga som vi har debatterat många gånger,\r\navskaffas -- det får inte bli en förlängning, som\r\nföreslås i propositionen.</pre><pre>Med tanke på den sena timmen och på det faktum\r\natt resultatet av voteringen torde vara givet nöjer\r\njag mig med att yrka bifall till reservation 1 i\r\nskatteutskottets betänkande nr 11.</pre><pre>Anf. 76 KJELL JOHANSSON (fp):</pre><pre>Herr talman! Resultatet av voteringen torde vara\r\ngivet, sade Bo Lundgren. Jag skall strax\r\nåterkomma till den saken och tala om varför jag\r\ninte tror att det torde vara givet i just det här fallet.</pre><pre>Regeringens proposition nr 56 behandlas i\r\nföreliggande betänkande. Det är fem förslag som\r\ntas upp. Vi i folkpartiet yrkar avslag beträffande\r\nfyra av förslagen. Jag hänvisar till reservationerna\r\n3, 4, 5 och 7 som jag inte kommer att yrka bifall till.</pre><pre>Inledningsvis yrkar jag i alla fall bifall till\r\nreservation 1. Denna reservation handlar om\r\nfastighetsskatten. Som Bo Lundgren sade är det här\r\nen ganska underlig historia. Anne Wibble framhöll\r\ni finansdebatten tidigare att socialdemokraterna\r\nändrat ståndpunkt i sjukförsäkringsfrågan fem\r\ngånger på ett år. Men det är inte så konstigt om man\r\nhåller samma takt som finansministern håller i detta\r\närende.</pre><pre>På en presskonferens den 18 oktober sade ju\r\nfinansministern att det absolut inte skulle komma\r\nnågra skattehöjningar i och med krispaketet. Men\r\nnio dagar senare presenterade han just en\r\nskattehöjning.</pre><pre>Den här skatten får otroligt olyckliga\r\nkonsekvenser. Jag har fått i min hand en skrivelse\r\nfrån Svenska Fastighetsägareförbundet, vilken\r\ntyvärr inte fanns när skatteutskottet behandlade\r\nden här frågan.</pre><pre>Det som ligger till grund för fastighetsskatten är\r\nden taxering som gjordes 1988. Då kodades\r\nfastigheterna och åsattes en typkod. Fastigheter\r\nbyggda för blandad användning, som har både\r\nlokaler och bostäder, fick typkoden 321.\r\nFastigheter med enbart lokaler typkoden 325. Här\r\nsker ingen reducering av fastighetsskatten, utan full\r\nfastighetsskatt utgår även för bostäderna i dessa\r\nhus.</pre><pre>Det finns egentligen ingenting i lagstiftningen som\r\ndefinierar kommersiella lokaler. Lokaler är allting.\r\nDet innebär att skatten inte bara kommer att\r\ndrabba rörelsedrivande verksamhet i privat regi,\r\nutan också verksamhet i offentlig regi; offentliga\r\nmyndigheter, daghem, socialtjänst,\r\narbetsförmedling osv. Detta är ytterligare ett skäl\r\ntill att inte införa den. Den får en orimlig\r\nkonsekvens.</pre><pre>I dag betalar man 200--300 kr./m2 i fastighetsskatt\r\npå större orter. Efter höjningen blir det ytterligare\r\n80--120 kr./m2. En lokal på 1 000 m2, som inte är\r\nså förskräckligt stor, kommer alltså att belastas med\r\nmellan 80 000 och 120 000 kr. Det kommer\r\nsjälvfallet att slå på priserna, eftersom detta i de\r\nnormala hyresfallen går att direkt föra hela kedjan\r\nut; fastighetsägare, hyresgäst, konsument.</pre><pre>När vi utarbetade skattereformen lade vi ned ett\r\nmycket stort arbete på att få ett rimligt utfall för alla\r\ngrupper. Vi gjorde beräkningar gällande dem som\r\ninte skulle ligga alltför bra till i skattereformen.\r\nSedan vi gjorde dessa beräkningar har vi kunnat\r\nnotera väldigt kraftiga prisökningar. Jag måste säga\r\natt vi i folkpartiet är oroliga för hur pensionärer\r\nmed låg inkomst skall klara sig. Vi gjorde en\r\nberäkning som vi då tyckte var acceptabel. Sedan\r\ndess har priserna rusat iväg. Nu gör regeringen\r\nytterligare pålagor. Därför vill jag ställa två frågor\r\ntill Karl Hagström: Delar ni den oro som vi i\r\nfolkpartiet liberalerna känner för en prisutveckling\r\nsom slår hårt mot dem som har det besvärligt, t.ex.\r\nde människor som har de lägsta pensionerna? Om\r\nsvaret är ja, varför lägger ni då fram förslag som slår\r\nhårdast mot just dessa grupper?</pre><pre>Herr talman! Min tid är snart till ända, när det\r\ngäller debattiden i vart fall. Vi har ytterligare några\r\nfrågor, men eftersom Bo Lundgren har berört dem\r\nganska väl skall jag ta upp dem mycket kortfattat.\r\nDet gäller AP-fondernas skattebefrielse. Vi tycker\r\ninte i folkpartiet liberalerna att man skall ge\r\nskattebefrielse. Vi tycker att det är en mycket\r\nolycklig snedvridning av konkurrensen gentemot\r\nandra fastighetsägare att just AP-fonderna skall\r\nslippa skatta för sina inkomster. Vi vill gå i helt\r\nmotsatt riktning. Vi menar att AP-fonderna över\r\nhuvud taget inte skall få äga realkapital i form av\r\naktier och fastigheter.</pre><pre>Generalklausulen kommer, eftersom det i dag\r\nsaknas prejudikat på en mängd områden, att\r\nmedföra en rättsosäkerhet i lagstiftningen. Det\r\nhade varit mycket klokt att slopa den vid detta\r\ntillfälle.</pre><pre>Anf. 77 ROLF KENNERYD (c):</pre><pre>Herr talman! Dagens riksdagsbehandling, som är\r\nden sista före juluppehållet, berör åtskilliga\r\nbetydelsefulla frågor med allvarlig bakgrund och\r\ninbördes samband. Flertalet har beröringspunkter\r\nmed det s.k. krispaket som regeringen presenterat\r\nunder senhösten. Krispaketet har tidigare i dag\r\ndebatterats flitigt i kammaren. Det diskuteras\r\nockså flitigt ute i samhället, på arbetsplatser och\r\nvarhelst människor träffas. Under det senaste\r\ndygnet har det också, för att använda ett språkbruk\r\nsom stundom används i ett välkänt veckoblad,\r\ndiskuterats på höjden av nivå inom det\r\nregeringsbärande partiet.</pre><pre>När vi i TV-rutan eller vid olika studiebesök möter\r\nbilder ur u-ländernas eller östländernas verklighet,\r\nställer sig många frågan om vi har en kris eller ej i\r\nSverige. I det här perspektivet ter det sig, mitt uppe\r\ni julhandelns Sverige, litet malplacerat att tala om\r\nkris i Sverige. Om vi har kris här, vad är det då vi\r\nser i u- och östländer? Vilka ord måste där tillgripas\r\nför att beskriva deras verklighet? Nej, vid den\r\njämförelsen lever inte svensken i kris.</pre><pre>Ändock är det befogat att säga att den svenska\r\nekonomin är i kris. Den är det framför allt för att\r\nsvenska folket har tillägnat sig en materiell\r\nkonsumtion som inte motsvaras av en produktivitet\r\nsom kan bära denna materiella standard. Vi lever\r\növer våra tillgångar. Vi lånar till vår välfärd. Vi\r\nlånar utomlands och vi lånar av kommande\r\ngenerationer. Vårt gemensamma arbetsresultat\r\nförmår inte bära de kostnader som vårt leverne\r\nmedför. Därav består den svenska ekonomiska\r\nkrisen.</pre><pre>I proposition 56 föreslås bl.a. en tillfällig höjning av\r\nfastighetsskatten för s.k. kommersiella lokaler med\r\n1 % vid 1992 och 1993 års taxeringar. Skälet till den\r\ntillfälliga höjningen anges i propositionen vara att\r\ndet är en av flera åtgärder för att ''stabilisera och\r\nstärka den svenska ekonomin''. På vilket sätt just\r\nden här åtgärden skulle medverka till en\r\nstabiliserad och stark ekonomi utvecklas däremot\r\ninte i propositionen. Det är i och för sig förklarligt\r\natt det inte finns någon sådan redogörelse, eftersom\r\ndet svårligen går att finna ett sådant samband som\r\nman i propositionen anger skall finnas.</pre><pre>Tvärtom finns det, precis som det utvecklats i\r\nreservation 1, en rad skäl som talar i rakt motsatt\r\nriktning. Skattetrycket höjs med ytterligare 1\r\nmiljard. Förslaget höjer kostnadsläget inom handel\r\noch hantverk. Men det späder på en redan hög\r\ninflation, en inflation som redan tidigare fått ett par\r\nrejäla puffar uppåt just genom politiska beslut. Jag\r\ntänker på dels skattereformens påverkan, dels\r\nhöjningen av mervärdeskatten. Båda dessa beslut\r\nhar fattats av socialdemokrater och folkpartister\r\nliberaler i samverkan. Höjningen av\r\nfastighetsskatten hämmar också investeringar i\r\nberörda branscher.</pre><pre>Alla dessa fördyringar kommer på sikt att\r\növervältras på konsumenterna. Men eftersom\r\ndessa, dvs. konsumenterna, under 1991 kommer att\r\ntyngas av många andra bördor kommer\r\növervältringen att ske med en viss tidsfördröjning.\r\nDet kommer därför att leda till ännu mer pressade\r\nlönsamhetsmarginaler för en rad småföretag. Den\r\nhär åtgärden föreslås alltså vid en tidpunkt då vi\r\nkanske mer än någonsin har anledning att hålla ner\r\nskattetrycket, att bekämpa inflationen och att\r\nfrämja investeringar, framför allt för små- och\r\nnyföretagande.</pre><pre>För mig och för centerpartiet är det en gåta att detta\r\nförslag har kunnat ges plats i ett krispaket. Kan\r\nmånne Karl Hagström bringa ljus över denna\r\nfrågeställning och medverka till gåtans lösning? Jag\r\nhar av morgonens upprepade Ekosändningar\r\nförstått att Karl Hagström är en sanningssökare.\r\nHar Karl Hagström funnit sanningen kring det nu\r\naktuella spörsmålet?</pre><pre>I avvaktan på svaret ber jag att få yrka bifall till\r\nreservation nr 1.</pre><pre></pre><pre>Anf. 78 GÖSTA LYNGÅ (mp):</pre><pre>Herr talman! Miljöpartiet de gröna har ett flertal\r\ngånger försökt att få till stånd större satsningar på\r\nmiljövänlig kollektivtrafik, speciellt i tätorter. I det\r\nsammanhanget har vi också diskuterat en\r\nfastighetsskatt, som skulle vara högre i tätorter än i\r\nglesare bygder, någonting som är helt logiskt. Vi\r\nhar i detta speciella betänkande haft tanken att det\r\nkanske skulle gå att få gehör för en sådan\r\nprofilering av en skatt. Vi hade kunnat ställa upp på\r\nen fastighetsskatt som gått till den typen av\r\ninvesteringar, vilket också storstadsutredningen\r\nfunnit helt logiskt.</pre><pre>I fråga om satsningar på miljövänlig kollektivtrafik\r\nhar vi dock stått ensamma. Många partier pratar\r\nom miljön, men när det gäller att fatta beslut om\r\nsådana satsningar är vi ganska ensamma. Jag\r\nbeklagar det. Men, herr talman, jag yrkar bifall till\r\nreservation 2 i betänkandet. Med tanke på att det\r\näven med längre diskussioner torde vara svårt att\r\nförmå kammaren att stödja denna reservation,\r\nnöjer jag mig för dagen med detta.</pre><pre>Anf. 79 KARL HAGSTRÖM (s):</pre><pre>Herr talman! Detta betänkande behandlar\r\nproposition 1990/91:56. I propositionen föreslås att\r\nuttaget av den statliga fastighetsskatten för s.k.\r\nkommersiella lokaler tillfälligt höjs med 1 % vid\r\n1992 och 1993 års taxeringar, till 3,5 % av\r\ntaxeringsvärdet. Höjningen skall gälla generellt\r\növer hela riket.</pre><pre>Skälen till denna ändring är för det första att det\r\nunder de senaste åren har varit en påtaglig\r\növerhettning på detta område, främst inom den\r\nprivata tjänstesektorn. För det andra har den\r\ninternationella konkurrensen inte samma\r\nåterhållande inverkan på priser och löner på just\r\ndet här området.</pre><pre>Det är därför motiverat att -- i samband med\r\nstabiliseringsåtgärderna -- tillfälligt höja den\r\nnämnda fastighetsskatten. Jag yrkar bifall till\r\npropositionen i denna del och avslag på samtliga\r\nmotioner och reservationer.</pre><pre>I propositionen föreslås också att Nynäshamns\r\nkommun inte skall omfattas av investeringsskatten\r\npå oprioriterade byggnadsarbeten, som påbörjats\r\nefter den 31 december 1990. Som framgår av\r\nregeringens proposition om den ekonomiska\r\npolitiken på medellång sikt, finns det inte heller\r\nskäl att behålla investeringsskatten i Nynäshamns\r\nkommun.</pre><pre>Herr talman! Jag yrkar bifall till propositionen i\r\ndenna del och avslag på motioner och\r\nreservationer.</pre><pre>Beträffande Allmänna pensionsfondens\r\nskattskyldighet föreslås att fonden blir befriad från\r\nskattskyldigheten för fastighetsinkomster. Skälet är\r\natt fondens nuvarande skattskyldighet på ett\r\nolämpligt sätt snedvrider fondens\r\nplaceringsförutsättningar, då fonden nu fått rätt att\r\nplacera medel i fastigheter.</pre><pre>Jag yrkar också här bifall till propositionen och\r\navslag på motionerna i dessa delar.</pre><pre>I propositionen föreslås också fortsatt giltighet\r\nt.o.m. år 1993 av lagen om skatteflykt. Här föreslår\r\njag bifall till propositionen och avslag på\r\nmotionerna.</pre><pre>Anf. 80 BO LUNDGREN (m):</pre><pre>Herr talman! De skäl Karl Hagström angav för den\r\ntillfälliga höjningen av fastighetsskatten är\r\negentligen rent nonsens. Att påstå att vi skulle ha\r\nen överhettning i restaurangbranschen, som\r\nutskottsmajoriteten gör, när vi vet att\r\nomsättningsminskningen har gett problem som har\r\npåtalats av såväl arbetsgivare som arbetstagare,\r\nnej, de argumenten håller inte. Det är den vanliga,\r\ngamla socialdemokratiska skattehöjningspolitiken\r\nsom slår igenom.</pre><pre>Ponera att det skulle ha varit relevant. Förklara\r\ndetta för mig, Karl Hagström: Den 18 oktober\r\nsäger finansministern att vi inte skall höja några\r\nskatter. Den 14 december, t.o.m. några veckor\r\ntidigare, säger socialdemokraterna i skatteutskottet\r\natt vi under många år har haft en överhettning, som\r\ngör det väl motiverat att höja den här skatten. Hur\r\nkommer det sig att det inte var motiverat att göra\r\ndet den 18 oktober?</pre><pre>Anf. 81 KJELL JOHANSSON (fp):</pre><pre>Herr talman! Jag ställde två frågor och fick inget\r\nsvar, därför skall jag upprepa frågorna. Den första\r\nfrågan löd så här, herr Hagström: Delar ni\r\nsocialdemokrater den oro som vi i folkpartiet\r\nliberalerna känner för en prisutveckling som slår\r\nhårt mot dem som redan har det besvärligt? Om\r\nsvaret är ja, kommer den andra frågan: Varför\r\nlägger ni då förslag som slår hårdast mot dem som\r\nhar det värst, vilket fastighetsskatten gör?</pre><pre>Jag skall illustrera detta. Låt mig läsa ur\r\nFastighetsägareförbundets skrivelse: Dessa\r\nbestämmelser leder till betydande\r\nkostnadsskillnader jämfört med de\r\nbostadslägenheter som finns i hyreshusenheter med\r\nhuvudsakligen bostäder. Det handlar alltså om hus\r\nsom också har lokaler.</pre><pre>För hyreshus med huvudsakligen bostäder och med\r\nvärdeår 1977 och senare skall ingen fastighetsskatt\r\nutgå för 1991. Det innebär att dessa fastigheter får\r\nen kostnadsminskning jämfört med 1990. Den kan\r\nberäknas till ca 80 kr. per kvadratmeter för\r\nhyreshus byggda i slutet av 1980-talet.</pre><pre>Hyreshus med både bostäder och lokaler, resp.\r\nmed huvudsakligen lokaler, dvs. de som är\r\ntypkodade 321 och 325 får ingen reduktion. Det\r\ninnebär att ett sådant hus, med samma\r\ntaxeringsvärde i kr. per kvadratmeter som tidigare\r\nnämnda fastigheter har, får en fastighetsskatt om\r\n115 kr. per kvadratmeter.</pre><pre>Till Karl Hagström vill jag ställa frågan: Är detta\r\nverkligen rimligt?</pre><pre>Anf. 82 ROLF KENNERYD (c):</pre><pre>Herr talman! Jag måste konstatera att Karl\r\nHagström inte hade något ljus att sprida över den\r\nhär frågeställningen. Han hade ingen förklaring på\r\ngåtan och ingen redovisning av sanningen. Det\r\nenda han gav oss var en krystad förklaring att skälet\r\nskulle vara en överhettning under de senaste åren.\r\nDet är frestande att ställa frågan om den\r\nbedömningen kvarstår även nu, om överhettningen\r\nbestår landet över och om den kan väntas bestå\r\nunder den tid detta krispaket är avsett att verka.</pre><pre>Jag avstår dock från att ställa dessa kompletterande\r\nfrågor. Jag skall heller inte upprepa den\r\nursprungliga frågan. Jag vill inte strö ytterligare salt\r\ni såren genom att göra det. Jag inser att det inte\r\nfinns något relevant svar på den i det första\r\nanförandet framställda frågan.</pre><pre>Anf. 83 GÖSTA LYNGÅ (mp):</pre><pre>Herr talman! Jag är verkligen nyfiken på varför\r\nsocialdemokraterna inte gick med på vårt förslag\r\nom att fastighetsskatten skulle satsas i miljövänlig\r\nkollektivtrafik. Det hade varit en lämplig och logisk\r\növerenskommelse helt i linje med resultatet av\r\nstorstadsutredningens arbete. Kan man av detta\r\nmöjligen dra slutsatsen att socialdemokraternas tal\r\nom att de vill gynna miljövänlig kollektivtrafik bara\r\när tomt prat? Jag skulle vilja höra Karl Hagström\r\nupplysa mig på den punkten.</pre><pre>Anf. 84 KARL HAGSTRÖM (s):</pre><pre>Herr talman! Jag vänder mig först till Bo\r\nLundgren. Jag fick just en artikel i min hand som\r\nhandlar om överhettningen inom hotellbranschen.\r\nÖverskriften lyder: ''Investeringsboomen i hotell-\r\noch restaurangbranschen''. Artikeln fortsätter:\r\n''Åtta miljarder kronor kommer att investeras i vår\r\nbransch i år och nästa år.'' Är inte detta\r\növerhettning?</pre><pre>En isolerad åtgärd som denna leder totalt inte till\r\nett höjt skattetryck. Däremot kommer budgeten att\r\nvisa en viss sänkning av skattetrycket i Sverige.</pre><pre>De prisökningar som blir följden av denna höjning\r\nav fastighetsskatten skall beräknas på det\r\ngenomslag som dessa ökningar får på\r\nomsättningen. Det är en helt annan sak att jämföra\r\nprocentförändringar när det gäller den\r\nfastighetsskatt som redan finns. Om man använder\r\ndenna metod, Kjell Johansson, är jag säker på att\r\nhöjningen kommer att innebära att det blir nollor\r\nefter kommatecknen när man beräknar\r\nprisökningarna. Däremot har överhettningarna\r\nmycket större effekter på priserna inom den här\r\ndelen.</pre><pre>Nog är det underligt att när man diskuterar skatter,\r\ndet allmännas medel och skattesänkningen\r\nbeträffande de allmänna pensionsfonderna är\r\ntongångarna annorlunda. Men det beror väl på att\r\ndet är skillnad mellan privata inkomster och det\r\nallmännas inkomster.</pre><pre>Till Gösta Lyngå vill jag säga att man skall vara\r\nmycket restriktiv med att peka ut områden som\r\nskall finansieras med just inkomster från\r\nskattehöjningar. Däremot ger en sådan\r\ninkomstökning oss större förutsättningar att via\r\nbudgeten uppfylla de miljöåtaganden som nu\r\nföreligger.</pre><pre>Anf. 85 LARS BÄCKSTRÖM (v):</pre><pre>Herr talman! Jag har inte anmält mig till denna\r\ndebatt, men när jag lyssnar till den inser jag att det\r\nkan vara på sin plats med några kommentarer.</pre><pre>Någon talare tog upp frågan huruvida det var kris\r\neller inte i den svenska ekonomin. Det har i\r\ndagarna talats om myter och realiteter.</pre><pre>Förvisso råder det inte någon akut ekonomisk kris,\r\nmen den ekonomiska utvecklingen pekar emot ett\r\nklart krisläge i ekonomin, om lönerna fortsätter att\r\nöka med 10 % medan produktiviteten är 2 %,\r\nsamtidigt som det inte går att höja exportpriserna --\r\nvisst kommer detta att leda till ett krisläge.</pre><pre>Vad är då orsaken till det krisläge som kan komma\r\natt uppstå? De flesta är överens om att en av\r\norsakerna är den överhettning som har rått. Det har\r\ndessutom gjorts investeringar i äldre strukturer,\r\nvilket har gett inlåsningseffekter i ekonomin. Detta\r\när de två problem som vi inte har kunnat hantera.</pre><pre>Var har då den kraftigaste överhettningen\r\nförekommit? Man har sagt att kommunerna har\r\nstulit resurser och utrymme från industrin och man\r\nhar därför velat strama åt i kommunsektorn. Men\r\nenligt KIs höstrapport vad gäller förändringar\r\n1988--89 av antalet sysselsatta ökade näringslivets\r\ntjänstesektor med 3,2 %, och vad gäller antalet\r\ntimmar var ökningen 2,5 %. Däremot ökade\r\nkommunerna antalet sysselsatta med 1 % och\r\nantalet timmar med 0,8 %. Den statliga sidan\r\nvisade minus.</pre><pre>Den överhettning som alla har talat om har alltså\r\nicke varit påfallande inom kommunerna. Den\r\nstatliga sidan har varit helt i avsaknad av någon\r\növerhettning. Var har vi då haft en spekulativ\r\nmarknad, en transaktionsekonomi? Jo, vi vet alla\r\natt det har varit inom byggsektorn och när det gäller\r\nfastighetsmiljardärerna.</pre><pre>I min hemstad Uddevalla har man under de senaste\r\nåren byggt tre lyxhotell, men turisterna har inte\r\nblivit fler. Samtidigt läggs landstingets småsjukhus\r\nner. Så har det sett ut.</pre><pre>Vi i vänsterpartiet har talat om att styra ekonomin\r\npå ett tidigt stadium. I januari föreslog vi höjda\r\narbetsgivaravgifter inom den privata tjänstesektorn\r\ni storstadsregionerna. Om socialdemokraterna\r\nhade antagit detta förslag, skulle en del av de\r\nhotbilder som vi nu har varit mindre reella.</pre><pre>Nu kommer åtgärderna något sent, men det råder\r\ndock inte någon akut kris inom den privata\r\ntjänstesektorn eller inom hotellbranschen. Det\r\nförekommer överetableringar som kan vara så att\r\nsäga marknadssanerande av sig själva, och där skall\r\nman inte blanda ihop skatteomläggningen och\r\nmarknadskrafternas spel. Man kan inte skylla allt\r\npå staten i en marknadsekonomi.</pre><pre>Törhända kan det visa sig nödvändigt att skapa\r\nstödområden på industrisidan för att trygga\r\nindustrisysselsättningen och framför allt\r\nkommunsidan. Men då måste det också finnas\r\nresurser för dessa satsningar. Man kan inte både ha\r\nkakan och äta upp den. Det är därför som vi i\r\nvänsterpartiet stöder det här förslaget, men\r\nförslaget hade sett annorlunda ut om vi hade\r\nutformat det.</pre><pre>Det bästa får dock inte bli det godas fiende. Därför\r\naccepterar vi denna åtgärd som syftar till att skapa\r\nhandlingsberedskap för att man skall kunna möta\r\nen sysselsättningskris inom industrin och för att\r\nman skall kunna sanera underskotten inom den\r\nkommunala sektorn. Dessa underskott är så stora\r\natt många kommuner tvingas vidta icke ekonomiskt\r\nmotiverade åtgärder för att sanera sina ekonomiska\r\nunderskott.</pre><pre>Det här kan säkerligen ställa till problem på vissa\r\nområden, men i det verkliga livet finns det inte\r\nenbart svart och vitt. Det finns inte heller någon\r\npolitisk sida som förordar åtgärder som inte har\r\nnågra som helst bieffekter. De politiker som lever i\r\nen sådan värld kommer sällan in i kammaren.\r\nIbland tycks de dock göra det, och då kan de utgöra\r\nett ganska stort underlag. Men det blir inte god\r\npraktisk handling av en sådan politik.</pre><pre>Anf. 86 BO LUNDGREN (m):</pre><pre>Herr talman! Av någon anledning fann sig Lars\r\nBäckström föranlåten att gå in i debatten och --\r\nsåvitt jag förstod -- förklara varför man bör planera\r\nekonomin. Förklaringen till varför man inte skall\r\nplanera ekonomin så, som f.d. vpk, numera\r\nvänsterpartiet, anser att man skall göra är lättast att\r\nfinna om man tar sig till Sovjetunionen och ser vad\r\ncentralstyrning och planering har lett till där när det\r\ngäller människornas situation, miljöproblem och\r\nannat. Det är den politiken vänsterpartiet\r\nuppenbarligen fortfarande förordar, och det är\r\nbeklagligt.</pre><pre>Gösta Lyngå ställde en fråga till Karl Hagström.\r\nSvaret är mycket enkelt. Man höjer\r\nfastighetsskatten för att få in pengar som skall\r\npåverka budgetsaldot. Därför kan man inte ge ut\r\ndessa pengar till miljösatsningar, för då ökas ju\r\nutgifterna.</pre><pre>Nu är skattehöjningar egentligen emot regeringens\r\negen ekonomiska strategi, men den strategin har\r\nman ju frångått direkt, eftersom förslaget är\r\nframlagt.</pre><pre>För att blidka Gösta Lyngå säger sedan Karl\r\nHagström: Vi kan kanske tänka oss utgifter senare.\r\nTar vi bara in skatteintäkter, kan vi nog fördela\r\ndem -- dvs. öka de offentliga utgifterna. Det är\r\nnästa steg från en strategi som man säger är\r\nnödvändig för att klara svensk ekonomi.\r\nSocialdemokraterna kan ju inte klara den svenska\r\nekonomin. Det är uppenbart när det gäller\r\nutvecklingen.</pre><pre>Karl Hagström sade vidare att en isolerad\r\nskattehöjning inte leder till höjt skattetryck. Det är\r\nganska fantastiskt att om man höjer en skatt, så blir\r\ninte skattetrycket högre. Det är inte att undra på att\r\nsocialdemokraterna har höjt skatter så mycket\r\ngenom åren. De har varken trott eller insett att det\r\nhöjer skattetrycket. Det stora problemet är att\r\nmänniskorna har märkt detta och att ekonomin har\r\nförsvagats.</pre><pre>Karl Hagström försöker också förklara hur höjd\r\nskatt kan leda till dämpade prisökningar. Kampen\r\nmot inflationen skulle alltså bedrivas bäst genom\r\nskattehöjningar. Varför höjer ni då inte alla\r\ntänkbara skatter för att få ned inflationen?\r\nUppenbarligen för att ni inser att det är en felaktig\r\npolitik. Sanningen är ju mycket enkel. Det finns\r\ninga som helst sakliga skäl att höja\r\nfastighetsskatten. Det som inträffade mellan den 18\r\noktober och fram till dess regeringen lade fram\r\npropositionen var att man inte kunde klara hem de\r\nbesparingar som man egentligen insåg var\r\nnödvändiga. För att få litet pengar till\r\nstatsbudgeten sade man att man måste höja en\r\nskatt. Det gör socialdemokrater alltid.</pre><pre>Anf. 87 KJELL JOHANSSON (fp):</pre><pre>Herr talman! När hyreshusen taxerades 1988 var\r\ndet ingen som fäste någon större vikt vid det här\r\nmed lokaler eller vilken kodning man fick. Då\r\nutgick det ingen fastighetsskatt. Fick man en\r\nfelaktig kodning, kunde man gärna acceptera den. I\r\ndag kan man inte ändra på detta. Däremot kan man\r\ndrabbas av en enorm konsekvens. När det gäller\r\nhyreshus med lokaler kan taxeringsvärdet variera\r\noch uppgå till 10 000 kr./m2. Det innebär att det\r\nmed 3,5 % fastighetsskatt blir en skatt på 350\r\nkr./m2. I sådana hus i Sverige bor det ungefär\r\n180 000 familjer. Det gäller alltså hus med\r\nkombinerat lokaler och bostäder. Förstår då Karl\r\nHagström att det här kan drabba människor? Karl\r\nHagström sade att det efter kommat bara blir en\r\nmängd nollor, men det är ju inte det som är\r\nintressant. Det gäller ju att titta framför kommat.</pre><pre>Anf. 88 GÖSTA LYNGÅ (mp):</pre><pre>Herr talman! Karl Hagström tycks ha missförstått\r\nnågonting rätt fundamentalt. Till min stora\r\nförvåning instämde Bo Lundgren och gjorde sig\r\nskyldig till samma missförstånd. Det gäller alltså\r\nskillnaden mellan tillfälliga skatter och tillfälliga\r\ninvesteringar å ena sidan och budgetutgifter å andra\r\nsidan.</pre><pre>I betänkandet står det mycket klart att den\r\ntillfälliga höjningen av fastighetsskatten skall\r\nmotverka en viss överhettning och utgå under två\r\når. Då menar vi att det är riktigt att använda\r\npengarna för en satsning på en uppbyggnad av\r\nmiljövänlig trafik. Pengarna skall alltså inte ingå i\r\nen budget som sedan skall hållas år efter år. Det är\r\nen fundamental skillnad mellan om det rör sig om\r\nnågonting tillfälligt och om det handlar om\r\nbudgeten. Jag är förvånad över att Bo Lundgren\r\ngick i den fällan.</pre><pre>Överläggningen var härmed avslutad.</pre><pre>\r\nBeslut</pre><pre>Socialförsäkringsutskottets betänkande SfU9</pre><pre>Återförvisningsyrkandet</pre><pre>Kammaren avslog med 290 röster mot 38 det av\r\nMargó Ingvardsson och Gysta Lyngå under\r\növerläggningen framställda yrkandet om\r\nåterförvisning av ärendet till utskottet för\r\nytterligare beredning</pre><pre>Återförvisningsyrkandet hade alltså avslagits med\r\nerforderligt antal röster, dvs. mindre än en\r\ntredjedel av de röstande hade biträtt yrkandet.</pre><pre>Mom. 1 (sänkt kompensationsnivå inom\r\nsjukpenningförsäkringen m.m.)</pre><pre>Först biträddes reservation 2 av Margó\r\nIngvardsson i motsvarande del -- som ställdes mot\r\nreservation 3 av Gösta Lyngå i motsvarande del --\r\nmed acklamation.</pre><pre>Härefter biträddes reservation 1 av Sigge Godin\r\noch Barbro Sandberg i motsvarande del med 40\r\nröster mot 24 för reservation 2 av Margó\r\nIngvardsson i motsvarande del. 263 ledamöter\r\navstod från att rösta.</pre><pre>Slutligen bifölls utskottets hemställan med 249\r\nröster mot 40 för reservation 1 av Sigge Godin och\r\nBarbro Sandberg i motsvarande del. 39 ledamöter\r\navstod från att rösta.</pre><pre>Mom. 2 (sjömän)</pre><pre>Utskottets hemställan bifölls med 265 röster mot\r\n23 för reservation 2 av Margó Ingvardsson i\r\nmotsvarande del. 39 ledamöter avstod från att\r\nrösta.</pre><pre>Mom. 5 (arbetsgivarperiod)</pre><pre>Utskottets hemställan bifölls med 245 röster mot\r\n36 för reservation 2 av Margó Ingvardsson och\r\nreservation 3 av Gösta Lyngå i motsvarande del. 47\r\nledamöter avstod från att rösta.</pre><pre>Mom. 6 (nytt förslag om kompensationsnivåer\r\nm.m.)</pre><pre>Först biträddes reservation 4 av Gullan Lindblad\r\nm.fl. -- som ställdes mot reservation 5 av Gösta\r\nLyngå -- med acklamation.</pre><pre>Härefter bifölls utskottets hemställan med 188\r\nröster mot 60 för reservation 4 av Gullan Lindblad\r\nm.fl. 79 ledamöter avstod från att rösta.</pre><pre>Mom. 7 (tillfällig föräldrapenning)</pre><pre>Först biträddes reservation 2 av Margó\r\nIngvardsson i motsvarande del -- som ställdes mot\r\nreservation 7 av Gösta Lyngå -- med acklamation.</pre><pre>Härefter biträddes reservation 6 av Karin\r\nIsraelsson och Rune Backlund med 45 röster mot\r\n23 för reservation 2 av Margó Ingvardsson i\r\nmotsvarande del. 258 ledamöter avstod från att\r\nrösta.</pre><pre>Slutligen bifölls utskottets hemställan med 208\r\nröster mot 41 för reservation 6 av Karin Israelsson\r\noch Rune Backlund. 77 ledamöter avstod från att\r\nrösta.</pre><pre>Mom. 10 (differentierade arbetsgivaravgifter)</pre><pre>Utskottets hemställan bifölls med 260 röster mot\r\n22 för reservation 2 av Margó Ingvardsson i\r\nmotsvarande del. 43 ledamöter avstod från att\r\nrösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU11</pre><pre>Mom. 1 (tillfällig höjning av fastighetsskatten)</pre><pre>Först biträddes reservation 1 av Bo Lundgren\r\nm.fl. i motsvarande del med 141 röster mot 20 för\r\nreservation 2 av Åsa Domeij. 167 ledamöter avstod\r\nfrån att rösta.</pre><pre>Härefter bifölls utskottets hemställan med 170\r\nröster mot 140 för reservation 1 av Bo Lundgren\r\nm.fl. i motsvarande del. 18 ledamöter avstod från\r\natt rösta.</pre><pre>Övriga moment</pre><pre>Utskottets hemställan bifölls.</pre><pre>\r\nMeddelande om dagens sammanträde</pre><pre>Anf. 89 TREDJE VICE TALMANNEN:</pre><pre>Jag vill meddela att överläggningarna kommer att\r\nfortsätta i afton utan middagsuppehåll.</pre><pre>\r\nMeddelande om samlad votering</pre><pre>Förste vice talmannen meddelade att\r\nskatteutskottets betänkanden SkU10 och SkU12,\r\nfinansutskottets betänkande FiU11 samt\r\nskatteutskottets betänkande SkU9 skulle avgöras i\r\nett sammanhang efter avslutad debatt.</pre><pre>7 § Kvarvarande frågor i reformeringen av\r\ninkomst- och företagsbeskattningen, m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU10 Kvarvarande frågor i\r\nreformeringen av inkomst- och\r\nföretagsbeskattningen, m.m. (prop. 1990/91:54\r\ndelvis).</pre><pre>Anf. 90 BO LUNDGREN (m):</pre><pre>Fru talman! Det som vi nu står inför är den sista\r\nriksdagsbehandlingen, åtminstone 1990, av vad\r\nsom skulle kunna kallas för århundradets\r\nomfördelning av Sveriges världsrekordhöga\r\nskattebörda. Det är det som det hela rör sig om.\r\nDet som kallas för århundradets skattereform är\r\nalltså ett bibehållande av det rekordhöga\r\nskattetryck vi har haft under lång tid i Sverige.</pre><pre>Det var självklart nödvändigt, som vi moderater\r\nlänge hävdat, att sänka Sveriges extremt höga\r\nmarginalskatter. Det var emellertid inte nödvändigt\r\natt motverka den alltför snabba\r\nkonsumtionsökning som hade blivit följden om\r\nman sänkt skatter utan kompenserande åtgärder.\r\nPå grund av de många skattehöjningarna kommer\r\nnu flera att förlora, eftersom skattesänkningarna\r\ntill följd av sänkta marginalskatter inte fullt ut\r\nkompenserar prisökningar och skattehöjningar\r\nsom är avsedda att finansiera\r\nmarginalskattesänkningen.</pre><pre>Till detta att enskilda människor kommer att\r\nförlora och att skattetrycket förblir oförändrat\r\nhögt, kommer de problem som finansieringen i sig\r\nsjälv leder till i många avseenden. Finansieringen\r\nhar ju utformats så att skatterna har höjts,\r\nvarigenom inflationen under 1990 och 1991\r\nkommer att bli extremt hög i förhållande till vad\r\nsom gäller för andra länder. Man har då försökt\r\nhävda att om inflationen skulle råka bli 11 % under\r\n1990 är det egentligen bara fråga om 7--8 %. Resten\r\nskall vara en effekt av skatteomläggningen. Men\r\ninflationen blir ändock 11 % -- inte vare sig mer\r\neller mindre. Svenska hushåll har att se och\r\nacceptera en prisökning på den nivån. Det innebär\r\nnaturligtvis också att utländska placerare som\r\nförsöker bedöma den svenska inflationstakten\r\nkommer att se siffran 11 % och ingenting annat.</pre><pre>Till följd av att finansieringen har utformats så att\r\ndet har blivit en kraftig påspädning av inflationen\r\nkommer situationen i samhällsekonomin att\r\nförsämras. Det blir också då som enskilda\r\nmänniskor kommer in i ett bidragsberoende som\r\nblir allt större.</pre><pre>Man tvingas höjas investeringsbidraget för att över\r\nhuvud taget något skall byggas. Bostadsbidraget\r\noch barnbidraget höjs för att inte alltför många\r\nskall förlora på skattehöjningen. Det är naturligtvis\r\ni sig negativt. Det är åt rakt motsatt håll mot vad vi\r\nskulle gå, nämligen sänkta skatter och mindre\r\nbidragsberoende.</pre><pre>De skattehöjningar som nu kommer att införas och\r\ntill en del redan har införts, innebär också problem\r\nför det totala sparandet. Vi har i Sverige ett alltför\r\nlågt sparande, vilket märks i det accelererande\r\nunderskottet i bytesbalansen. Det är självklart att\r\ndet bli effekter om man skapar en situation där de\r\ntvå sparmål som rimligen är de mest betydande i\r\ndag, nämligen sparandet till sin egen bostad och för\r\nsin egen ålderdom, straffbeskattas genom skärpt\r\nfastighetsskatt och skärpt reavinstskatt -- för att ta\r\nnågra exempel på bostadsområdet -- och införande\r\nav de tre olika pensionsskatterna på\r\npensionssparandet.</pre><pre>Att lägga en skatt på eller höja skatten på sparandet\r\nleder till mindre sparande än annars. Därför kan\r\nman räkna med att hushållens sparande kommer att\r\nfortsätta att ligga på en låg, och sannolikt, tyvärr,\r\nnegativ nivå också under kommande år. Det är i ett\r\nläge när vi måste gå åt andra hållet.</pre><pre>En sak som sällan diskuteras är de negativa\r\neffekterna för riskkapitalförsörjningen som den\r\nskärpta kapitalvinstbeskattningen och flera andra\r\nåtgärder kommer att få. Det är självklart att det blir\r\nden effekt som vi diskuterat i anslutning till det\r\nförra betänkandet, dvs. att företag i Sverige väljer\r\natt investera utomlands, medan företag i utlandet\r\ninte finner anledning att överväga investeringar i\r\nSverige i någon nämnvärd utsträckning. Sverige\r\nkan inte överleva som industrination med ett\r\nskattetryck på det här området som gör att kapitalet\r\nsöker sig från vårt land.</pre><pre>Det är nödvändigt att reformera den\r\nkapitalbeskattning som man nu har reformerat\r\ngenom en överenskommelse mellan\r\nsocialdemokraterna och folkpartiet så, att den är\r\nextremt hög i förhållande till andra länder. Så kan\r\ndet inte vara.</pre><pre>Ett exempel är att för den småföretagare som vill\r\nstarta från scratch, som i dag kanske har en tjänst\r\npå ett företag, och som vill ta risken att satsa på ett\r\neget företag för att utveckla en produkt, har skatten\r\ni realiteten höjts genom att det inte längre är\r\naccepterat att kvitta underskott mot löneinkomst.\r\nDet innebär att riskbenägenheten blir mindre.\r\nFärre kommer att satsa på företagande om de har\r\nen tjänst i botten.</pre><pre>Skulle denna person trots detta problem välja på att\r\nsatsa på en idé, en produkt, och det skulle gå bra,\r\nhöjs reavinstskatten särskilt mycket för den\r\nkategorin. I bägge ändarna klipper man till och\r\ntalar om för människor att det inte är lönt att satsa\r\npå företagandet. Det blir en större riskkostnad, och\r\ngår det bra får man betala högre reavinstskatt. Det\r\när den politik som kommer att träda i kraft den 1\r\njanuri 1991.</pre><pre>Fru talman! Det finns bara ett svar till det\r\ndilemma som Sverige står inför och som innebär att\r\nvi måste sänka marginalskatterna. Det är att\r\nsamtidigt sänka det totala skattetrycket. Det höga\r\nskattetrycket är i sig självt ett problem. I\r\nlångtidsutredningen 1987, när skattetrycket var\r\nknappt 52 % av BNP, skrev man:\r\nSammanfattningsvis kan konstateras att\r\nskattesystemet har vissa snedvridande effekter och\r\natt dessa aldrig helt och kanske inte ens i huvudsak\r\nkan försvinna vid en skattenivå motsvarande den i\r\ndag rådande. Sedan dess har skattetryckets skärpts\r\nväsentligt.</pre><pre>I kompletteringspropositionen från i våras säger\r\nregeringen att av stor betydelse för\r\nsamhällsekonomin, och inte minst sparandet, är det\r\nsamlade skatte- och avgiftstrycket. Ett högt\r\nskattetryck skapar i sig problem för ekonomins sätt\r\natt fungera. Budgetåret 1990/91 beräknas\r\nskattetrycket motsvara ca 55 % av BNP.\r\nInternationellt sett är detta mycket högt, vilket\r\nmåste tas i beaktande med tanke på Sveriges\r\nutlandsberoende.</pre><pre>Men vad gör man? Jo,man gör något som vi har\r\ndiskuterat tidigare i dag: man höjer gamla skatter\r\nytterligare, trots att man vet att det leder till\r\nnegativa effekter. Men de ligger ju i linje med vad\r\nsocialdemokraterna egentligen vill.</pre><pre>Den 4 februari höll budgetminister Odd Engström\r\nett anförande -- på den tiden han fungerade i den\r\nrollen -- där han sade att vi skall ha kvar världens\r\nhögsta skatt. Den förestående skatteomläggningen\r\när ingen skattesänkning. Det skall ingen tro. Han\r\nsade också att skatteomläggningen inte görs för att\r\nnågon som individ skall tjäna på den, utan det är\r\nkollektivet, samhället, som skall tjäna på det.</pre><pre>Om skattetrycket skall sänkas är det bara med hjälp\r\nav en borgerlig riksdagsmajoritet och en ny\r\nregering som bygger på den majoriteten som det\r\nkan ske. Det är därför man med glädje kan se den\r\nomsvängning som har ägt rum så att folkpartiet, i\r\ndet sexpunktsprogram som har presenterats,\r\ntillsammans med oss vill uttala sig för en successiv\r\nsänkning av skattetrycket.</pre><pre>Finansministern ställde i en debatt tidigare i dag en\r\nfråga till oss moderater. Han undrade om det inte\r\när så att om skattetrycket sänks kan\r\nvälfärdssystemet inte behållas. Men det är tvärtom.\r\nSom han själv skriver i\r\nkompletteringspropositionen leder det höga\r\nskattetrycket till sådana påfrestningar på svensk\r\nekonomi att det i sig hotar välfärden. Det är bara\r\ngenom sänkt skattetryck som vi har en chans att\r\nrädda välfärden för enskilda människor i vårt land.\r\nDärmed minskar politikernas makt och inflytande,\r\noch det tycker vi för vår del är bra, även om jag\r\nförstår att det för socialdemokrater och andra\r\nplanerare kan kännas bittert och besvärligt.</pre><pre>Det är alltså nödvändigt att sänka skattetrycket, i\r\nvart fall till jämförbara europeiska länders nivå.\r\nDet innebär självklart att Sverige likväl som t.ex.\r\nVästtyskland och Schweiz kan ha generella\r\nvälfärdssystem som ger trygghet åt alla, t.ex. en bra\r\nsjukvård. Våra system leder på grund av\r\nstelbenthet och inskränkt valfrihet till problem för\r\nenskilda människor. En successiv sänkning av\r\nskattetrycket parat med en avreglering, och\r\nstimulans av alternativ leder till en bättre vård,\r\nstörre frihet och därmed också bättre tillväxt i\r\nekonomin.</pre><pre>Det som krävs är en planmässig sänkning av\r\nskattetrycket under 1990-talet. Det gäller\r\narbetsgivaravgifterna, eller löneskatterna, som\r\nförst och främst måste återfå den relatering till\r\nförmåner som de en gång i tiden hade i stället för\r\natt successivt bli mera en skatt.</pre><pre>Det mest angelägna är naturligtvis att slopa de\r\navgifter som inte har något som helst samband med\r\nnågra utgående förmåner för medborgare. Det\r\ngäller avgifter för vuxenutbildning, barnomsorg\r\nm.m. De är skatter och ingenting annat än skatter.\r\nDe skall successivt slopas.</pre><pre>Också mervärdeskatten måste sänkas till europeisk\r\nnivå. Det är rimligt att vi inom en inte alltför\r\navlägsen framtid kommer ner till en moms på 18 %\r\nräknad som pålägg, dvs. en sänkning med 7\r\nprocentenheter räknat från dagens alltför höga\r\nnivå.</pre><pre>Detta gäller också energibeskattningen, och i det\r\nsammanhanget skall miljöhänsyn tas. Vi måste\r\nlägga om energibeskattningen på det sätt vi\r\nmoderater har föreslagit så att den blir mer\r\nmiljörelaterad med slopade punktskatter och en\r\nhögre koldioxidskatt.</pre><pre>Inte minst i Sveriges glest befolkade land måste vi\r\nockså för medborgarnas skull få en\r\ndrivmedelsbeskattning som ligger på europeisk\r\nnivå. Inkomstskatten måste justeras så att\r\nskattesatsen för den statliga inkomstskatten på sikt\r\nblir lägre, vilket innebär att man rättar till\r\nsnedvridningar där man inte tar hänsyn till\r\nförsörjningsbördan eller inte taxerar ut skatt efter\r\nbärkraft. Detta gäller också en del andra områden.</pre><pre>Vi måste på samtliga dessa områden vidta åtgärder\r\nsom leder till sänkt skatt, och det mäktar inte den\r\nsönderfallande socialdemokratiska regeringen\r\nmed. Det är helt enkelt svårt att svänga, och det\r\nkan var och en förstå. Ett parti som har byggt upp\r\nhela sin existens på en stor offentlig sektor och ett\r\nhögt skattetryck, hur skall det kunna administrera\r\nen ekonomi som syftar till lägre skatt och större\r\nfrihet för individen? Det behövs en framåtsyftande,\r\nny borgerlig regering för att hantera detta.</pre><pre>Fru talman! I den proposition som behandlas i\r\nskatteutskottets betänkande tas ett antal mycket\r\nviktiga frågeställningar upp. Det gäller frågor som\r\nlämnades utestående vid vårens riksdagsbeslut, och\r\ndet gäller justeringar i de avseenden man insett att\r\nman hamnat snett. Vissa justeringar är ibland inte\r\ntillräckliga i detta avseende. Det skulle ta mycket\r\nlång tid att gå igenom samtliga dessa frågor. Jag\r\nskall nöja mig med att hänvisa till de reservationer\r\nsom finns till betänkandet när det gäller helheten,\r\noch sedan ta upp några viktiga frågeställningar som\r\när av principiell betydelse.</pre><pre>Man föreslår att den allmänna löneavgiften höjs --\r\nvisserligen tillfälligt, men ändock -- eftersom man\r\ninte tekniskt sett på ett tillräckligt bra sätt har\r\nkunnat utforma den pensionsskatt som i sig är farlig\r\nför samhällsekonomin. Då väljer man att införa en\r\nskatt som ökar kostnadsnivån för företagen, vilket\r\nökar prisnivån. Det väljer man att göra i ett läge där\r\nman själv säger att det svenska kostnadsläget är\r\nalltför högt. Detta är fullkomligt orimligt, och\r\ndärför naturligtvis i linje med socialdemokratisk\r\npolitik för närvarande.</pre><pre>Man kommer att införa en särskild löneskatt på\r\navtalsförsäkringar. Vi moderater är med på att de\r\nförmåner man har som anställd av sin arbetsgivare\r\nskall beskattas med den lägre skattesats som har\r\nblivit följden av de nödvändiga\r\nmarginalskattesänkningarna. Vi är också överens\r\nom, att i den mån den inkomsten grundar sociala\r\nförmåner, skall man naturligtvis också mer eller\r\nmindre direkt betala de avgifter som är relaterade\r\ntill förmånerna. Men att införa en särskild löneskatt\r\npå 22,2 % på en inkomst som över huvud taget inte\r\nger några förmåner, är att gå på tvärs mot den\r\ninriktning som är nödvändig beträffande\r\narbetsgivaravgifterna, nämligen större\r\nförmånsanknytning.</pre><pre>För oss moderater är särskild löneskatt något\r\nartfrämmande, som bör slopas snarast möjligt. Det\r\när orimligt att, som man exempelvis gjorde i juni,\r\ninföra en särskild löneskatt på just pensionärers\r\nförvärvsinkomster efter 65 års ålder, vilket minskar\r\nderas intresse för att arbeta. Man sänker först\r\ninkomstskatterna genom förändrade\r\navtrappningsregler och skapar en bättre stimulans\r\nför pensionärer att arbeta, något som vi moderater\r\nlänge har krävt. Men sedan lägger man en särskild\r\nlöneskatt på pensionärernas inkomster, vilket gör\r\natt det blir ett mindre intresse från arbetsgivarna att\r\nanställa dem, något som ju är självklart. Detta är\r\nåterigen ett exempel på den felaktiga politik som är\r\nså kännetecknande för socialdemokraterna.</pre><pre>När skattereduktionen för ensamstående med barn\r\nskulle slopas utfäste man sig att direkt och parallellt\r\nlägga fram ett förslag som innebar att de\r\nkompenserades på annat sätt. Vi moderater var\r\nberedda att acceptera detta för att renodla\r\nskattesystemet. Men något sådant förslag har inte\r\nkommit. Det är därför orimligt att fullfölja\r\nriksdagens beslut i detta avseende.\r\nSkattereduktionen bör finnas kvar till dess att\r\nregeringen kan lägga fram ett konstruktivt och\r\nrimligt förslag som ger de ensamstående den\r\nlevnadsnivå som är skälig.</pre><pre>När det gäller beskattningen av bilförmåner och\r\nannat, har inkomstbeskattningen utformats på ett\r\nsådant sätt att det blir fullkomligt snurrigt. Man har\r\ninfört en beskattning av bilförmån för den som har\r\nbil i tjänsten som gör att det blir jättebra att ha\r\ntjänstebil om man kör litet i tjänsten men mycket\r\nprivat. Skulle man köra mycket i tjänsten och litet\r\nprivat, skall man absolut inte ha tjänstebil,\r\neftersom det inte blir lönsamt. Hur kan Lars\r\nHedfors försvara ett sådant förslag?</pre><pre>Detta är fullkomligt vanvett, för att inte tala om\r\nvilka effekter de leder till för miljön. Om jag\r\nexempelvis en gång i tiden har betalt min\r\nbilförmånsskatt, finns det ju inga hinder för att\r\nköra. Då kommer jag att köra så mycket jag kan\r\nprivat för att utnyttja dessa pengar och minska min\r\nmilkostnad, även om jag i realiteten inte gör det.\r\nDetta är ett förslag som är principiellt vidrigt och\r\nsom leder till sämre miljö genom att man kan köra\r\nutan någon som helst begränsning. Självfallet skall\r\nman skatta för förmånen av fri bil efter den faktiska\r\nutnyttjandegrad man har, och ingenting annat.</pre><pre>När det sedan gäller avdrag för bilresor, har man i\r\nförslaget när det gäller resor i tjänsten ansett att\r\navdrag inte skall få göras för de faktiska\r\nkostnaderna. Detta är också fullkomligt vanvett.\r\nPrincipen måste ju vara, att jag får göra avdrag om\r\njag är tvungen att ha bilen i tjänsten, för vad det\r\nkostar mig att köra om vi över huvud taget skall ha\r\navdrag. Det måste vara den grundläggande\r\nprincipen.</pre><pre>Nu minskar man avdraget till en schablon som inte\r\nalls täcker kostnaderna för det stora flertalet. Vad\r\nledde detta till? Jo, det ledde till att arbetsgivaren\r\nökade sin milersättning som normalt var 20 kr. per\r\nmil till 24 kr. eller kanske större belopp. Riksdagen\r\nbestämde sig för att minska avdragsrätten från de\r\n20 kr. som kanske var normalt till 12 kr. Samtidigt\r\nsade man till arbetsgivaren -- och det gjordes under\r\nriksdagsdebatten -- att när vi nu inte är beredda att\r\nmedge avdrag för hela den faktiska kostnaden,\r\nanser vi att ni skall ersätta mer än den faktiska\r\nkostnaden. Det visar hur principiellt fel också detta\r\när.</pre><pre>Självfallet skall vi ha en schablon. Gränsen kan i\r\noch för sig sättas på en något lägre nivå än de 20 kr.\r\nsom gällde tidigare, men det skall alltid vara möjligt\r\natt få avdrag för de faktiska kostnaderna. Det bör i\r\nprincip också gälla resor till och från arbetet. I ett\r\nland som Sverige gäller det att se till att vi får en\r\nrörlighet på arbetsmarknaden och att möjliggöra\r\nför människor att bo i glesbygd. Då är principen\r\nden att man skall kunna täcka sina kostnader. Må\r\nvara att vi av praktiska och andra skäl väljer att ha\r\nen schablon, men då bör den schablonen räknas\r\nupp. Det är därför som vi moderater kräver i\r\nreservationen att man måste se över detta och\r\nkomma med förslag om en rimlig schablonvån\r\nockså när det gäller resor. Samtidigt bör, som jag\r\ntidigare sagt, drivmedelsbeskattningen justeras ned\r\ntill den nivå som gäller i Europa i övrigt.</pre><pre>Det finns andra tekniska skönhetsfläckar i förslaget\r\ntill skatteomläggning. Man har infört\r\nmervärdesskatt på ett enhetligt sätt. Egentligen är\r\nen enhetlig moms bra, men inte på den nivå som vi\r\nför närvarande har, dvs. 25 % räknat som pålägg.\r\nVad innebär det som nu har skett? Jo, det innebär\r\natt man inför moms, eller rättare sagt höjer\r\nmomsen, för hotell- och restaurangnäringen. Det\r\nhar inneburit att hotell- och restaurangnäringens\r\nomsättning har minskat så att skatteintäkterna har\r\nblivit mindre än vad de annars skulle ha blivit.\r\nDessutom har det lett till att vi fått en sämre\r\nbytesbalans, eftersom fler svenskar på marginalen\r\nhar bestämt sig för att semester utomlands i stället\r\nför i Sverige, och fler utländska medborgare har\r\nbestämt sig för att semestra i utlandet och inte i\r\nSverige. Statsfinansen har missgynnats, och\r\nbytesbalansen försämrats till ett belopp som med\r\nstörsta sannolikhet överstiger de beräknade\r\nskatteintäkterna av denna del av momshöjningen.\r\nNi måste tänka om i detta avseende. Ni har\r\negentligen den chansen. Det räcker med att gå upp\r\ni talarstolen och yrka bifall till de reservationer som\r\nfinns i detta avseende.</pre><pre>Slutligen, fru talman, är bostadsrätternas\r\nvinstbeskattning någonting helt vidrigt ur\r\nprincipiella utgångspunkter. När villaägare köper\r\noch säljer villor, utgår man från vad han eller hon\r\nhar gett för villan och vad man får för villan vid\r\nförsäljning. Man räknar bort provisioner och gör en\r\ndel andra mindre justeringar. Detta är alltså vad\r\nman gör.</pre><pre>När bostadsrättshavare köper och säljer, då skall\r\nman ta hänsyn till bostadsrättsföreningens\r\nskuldförändring under innehavstiden. Det man då\r\nglömmer är att villaägare äger sitt hus helt och\r\nhållet och svarar för samtliga lån.\r\nBostadsrättshavaren har rätt att bo i lägenheten,\r\nmen lägenheten tillhör bostadsrättsföreningen.</pre><pre>Och skulle det nu vara så, att man gör stora\r\nreparationer och skulden ökar, så kommer det att\r\nleda till högre avgift. Detta kommer att\r\nkapitaliseras i det pris som man kommer att få på\r\nmarknaden. Man får alltid mer betalt för en\r\nlägenhet med lägre avgift än för en lägenhet av\r\nmotsvarande standard med högre avgift. Detta är\r\nen självklarhet.</pre><pre>Det är här fråga om ett feltänkande, som\r\nuppenbarligen inte vare sig folkpartiet eller\r\nsocialdemokraterna är beredda att erkänna nu.\r\nDetta är också en sak som vi har tagit upp i en\r\nreservation.</pre><pre>Fru talman! Det är min förhoppning att se Kjell\r\nJohansson eller Lars Hedfors gå upp och yrka bifall\r\ntill några av våra reservationer. Som det nu ser ut är\r\ndet bara vi moderater, och ibland något annat parti\r\neller några andra partier, bakom dem. Då är det\r\ninte lönt att begära votering och rösträkning, för vi\r\nvet ungefär hur det utfaller. Men nu har ni chansen\r\natt ändra er, att yrka bifall till de reservationerna.</pre><pre>Själv nöjer jag mig med att yrka bifall till\r\nreservationerna 1, 10 och 13, där det finns en viss,\r\nom än liten, möjlighet att få majoritet.</pre><pre></pre><pre>Anf. 91 KJELL JOHANSSON (fp):</pre><pre>Fru talman! Med behandlingen av dagens\r\nbetänkande lägger vi i all huvudsak fast de\r\nskatteregler som skall gälla för inkomståret 1991.\r\nNågra frågor -- i och för sig ganska viktiga -- återstår\r\ndock därför att de kräver vidare utredning.</pre><pre>Utöver detta har ju också en kommitté tillsatts med\r\nuppgift att följa upp och rapportera\r\nanmärkningsvärda effekter av skattereformen.\r\nSjälvfallet måste en så omfattande reformering som\r\nnu skett innehålla en del inslag som senare kan visa\r\nsig i behov av förändring.</pre><pre>Från folkpartiet liberalernas sida vill vi gärna\r\nmarkera en viss ödmjukhet när det gäller detta\r\nförhållande.</pre><pre>Under skatteutskottets behandling av\r\npropositionen har vi också från majoritetens sida\r\nfäst regeringens uppmärksamhet på några punkter\r\nsom kräver en noggrann uppföljning.</pre><pre>Det handlar om frågor som ränteförmånliga lån,\r\nsärskild löneskatt på pensionsförmåner,\r\nkulturhistoriskt värdefulla byggnader, de\r\nömsesidiga skadeförsäkringsföretagens\r\nkonkurrenssituation, problem som kan uppkomma\r\nvid ombildningar av hyresrätter till bostadsrätter,\r\noch möjligen någon ytterligare fråga.</pre><pre>På en rad punkter har också förbättringar och\r\nförtydliganden gjorts i de redan beslutade reglerna.</pre><pre>Vi sätter därmed en tillfällig punkt för\r\nreformeringen av det svenska skattesystemet, ett\r\nskattesystem som i sina huvudlinjer\r\növerensstämmer med vad vi i folkpartiet krävde i\r\nvalrörelsen 1988.</pre><pre>Därmed skapas förutsättningar för att på nytt växla\r\nin den svenska ekonomin på sunda banor. Det\r\ninnebär i sin tur att vi på nytt kan börja att skapa\r\nresurser, att undanröja brister i välfärden och att\r\nsänka skattetrycket.</pre><pre>Betänkandet behandlar ett stort antal frågor som\r\nkrävt lång tid för ingående överväganden. Den tid\r\nsom vi debattörer nu i riksdagsterminens sista\r\nskälvande timmar disponerar tillåter ju inte någon\r\nmera ingående debatt.</pre><pre>Jag tänker därför i likhet med vad som varit fallet\r\nvid de båda tidigare debatterna hålla mig till de\r\nprinciper som varit vägledande vid utformningen av\r\ndet nya skattesystemet.</pre><pre>Från folkpartiet liberalernas sida har vi även vad\r\ngäller de frågor som nu behandlats tagit vårt ansvar\r\ni syfte att ge Sverige och svenskarna ett bättre\r\nskattesystem. Vi har i stort kunnat enas med\r\nsocialdemokraterna om huvuddelen av de frågor\r\nsom stått på dagordningen. På en del punkter har vi\r\ninte kunnat uppnå annan enighet än att vi till slut\r\nblivit överens om att vi är oense.</pre><pre>En sådan punkt är frågan om skattereduktion för\r\nfackföreningsavgifter. I och för sig är det ju inte\r\nspeciellt märkvärdigt att vi inte kunnat enas på alla\r\npunkter. Likväl kastar den här frågan --\r\nskattereduktion för fackföreningsavgifter -- en\r\nspeciell skugga över arbetet så här i slutskedet.</pre><pre>Helt osökt dyker nämligen i minnet upp att det var\r\njust införandet av denna avdragsrätt som definitivt\r\nbröt upp samarbetet mellan folkpartiet-\r\ncenterpartiet å ena sidan och socialdemokraterna å\r\nden andra sidan om den senaste större\r\nskattereformen, 1981/82. Socialdemokraterna\r\nvalde då att sätta sig i knät på kommunisterna, och\r\nsedan följde en tid när skatter höjdes i en takt som\r\nvi aldrig tidigare upplevt maken till i vårt land.</pre><pre>Det var också i hög grad skadeverkningarna av\r\ndessa skattehöjningar som till slut tvingade\r\nsocialdemokraterna att göra helt om i\r\nskattepolitiken. Helomvändningen i sig tycker vi\r\nsjälvfallet var bra, men minnet av dessa\r\nsocialdemokratiska turer med kommunisterna ger\r\nen del obehagliga associationer.</pre><pre>Från folkpartiet liberalerna yrkar vi självfallet\r\navslag på förslaget om utökad avdragsrätt för\r\nfackföreningsavgifter.</pre><pre>Fru talman! Botemedlet mot de problem som vi\r\ndras med i den svenska ekonomin heter inte höjda\r\nskatter. Att i nuvarande arbetsmarknadssituation\r\nlägga en pålaga i form av höjd löneskatt -- låt vara\r\ntillfällig -- på svenska företag är självfallet alldeles\r\nuppåt väggarna. Det är sannerligen inte lätt att\r\nkänna förtroende för en regering som höjer\r\nlöneskatten och därmed skapar arbetslöshet för att\r\nfå fram pengar till att främja sysselsättningen. Jag\r\nhar ju slagits för att vi skall få bort momsen på\r\ncirkus, och inte vill jag ha olika momsskattesatser\r\nheller, men på cirkus av detta slag borde det vara en\r\nspeciell moms -- gärna dubbel.</pre><pre>Fru talman! Utöver de områden där det, som jag\r\nnämnde i inledningen, krävs ytterligare\r\nutredningsarbeten, vill jag peka på ytterligare ett\r\npar där förändringar enligt vår mening krävs. Jag\r\ntänker då på arvs- och gåvoskatten samt på\r\nförmögenhetsbeskattningen, som måste lindras --\r\noch helt avskaffas på arbetande kapital i företagen.</pre><pre>Då det gäller förmögenhetsskatten vill jag\r\nframhålla att denna inte varit föremål för\r\nresonemang under förhandlingarnan om\r\nskattereformen. Vi hade gärna sett att vi fått en\r\nlösning även på detta skatteavsnitt, men att döma\r\nav de rykten som nu går är vi uppenbarligen på ren\r\nkollisionskurs med socialdemokraterna.\r\nRegeringen planerar enligt dessa rykten att ta bort\r\n30-procentsreduceringen för de allra minsta\r\nföretagen. Alla som lyssnade på Anne Wibble i\r\nfinansdebatten förstår hur allvarligt vi ser på en\r\nsådan förändring.</pre><pre>Från folkpartiet liberalerna återkommer vi i januari\r\ni vår partimotion om skatterna till hur vi menar att\r\nreformeringen av det svenska skattesystemet bör gå\r\nvidare. Jag kan därför i dag nöja mig med att\r\nhänvisa till reservationerna i dessa avsnitt i dagens\r\nbetänkande.</pre><pre>Fru talman! I debatten om skattereformen strax\r\nföre sommaruppehållet betonade jag den vikt som\r\nvi lägger vid att skattesystemet skall medverka till\r\nekonomisk effektivitet. Tillåt mig att med\r\nutgångspunkt i den häftiga i kritik som Bo\r\nLundgren -- och också Gunnar Björk på\r\nförmiddagen -- riktade mot bilreseavdragen ge ett\r\nexempel på vad vi menar.</pre><pre>När jag för ca 40 år sedan slutade skolan, hade jag\r\nen kamrat som började jobba i byggsvängen. Han\r\njobbade i Malmö. Eftersom vi båda var födda,\r\nuppvuxna och bosatta i Landskrona, föll det sig\r\nnaturligt för mig att fråga varför han inte kunde\r\njobba på något bygge i vår hemstad.</pre><pre>''Du är galen'', sade han. ''Det finns inte en\r\nlandskronabo som jobbar i Landskrona. Vi har ju\r\nskattefri ersättning för resan och bra traktamenten\r\nallihop, och det är ju det vi tjänar på.''</pre><pre>Sedan sade han också någonting om hur många det\r\nvar i bilen om morgnarna. ''När vi åker till Malmö\r\nom morgnarna så möter vi malmöborna på halva\r\nvägen. De är på väg till Landskrona och\r\nHelsingborg.''</pre><pre>Detta, fru talman, var således för 40 år sedan. Men\r\nalla vet ju att det varit likadant gemom decennierna\r\nfram till dessa dagar. Än i dag jobbar man med\r\nförkärlek på en annan ort än hemorten trots att\r\nreseavdragen minskar, och inte bara på Skånes\r\nvästkust utan i hela landet. Jag tror att\r\nmedvetenheten om traktamentets och resornas\r\nbetydelse är stor i denna församling i dessa dagar.</pre><pre>Jag vågar mig, fru talman, inte på en gissning om\r\nvad detta kostat folkhushållet. En stor del av en hel\r\nyrkeskår har under 40 år tillbringat i runda slängar\r\nett par timmar av sin arbetsdag på vägen. Vad har\r\ndetta kostat hyresgästerna? Vad har det betytt i\r\nfordons- och vägslitage? Vad har det betytt i\r\ndrivmedelsförbrukning och miljöförstöring? Det\r\nhandlar självfallet om miljarder och åter miljarder.\r\nDet kan man vara helt säker på. Det handlar också\r\nom olyckor och mänskliga tragedier.</pre><pre>Jag har velat ta detta exempel för att belysa att det\r\nkan finnas skäl att tänka sig för innan man med\r\nsubventionerade resor sätter folk på vägen ett par\r\ntimmar av deras arbetsdag. Den som sitter i en bil\r\npå vägen bygger inga hus!</pre><pre>Med anledning av Gunnar Björks anförande vill jag\r\nsäga till Görel Thurdin att den princip som vi\r\ntillämpat då det gäller avdrag för resor till\r\narbetsplatsen och användande av privat bil i\r\ntjänsten är att ersättning skall utgå med de\r\nmerkostnader som följer utöver ett normalt privat\r\ninnehav av bilen.</pre><pre>Det handlar om en schablon. Därav följer att det\r\ninte slår exakt rätt i alla individuella fall, men\r\nprincipen har sitt värde inte minst då det gäller att\r\nundvika att stimulera till ineffektivt beteende.</pre><pre>Den andra principen jag talade om var\r\nkonkurrensneutraliteten. Jag kan faktiskt anknyta\r\ntill nyssnämnda exempel. Ofta har det sagts att vi\r\nmåste medge generösa avdrag för arbetsresor för\r\natt gynna glesbygden. Definitionsmässigt handlar\r\nreseavdragen dock normalt om en subventionering\r\nav arbetskraftskostnaderna för arbetsgivare i\r\ntätorter. Man kan berättigat fråga sig om etablering\r\nav verksamheter i glesbygd gynnas av att\r\nglesbygdsborna genom skattefavörer stimuleras att\r\nta jobb i närmaste storstad. Skapar det jobb på\r\nlandsbygden?</pre><pre>Andra subventioner syftar till att få strömmen att\r\ngå i andra riktningen. Det är aldrig bra när\r\nsubventionerna på det här sättet -- likt\r\nbyggnadsarbetare -- möts på halva vägen.</pre><pre>Ett tredje inslag som vi i folkpartiet liberalerna slår\r\nvakt om är principen om konsumtionsneutralitet.\r\nStaten skall inte styra konsumtionen genom\r\navgifter eller subventioner av vissa varor eller\r\ntjänster.</pre><pre>Ibland låter det som om de som bor på landsbygden\r\npå något sätt skulle vara förvisade. Så är det ju\r\nfaktiskt inte. Jag bor själv på landsbygden, av egen\r\nfri vilja. Att bo på landsbygden bjuder på\r\nlivskvaliteter som inte nog kan värderas. Även här\r\nhar vi försökt att skapa neutralitet, i förhållande till\r\ntätortsboende.</pre><pre>Resorna blir förvisso normalt dyrare om man bor i\r\nglesbygd men boendet blir också normalt billigare i\r\nglesbygd. Ser man till helheten, blir utfallet ganska\r\nrimligt, vilket är precis vad vi har eftersträvat.</pre><pre>Fru talman! Vänsterpartiet har, alltsedan partiet\r\ninte fann det generande att kalla sig kommunister,\r\nkritiserat skattereformen. Det tar jag med viss ro.\r\nBeröm av det sakliga innehållet från det hållet\r\nskulle förmodligen ha känts som ett rejält\r\nmisslyckande.</pre><pre>Moderaterna och centerpartiet har också kritiserat\r\nskattereformen. De har sagt sig vara med på\r\nreformen men inte belåtna med finansieringen.</pre><pre>I en intervju i dagens nummer av Södermanlands\r\nNyheter hävdar Olof Johansson att vi i folkpartiet\r\nliberalerna försöker att isolera centern. Detta\r\npåstående har inget med verkligheten att göra. Ni i\r\ncentern isolerar er själva. Det framgår inte minst av\r\ner skattepolitik, illustrerad just i detta betänkande.</pre><pre>Er kritik skulle kunna ha känts besvärande, om det\r\ngått att upptäcka några principer eller något\r\nkonstruktivt i den. Men den enda princip jag\r\nlyckats upptäcka är att ni valt att stryka alla\r\nmedhårs.</pre><pre>Centerns partimotion med anledning av den\r\nproposition vi behandlat är ingen motion. Det är en\r\nönskelista. Allt till allt och alla! Den borde kanske\r\ninte gått till kammarkansliet. Jag tycker att den\r\nborde ha gått till Jultomten.</pre><pre>Fru talman! Eftersom jag känner mig litet upprymd\r\ninför utsikterna att snart få några dagars helgvila,\r\nvill jag ändå ge Görel Thurdin litet beröm, för\r\ncenterpartiet har ju verkligen för en gångs skull\r\nlyckats vara tydligt i politiken.</pre><pre>Ni ville ta bort momsen på energi. Ert recept är nu\r\nchockhöjningar av el- och energipriserna för svensk\r\nbasindustri -- det är centerns metod att betala alla\r\njulklapparna i form av subventionerade priser på\r\nkrogen, osv. När vi i folkpartiet liberalerna velat ge\r\nsvensk industri samma konkurrensförutsättningar\r\nsom sina utländska konkurrenter, då vill ni i centern\r\nchockhöja deras energikostnader.</pre><pre>Med er politik på skatteområdet och i\r\nenergipolitiken dröjer det inte förrän varseln ligger\r\ni fickorna på de anställda i svensk basnäring --\r\nskogsindustrin, stålindustrin, petrokemisk industri\r\noch verkstadsindustrin. Med centerns politik kan\r\nmänniskor i glesbygd, inte bara i Norrland utan i\r\nstora delar av Sverige, möjligen -- jag säger\r\nmöjligen -- köpa någon tioöring billigare bensin.\r\nInte för att åka till jobbet utan för att åka och\r\nbeskåda och begrunda silhuetten av den gamla\r\narbetsplatsen där den ligger i morgondimman --\r\ntyst, nersläckt och övergiven.</pre><pre>På hemvägen kan de ju stanna till och äta en\r\nsubventionerade matbit vid någon av alla de krogar\r\nsom självfallet kommer att blomstra i takt med att\r\nbasindustrin läggs ned.</pre><pre>Nej, fru talman, vi i folkpartiet liberalerna\r\nförsöker inte isolera centern. Det klarar\r\ncenterpartisterna själva genom sin politik.</pre><pre>Däremot har jag ofta plågats av att jag inte begriper\r\ncenterpartiets politik. En och annan gång har jag\r\nnog beklagat mig här i kammaren också. Nu\r\nbegriper jag den för en gångs skull -- och då är det\r\nännu värre.</pre><pre>Moderaternas önskelista var från början inte lika\r\nlång. Men skam den som ger sig! Genom träget\r\nreservationsskrivande har man minst kommit i fatt\r\ncenterpartiet. Och det är ju ingen konst när man\r\ninte bekymrar sig om att saker och ting måste\r\nbetalas.</pre><pre>Vi är med på en successiv sänkning av\r\nskattetrycket -- en planmässig sänkning, som Bo\r\nLundgren sade. Jag håller med Bo Lundgren. Jag\r\nhåller också helt med Lars Tobisson, som sade att\r\nvi måste sänka de mest skadliga skatterna först. Det\r\när det vi har försökt med nu. Men jag tycker ändå\r\natt Lars Tobisson skall ta ett samtal med Bo\r\nLundgren, för han sänker alla skatter på en gång.\r\nDet är bara att läsa reservationerna. Jag kan tänka\r\nmig att skattesänkningarna kan summeras till\r\nåtminstone 10 miljarder. Ibland får jag känslan av\r\natt Bo Lundgren också tror att jultomten skall fixa\r\ndet här.</pre><pre>Det är klart att det måste ske en samordning\r\nmellan moderaterna och oss i skattepolitiken. Vi är\r\nhelt överens om färdriktningen, men det är\r\nuppenbart att vi inte är överens om i vilken takt\r\nman kan gå fram. Kanske vore det klokt, fru\r\ntalman, om jag slutade detta anförande med\r\nnågonting som börjar bli en tradition nu, nämligen\r\nmin lilla uppmaning till moderaterna att ägna\r\nhelgerna till en stunds kontemplation över det\r\nansvar som åvilar det största oppositionspartiet.</pre><pre>Jag yrkar, fru talman, bifall till reservationerna 2\r\noch 13.</pre><pre>Anf. 92 BO LUNDGREN (m) replik:</pre><pre>Fru talman! Kjell Johansson sade att det kanske\r\nvar bäst att han slutade sitt anförande. I vissa delar\r\nvar det sådant att det nästan hade varit bäst att han\r\ninte sagt någonting alls.</pre><pre>Jag var väl fyra eller fem år gammal när jag\r\nslutade tro på jultomten. Jag tror inte heller på\r\nKjell Johansson nu, måste jag säga. Han skildring\r\nav vad som hände för 40 år sedan på\r\nbyggnadsarbetarfronten är rätt intressant, men låt\r\nmig först konstatera att jag sällan har hört en så\r\nokänslig beskrivning av situationen för människor\r\nsom bor på landsbygden som den Kjell Johansson\r\nredovisade nu.</pre><pre>Men tillbaka till detta med byggnadsarbetarna!\r\nNi har såvitt jag vet inte föreslagit någon försämring\r\nav reseavdraget när det gäller resor till och från\r\narbetet. Man kan diskutera om avdraget skall\r\nförbättras, men ni har inte föreslagit någon\r\nförsämring, och ingen har heller beskyllt vare sig er\r\neller socialdemokraterna för detta. Så där har ni\r\ninte gjort någonting för att förhindra den trafik som\r\nså att säga i realiteten går från en arbetsplats till en\r\nannan.</pre><pre>Det som skapat problem är framför allt generösa\r\ntraktamentsbeskattningsregler, vilka vi är överens\r\nom att ändra. Därom har vi inga delade meningar.</pre><pre>Jag kritiserar beskattningen av resor i tjänsten och\r\ndet har inte ett dugg med byggnadsarbetarna att\r\ngöra, så hela exemplet var fel. Men okänsligheten i\r\növrigt när det gäller att beskriva glesbygdsbors\r\nsituation tycker jag är anmärkningsvärd.</pre><pre>Jag skulle, fru talman, vilja fråga Kjell Johansson\r\ntre saker. För det första är det så att inflationen inte\r\nblir 4,1 % under 1990 utan 11 %.\r\nInkomstskatteuttaget skärs automatiskt mellan år\r\n1990 och 1991 med i varje fall 8 miljarder kronor.\r\nTycker Kjell Johansson att det är rimligt med en så\r\nstor automatisk skattehöjning på grund av att vi\r\ninte har något inflationsskydd?</pre><pre>Den andra frågan är: Tycker Kjell Johansson att det\r\när rimligt att man skall ha en beskattning av\r\nbilförmån som innebär att det lönar sig mest att ha\r\ntjänstebil när man använder den mest privat, vilket\r\nju missgynnar miljön?</pre><pre>För det tredje vill jag fråga: Tycker Kjell Johansson\r\natt det är rätt att en bostadsrättsinnehavare vid\r\nreavinstbeskattning skall behöva ta hänsyn till om\r\nskulden har förändrats i bostadsrättsföreningen?</pre><pre>Anf. 93 KJELL JOHANSSON (fp) replik:</pre><pre>Fru talman! Låt mig börja med den påstådda\r\nokänsligheten gentemot dem som bor på\r\nlandsbygden. Jag har inte alls visat någon\r\nokänslighet för dem som bor på landet. Men jag\r\ntror faktiskt att vi i det här landet måste börja\r\nfundera över om det verkligen är så klokt att ha\r\ndessa avdrag som verkar på det sätt som jag nyss\r\nhar skildrat.</pre><pre>Länsstyrelsen i Södermanland har gjort en\r\nutredning. Det visade sig att det var oerhört stora\r\nbelopp som länsstyrelsen i Södermanland använde\r\ntill att ge subventioner för att människor skulle\r\nkunna åka utom länet och arbeta. Vi är naturligtvis\r\nglada över att en del människor kan åka utom länet\r\noch finna sysselsättning där. Självfallet är också\r\nmänniskorna glesbygden glada över att kunna\r\nkomma till större orter och finna sysselsättning där.\r\nMen jag tror att de skulle vara bra mycket gladare\r\nom villkoren kunde bli sådana att de kunde stanna\r\nnärmare den ort där de bor och att man på det sättet\r\nså att säga få en vandring ut mot landsbygden.</pre><pre>Då det gäller bilreseförmånen har en schablon\r\nskapats för att man skall slippa att redovisa\r\nkörsträckor och annat, vilket har visat sig orsaka\r\ntvist efter tvist. Jag håller med om att schablonen\r\naldrig kan bli bra, eftersom den inte tar hänsyn till\r\nkörsträckan. Jag vill referera till den ödmjukhet jag\r\ntalade om i inledningen av mitt anförande. Vi får\r\nväl se om vi kan hitta någon bättre modell.</pre><pre>Anf. 94 BO LUNDGREN (m) replik:</pre><pre>Fru talman! Hur många är det som kan välja, Kjell\r\nJohansson? Vi kan ta som exempel en situation där\r\ntvå människor bor tillsammans och har arbete på\r\nolika orter, men har bostaden på en ort. Sedan\r\ntvingas de på grund av arbetsnedläggelse att arbeta\r\nnågon annanstans. Många sådana situationer\r\nuppkommer.</pre><pre>Just avdraget för resor med bil till och från arbetet\r\nhar ju inte försämrats genom skatteuppgörelsen\r\nmellan folkpartiet och socialdemokraterna. Men\r\nKjell Johansson argumenterade ju tidigare för att\r\nman borde försämra det! Det är det som är så\r\nanmärkningsvärt. Det jag kritiserade var i första\r\nhand bilresorna i tjänsten.</pre><pre>En fråga svarade Kjell Johansson på, och det var ju\r\nbra. Beredskapen att justera\r\nbilförmånsbeskattningen tycker jag är bra, och den\r\nskall vi ta fasta på.</pre><pre>De andra två frågorna har vi däremot kvar.\r\nEftersom ni har räknat med en inflation på 4,1 %\r\noch inflationen visar sig bli åtminstone 11 %, höjs\r\nskatten automatiskt med 8 miljarder utöver vad ni\r\nhar räknat med. Ni räknade med 6,2 miljarder i\r\nfinansieringen. Är den automatiska skattehöjning\r\nsom ger er 8 miljarder rimlig?</pre><pre>Den andra kvarstående frågan lyder: Är det rätt att\r\nta hänsyn till bostadsrättsföreningens skuld när\r\nbostadsrättsinnehavaren skall skatta?</pre><pre></pre><pre>Anf. 95 KJELL JOHANSSON (fp) replik:</pre><pre>Fru talman! Jag beklagar att jag inte fick med\r\nsvaren på alla frågorna. Jag har haft en del\r\nantecknat, och jag hoppas att jag har tagit upp det\r\nmesta.</pre><pre>De exempel jag tog upp när det gäller bilresor i\r\ntjänsten gällde inte när man gör avdrag för resor till\r\noch från arbetsplatsen utan det förhållandet när\r\nman är anställd på ett ställe och åker till ett annat\r\nför att arbeta.</pre><pre>När det gäller frågan om bostadsrätter tror jag\r\nfaktiskt inte vi kan klara ut det här. Det hade varit\r\nlämpligare om Bo Lundgren hade ställt den frågan\r\ntill mig vid ett tidigare tillfälle, i stället för att\r\nkomma just nu när jag har två minuter av min\r\nrepliktid för att besvara den. Jag tycker självfallet\r\natt den lösning som vi har skisserat är rimlig. Jag\r\nhåller inte med dem som säger att den är rättsvidrig\r\neftersom lagrådet faktiskt har granskat detta avsnitt\r\ninte mindre än två gånger.</pre><pre>Jag tycker faktiskt, och det borde Bo Lundgren\r\nockså göra som är så pigg på att begära\r\nlagrådsgranskning, att man kan tro på lagrådet i det\r\nhär fallet.</pre><pre>Även i denna fråga är jag öppen för, vilket jag\r\nsade i min inledning, för att göra förbättringar i de\r\nfall vi kan ha missat någonting.</pre><pre>Slutligen vill jag ta upp frågan om inflationen. Vi\r\nhar en inflation som har skenat i väg och det har\r\nflera skäl. Ändå, vilket jag sagt tidigare, har vi\r\naldrig i Sverige haft bättre möjligheter och\r\nutsikter -- aldrig någonsin -- att få bukt med\r\ninflationen.</pre><pre>Det år som snart är till ända kan vi inte göra\r\nnågot åt. Det får vi väl svälja, om Bo Lundgren nu\r\nhar räknat rätt, vilket jag inte är helt säker på.</pre><pre>Det finns faktiskt ett inflationsskydd också. Då\r\nfår vi vidta de åtgärder som behövs. Inflationen\r\nunder det här året inser jag att vi inte kan göra\r\nnågot åt. Vi har som sagt försökt gardera oss och\r\när det så att vi når dit som jag har tänkt -- en lugn\r\nprisutveckling fortsättningsvis -- kommer vi som\r\nsagt att ha en helt annan utgångspunkt i\r\nfortsättningen.</pre><pre>Anf. 96 GÖREL THURDIN (c):</pre><pre>Fru talman! Traditionsenligt står vi här igen och\r\ndebatterar omfattande skatteförändringar i slutet\r\nav året. Det är nästan som ett slags Luciafirande --\r\nfast utan ljus. Man kan också likna det vid en\r\njulklappsutdelning, där vissa får betala dyrt för sin\r\njulklapp. Jag har noterat att tomten inte kommer\r\natt vara närvarande här i kammaren och det ser ut\r\natt bli rena julkrisen!</pre><pre>Förutom det besvärande i att lagregler i\r\nskattesystemet inte beslutas förrän strax innan\r\nikraftträdandet, och människorna därigenom inte\r\nvet vad som skall gälla under 1991, finns det sorgligt\r\nnog direkt stötande förslag i det här betänkandet.\r\nDet finns förslag, såsom höjningen av den allmänna\r\nlöneavgiften och reavinstbeskattningen av\r\nbostadsrätter, som innebär direkta rättsövergrepp\r\noch tillika en straffbeskattning av många små\r\nföretagare.</pre><pre>Utan tanke på kravet på rättssäkerhet uttaxerar\r\nregeringen folket. Regeringen skall till varje pris ha\r\nsitt förslag till finansiering, även om det i slutänden\r\nger negativa effekter som måste rättas till. Detta\r\nskapar i det långa loppet inget förtroende hos\r\nfolket.</pre><pre>Jag kan inte se vilken ekonomisk effektivitet som\r\nligger i att man först beskattar och sedan går in med\r\nbidrag. Nu skall idrottsrörelsen få bidrag därför att\r\nman har skapat sådana regler att arbetet i\r\nidrottsföreningar kommer att försvåras.</pre><pre>Vi kommer kanske att få se att\r\nhandikapprörelsen behöver bidrag. Vi ser att\r\ninvesteringsbidrag måste utgå till bostadsbyggande,\r\nbostadsbidrag måste utgå i fördubblad omfattning\r\noch socialbidrag måste betalas ut för att människor\r\nskall kunna klara av boendekostnaderna. Detta är\r\nenligt Kjell Johansson ekonomisk effektivitet.</pre><pre>Vi i centerpartiet har, även om vi har mött kritik\r\nfrån socialdemokrater och folkpartister, finansierat\r\nen hel del på samma sätt som ni har gjort.</pre><pre>Skillnaden är bara att vi har vägrat att gå med på\r\nfinansieringar som redan från början får sådana\r\neffekter att regeringen måste gå in med bidrag och\r\nstöd och därmed öka rundgången som redan är för\r\nstor. Jag har nämnt bostadsbeskattningen, men det\r\nkommer att bli likadant med kollektivtrafiken.</pre><pre>Från centerns sida har vi tidigare ställt upp på att\r\nbeskatta pensionsförmåner med en löneskatt -- det\r\nhar vi faktiskt gjort. Den löneskatten beräknas\r\ntillföra staten ca 4 miljarder kronor per år. Nu\r\nupptäcker regeringen att man inte kommer att få in\r\ndessa miljarder därför att det inte finns något\r\nförslag som är godkänt av lagrådet. Vad gör\r\nregeringen då? Jo, då höjer man\r\narbetsgivaravgifterna med 1,3 % -- i en tid då\r\narbetslösheten stiger kraftigt! Det har heller inte\r\nnågon betydelse om den drabbade arbetsgivaren\r\nkommer att betala någon löneskatt på\r\npensionsförmåner i framtiden. Alla skall betala,\r\noavsett om de kommer att vara skattesubjekt eller\r\ninte! Det har inte heller någon betydelse vilken\r\neffekt på alla småföretag det har att höja\r\narbetsgivaravgiften, speciellt i en begynnande\r\nlågkonjunktur. Det kallar ni socialdemokrater för\r\nen ansvarsfull finansiering! Inte ens för det lilla\r\nföretaget med noll eller få anställda görs undantag.\r\nDe stora företagen skall ni ha utomlands och de\r\nsmå skall tvingas till konkurs! Var finns\r\nkrismedvetandet?</pre><pre>I ett nyhetsbrev från spardelegationen i oktober\r\nkunde vi alla se statsrådet Erik Åsbrink sittandes i\r\nen skön soffa med en spargris i knät och med ett\r\nförnöjsamt leende på läpparna. Över bilden fanns\r\nrubriken Sänkt skatt på arbete! Får jag fråga om ni\r\nsocialdemokrater anser att en höjd allmän\r\nlöneavgift är en sänkt skatt på arbete?</pre><pre>Nej, fru talman, den höjda allmänna löneavgiften\r\npå 1,3 % är inte bara en höjd skatt på arbete -- den\r\nblir också en straffskatt får många småföretagare,\r\noch det hotar rättssäkerheten. Det är helt\r\noacceptabelt att småföretagare, som inte gjort\r\nnågra avsättningar till pensionsförmåner i det\r\ngamla skattesystemet och därmed inte heller\r\nåtnjutit skattelättnader till eventuellt höga\r\nskattesatser, nu skall betala en löneskatt för andras\r\npensionsförmåner. Herr Småföretagare, som inte\r\nhaft råd att betala någon pensionsförsäkring, får nu\r\ni stället betala den skatt som herr Storföretagare\r\nslipper betala på sin och sina anställdas\r\npensionsförmåner. Detta anser jag vara ett\r\nrättsövergrepp.</pre><pre>Räcker det inte att vi tar ut mer i skatt på\r\navkastningen från egenföretagarnas\r\npensionsförsäkringar jämfört med\r\ntjänstepensioner? Centerpartiet har även här krävt\r\nett rättvisare system, som tar hänsyn till den lille\r\nföretagaren. Det handlar inte om önskelistor som\r\ninte har någon verklighetsförankring, ens när det\r\ngäller finansieringen. Det antyddes t.o.m. i en\r\ntidigare proposition att man skulle ta hänsyn till de\r\nsmå företagarna, t.ex. när det gällde beskattningen\r\nav avkastningen på pensionsförsäkringarna, men\r\ndet är bara att notera att den fullständiga\r\nnonchalansen mot småföretagen kvarstår.</pre><pre>Från centerns sida har vi kraftigt motsatt oss den\r\nhöjda löneavgiften av rättssäkerhetsskäl, men\r\nockså därför att det här inte är något lämpligt\r\ntillfälle att belasta företagen ytterligare med tanke\r\npå nuvarande vikande konjunktur. Vi har sagt att\r\nden ansvarsfulla finansieringen måste tas ut inom\r\nramen för det tidigare föreslagna systemet för\r\nlöneskatt på pensioner, när det är färdigutformat.\r\nVi har inte fått gehör för det. Därför måste jag\r\nfråga socialdemokraterna: Tror ni inte ens själva på\r\nmöjligheten att på ett vettigt sätt ta ut löneskatt på\r\npensionsförmåner? Om så är fallet tycker jag att ni\r\nskall tala om det.</pre><pre>Det märkliga är emellertid att folkpartisterna nu\r\nhelt plötsligt frångår kravet på finansiering av\r\nskattereformen under ett halvår, och även de\r\nåberopar konjunkturläget. Folkpartiet liberalerna\r\nsäger så här: Vi anser att en tillfällig lindring av\r\nkostnadsbördan är att föredra framför en\r\nförsämring. Sent skall syndaren vakna!\r\nCenterpartiet har hela tiden hävdat att det är bättre\r\natt avstå från en finansiering som leder till en\r\nförsämring -- då uppstår endast rundgång! Jag\r\nnoterar att kravet på en ansvarsfull finansiering av\r\nskattereformen i folkpartiets och\r\nsocialdemokraternas debatt bara har gällt andra\r\npartier, inte folkpartiet och socialdemokraterna.</pre><pre>Men när folkpartiet inte vill vara med om att\r\nfinansiera reformen med höjda arbetsgivaravgifter,\r\nfinner regeringen sin forna, på senare tid ofta\r\növergivna, kamrat till hands och klarar galant av att\r\nbelasta stora som små företag med extra avgifter.\r\nMen vänsterpartiet ger inget gratis. Som betalning\r\ngick regeringen med på att höja den möjliga\r\nskattereduktionen för fackföreningsavgifter inkl.\r\nmätnings- och granskningsarvoden. Man slopade\r\nbegränsningen, vilket mycket väl kan leda till att\r\nfackföreningarna finner anledning att höja\r\navgifterna, då löntagaren i vilket fall som helst får\r\ntillbaka 20 % av staten. Det lär väl ingå moms på\r\ngransknings- och mätningssarvodena, eftersom vi\r\nskall ha en likformig beskattning av tjänster. Därför\r\nfrågar jag er socialdemokrater: Det här underlaget\r\nför skattereduktionen -- är det med eller utan\r\nmoms?</pre><pre>Det finns åtskilliga förslag som rör företagen, och\r\njag tänker behandla dem tillsammans. Jag skall\r\nförst ta upp övergången från brutet räkenskapsår\r\ntill kalenderår.</pre><pre>Efter det att centerpartiet uppmärksammade\r\nbesvärligheterna med likviditeten vid övergången\r\noch på olika sätt slog larm har regeringen -- det\r\nnoterar jag med en viss tillfredsställelse -- mildrat\r\növergången genom att mycket kraftigt förstärka\r\nmöjligheterna att avsätta till\r\nresultatutjämningsfond. Därtill ges också möjlighet\r\natt sprida avkastningen över flera år.</pre><pre>Jag vill också tillägga att jag anser att byråkratiskt\r\noch praktiskt krångel, som man anför mot det här\r\nmed kalenderår, kan överbryggas, om det finns\r\ntillräckligt med verklighetsförankring hos\r\nmyndigheter och departement.</pre><pre>När det gäller bokslutsdispositioner och avsättning\r\ntill skatteutjämningsreserv i det nya skattesystemet\r\nanser vi att regeringen skulle ha varit något mer\r\nkonsekvent och tillåtit avsättning med 30 % på\r\ningående eget kapital, kombinerat med antingen\r\n20 % av inkomsten eller 15 % av lönesumman, en\r\nkombination som man kan säga tillåts i dag. Det är\r\nendast den förstnämnda kombinationen som skall\r\nmedges i fortsättningen.</pre><pre>Vi anser fortfarande att taket för\r\nreavinstbeskattning av näringsfastigheter skall\r\nsänkas i nivå med vad som gäller för\r\nfritidsfastigheter. Vi anser därtill att den\r\nundantagsregel som tidigare beslutats skall kvarstå\r\nvid försäljning av företag och fördelning av\r\nbeskattningen på kapital resp. arbetsinkomst under\r\ntjänst. Vi tycker att den schablonregel som nu förts\r\nfram gynnar de större fåmansföretagen och\r\nföretagen med stora reavinster, medan de mindre\r\nfåmansföretagen missgynnas. I och för sig kan jag\r\ntillstå att regeringen är oerhört konsekvent när det\r\ngäller att missgynna småföretagen, men någon\r\nmåtta får det väl ändå vara!</pre><pre>För övrigt anser centerpartiet att\r\nförmögenhetsskatt på arbetande kapital skall tas\r\nbort.</pre><pre>När jag nu ändå är inne på reavinstbeskattningen\r\nskall jag ta upp det andra exemplet på\r\nrättsövergrepp, nämligen det som gäller\r\nbeskattningen av reavinsten på bostadsrätter.\r\nRegeringen beskattar reavinsten som om den\r\novillkorligen bestämdes av föreningens skulder.\r\nBeskattningen sker också som om föreningens\r\nskulder höjde reavinsten, men om en förening blivit\r\ntvungen att höja hyran därför att skulderna ökat\r\nkraftigt, kan ju inte det automatiskt leda till högre\r\nreavinst. Däremot kan det leda till lägre.</pre><pre>Reavinsten bestäms framför allt av skillnaden i\r\nköpeskilling och försäljningspris; båda delarna\r\nbestäms av tillgång och efterfrågan och av hyran vid\r\ndet tillfälle då köpet eller försäljningen görs.</pre><pre>Om det råder brist på bostäder i Stockholm -- inte\r\nsjutton frågar en bostadsbehövande person efter\r\nbostadsrättsföreningens skulder! Han eller hon\r\nfrågar efter priset, dvs. insatsen, och hyran och\r\nmöjligheterna att finansiera det priset samt tar sig\r\neventuellt en titt på lägenheten. På samma sätt är\r\ndet vid köp och försäljning av en villa. Priset\r\nbestäms inte av ägarens skulder -- möjligtvis om\r\nägarens skulder är på tok för stora och villan går på\r\nexekutiv auktion; då kan det inträffa att priset blir\r\nlägre, och då blir ju också reavinsten lägre. Vi skall\r\nkomma ihåg att en skuldsatt villa i dag inte alls\r\nbehöver betyda att pengarna investeras till fullo i\r\nhuset. Ägaren kan ha köpt en bil, en båt, osv. för\r\nde pengarna. Vi har inte den kontrollen att vi kan\r\navgöra det, men det är i alla fall viktigt att komma\r\nihåg.</pre><pre>Jag är förundrad över att folkpartiet ställer upp på\r\nfinansdepartementets resonemang här. Jag anser\r\natt skatteutskottets majoritet i alldeles för hög grad\r\nlitar på finansdepartementets erfarenheter.\r\nFörslaget har ingen verklighetsförankring. Jag vet\r\ninte för vilken gång i ordningen jag försöker tala om\r\natt finansdepartementets och regeringens\r\nverklighetsuppfattning har stora brister. Vi ser att\r\nutvecklingen hela tiden visar på detta när det gäller\r\nvårt sätt att finansiera i förhållande till andras.</pre><pre>Nu blir det som vanligt, nämligen att regeringen\r\nombeds av majoriteten att uppmärksamma frågan\r\noch eventuellt komma med förslag om det skulle\r\nvara så att en icke inträffbar händelse har inträffat.</pre><pre>I stället för att i den här propositionen om\r\nkvarvarande frågor i skattereformen lösa problem\r\noch ta bort felaktigheter, har socialdemokraterna\r\nvalt att fortsätta att skapa problem. I stället för att\r\navvakta förslag som kan godkännas av bl.a. tunga\r\nremissinstanser, har regeringen valt att kasta fram\r\ndåliga förslag, som detta rörande beskattning av\r\npremier för grupplivförsäkringar. Det förslaget\r\nbehövs inte för finansiering av skattereformen men\r\ndrivs ändå igenom just nu. Regeringens förslag är\r\nkomplicerat och kan leda till ej avsedda effekter.\r\nRegeringen har inte kunnat visa på vilket sätt man\r\nundviker de nackdelar som remissinstanserna var\r\neniga om fanns.</pre><pre>Propositionen ger oss ett bristande underlag för\r\nbeslut, men det spelar förstås ingen roll, utan man\r\nfortsätter på den inslagna vägen. Vi tycker\r\nemellertid att förslaget borde avslås av riksdagen.\r\nRiksdagsmajoriteten måste börja ta ansvar för sina\r\nbeslut med åtföljande negativa effekter. Kom ihåg\r\nverkligheten! Den kommer alltid ihåg oss förr eller\r\nsenare.</pre><pre>Jag kan notera ett annat förslag än det rörande\r\növergångsregler för ändring av räkenskapsår, som\r\nfaktiskt har gått i vår riktning. Det är avdraget för\r\nresor mellan bostad och arbetsplats. Vi har tidigare\r\nhävdat att avdraget skall utformas så att det är lika\r\nstort oavsett avstånd. Vi tänkte då på alla som inte\r\nhar tillgång till alternativa färdmedel. För det fick\r\nvi tidigare mycket stark kritik, naturligtvis inte\r\nminst från Kjell Johansson. Nu är det helt plötsligt\r\näven majoritetens uppfattning. Det är ett lysande\r\nexempel på att verkligheten faktiskt har drabbat er.\r\nJag hoppas att det håller i sig, så att andra ändringar\r\nockså kommer till stånd. Ni har dessutom höjt\r\nreseavdraget för 1990 och t.o.m. för 1991.</pre><pre>Till skillnad från regeringen och folkpartiet anser vi\r\natt schablonavdraget för egen bil i tjänst skall vara\r\nhögre än vad det är i dag. Men vi anser också att\r\nman skall kunna dra av den faktiska kostnaden.\r\nUtskottsmajoriteten säger att så många fler\r\ndeklarationer då måste granskas. Om det är som ni\r\nsäger, att folk inte har högre kostnader än 12 kr.,\r\ninnebär det ju ingen risk att lägga till detta med\r\nfaktisk kostnad. Jag tror att ni inte törs göra detta,\r\nutan att ni försöker blunda för verkligheten.</pre><pre>Det skall vara ekonomisk effektivitet, säger Kjell\r\nJohansson. Jag förstår att han menar att man inom\r\nhemtjänsten färdas ineffektivt och att resemontörer\r\nliksom många andra yrkeskategorier helst inte bör\r\nresa alls. Jag tycker emellertid att det är ett\r\nskamgrepp att hävda att folk reser mellan orter,\r\nmellan hem och jobb, bara därför att de tjänar på\r\natt resa. De flesta har fått ungefär 30 % tillbaka på\r\nde avdrag de tidigare har gjort. Om man bor i en\r\ntätort där företag som står för många\r\narbetstillfällen läggs ned, tvingas man kanske till en\r\nohållbar ekonomisk situation genom att man måste\r\nresa till ett arbete på en annan ort för att klara\r\nförsörjningen. Skall man då tvingas flytta till den\r\nandra orten innan man har sett om det kan skapas\r\nnya arbeten på den ort där man redan bor sedan\r\nförut?</pre><pre>Jag tycker faktiskt att Kjell Johansson i det\r\nresonemanget borde ta tillbaka litet grand. Det\r\nfinns säkert de som anser att de tjänar på vissa\r\nersättningar, men jag tror inte att man kan\r\ngeneralisera så som Kjell Johansson har gjort.</pre><pre>När det gäller avdrag för egenföretagares\r\nbilkostnader i rörelsen, anser jag det återigen vara\r\nett slags rättsövergrepp att inte tillåta avdrag för\r\nverklig kostnad. Det är ju sagt att företagaren skall\r\nha rätt att dra av kostnader för sin verksamhet i\r\nrörelsen, men det frångår man nu. Marknadspriser\r\nskall råda vid beskattning, men när det gäller\r\navdrag för priser gäller inte principen. Man kan\r\nfråga sig: Vad är bensinpriser, kostnader för inköp\r\nav bil, reparationskostnader, kostnader för\r\nförsäkring -- skatt kan diskuteras på ett annat sätt --\r\nom inte en sorts marknadspriser?</pre><pre>Skattereformen präglas om och om igen av ett slags\r\nverklighetsflykt. Jag har nu lyssnat till Kjell\r\nJohansson och Bo Lundgren, och jag måste säga att\r\ndet skall bli mycket intressant att se hur folkpartiet\r\noch moderaterna framgent skall kunna samarbeta\r\nom skatterna. Jag tror faktiskt att de behöver hjälp\r\nav centern för att få rätt verklighetsförankring.\r\nKjell Johansson sade dessutom att man först skulle\r\nha en successiv höjning och sedan en planmässig\r\nsänkning. Det lät nästan som något slags\r\nplanekonomi som skulle infinna sig någon gång\r\nhädanefter.</pre><pre>Jag skall be att få yrka bifall till reservationerna 3,\r\n9 och 54 samt 75 och till de reservationer som vi i\r\növrigt kan ha på punkter där andra partier yrkar\r\nbifall. I övrigt har vi reservationer som följer upp\r\nflera ställningstaganden som jag inte här har haft\r\nmöjlighet att beröra. Skattereformens finansiering\r\noch detta betänkande visar att socialdemokraterna\r\noch folkpartiet helst vill vara bara gäster hos\r\nverkligheten.</pre><pre>Eftersom min taletid inte är riktigt slut skall jag\r\ntillägga en sak angående basindustrin uppe i\r\nNorrland. Kjell Johansson skall inte stå här och\r\nsäga osanningar om att det finns partier i den här\r\nriksdagen som skulle fatta beslut som på något sätt\r\nskulle göra det nödvändigt att lägga ned den\r\nbasindustrin. Det är verkligen en osaklighet som är\r\nenastående. Alla har ställt upp på undantagsregler\r\ni syfte att se till att denna industri skall klara sig.\r\nDet finns inte någon som inte även fortsättningsvis\r\nkommer att ställa upp för detta. De prisökningar\r\nsom Kjell Johansson talar om har vi väl inte sett så\r\nmycket av än. Men frågan är om det inte är det\r\nkommande energisystemet som kommer att avgöra\r\ndetta.</pre><pre>Anf. 97 KJELL JOHANSSON (fp) replik:</pre><pre>Fru talman! Är det så att centern tänker tillämpa\r\nden av Görel Thurdin kallade undantagsregeln som\r\nfinns för industrier som förbrukar mycket energi,\r\ndå stämmer inte deras intäkter.</pre><pre>Jag vet inte vem som har det värst när det gäller\r\nresorna. Ni i centern väckte en motion med\r\nanledning av Irakkonflikten. I den hade ni fyra\r\nyrkanden. Alla fyra skulle leda till en förhöjning av\r\ndrivmedelsförbrukningen i Sverige. Ni skrev att\r\nsedan skattereformen trädde i kraft har\r\nprisökningen varit 1 kr. och att 25 öre av detta är\r\nmoms. Men så är ju inte fallet. Ni kan aldrig lära\r\ner att 20 % av varupriset utgörs av moms. Men så\r\nsmåningom går det upp för er. Priset ligger alltså 1\r\nkr. högre. Sedan skrev ni att detta i vissa\r\nNorrlandslän har förorsakat kostnadsökningar på\r\n7 000--8 000 kr. Det innebär att den i detta län som\r\nhar en bil som drar ca 0,9 liter per mil alltså sitter\r\n1 000 timmar om året i bilen på väg till jobbet.\r\nSedan säger Görel Thurdin att detta inte är ett\r\nproblem utan att detta är höjden av effektivitet.\r\nDet blir ju så. 8 000 dividerat med den krona som\r\nblir 90 öre om man förbrukar 0,9 liter per mil.</pre><pre>Lagrådet har som sagt granskat frågan om\r\nbostadsrätterna ett par gånger. Syftet till att regeln\r\nhar kommit till är att man skall kunna tillämpa\r\nschablonregeln även på bostadsrätter. Vi vill ha en\r\nlikformighet, en likställdhet. Det finns ju inte\r\nnågon större bostadsbrist i Stockholm när det gäller\r\nbostadsrätter. Jag hade en brorsdotter som sökte\r\nbostadsrätt, och hon hade åtminstone 300 stycken\r\nsmå, fina lägenheter att välja på. Man säljer dem ju\r\ninte, man behöver inte sälja dem. Man har dem av\r\nett helt annat skäl. Priserna ligger där de ligger\r\neftersom beskattningen är skev. Om man bygger en\r\nbostadsrätt för 1 miljon blir beskattningen helt\r\nannorlunda än om man bygger en villa för 1 miljon\r\nom det visar sig att schablonregeln är förmånligare.\r\nDetta vill vi undvika.</pre><pre>Avslutningsvis vill jag ta upp energipriserna. Det\r\nsades beträffande finansieringen att man inte skulle\r\nbehöva bidrag. Jag tror att många kommer att\r\nbehöva bidrag, framför allt arbetslöshetsbidrag.\r\nJag har här en förteckning från Bo Berggren. Jag\r\ntror nog att han kan den bransch som han lämnade.\r\nHans budskap till oss är entydigt: Inga\r\nelprishöjningar.</pre><pre>Anf. 98 BO LUNDGREN (m) replik:</pre><pre>Fru talman! Görel Thurdin är orolig för att Kjell\r\nJohansson och jag skulle ha svårt att komma\r\növerens. När en kamrat plötsligt börjar leka med\r\nnågon annan och överger en -- och tycker att det är\r\nfarligt att sänka skattetrycket för att välfärden kan\r\nhotas -- blir man litet ledsen. Om kamraten sedan\r\nkommer tillbaka och säger att vi nu skall sänka\r\nskattetrycket är naturligtvis förutsättningarna\r\nmycket bra för att man gemensamt skall kunna\r\nkomma fram till något som är vettigt.</pre><pre>Kjell Johansson talade på många punkter om\r\nödmjukhet och om att man kan ändra vissa saker.\r\nJag ser fram emot det framtida samarbetet för den\r\nplanmässigt successiva sänkningen av\r\nskattetrycket, som vi båda är överens om. Den\r\nfinns med i dessa punkter. Ingen kan vara gladare\r\nän jag och Kjell Johansson -- jag kan dock bara\r\nprata för mig själv -- om Görel Thurdin också är\r\nmed i den allmänna skattesänkningssvängen. En\r\nsak är säker. Vi får inte med vänsterpartiet och\r\nsocialdemokraterna på det, knappast heller\r\nmiljöpartiet.</pre><pre>Anf. 99 GÖREL THURDIN (c) replik:</pre><pre>Fru talman! Jag vill först säga till Bo Lundgren att\r\npolitik faktiskt inte bara är en lek. Det handlar om\r\nmänniskors vardagsliv i allra högsta grad. Ibland\r\nraljerar man med det och försöker blunda för det i\r\nbeslut som fattas i denna kammare.</pre><pre>Jag kan bara observera att endast två partier\r\nförsöker göra något för att åstadkomma ett sänkt\r\nskattetryck, moderaterna och centerpartiet. Bo\r\nLundgren lär inte kunna säga emot det. Det är\r\nriktigt att hålla sig till verkligheten när det gäller\r\nvad partier gör och inte gör.</pre><pre>Kjell Johansson, jag har inte sagt att det inte är ett\r\nproblem om människor tvingas åka långt för att\r\nförsörja sig, fastän de fortfarande vill bo kvar där\r\nde kanske har bott länge och där de trivs. Deras\r\nbarn kanske också går i skola där. Vi har försökt\r\ntala om att folk tycker att det är ett problem. Men\r\nde tycker inte att det är särskilt roligt att deras\r\nekonomi skall vara så beroende av att de har ett\r\narbete just på den ort där de bor, så att de inte ens\r\nunder en övergångsperiod, medan de försöker\r\nskaffa sig ett annat jobb på hemorten,kan söka sig\r\ntill en annan arbetsplats på annan ort.</pre><pre>Det visar på litet nonchalans gentemot\r\nvardagsmänniskan. Jag träffar oerhört många\r\nvardagsmänniskor. Kjell Johansson träffar\r\nmänniskor som har skattefria inkomster och\r\nskattefria förmåner, har jag förstått.</pre><pre>När det gäller energibeskattningen och\r\nbegränsningsregeln för företag i Norrland har vi\r\nvisat på ett system som inte kräver mer finansiering\r\nän vad ni har lyckats visa på. Ni kommer med\r\nosaklig kritik. Vi kan ha olika syn på\r\nenergimomsens varande eller icke varande. Kom\r\ndock inte med argumentet att det inte är\r\nfinansierat. Det är faktiskt inte riktigt. Man lägger\r\npå 25 % moms, vilket utgör 20 % av priset. Det kan\r\njag hålla med Kjell Johansson om.</pre><pre>Anf. 100 KJELL JOHANSSON (fp) replik:</pre><pre>Fru talman! Jag tänker inte stå och träta med Görel\r\nThurdin om vem som träffar flest\r\nvardagsmänniskor.</pre><pre>Jag skall bara kortfattat säga att det frestade på när\r\nGörel Thurdin talade om beskattning av\r\nnäringsfastigheter, eftersom jag själv råkar ha en.</pre><pre>Det frestade också på ganska mycket när hon talade\r\nom vad resemontörer tjänar eller inte tjänar,\r\neftersom jag i halva mitt liv har varit resemontör.\r\nRedan när jag var ung -- det kan vara trevligt för\r\nmig att få återknyta till min ungdom ett litet slag --\r\nkunde jag konstatera att civilingenjörer inte hade\r\nen chans inkomstmässigt mot resemontörerna när\r\ndet gäller pengar i handen efter skatt.</pre><pre></pre><pre>Anf. 101 GÖREL THURDIN (c) replik:</pre><pre>Fru talman! Jag noterar att Kjell Johansson inte\r\ntalar om kvinnorna i hemtjänsten. Han talar enbart\r\nom resemontörerna. Han glömmer att ta med de\r\ntraktamenten som utgår när man har varit ute. Jag\r\nkan inte se att vi har haft så stora åsiktsskillnader\r\nnär det gäller att ta itu med detta. Det här med\r\nresorna var faktiskt något helt annat.</pre><pre>Anf. 102 LARS BÄCKSTRÖM (v):</pre><pre>Fru talman! I afton tas det tredje steget i\r\nskatteomläggningen. Kjell Johansson sade att man\r\nnu sätter tillfällig punkt för reformarbetet. Där har\r\nKjell Johansson rätt. Det är en tillfällig punkt i den\r\nnästan ändlösa vandring som skattepolitiken utgör.\r\nKammaren har tagit tre rejäla kliv åt höger. För min\r\noch för vänsterns del hoppas vi och arbetar för en\r\nannan ordning, där vi tar såväl stora som små steg\r\nåt vänster. Det tror jag kommer att bli nödvändigt.</pre><pre>Fru talman! Jag skall försöka undvika fällan att\r\nhemfalla åt recensioner. De verkligt viktiga\r\nrecensenterna, skattebetalarna och väljarna,\r\nkommer snart med sina omdömen. Jag tror mig\r\nveta att regeringen och folkpartiet hoppas på\r\nsenkommet beröm. Till viss del kan de bli\r\nbönhörda. Omläggningen är konstruerad så att\r\ngodbitarna främst faller ut under nästa år, dvs.\r\nvalåret 1991. Räkningen har betalats såväl i\r\nförskott via indirekt skatt som per efterkrav via\r\nkapitalbeskattningen.</pre><pre>På sikt är det inte ettårsresultaten som räknas utan\r\neffekterna i det långa loppet. Där menar jag att\r\nomdömet kommer att bli hårt i vad gäller\r\nfördelningseffekterna. Efter hand kommer alla att\r\nkunna se om Sverige rör sig mot ökad ojämlikhet\r\neller inte.</pre><pre>Det har gjorts gällande att denna skatteomläggning\r\när fördelningspolitiskt neutral. Det finns t.o.m. de\r\nsom hävdar att omläggningen betyder att\r\nlåginkomsttagarna vinner medan\r\nhöginkomsttagarna förlorar. Så är naturligtvis inte\r\nfallet.</pre><pre>En prognos för framtiden kan man få genom att\r\nstudera samtidshistorien. I början på 80-talet, som\r\nKjell Johansson påpekade, gjorde\r\nsocialdemokraterna och folkpartiet också upp om\r\nmarginalskattesänkningar. Då var det visserligen\r\ninte fråga om århundradets reform utan bara en\r\nunderbar natt, men idén var densamma. Då liksom\r\nnu skulle vinsterna för de bäst ställda motverkas\r\ngenom andra åtgärder, t.ex. avdragsbegränsningar.\r\nTill en del fungerade detta, men slutomdömet om\r\nden underbara natten kan utläsas t.ex. i den statliga\r\nlångtidsutredningen.</pre><pre>Fru talman! Jag vill citera ur långtidsutredningen:\r\n''inkomstfördelningen före och efter skatt\r\nreducerades påtagligt mellan 1982 och 1985.\r\nSkattesystemets omfördelande förmåga minskade.\r\nEn bidragande orsak till detta kan ha varit\r\nskattereformen 1983--1985''. Långtidsutredningen\r\nfortsätter: ''Sammantaget hade skatter och\r\ntransfereringar en något mindre omfördelande\r\neffekt 1987 än 1982.'' Detta finns angivet på s. 364 i\r\nlångtidsutredningen.</pre><pre>På samma sätt kommer det att gå nu. Jag påstår inte\r\natt alla kommer att förlora på skattereformen.\r\nMånga kommer tvärtom att vinna. Vissa kommer\r\nt.o.m. att vinna väldigt mycket. Min poäng är att de\r\nsom har det bäst ställt nu kommer att vinna mest på\r\nomläggningen. De som har inkomster runt 150 000\r\nvinner ca 10 000. De som har inkomster på det\r\ndubbla, runt 300 000, vinner ungefär 30 000, dvs.\r\ndet tredubbla.</pre><pre>Till den som inte tror mig rekommenderar jag\r\nläsning av långtidsutredningen på s. 376, där man\r\nvisar jämförelser med de berömda decilerna. Man\r\ngör en jämförelse mellan decil 5,\r\nmedelinkomsttagare, och decil 9,\r\nhöginkomsttagare. Differensen är 1,6 % till\r\nhöginkomsttagarnas förmån.</pre><pre>Därtill skall man lägga att vi alla här i kammaren\r\nvet att man i regeringskretsar för närvarande\r\ndiskuterar sänkt kapitalbeskattning. Då kommer vi\r\natt få ytterligare vinklingar av de felaktiga\r\nfördelningseffekterna.</pre><pre>Visst behöver Sverige en skattereform, men -- för\r\natt travestera ett ordspråk -- socialdemokraterna\r\nhar gjort det goda till det bästas fiende. Att minska\r\nmarginaleffekterna för inkomsttagare i låga eller\r\nnormala inkomstlägen var förvisso riktigt. Att\r\nskapa rakare och enhetligare regler som bidrar till\r\natt minska möjligheterna till skatteundandragande\r\när vettigt. Att sänka skatten på arbete och öka\r\nskatten på kapital är utmärkt.</pre><pre>Det var emellertid inte nödvändigt att gå från en\r\nytterlighet till en annan. Man har gått från uppemot\r\n50 % i marginalskatt för låginkomsttagare som\r\ntjänar 100 000 kr. om året till 50 % i marginalskatt\r\nför folk som tjänar 100 000 i månaden. Sådana\r\ntvära kast är inte möjliga. När man gör så, då\r\nslänger man ut inte bara barnet med badvattnet,\r\nutan man hivar också ut baljan. Frågan är om inte\r\nockså syskonen åker med på samma resa. Det\r\nbrukar så småningom bli ensamt i stugan för dem\r\nsom ägnar sig åt sådan storbyk.</pre><pre>Det är närmast tragiskt att den socialdemokratiska\r\nledningen inte förstod att Bengt Westerberg\r\nförlorade förra valet på sin skattepolitik. Trots\r\ndetta steg man in bakom skaklarna, drog upp\r\nfolkpartiet ur diket och drev dess skattealternativ\r\ntill seger. Möjligen trodde socialdemokraterna att\r\nman genom ett bondeoffer skulle kunna gå från en\r\nunderbar natt till en fast förbindelse med\r\nfolkpartiet -- allt för att trygga regeringsmakten.</pre><pre>Den planen stäcktes emellertid när skattereformen\r\nväl var i hamn. Folkpartiet skrev denna höst\r\nkontrakt med moderaterna. Nu kan\r\nsocialdemokraterna erinra sig en annan\r\nschackterm: Skåda aldrig given häst i mun.</pre><pre>I dag är enligt socialdemokraternas skattepolitik\r\n30 % i skatt det bästa. Tyvärr håller ni på att bli\r\nbönhörda även på andra områden. Men talet om\r\nden enhetliga skatten på 30 % är i mångt och\r\nmycket en myt.</pre><pre>Inkomstbeskattningen blir 30 % för vanliga\r\ninkomsttagare om kommunalskatterna\r\nsammantaget råkar uppgå till just 30 %. Men\r\nskillnaden mellan högsta och lägsta kommunalskatt\r\nvarierar med mellan 6 och 7 kr., från betydligt över\r\ntill väsentligt lägre än 30 kr.</pre><pre>Kapitalbeskattningen sägs bli 30 %. Men i\r\nverkligheten finns en rad undantag. Beskattningen\r\när lägre för t.ex. allemansfonder, pensionsfonder\r\noch reavinster. Dessutom finns specialregler som\r\nsänker skattesatsen för aktier. Allt detta gör att det\r\när lika riktigt att tala om 30 % i kapitalbeskattning\r\nsom ett undantag i stället för en regel.</pre><pre>Företagsbeskattningen sägs vara 30 %, och det är\r\nden formellt. Men genom införandet av en särskild\r\nskatteutjämningsreserv ligger den effektiva skatten\r\npå ca 20 %.</pre><pre>Riv upp skattereformen, säger vi i vänsterpartiet.\r\nLägg om skattekursen i den riktning som\r\nvänsterpartiet redovisat. Vänsterpartiet har\r\nföreslagit en strikt kapitalbeskattning efter 30 %.\r\nVänsterpartiet har också föreslagit en\r\nföretagsbeskattning på 30 % utan särskild\r\nskatteutjämningsreserv. Även det är en\r\ninternationellt sett låg företagsbeskattning.</pre><pre>Vänsterpartiet menar att det är rimligt att ha en\r\ninkomstbeskattning som ger högre\r\nmarginaleffekter än 50 % för höginkomsttagare. Vi\r\nhar föreslagit 60 % vid en inkomst på 240 000 kr.\r\noch 40 % vid 300 000 kr. Vi kan diskutera\r\njusteringar såväl uppåt som nedåt. Men ett är\r\nsäkert: 50 % som högsta gräns t.o.m. för miljonärer\r\nger sneda fördelningseffekter.</pre><pre>Nu tror jag inte att det är möjligt att uppnå dessa\r\nförbättringar under innevarande riksmöte, dvs.\r\ninnan opinion och väljare tvingar fram nya beslut.\r\nMen på några punkter borde ändå\r\nskattepaktspartierna besinna sig. I det här\r\nbetänkandet finns några sådana punkter som jag\r\nvill yrka bifall till. Det gäller reservation 21 om\r\nförmån av fri bil och reservation 24 om\r\ndrivmedelsbeskattningen. Jag skall kommentera\r\ndessa reservationer samt förslaget om slopat\r\ngrundavdrag för inkomster över 180 000 kr.</pre><pre>Ett av syftena med skattereformen sägs vara att ta\r\nbort skattefria öar och förenkla skattesystemet. I\r\nfråga om tjänstebilarna har man uppenbarligen\r\nmisslyckats med bägge syftena.</pre><pre>Jag måste säga att det är anmärkningsvärt att t.o.m.\r\nett så bil- och företagarvänligt parti som\r\nmoderaterna inser vad socialdemokraterna och\r\nfolkpartiet vägrar se, nämligen att\r\nmarginalkostnaden för privatbruk av tjänstebilar är\r\nlika med noll. Regeringen och folkpartiet må\r\nbesinna sig och acceptera vår begäran om att ta\r\nfram nya regler. Om inte, så förlorar i varje fall\r\nsocialdemokraterna all trovärdighet vad gäller\r\ninriktningen att begränsa bilismens avigsidor. Jag\r\nhoppas att utskottets ordförande tar upp denna\r\nfråga till diskussion och klargör i vilken takt\r\nomprövning sker inom socialdemokratin.</pre><pre>En annan given punkt där skattesystemet måste\r\nändras gäller frågan om grundavdragen. Sverige\r\nhar internationellt sett låga grundavdrag.\r\nGrundavdrag brukas i de flesta länder för att\r\ntillgodose bärighetsprincipen, dvs. att låga\r\ninkomster inte skall belastas av ett högt skatteuttag.\r\nI beslutet i våras erkände riksdagsmajoriteten\r\ndenna princip även för Sverige, varpå\r\ngrundavdraget höjdes inom vissa lägre\r\ninkomstskikt för att sedan trappas av igen. Märkligt\r\nnog avslogs vänsterpartiets förslag om att slopa\r\ngrundavdraget för inkomster över 180 000 kr.</pre><pre>Jag tror att en riksdagsmajoritet snart kommer att\r\ndela vår ståndpunkt i denna fråga. Hittills har jag\r\ninte mött några argument mot kravet på ett\r\nslopande av grundavdraget vid inkomster över\r\n180 000 kr. Grundavdrag vid sådana inkomster är\r\ninte fördelningspolitiskt riktigt. Ett slopande av\r\ngrundavdraget i sådana fall skulle ge samhället\r\ninkomster på ca 5 miljarder kronor, kanske mer.\r\nJag förutsätter, kanske med rätta, att centern och\r\nmiljöpartiet ser positivt på denna tanke, men vad\r\nsäger övriga partier?</pre><pre>Inom folkpartiet har man tidigare varit pigg på att\r\navveckla grundavdraget. Samma parti har uttryckt\r\nvisst intresse för att minska indirekta skatter såsom\r\nmomsen. Kanske kan detta vara ett\r\nfinansieringsbidrag? För folkpartiet har väl inte\r\nlämnat idén om att skattesänkningar i vart fall delvis\r\nmåste finansieras?</pre><pre>Fru talman! Jag har ofta varit hård i mina omdömen\r\nom socialdemokraternas skattepolitik, och jag\r\nkänner mig tyvärr tvungen att vara ännu hårdare. I\r\ngår fick vi SCB-siffror som stämmer till eftertanke.\r\nModeraterna och folkpartiet vill bilda regering, och\r\nSCB visar att möjligheten, eller snarare risken,\r\nfinns för att detta skall bli verklighet. Moderaterna\r\nhar höga siffror, och uppgången började på\r\nsenhösten 1988. Det var vid samma tidpunkt som\r\nKjell-Olof Feldt gjorde sin Canossa-vandring och\r\nanslöt sig till nyliberal skattepolitik. Vad vi nu ser\r\när att Carl Bildt har rätt när han säger att folk hellre\r\nröstar på orginalet än på en blåkopia. Men kanske\r\nkan dessa siffror tillsammans med varningsorden\r\nfrån LO-Malm och TCO leda till att väckarklockan\r\nringer på Rosenbad. Då kan vinden vända.</pre><pre>Men, fru talman, som man säger i visan: Ingen\r\ndager synes än. Kanske finns det ändå en liten men\r\nviktig ljuspunkt, ett litet undantag.\r\nSkatteomläggningen skulle finansieras. Nu skedde\r\ndet inte fullt ut, utan till väsentliga delar förlitade\r\nsig folkpartiet och socialdemokraterna på s.k.\r\ndynamiska effekter. Men visst intog folkpartiet en\r\nrimligare hållning i finansieringsfrågan än\r\nmoderaterna.</pre><pre>Förmälningen mellan de moderata\r\nfolkpartiliberalerna och de mer nyliberala\r\nmoderatliberalerna -- de två partierna börjar ju\r\nglida samman -- har lett till att finansieringskravet\r\nhar minskat även hos folkpartiet. Så fanns det\r\nplötsligt ingen samsyn mellan socialdemokraterna\r\noch folkpartiet när det gällde att finansiera ett\r\nbortfall på 2 miljarder, när lagrådet av tekniska skäl\r\nstoppade den särskilda löneskatten på\r\npensionsinbetalningar. Det var en skatt som såväl\r\nfolkpartiet liberalerna som vänsterpartiet i princip\r\nredan tidigare ställt sig bakom. I stället föreslog\r\nregeringen att den allmänna löneavgiften skulle\r\nhöjas med 1,3 procentenheter under första halvåret\r\n1991.</pre><pre>Fru talman! Vänsterpartiet har ingen anledning att\r\nta fullt ansvar för finansieringen av regeringens\r\nskatteuppgörelse med folkpartiet. Inte heller har\r\nvänsterpartiet någon anledning att bidra till att\r\ninkomstbeskattningen sänks utan att detta\r\nfinansieras. Det skall erkännas att vänsterpartiet på\r\nen rad andra områden har framlagt förslag i vilka\r\nreses krav på finansiering.</pre><pre>Regeringens skatteomläggning får sneda\r\nfördelningspolitiska effekter. Även moderaterna\r\nhar kritiserat omläggningen för detta. Moderaterna\r\nmenar dock att fördelningsfrågan skall lösas genom\r\natt skatteuttaget minskas. Men en orättvis reform\r\nblir inte rättvisare för att man underlåter att\r\nfinansiera den.</pre><pre>I utskottet har en majoritet kunnat skapas om att\r\nreservera 600 milj. kr. av inkomstförstärkningen för\r\naktiva arbetsmarknadspolitiska åtgärder.\r\nUtskottets majoritet skriver bl.a. ''att man nu bör\r\nskapa beredskap för att motverka en allmänt\r\nbefarad arbetslöshet''. Utskottets majoritet\r\nunderstryker vidare vikten av en aktiv\r\narbetsmarknadspolitik i form av\r\nkompetenshöjande insatser, t.ex. utbildning och\r\nandra offensiva åtgärder, samt någon form av\r\nberedskapsarbeten. Utskottet konstaterar\r\ndärjämte att dessa insatser inte minst bör gälla den\r\nkommunala sektorn.</pre><pre>Vänsterpartiet anser att dessa ställningstaganden är\r\nmycket viktiga mot bakgrund av att propåer har\r\nrests om att arbetslösheten borde tillåtas stiga för\r\natt bekämpa inflationstendenser i ekonomin. För\r\nvänsterpartiet är det av stor vikt att slå vakt om den\r\nfulla sysselsättningens princip, och vi ser det som\r\ntillfredsställande att skatteutskottets majoritet har\r\nanvisat medel för att hävda denna princip. Inte\r\nminst viktigt är då att även reservera medel för\r\nberedskapsarbeten -- detta för att motverka\r\ntendenser till långvarig arbetslöshet som kan leda\r\ntill att människor slås ut för gott från\r\narbetsmarknaden.</pre><pre>Detta är en ljuspunkt. Naturligtvis är vi i\r\nvänsterpartiet inte fullt nöjda med allt i denna\r\nuppgörelse. Men det är en viktig princip att\r\narbetslösheten aktivt skall bekämpas, och\r\nuppgörelsen visar att socialdemokrater liksom\r\nvänsterpartister i utskottet kan lösa problem på ett\r\nrimligt vis när utskotten ges tid och möjlighet att\r\narbeta på ett konstruktivt sätt. På samma sätt\r\nkunde vänsterpartister och socialdemokrater\r\nkomma fram till vettiga lösningar på skolområdet\r\noch vad gäller bostadsfinansieringen.</pre><pre>Om det så finns några ljuspunkter på vänstersidan\r\nkan man dock undra vad som skall komma ut från\r\nett eventuellt samarbete mellan moderaterna och\r\nfolkpartiet liberalerna, t.ex. på skatteområdet.\r\nSocialdemokrater brukar säga att borgarna inte kan\r\nsamarbeta. Där har s-sidan fel. På västkusten där\r\njag kommer från brukar man säga att det ordnar sig\r\nnog med skridskor bara det blir is. Och blir det bara\r\nborgerlig majoritet så kommer de nog sams Bill och\r\nBull. Det tror jag.</pre><pre>Då är det mer intressant att få reda på var samsynen\r\nkommer att läggas. Vid alla steg i\r\nskatteomläggningen så har moderaterna reserverat\r\nsig på så gott som alla punkter. I detta betänkande\r\nhar moderaterna presenterat 43 reservationer, av\r\n75 avgivna. Och då väl att märka att detta var ett\r\nbegränsat urval enligt moderaternas eget särskilda\r\nyttrande.</pre><pre>Om moderaterna skall vidhålla sin linje i en tänkt\r\nregering då kommer sannerligen skattereformen att\r\nrivas upp, om än i fel riktning. Nu begär jag inte att\r\nmoderaterna eller ens folkpartiet skall presentera\r\nen färdig samsym vid dagens kammardebatt, men\r\nnog vore det en bra varudeklaration för väljarna att\r\nfå reda på från moderaterna vilka reservationer\r\nsom är särskilt viktiga att få gehör för, och nog vore\r\ndet bra om folkpartiet kunde deklarera vilka\r\npunkter man är särskilt noga med att behålla.\r\nFinansieringskravet är något som man kommer att\r\nfortsätta släppa efter på.</pre><pre>Kjell Johansson sade visserligen inte att Bo\r\nLundgren var jultomten, men han antydde i varje\r\nfall att Bo Lundgren kände tomten eller hade nära\r\nrelationer. Om folkpartiet nu börjar ge efter för ett\r\nslags moderat tomtebrus, är då Haga- och\r\nRosenbadsförhandlingarna om skatterna ett\r\ngigantiskt Svarte Petter där socialdemokraterna\r\nblev sittande med Petter? Kammaren och de\r\nskattskyldiga och väljarna vill nog gärna har klara\r\nsvar på dessa funderingar innan valet. Jag tror att\r\nsvaren kommer att avgöra en hel del av\r\nvalresultatet. Kanske får vi ett preliminärt svar\r\nredan om någon minut.</pre><pre>Den moderate ledamoten har här talat om de\r\nförkättrade planerna och om hur eländiga de är.\r\nMen det finns tydligen en plan som är alldeles\r\nutmärkt, och det är den planmässiga sänkningen av\r\nskattetrycket. Det är tydligen skillnad på planering\r\noch planering. En plan finns som är godkänd, och\r\ndet är när man sänker skattetrycket. I alla sina\r\nreservationer kan man ange bärande skäl och\r\nargument, men det finns en underliggande tydlig\r\nström och det är: Sänk skattetrycket så löser sig\r\nallting. Det är ungefär som de vises sten.</pre><pre>Men det finns länder som sänkt skattetrycket år\r\nefter år, och de sociala problemen har ökat.</pre><pre>Det finns länder som har bekämpat inflation och\r\narbetslöshet med politik som liknar den, och dessa\r\nländer har lyckats åstadkomma såväl hög inflation\r\nsom hög arbetslöshet. Så det är väl inte givet att\r\nskattesänkningar löser alla problem.</pre><pre>Själv är jag för att ta ned skattetrycket därest vi får\r\nden situationen att behov av transferering minskar\r\noch därest vi får bättre inkomstfördelning. Då\r\nbehöver vi inte utnyttja skattesystemet för att rätta\r\ntill de skevheter som marknaden ger upphov till.\r\nKan vi få en mer socialt anpassad marknad, ja då\r\nkan vi sänka skatteuttaget, men först då. Vi kan\r\ninte gå andra vägen.</pre><pre>Anf. 103 BO LUNDGREN (m) replik:</pre><pre>Fru talman! Planmässiga sänkningar av\r\nskattetrycket är bra, men det är inte ordet i sig själv\r\nutan vad det egentligen innebär. För Lars\r\nBäckström och hans partikamrater, som tidigare\r\nhette vänsterpartiet kommunisterna, är\r\ncentralstyrningen och planeringen ett\r\nsjälvändamål. Det är just den planeringen av\r\nmänniskornas vardag och företagens sätt att\r\nproducera, inriktning på varor och sådant som lett\r\ntill det kaos, den fattigdom och den kommande\r\nsvält som finns i Sovjetunionen. Det är precis det\r\nsystem ni har förespråkat. Även om ni nu försöker\r\nklä det i andra kläder är det fortfarande grunden i\r\nden politik ni är intresserade av.</pre><pre>Sedan säger Lars Bäckström att någon kan sitta\r\nmed Svarte Petter. Socialdemokraterna har också\r\nsvårt att sänka skatterna. De börjar tala om att de\r\nkan tänka sig att göra det. Men är det att sitta med\r\nSvarte Petter om man får sänkt skattetryck, så att\r\nmänniskorna kan bestämma över en större del av\r\nsina inkomster? Det har jag mycket svårt att se. Jag\r\nhar en känsla av det också blir svårt för\r\nsocialdemokraterna att reagera mot detta när det\r\nväl är genomfört av en ny regering.</pre><pre>Lars Bäckström säger att han också kan tänka sig\r\natt sänka skattetrycket om behovet av\r\ntransfereringar minskar. Men det är ju det höga\r\nskattetrycket som ökar bidragsberoendet. Om man\r\nsänker skatterna minskar behovet av\r\ntransfereringar. Det är så man måste se det, men\r\ndet vill inte Lars Bäckström. För det är\r\nplaneringen, centralstyrningen av människornas\r\nvardag som ligger bakom, den som skapade hela\r\nÖsteuropas problem.</pre><pre>Lars Bäckström hade funderingar över Kjell\r\nJohansson och mig och våra resp. partier. Ja, jag är\r\nmedveten om att min replik gäller Lars Bäckström,\r\nmen frågan gällde vad vi tillsammans med\r\nfolkpartiet kan åstadkomma. Om jag säger till Kjell\r\nJohansson: Visst måste man sänka\r\nmervärdeskatten under 1990-talet. Visst måste man\r\nsänka arbetsgivaravgifterna så att vi har en chans\r\natt komma i Europanivå. Visst måste vi dra ner\r\nkapitalbeskattningen, liksom statsrådet Åsbrink\r\nsjälv har sagt t.ex. Där vi har vi några punkter,\r\nviktiga för människorna, som vi säkert kan komma\r\növerens om eller hur? Vad tror Lars Bäckström?</pre><pre>Anf. 104 KJELL JOHANSSON (fp) replik:</pre><pre>Fru talman Det blir inget preliminärt besked här i\r\nkväll -- jag tänker inte försöka klara ut folkpartiets\r\nlångsiktiga skattepolitik här. Vi får hitta något\r\nbättre tillfälle. Men Lars Bäckström skall inte\r\nbehöva bli helt lottlös. Jag skall ge ett definitivt\r\nbesked: Vi i folkpartiet kommer inte att slopa\r\ngrundavdraget över 180 000 kr.</pre><pre>Om man över huvud taget skulle göra\r\nnågonting -- men det har vi inga som helst planer\r\npå -- skulle man i så fall trappa av det. Men slopar\r\nman det blir det ju inga 5 miljarder. När den som\r\nhar 180 000 kr. i inkomst och höjer till 190 000 får\r\nhan ju inget kvar, eftersom han blir av med sitt\r\ngrundavdrag. Den som kommer upp i 200 000 får\r\nen 75 % marginalskatt, vid 210 000 kr. blir det 66 %\r\nosv. och sedan sjunker det när man kommit upp i\r\nmiljoninkomster ner till nära 50.</pre><pre>Jag kan inte tänka mig att ens Lars Bäckström vill\r\nha ett sådant system.</pre><pre>Anf. 105 LARS BÄCKSTRÖM (v) replik:</pre><pre>Herr talman! Det är bra, Kjell Johansson, att vi\r\nkan börja debattera den saken, för just det som\r\nKjell Johansson antydde är otänkbart för min del.\r\nNaturligtvis måste det bli en avtrappning. Vid\r\ninkomster över 180 000 kr. måste grundavdraget\r\nhelt försvinna. Då får vi en marginaleffekt som blir\r\nnågot högre än den nuvarande. I dag handlar det\r\nom 33 % -- det kan gälla upp till ungefär 140 000 kr.\r\nSedan kan det vara snabbare avtrappning.\r\nMarginaleffekten skulle då ligga på runt 40 %.\r\nResonemanget är alltså riktigt om det handlar om\r\nden effekten.</pre><pre>Det här skulle på det hela taget leda till en mycket\r\nbättre fördelningsprofil. Men den här frågan\r\nkommer vi att ha många fler debatter om. Jag tror\r\natt den framförda ståndpunkten så småningom\r\nkommer att vinna ett sådant gehör att folkpartiet\r\nliberalerna accepterar den.</pre><pre>Vidare ser jag med spänning fram emot kommande\r\ndebatter under våren. Vi kommer att ställa samma\r\nfråga om samsynen i skattepolitiken när det gäller\r\nfolkpartiet liberalerna och moderatliberalerna. Det\r\nskall bli intressant att se hur detta kan formas till en\r\nhelhet.</pre><pre>Bo Lundgren tog upp tråden beträffande detta med\r\nvänsterpartiet kommunisterna som partiet tidigare\r\nhette. Ja, vänsterpartiet kommunisterna hette en\r\ngång i tiden Sveriges kommunistiska parti. Då\r\ntrodde Sveriges kommunistiska parti på en\r\nallomfattande plan -- det är riktigt. Men även\r\nmoderata samlingspartiet, högerpartiet, hade en\r\ngång uppfattningar som man nu har gått ifrån. Vi\r\nutvecklas i takt med tiden -- det är korrekt.</pre><pre>Sedan tycker jag att detta med planmässigheten är\r\nnågonting intressant. Det finns ju ett stort mått av\r\nplanmässighet inom vad som kallas\r\nmarknadskapitalism -- inom de stora trusterna,\r\nmonopolen, kartellerna och, inte minst,\r\nnäringslivets takorganisationer.</pre><pre>Det finns också en typ av anarkistisk kapitalism i\r\ntredjevärlden som resulterar i svält.</pre><pre>Men det finns ytterligare en aspekt här: Den\r\nmarknad som vi har haft har inte varit den\r\nnattväktarstat som ni vill återskapa, utan det har\r\nvarit fråga om en marknadsekonomi med en stark\r\narberarrörelse, med en stark facklig rörelse, som\r\nhar kunnat driva högerpolitiken på reträtt. Därför\r\nhar vi fått välfärd i detta land. Välfärden har vi\r\nalltså inte fått tack vare moderaterna, utan tack\r\nvare svenska folkets och de svenska\r\nfolkorganisationernas insatser. Men framför allt\r\nhar vi fått välfärden genom individens arbete -- vid\r\nskrivbordet eller vid maskinen. Det är alltså varken\r\nmoderater eller industriledare som har byggt upp\r\nvälfärden, utan människorna själva.</pre><pre>Något som jag har funderat över -- jag skall försöka\r\nåterkomma senare, Bo Lundgren -- är följande\r\nfråga: Finns det någon skatt som moderaterna inte\r\nvill sänka? Ni vill ju ta bort alla skatter. Men finns\r\ndet alltså, Bo Lundgren, någon skatt som ni inte vill\r\nsänka omedelbart?</pre><pre>Anf. 106 GÖSTA LYNGÅ (mp):</pre><pre>Herr talman! Först skall jag berätta litet grand om\r\nlille herr Svensson och hans vanliga familj. Hemma\r\nhos Svenssons är det på det viset att man, när man\r\nskall kosta på sig en utgift, först ser till att det finns\r\npengar i kassan. Herr och fru Svensson låter litet\r\ntjatiga när de får tala om detta för barnen gång på\r\ngång. Men egentligen förstår barnen mycket väl att\r\ndet måste vara på det viset när det gäller pengar och\r\nekonomi.</pre><pre>Egentligen borde det vara likadant hos store herr\r\nLarsson och i hans stora rike, men det är det inte.\r\nDär är det på det viset att två politiska partier, herr\r\nLarssons eget parti och folkets liberala parti,\r\ntillsammans har drivit igenom en skattereform, där\r\nden tydligaste effekten är en kraftig sänkning av\r\ninkomstskatten för dem som har det bäst, som har\r\nde högsta inkomsterna. Givetvis kostar sådant\r\npengar, och en del av finansieringen har de två\r\npartierna kunnat enas om -- t.ex. beträffande moms\r\npå kollektivtrafiken, för att nämna en sak.</pre><pre>Sedan hade man också tänkt sig en inkomst genom\r\natt ta ut en löneskatt på pensioner. Den skatten\r\nskulle betalas när pensionerna tjänas in. Det där\r\nvar litet komplicerat, och det kunde inte direkt\r\naccepteras av lagrådet. Därför saknades det 2\r\nmiljarder när det gällde att bekosta\r\nskattesänkningarna. Tydligen har folkpartiet och\r\nsocialdemokraterna inte kunnat komma överens\r\nom ett sätt att ta in de pengarna. Men påhittig som\r\nhan är, herr Larsson, föreslog han då att man skulle\r\nöka den allmänna löneavgiften med 1,3 % -- dvs.\r\nunder första halvåret 1991 öka uttaget av skatt på\r\narbete. Inga andra än socialdemokraterna tyckte\r\nom den lösningen. Men nu har räddaren trätt fram:\r\nVänsterpartiet har erbjudit sig att stödja\r\nfinansieringen av skattereformen -- givetvis inte\r\nutan villkor! Vänsterpartiet fordrar ett antal\r\nåtgärder för att befrämja sysselsättningen -- riktigt\r\nvad vet man väl inte ännu. Men man vet att det\r\nkommer att kosta 600 miljoner, som alltså skall\r\nreserveras för ändamålet.</pre><pre>Vi i miljöpartiet de gröna anser att lösningen är lika\r\nförvånande som den är förkastlig. Man finansierar\r\ninte en budget genom att hitta på nya utgifter. Och\r\nman främjar inte sysselsättningen genom att höja\r\nlöneavgiften med 2 miljarder. Folkpartiet och\r\nsocialdemokraterna, som var så överens om att\r\nsänka höginkomsttagarnas skatt, borde faktiskt\r\nockså ha ett ansvar för att budgeten går ihop.</pre><pre>Herr talman! Jag yrkar bifall till reservation 4. Det\r\ngäller då mom. 1.</pre><pre>Flera av riksdagens partier talar faktiskt om\r\nmiljöfrågor precis som om de vore intresserade av\r\nen radikal förbättring av miljön. Det är dock bara i\r\nvår skattemotion som miljön har prioriterats.\r\nVarför har man t.ex. åstadkommit en skattereform\r\nsom gynnar privatbilismen mer än\r\nkollektivtrafiken? Momsen på kollektivtrafiken\r\ndrabbar direkt hushållen och indirekt miljön,\r\neftersom det kan befaras att många inte använder\r\nsig av kollektivtrafiken. Vi i miljöpartiet de gröna\r\nanser att momsen på kollektivtrafiken skall bort.\r\nJag yrkar bifall till reservation 27. Det gäller då\r\nmom. 15. Den voteringen kommer att bli intressant\r\ninte bara för utskottet och kammarens ledamöter\r\nutan också för miljövänner och vänner av\r\nkollektivtrafiken landet runt.</pre><pre>Sedan vill jag något kommentera de höga\r\ndrivmedelspriser som Irakkrisen har orsakat.\r\nInternationellt sett innebär det höga oljepriset en\r\nomfördelning mellan de oljeproducerande och de\r\noljeimporterande länderna. Särskilt länderna i\r\ntredje världen drabbas ytterst allvarligt. För\r\nSverige som helhet, liksom för i-världen i stort, kan\r\nde ökade utgifterna klaras. På grund av\r\nmervärdeskatten på bensin kommer statskassan\r\nt.o.m. att tjäna litet på krisen. Inom Sverige blir det\r\ndock en viss omfördelning. De som utnyttjar bil\r\neller andra transportmedel förlorar en hel del, både\r\ntill oljeproducenterna och till statskassan -- i varje\r\nfall gäller det den sena effekten och\r\nkompensationen.</pre><pre>Vi föreslår i reservation 30, som jag yrkar bifall till,\r\nen skatterabatt om 2 000 kr. till glesbygdsbor i\r\narbetsför ålder -- dvs. mellan 19 och 65 år -- och en\r\nrabatt om 1 000 kr. för övriga. Det här är enkelt att\r\nadministrera och det erbjuder den enskilde\r\nvalfrihet. Om han eller hon vill eller kan minska sitt\r\ntransportarbete, har man den valfriheten. Det\r\nlönar sig, och det måste vara bättre för miljön.\r\nAnnars täcks förtjänsten delvis av rabatten</pre><pre>Min sista kommentar gäller den barocka regeln om\r\nbeskattningen av förmånen av fri bil, utan hänsyn\r\ntagen till körsträckan. Det var dock hoppfullt att\r\nhöra -- jag tänker då på debatten som Bo Lundgren\r\noch Kjell Johansson hade -- att en lösning är i sikte.\r\nDet här är en gammal miljöpartifråga.</pre><pre>Eftersom jag hörde att vänsterpartiet är på samma\r\nlinje som vi yrkar jag bifall till reservation 20. Både\r\nreservation 20 och reservation 21 lyder ju under\r\nsamma moment.</pre><pre>Herr talman! Betänkandet innehåller många\r\ndetaljer som vi har diskuterat tidigare och som vi\r\nskall återkomma till. För tids vinnande hänvisar jag\r\nden nyfikne ledamoten till våra reservationer, som\r\njag till fullo står bakom.</pre><pre>När det gäller yrkandena om bifall till\r\nreservationerna handlar det speciellt om\r\nreservationerna 4, 20, 27 och 30.</pre><pre>Anf. 107 LARS HEDFORS (s):</pre><pre>Herr talman! För att inte skatteutskottet skall få\r\nalltför dåligt rykte bland hemlängtande\r\nriksdagsledamöter skall jag korta ned mitt\r\nanförande högst avsevärt.</pre><pre>Inför den här imponerande församlingen är det\r\nkanske på sin plats att påminna om att det i dag,\r\nfaktiskt nästan på dagen, är ett år sedan riksdagen\r\nfattade beslut om första steget i den stora\r\nskattereformen. I dag tar vi alltså det tredje och\r\nsista steget beträffande genomförandet av den\r\nreformen.</pre><pre>Därmed sätter vi punkt för ett arbete som har tagit\r\nmer än tre år. Det har varit ett minst sagt grundligt\r\nutredningsarbete. Varje del av det gamla systemet\r\nhar genomlysts, och varje litet nytt förslag har\r\nanalyserats. Absolut ingenting har lämnats åt\r\nslumpen.</pre><pre>Statliga utredningar -- med landets absolut främsta\r\nskatteexpertis -- har arbetat sedan 1987, och i ett\r\nfall ända sedan 1985. Hundratals remissinstanser\r\nhar granskat förslagen. Ett mycket stort antal\r\ntjänstemän i finansdepartementet och i\r\nskatteutskottet har berett förslagen. Detta -- kan\r\nman väl säga -- är i sanning svensk grundlighet när\r\nden är allra bäst.</pre><pre>Men det är heller inte vilken reform som helst. Här\r\när det fråga om den största skattereformen\r\nnågonsin i Sverige. Och vem vet -- kanske benämns\r\nden rent av som århundrades skattereform i\r\nframtidens historieböcker.</pre><pre>Ändå är reformarbetet säkert inte alldeles färdigt.\r\nVi kommer med största sannolikhet att upptäcka\r\natt det finns saker och ting som behöver rättas till.\r\nDet vore väl närmast konstigt om ett så omfattande\r\nreformarbete skulle vara fullständigt perfekt från\r\nallra första början.</pre><pre>Om det t.ex. skulle visa sig att det fortfarande finns\r\nfördelningspolitiska orättvisor eller om nya kryphål\r\ni skattelagstiftningen skulle dyka upp, ja, då måste\r\nvi vara beredda att ingripa.</pre><pre>Därför måste reformen följas upp och utvärderas\r\nmycket noggrant. Regeringen har, som alla vid det\r\nhär laget vet, tillsatt en särskild kommitté som skall\r\ngöra detta. Det kan tilläggas att kommittén redan är\r\ni arbete.</pre><pre>Jag för min del är också övertygad om att de s.k.\r\nsärintressena kommer att fortsätta sin envisa kamp\r\nför att förbättra sina skattevillkor. Många motioner\r\nkommer att väckas i det syftet, och mycken\r\nvältalighet kommer att utvecklas.</pre><pre>Det blir krav på lägre krogmoms och lägre moms på\r\npersontransporter. Det blir krav på bättre villkor\r\nför idrott och annan ideell verksamhet. Det blir\r\nkrav på bättre villkor för pensionssparande,\r\nanvändande av tjänstebil osv.</pre><pre>Men tro mig -- dessa och andra särintressen\r\nkommer att få det allt svårare att göra sig hörda i\r\nskattedebatten! Människor kommer mer och mer\r\natt inse att de försämrade skattevillkoren, som\r\ndessa intressen onekligen får, mer än väl uppvägs\r\nav över 100 miljarder kronor i sänkt inkomstskatt.</pre><pre>Människor kommer att upptäcka att ett enkelt och\r\nenhetligt skattesystem -- utan en mängd undantag\r\noch särregler -- är den bästa garantin för ett rättvist\r\nskattesystem, utan möjligheter för smarta och\r\nvälbärgade människor till osund skatteplanering\r\noch skattefusk.</pre><pre>Människor kommer att upptäcka att -- om nu dessa\r\nsärintressen ändå skall gynnas, vilket naturligtvis\r\ninte kan uteslutas -- det bästa sättet inte är\r\nskattesubventioner. Annars får vi återigen det\r\nskattelapptäcke som tidigare har vållat oss så stora\r\nbekymmer.</pre><pre>Herr talman! Det är viktigt att en så pass\r\nomfattande samhällsförändring som den som det\r\nnu rör sig om vilar på en bred parlamentarisk bas.\r\nDen ger nämligen de nödvändiga förutsättningarna\r\nför att vi skall få ett hållfast och varaktigt\r\nskattesystem. På så vis hinner människor vänja sig\r\nvid systemet. Framför allt hinner man lära sig hur\r\ndet fungerar innan det ändras igen.</pre><pre>Därför är det bra att socialdemokraterna och\r\nfolkpartiet har kunnat enas om tagen och\r\ntillsammans konsekvent och målmedvetet har drivit\r\nigenom reformarbetet i riksdagen. Det är också bra\r\natt centerpartiet ställer sig bakom stora delar av\r\nreformen.</pre><pre>Men moderata samlingspartiet ställer sig, som\r\nvanligt, vid sidan om och fortsätter på det viset sin\r\nsedan 1981 inledda skattepolitiska ökenvandring.\r\nJag skulle tro att Bo Lundgren och andra moderater\r\nhar vissa pedagogiska problem med att för sina\r\nväljare förklara varför man tar avstånd från en\r\nreform, som innebär historiens största\r\nmarginalskattesänkning och en långtgående\r\nanpassning till EG, bl.a. när det gäller indirekta\r\nskatter och företagsskatter.</pre><pre>Ännu större pedagogiska problem, och det har vi\r\nmärkt redan i dag här, kommer han att få när han\r\nskall förklara för sina väljare att hans parti tänker\r\nregera ihop med folkpartiet -- om han nu får den\r\nmöjligheten efter valet 1991.</pre><pre>Jag vet inte om ni som sitter här i kammaren nu\r\nlyssnade på Bo Lundgrens anförande. Jag lyssnade\r\nväldigt noga, och jag noterade alla hans målande\r\nbeskrivningar av förslagen i skattereformen. Han\r\nsade faktiskt att förslagen i skattereformen var\r\nvanvettiga, galna. Han klippte sedan till rejält när\r\nhan sade att förslagen är snurriga. Nu säger Bo\r\nLundgren att han -- om han får den möjligheten --\r\nskall regera ihop med ett parti som kan lägga fram\r\nvanvettiga och snurriga förslag.</pre><pre>Naturligtvis kommer en mängd frågor att resas\r\ninom väljarkåren: Kommer moderaterna i den\r\nsituationen, om de får möjlighet att regera ihop\r\nmed folkpartiet, att kräva -- och den frågan har\r\nställts tidigare -- att skattereformen skall rivas upp?\r\nOm svaret på den frågan skulle bli ja -- jag tvivlar\r\npå att jag får ett entydigt svar -- vad tror då Bo\r\nLundgren att folkpartiet säger? Vi har ju fått en\r\nliten föraning här i diskussionen mellan Bo\r\nLundgren och Kjell Johansson, och det var\r\nsannerligen inget kärleksgnabb -- snarare ett\r\nkraftfullt skilsmässogräl, skulle jag vilja påstå.</pre><pre>Om svaret på frågan däremot blir nej, kommer nya\r\nföljdfrågor som ett brev på posten: Vilka heliga\r\nskatteprinciper måste ni då överge? Vilka viktiga\r\nvallöften måste ni bryta? Bo Lundgren kan ju börja\r\nträna inför den kommande valrörelsen genom att\r\nverkligen försöka svara på frågorna nu. Det går inte\r\natt glida undan som Bo Lundgren hittills har gjort.</pre><pre>Herr talman! I det betänkande som vi nu diskuterar\r\nbehandlas regeringens proposition nr 54 som har\r\ntiteln Kvarvarande frågor i reformeringen av\r\ninkomst- och företagsbeskattningen, m.m.</pre><pre>Bakom denna mycket allmänt hållna rubrik döljer\r\nsig ett stort antal förslag. Det rör sig om\r\nkompletteringar av det tidigare reformarbetet, om\r\nsmärre justeringar av redan fattade beslut samt om\r\nlagtekniska regleringar och förbättringar.</pre><pre>Utskottet ställer sig inte helt oväntat bakom nästan\r\nallt. Vissa förtydliganden och påpekanden gör man\r\ndock. På en punkt avviker utskottsbetänkandet\r\nnågot från propositionen. Det gäller då frågan om\r\nfinansieringen av de sista 2 miljarderna i\r\nskattereformen. I propositionen föreslås att detta\r\nskall ske genom en höjning av den allmänna\r\nlöneavgiften med 1,3 % under första halvåret 1991.\r\nEfter denna tidpunkt sker finansieringen genom en\r\nsärskild löneskatt på vissa pensionsförmåner -- som\r\ndet ursprungligen var tänkt.</pre><pre>Utskottet instämmer -- efter en överenskommelse\r\nsom har gjorts mellan socialdemokraterna och\r\nvänsterpartiet -- i detta förslag. Samtidigt föreslår\r\nman, som Lars Bäckström har redogjort för, att 600\r\nmilj. kr. skall avsättas för aktiva\r\narbetsmarknadspolitiska åtgärder. Därmed blir\r\nskattereformen i det allra närmaste finansierad,\r\noch regeringens kamp mot inflationen underlättas.\r\nMan kan alltså på detta vis bidra till att bekämpa\r\ninflationen. På samma gång som vi gör detta uppnår\r\nvi det goda att beredskapen för offensiva åtgärder\r\nmot en befarad ökad arbetslöshet kan förberedas.</pre><pre>Utskottet ställer sig också bakom en\r\nsocialdemokratisk motion om att det s.k. taket på\r\n2 500 kr. för skattereduktion för\r\nfackföreningsavgift skall slopas. Skälet till det är i\r\nförsta hand att det inte i dag finns någon\r\nbegränsning i arbetsgivares avdragsrätt för\r\norganisationsverksamhet. Genom att ta bort taket\r\nskapas likformighet -- det är det viktigaste skälet --\r\nmellan arbetsgivare och arbetstagare i detta\r\navseende.</pre><pre>Herr talman! Det har -- inte helt oväntat --\r\navlämnats ett stort antal reservationer till\r\nbetänkandet, närmare bestämt 75 stycken. Jag\r\ntänker förskona riksdagen från en närgången\r\ngranskning av dessa reservationer och bara göra\r\nnågra kortfattade övergripande kommentarer.</pre><pre>De moderata reservationerna leder i de allra flesta\r\nfall till inkomstförsvagningar. Därmed följer man\r\nsom väntat upp sin tidigare politik med en kraftig\r\nunderfinansiering av sina skatteförslag. Det finns\r\nåtminstone en konsekvens i moderaternas förslag.\r\nBo Lundgren säger att han under en tioårsperiod\r\nvill sänka skattetrycket i Sverige till den nivå som\r\nråder i Västeuropa i övrigt. Med en snabb\r\növerslagsberäkning kommer man fram till att det\r\nskulle innebära att moderata samlingspartiet vill\r\nsänka skatten i Sverige med ungefär 20 miljarder\r\nkronor per år. Det låter väldigt klämmigt och\r\nväldigt käckt. Men när man kommer över till frågan\r\nom var de pengarna skall tas, säger inte moderata\r\nsamlingspartiet någonting. Då är man inte så käck\r\noch klämmig längre. De är t.o.m. så optimistiska\r\natt de föreslår att kostnaderna för det svenska\r\nförsvaret skall ökas kraftigt. Det finns alltså ingen\r\nsom helst trovärdighet i skattesänkningsförslagen\r\nfrån moderata samlingspartiet.</pre><pre>Dessutom innebär de moderata\r\ninkomstförsvagningarna mycket stora\r\nskattelättnader för höginkomsttagare och\r\nkapitalägare. Det är inte heller särskilt förvånande.\r\nDet är en gammal och känd moderat\r\nfördelningspolitik.</pre><pre>Även centerpartiets förslag underminerar\r\nskattereformens finansiering. Därmed förstärker\r\nman den underfinansiering som fanns redan i\r\nvårens centerförslag.</pre><pre>Centern upprepar också sitt förslag om att ersätta\r\nenergimomsen med punktskatter. Det är, som det\r\nhar sagts tidigare, ett minst sagt\r\nuppseendeväckande förslag med tanke på att\r\narbetslösheten nu har en tendens att öka. Förslaget\r\ninnebär nämligen att man kraftigt försämrar\r\nvillkoren för företagen. Det hjälper inte med några\r\nundantagsregler, Görel Thurdin, det drabbar\r\nföretagen hårt. Det förstärker\r\nnedgångstendenserna i sysselsättningen. Det är\r\nnågot som bl.a. kommer att drabba den glesbygd\r\nsom centerpartiet i andra sammanhang säger sig\r\nvärna om.</pre><pre>Det skulle finnas mycket att säga om enskilda\r\nreservationer. Det gäller också de relativt fåtaliga\r\nmiljöparti- och vänsterreservationerna. Tiden\r\ntillåter inte det.</pre><pre>Låt mig bara till allra sist litet grand få beröra den\r\nfråga som Lars Bäckström har aktualiserat,\r\nnämligen det på nytt i vänsterpartiets reservation\r\nframförda kravet på en kraftig skärpning av\r\nföretagsbeskattningen, utöver den som ingår i\r\nskattereformen. Det är som jag ser det en minst\r\nsagt äventyrlig politik att i den konjunktursvacka vi\r\nser framför oss ytterligare försämra företagens\r\nkonkurrensförmåga.</pre><pre>Det vore intressant att få höra Lars Bäckström\r\nförklara hur den politiken går ihop med i andra\r\nsammanhang framförda bekännelse till den fulla\r\nsysselsättningens politik. Lars Bäckström talar ofta\r\noch varmt om ökad jämlikhet. Men den riktigt stora\r\nojämlikheten är faktiskt arbetslösheten.</pre><pre>Herr talman! Jag skall be att få yrka bifall till\r\nutskottets hemställan i dess helhet och avslag på\r\nsamtliga reservationer.</pre><pre></pre><pre>Anf. 108 BO LUNDGREN (m) replik:</pre><pre>Herr talman! Lars Hedfors säger att vi moderater\r\när ute på en skattepolitisk ökenvandring. Det finns\r\nen bred enighet om att vi måste söka nära\r\nanknytning till eller medlemskap i EG. En\r\nförutsättning för att kunna fungera i det\r\nsammanhanget är att vi anpassar oss skattemässigt.\r\nDet är snarare det parti, socialdemokraterna, som\r\nslår vakt om Sveriges världsrekordhöga skattetryck\r\nsom är ute på den europeiska ökenvandringen, om\r\nman nu kan se öknar så långt norrut som i Sverige.</pre><pre>Vi tar inte avstånd från marginalskattesänkning.\r\nMen inse för en gångs skull att om\r\nsocialdemokraterna konstruerar en omfördelning\r\nav skattebördan, som inkluderar en ingrediens som\r\nvi tycker är bra och som vi har stöttat i riksdagen,\r\ninnebär det inte att det inte finns andra sätt att\r\nkompensera exempelvis en alltför snabb\r\nköpkraftsökning. Ni har inte rätt i det ni säger. Det\r\nvisar om inte annat den samhällsekonomiska\r\nutvecklingen i Sverige.</pre><pre>I fråga om en del andra saker hävdar Lars Hedfors\r\natt detta förslag är en anpassning av momsreglerna\r\ntill EG. Tvärtom. Ni har fjärmat er än mer från EG\r\nnär det gäller såväl skattesats som bas. Det är ett\r\nsteg i fel riktning man har tagit, och så småningom\r\nmåste man stiga tillbaka.</pre><pre>Reformen av företagsbeskattningen bygger på en\r\nmoderat motion från 1985. Det jag föreslog att man\r\nborde lägga fram för regeringen, när andra i\r\nföretagsskatteutredningen diskuterade cashflow-\r\nskatten och andra teoretiskt intressanta förslag, var\r\n30 % bolagsskattesats, slopade\r\nlagernedskrivningar, slopade investeringsfonder\r\nosv. Det är moderat politik, och det går alldeles\r\nutmärkt. Det vi säger nej till är ett oförändrat högt\r\nskattetryck och att man genomför sådana\r\nskärpningar av beskattningen som försämrar\r\nsamhällsekonomin totalt sett.</pre><pre>Lars Hedfors är föraktfull mot särintressen. Var\r\noch en som kritiserar det socialdemokraterna nu\r\nhar genomfört är ett särintresse. Då är\r\nhyresgästerna särintressen. Småhusägarna är\r\nsärintressen. Alla löntagare som får höjd moms är\r\nockså särintressen. Alla som får pension och mister\r\ndel av pensionen på grund av pensionsskatten är\r\nsärintressen. Skulle de inte få uttala sig:\r\nhyresgäster, löntagare och pensionärer? Det är\r\norimligt att tänka sig.</pre><pre>Folkpartiet har nu, vilket vi tycker är bra, anslutit\r\nsig till vår uppfattning att man måste sänka\r\nskattetrycket planmässigt. Om man skall sänka\r\nskattetrycket måste man med nödvändighet ändra\r\nnågonting i det skattesystem som gäller från den 1\r\njanuari 1991, annars kan man inte sänka\r\nskattetrycket. Man måste sänka någon skattesats\r\nnågonstans, annars sänker man inte skatten. Skall\r\nalla skattesatser ligga fast, kan man inte sänka\r\nskatten. Då är frågan till Lars Hedfors: Hur skall ni\r\nkunna sänka skattetrycket, som ni talar om, om ni\r\ninte vill ändra någonting i skatteomläggningen!</pre><pre>Anf. 109 GÖREL THURDIN (c) replik:</pre><pre>Herr talman! Jag håller med Lars Hedfors om att\r\ndet är en stor och viktig skattereform. Därför har vi\r\nfrån centerpartiet varit med på stora delar av den.\r\nVi har också varit med för att påverka reformen så\r\natt den skulle bli något så när bra för människorna\r\ni samhället. Vi har sett till att grundavdraget är\r\nkvar, för det var faktiskt borta från förslaget ett tag.\r\nVi kan titta på reseavdraget, som i princip var på\r\nväg att slopas. Vi kan se på bostadsbeskattningen,\r\nsom säkerligen hade sett ännu sämre ut än den gör\r\ni dag om inte vi i centerpartiet hade slagit larm om\r\ndetta redan i utredningen.</pre><pre>Jag noterade emellertid att det hos Lars Hedfors\r\nfinns en viss beredvillighet till omtänkande. Jag\r\nnoterade även att sådan beredvillighet finns hos\r\nfolkpartiet. Men jag skulle vilja ställa en fråga.\r\nReformen griper in i så många delar av samhället,\r\nbl.a. påverkar den utgifterna för våra bostäder. Till\r\nskattereformen hör också förslaget om\r\nbostadsfinansiering. Den diskuterades i\r\nutredningen och man sade att man skulle komma\r\nfram till ett finansieringssystem som blev bra till\r\nslut, eftersom det inte var så bra från början, med\r\nhöjd byggmoms, investeringsbidrag och mycket\r\nhöjda boendekostnader. Jag måste fråga Lars\r\nHedfors om han har samma uppfattning som Oskar\r\nLindkvist gav uttryck för i går. Han är i varje fall\r\ner ledande ledamot i bostadsutskottet. Han sade så\r\nhär: ''Denna kammare har lyckats besluta att en\r\nbostadsrätthavare vid försäljning både skall skatta\r\nför eventuell vinst och för sin förlustandel i\r\nbostadsrättsföreningens bokföring. Nu får vi be om\r\nlitet skärpning i finansdepartementet. Politik är\r\ninte bara matematik.'' Sedan säger han att han skall\r\ngöra allt han kan för att medverka till en rättelse på\r\ndetta område. Skall Lars Hedfors göra något annat\r\nän den som borde vara insatt i bostadsfrågopr? Jag\r\ntycker att det vore intressant att få svar på den\r\nfrågan.</pre><pre>Jag förstår att Lars Hedfors försöker få det att se ut\r\nsom om centerns förslag om energimoms på något\r\nsett redan nu skulle ha åstadkommit förödande\r\narbetslöshet. Jag tycker inte att vi skall trolla bort\r\nkorten. Det är regeringens ekonomiska politik som\r\nrår för detta. Det skall vi komma ihåg. Höjd\r\narbetsgivaravgift är här fullständigt fel.</pre><pre>Anf. 110 GÖSTA LYNGÅ (mp) replik:</pre><pre>Herr talman! Att motionera och att reservera sig är\r\nibland som att ropa i öknen. Man får inte svar, inte\r\nens ett eko.</pre><pre>Jag refererar speciellt till en fråga som tre olika\r\npartier har motionerat om och som jag har pratat\r\nom här. Det är frågan huruvida momsen på\r\nkollektivtrafik borde bort. Det är inte bara dessa\r\ntre partier som har sagt så utan även miljörörelser i\r\nSverige samt alla möjliga pendlare från norr till\r\nsöder. Det är viktigt för oss att den momsen\r\nkommer bort och att det sker snart.</pre><pre>Herr talman! Jag läser från betänkandet: Inte heller\r\ni denna del är utskottet berett att ompröva sitt\r\nställningstagande och avstyrker därför... Det är så\r\nmycket motivering man har att komma med. Det är\r\nsom att ropa i öknen. Om jag ropar till Lars\r\nHedfors i denna kammare, kan jag få svar på när ni\r\ntänker avskaffa momsen på persontransporter,\r\neller kommer jag då att få samma svar som i öknen,\r\nen tystnad?</pre><pre>Anf. 111 LARS BÄCKSTRÖM (v) replik:</pre><pre>Herr talman! Lars Hedfors ställde en fråga till mig\r\nom företagsbeskattningen. Jag vill svara genom att\r\ncitera vänsterpartiets motion om den ekonomiska\r\npolitiken på medellång sikt: ''Integrationen i\r\nvärldsekonomin gör att vinstläget i Sverige inte i\r\nlängden kan avvika påtagligt från det i omvärlden.\r\nEn för låg vinstnivå leder till att investeringarna i\r\nstället söker sig utomlands.''</pre><pre>Det kanske inte är allmänt bekant att vänsterpartiet\r\nhar denna ståndpunkt, men det har vi. Vinstnivån\r\nkan inte påtagligt avvika. Men icke heller\r\nföretagsbeskattningen bör påtagligt avvika från\r\nomvärldens. Det är vad den gör för närvarande. Jag\r\ntror mig veta att Lars Hedfors känner till att\r\nföretagsbeskattningen i Sverige är den lägsta inom\r\nVästeuropa. Skatteutskottet besökte Belgien. Där\r\nhade man en vida högre företagsskatt för Volvo än\r\nman har i Sverige.</pre><pre>När vi i skatteutskottet hade en utfrågning om\r\nföretagsbeskattning erkände t.o.m. herr Lodin från\r\nIndustriförbundet och dess skattedelegation att\r\nindustrin visst kunde tänka sig att slippa\r\nskatteutjämningsreserv, om man fick ner\r\nskattesatsen till ungefär 23 %. Men hade man gjort\r\nså, hade Sverige framstått som industrins\r\nlågskatteland. Det hade blivit problem med\r\ninternationell skatterätt om företagen såg till att\r\nbeskattas i Sverige. Det hade t.o.m. kunnat bli\r\nproblem inom GATT. Socialdemokratin har\r\nhemfallit åt någon slags talmystik, där man får allt\r\natt se ut som 30 %, oavsett om det är 30 % eller ej.\r\nVisst går det att ha ett normalt\r\nföretagsskatteklimat, utan att ha Monaco för\r\nmiljonärer och Sverige för företag. Det finns andra\r\nmetoder att få produktivitet och utveckling. Ni\r\ngjorde felet 1982 att med superdevalveringen få för\r\nhöga vinster och en inlåsningseffekt för industrin.\r\nDet är en av orsakerna till dagens kris.</pre><pre>Det är riktigt som Lars Hedfors säger, att\r\nsysselsättningen är den viktigaste\r\nfördelningspolitiska frågan. Men den går att klara\r\näven med ett normalt skatteläge för företagen.</pre><pre>Jag hoppas att Lars Hedfors kan avsätta någon\r\nminut, jag vet att det är ont om tid, till frågan om\r\ntjänstebilar. Särintressen skulle ju inte tillgodoses.\r\nMen två särintressen tillgodosågs i denna\r\nskatteomläggning; kottplockarna och Volvo. Det är\r\nen helt absurd lagstiftning vi nu har på detta\r\nområde. Vi har reserverat oss enbart för att begära\r\nett mer normalt skatteförhållande, så att inte\r\nkostnaden blir noll för att köra tjänstebilen privat.\r\nFinns det ingen beredvillighet, Lars Hedfors, att se\r\növer detta system?</pre><pre></pre><pre>Anf. 112 KJELL JOHANSSON (fp) replik:</pre><pre>Herr talman! Lars Hedfors sade att han skulle fatta\r\nsig kort, men han var egentligen ganska polemisk.\r\nJag vet inte om vi sparar så mycken tid. Han\r\nbörjade med att tala om ett praktgräl mellan mig\r\noch Bo Lundgren. Då har inte Lars Hedfors hört\r\nmig gräla ordentligt.</pre><pre>Jag är inte riktigt överens med Lars Hedfors om att\r\nvi sätter punkt för skattereformen. Jag sade i mitt\r\nanförande att vi tillfälligt sätter punkt för vissa\r\navsnitt. Jag är noga med att poängtera det.</pre><pre>Däremot är jag inte beredd att här gå in på hur det\r\nbesked som Lars Hedfors efterlyste skall se ut. Det\r\nfår bli samma påpekande som Lars Bäckström fick\r\noch som jag även gjorde i mitt anförande. Beskedet\r\nom vår långsiktiga skattepolitik och hur vi bör gå\r\nvidare kommer vi att ge i januari i vår\r\nskattemotion. Där avhandlar vi i vilken takt vi tror\r\natt vi skall kunna sänka skattetrycket: arvs- och\r\ngåvoskatterna, förmögenhetsskatten osv. De frågor\r\nsom vi har varit överens om att utreda vidare är\r\nsjälvfallet inte avslutade: särskild\r\nredovisningsmetod, nuvärdesavskrivning osv.</pre><pre>Men jag skall inte polemisera. Det börjar bli dags\r\natt sammanfatta debatten nu. Jag vill tacka Lars\r\nHedfors för ett gott år under vilket vi både i och\r\nutanför utskottet har arbetat bra tillsammans i en\r\ntrevlig stämning. Jag tillönskar en välbehövlig vila\r\noch ber att få önska riksdagens personal och alla\r\nmina kollegor en riktigt God Jul och ett Gott Nytt\r\nÅr.</pre><pre>Anf. 113 LARS HEDFORS (s) replik:</pre><pre>Herr talman! Jag får tacka för de vänliga orden från\r\nKjell Johansson och återgälda det samma.</pre><pre>Det var litet trist, Kjell Johansson, att vi inte fick\r\nnågot besked om hur det tänkta samarbetet skall gå\r\ntill. Väldigt många människor längtar och trängtar\r\nefter ett sådant besked.</pre><pre>Jag har faktiskt roat mig med att räkna efter, Bo\r\nLundgren, och funnit att det i de sammanlagda\r\nbetänkandena om skattereformen finns inte mindre\r\nän 160 moderata motioner. På 160 punkter är ni\r\nalltså oense med folkpartiet om skattepolitiken. Ni\r\nkan inte tänka er att rucka på en enda av de\r\npunkterna eller kräva att de skall genomföras. Ni\r\nvägrar kategoriskt och konsekvent -- det är\r\negentligen den enda punkten ni är riktigt\r\nkonsekventa på -- att svara på frågan hur ni med så\r\nstor oenighet skall kunna komma överens i\r\nskattepolitiken framöver.</pre><pre>Sedan svarade Bo Lundgren inte heller på nästa\r\nfråga. Han svarar över huvud taget inte på några\r\nfrågor i dag. Det verkar inte särskilt käckt och\r\npiggt. Bo Lundgren svarade inte på frågan om\r\nvarifrån han skall ta de 20 miljarderna om året som\r\nskall dräneras ur statskassan. Bo Lundgren har\r\ninget annat att komma med än bara ett löst\r\nrundsnack om att man måste få ned skattetrycket i\r\nnivå med EG-staternas skattetryck. Det vore bra\r\nom man någon gång kunde få ett konkret förslag\r\nfrån Bo Lundgren.</pre><pre>Görel Thurdin ställde den stora och viktiga frågan\r\nom hur vi skall ha råd att bo. Hon gör precis samma\r\nfel som så många av skattereformens belackare gör:\r\nhon ser nämligen bara till de negativa sidorna och\r\nglömmer de positiva. De kraftigt sänkta\r\ninkomstskatterna skall ge oss denna möjlighet. Det\r\när en annan sak att vissa bostadsföretag höjer\r\nhyrorna mer än vad skattereformen ger dem rätt till\r\natt göra.</pre><pre>Frågan om beräkning av reavinst vid försäljning av\r\nbostadsrätter, Görel Thurdin, behandlades för sex\r\nmånader sedan. Då var i stort sett alla -- lägg märke\r\ntill det -- remissinstanser positiva till det förslag som\r\nvi lade fram. Det fanns i alla fall inte några\r\ninvändningar från dem som var närmast berörda.\r\nNu gör vi t.o.m. en förbättring av förslaget.\r\nUtskottet bidrar också till denna förbättring med\r\nett särskilt påpekande. Det är något märkligt att\r\nman då talar om rättsövergrepp, särskilt som denna\r\nfråga har granskats av lagrådet -- precis som Kjell\r\nJohansson tidigare sade. Lagrådet har inte kunnat\r\nhitta något som tyder på rättsövergrepp.</pre><pre>Jag skulle naturligtvis också vilja svara på Gösta\r\nLyngås och Lars Bäckströms frågor, men jag får\r\nåterkomma till deras frågor i en senare replik.</pre><pre>Anf. 114 BO LUNDGREN (m) replik:</pre><pre>Herr talman! Först vill jag till protokollet få\r\nnoterat att jag inte avser att yrka bifall till fler\r\nreservationer än de tre jag redan har yrkat bifall till,\r\näven om andra yrkar bifall till sina reservationer\r\nunder samma moment. Det innebär att vi för att\r\nspara kammarens tid kommer att avstå från att\r\ndelta i voteringen, eftersom vi ändå vet hur det\r\nslutliga utfallet kommer att bli. Det är alltså inte\r\nfråga om något ställningstagande i sak som skiljer\r\nsig från vad som sägs i våra reservationer.</pre><pre>Lars Hedfors är naturligtvis besviken över att det\r\nfinns partier i riksdagen som kan tänkas få\r\nmajoritet för att sänka skattetrycket. Det finns\r\nknappast något värre för socialdemokrater än att\r\nbli av med skattepengar, medborgarnas surt\r\nförvärvade slantar som skall betalas in till det\r\noffentliga.</pre><pre>Vi moderater är glada över att folkpartiet delar vår\r\nuppfattning om en successiv sänkning av\r\nskattetrycket. Som jag sade till Lars Hedfors är det\r\nsjälvklart att man, om man skall kunna sänka\r\nskattetrycket, måste ändra en skattesats i\r\nnedåtgående riktning. Annars blir det ingen\r\nsänkning. En sänkning innebär att man ändrar i den\r\nskattelagstiftning som gäller per den 1 januari 1991.\r\nSamma sak gäller för Lars Hedfors, om han vill\r\nsänka skattetrycket, som han har sagt att han\r\negentligen vill göra. Då måste man göra dessa\r\nändringar. Så enkelt är det. Sedan kommer vi\r\nnaturligtvis att föra diskussioner med de partier\r\nsom också vill sänka skattetrycket samtidigt som vi\r\nreformerar den offentliga sektorn.</pre><pre>När det gäller vår anpassning till Europa kan jag\r\nförst notera att det finns andra länder som har\r\nbetydligt lägre skattetryck än Sverige. Det gamla\r\nVästtyskland, numera Tyskland, har ett väsentligt\r\nlägre skattetryck, men ett socialt välfärdssystem\r\nsom i många avseenden t.o.m. är bättre än det\r\nsvenska. Man kan aldrig göra en hundraprocentig\r\njämförelse mellan olika länder, men ett land kan\r\nalltså ha samma goda välfärd till lägre skatt med\r\nandra system än det svenska.</pre><pre>Om produktiviteten i den offentliga sektorn under\r\n80-talet varit oförändrad och inte sjunkande, hade\r\ndet funnits utrymme för att ha ett 70--80 miljarder\r\nkronor lägre skatteuttag än i dag. Det belopp vi vill\r\nsänka skattetrycket med rör sig under 90-talet om\r\nca 130 miljarder kronor. Detta kan genomföras\r\ngenom att man vidtar åtgärder som gör att den\r\noffentliga sektorn fungerar effektivare -- enbart\r\ndetta ger oerhörda vinster.</pre><pre>Man skall naturligtvis också väga in ett ökat\r\nhushållssparande, som ju ni har hållit nere. Man\r\nskall väga in mycket blygsamma, i och för sig\r\nförsiktigt beräknade, produktionsökningar.\r\nDessutom måste man vidta rena besparingar. Till\r\nskillnad från när ni skall spara 25 miljarder\r\nkronor -- om ni nu någonsin kommer att lyckas med\r\ndet -- menar vi inte att det skall ses som ett\r\ngnetande bara för att staten inte klarar sin uppgift\r\npå grund av att man håller fast vid de cementerade\r\nsystemen som inte medger någon valfrihet. Vi\r\nmenar i stället att dessa pengar skall användas\r\nockså för att människorna skall få lägre skatt. Då\r\nkan vi få en expanderande ekonomi. Till skillnad\r\nfrån er vill vi ha dynamik och tillväxt.</pre><pre>Anf. 115 GÖSTA LYNGÅ (mp) replik:</pre><pre>Herr talman! Jag vill gärna önska Lars Hedfors och\r\nmina kamrater i kammaren en god jul och ett gott\r\nnytt år. För Lars Hedfors del gäller detta även om\r\njag inte får svar på min fråga om moms på\r\nkollektivtrafik, men jag hoppas på ett svar.</pre><pre>Anf. 116 GÖREL THURDIN (c) replik:</pre><pre>Herr talman! Vi i centern har ständigt hävdat att\r\nskatt skall betalas efter bärkraft. Människor skall\r\ninte behöva känna att de först skall betala skatt och\r\nsedan erhålla bidrag för att klara sin försörjning.\r\nMan skall kunna leva på sin lön, ha råd att betala\r\nsina boendekostnader och ha råd att åka till och\r\nfrån jobbet.</pre><pre>Skatt skall tas ut så att arbete och företagande\r\nstimuleras. Det finns här förslag som går ut på att\r\nhöja skatten på arbete, vilket stimulerar stimulerar\r\ndet ena eller det andra.</pre><pre>Centern vill stimulera sparande och decentraliserat\r\nägande. Därför borde man som ett sparincitament\r\nha infört ett sparavdrag. Det är viktigt att kunna\r\nspara både till nyföretagande och till boende.</pre><pre>Vi i centern vill styra med skatter när det gäller\r\nmiljö och resurshushållning. Det finns forskare som\r\nhävdar att om man fortsätter på den väg som\r\nnuvarande energipolitik har lett fram till, kommer\r\nenergipriserna att bli mycket högre jämfört med\r\nandra alternativa lösningar.</pre><pre>Skattereformen skall inte heller hota regional\r\nbalans. Därför har vi haft synpunkter på t.ex.\r\nresekostnader och skatteutjämningssystem, som i\r\noch för sig är frågor som är under utredning.</pre><pre>Vår målsättning är att sänka den totala\r\nskattekvoten. Jag vill än en gång säga att det\r\negentligen bara är moderaterna och centern som\r\nhar lämnat förslag om en sänkning.</pre><pre>Vi i centern vill ha en differentierad moms med\r\nlägre skatt på nödvändig konsumtion. Det är\r\nmärkligt att det nu när Sverige närmar sig EG med\r\nstormsteg och när man vet att EG-länderna\r\nkommer att tillämpa differentierad moms ändå inte\r\ngår att införa differentierad moms som faktiskt\r\nbidrar till en lägre kostnadsnivå. Differentierad\r\nmoms bidrar också till att kraven vid\r\nlöneförhandlingar blir lägre. Nej, Sverige skall\r\nköra likformighetsprincipen i botten, kosta vad det\r\nkosta vill.</pre><pre>Som ett exempel kan nämnas beskattning av\r\nvärdepapper och skulder i utlandet. Här har det\r\navreglerats genom valutaavreglering och\r\nkapitalavreglering. Nu skall det helt plötsligt\r\nbyggas upp murar inom skattesystemet. Det är väl\r\nändå ganska inkonsekvent, särskilt med tanke på\r\ndet beslut som fattades häromdagen.</pre><pre>Turistmomsen avviker definitivt från hur det\r\nförhåller sig inom EG-länderna.</pre><pre>Varför kan man inte ta fasta på åtminstone det som\r\nman vet är bra för människorna och som främjar\r\nden ekonomiska effektiviteten, även om inte alla är\r\nav samma uppfattning?</pre><pre>Jag vill avsluta med att önska skatteutskottets\r\nledamöter och utskottskansliets personal, som har\r\narbetat hårt, en god jul. Jag vill också skicka med\r\nLars Hedfors en hälsning till statsrådet Erik\r\nÅsbrink. Jag har saknat en röd tomteluva här i\r\nkväll.</pre><pre>Anf. 117 LARS BÄCKSTRÖM (v) replik:</pre><pre>Herr talman! Herr Hedfors hann inte med att\r\nbesvara min fråga. Det har jag full förståelse för,\r\noch då får jag möjlighet att utvidga den.</pre><pre>Det finns fyra partier, alltifrån moderata\r\nsamlingspartiet till vänsterpartiet, som har tagit\r\nupp frågan om tjänstebilar. Utskottet skriver: ''Det\r\nfinns enligt utskottets mening inte någon anledning\r\natt göra ändringar i det beslut som riksdagen\r\nfattade så sent som i juni i år. Utskottet avstyrker\r\ndärför motionerna''. Finns det verkligen ingen\r\nanledning?</pre><pre>En rubrik i Svenska Dagbladet hade följande\r\nlydelse: Bra affär att köra tjänstebil privat''. Är inte\r\ndetta en anledning att göra någonting åt\r\nproblemet?</pre><pre>Jag bläddrade i en reklambroschyr från ett större\r\nbilföretag -- jag tänker inte sponsra företaget\r\ngenom att nämna dess namn. Där stod det att\r\nsänkningen av marginalskatten till 50 % har gjort\r\natt förmånsbil blir billigare netto att köra 1991\r\njämfört med 1990. Finns det verkligen ingen\r\nanledning att göra ändringar i den antagna\r\nlagstiftningen? De 200 tjänstebilar som det handlar\r\nom har en marginalkostnad på 0 kr. De är i\r\nhuvudsak koncentrerade till storstäder med de\r\nmiljöproblem som där finns. Finns det då verkligen\r\ningen anledning att göra en översyn av\r\ntjänstebilsförmånen? Jag anser att den slutsats som\r\nskatteutskottets majoritet har kommit fram till är\r\nnågot udda.</pre><pre>I vår reservation framför vi bara en hovsam begäran\r\natt regeringen skall lämna förslag för att denna\r\nskattefria zon skall kunna undanröjas. Vi vet att\r\ndenna lagtext kom till efter en intensiv\r\nlobbyverksamhet av två svenska bilföretag. Det är\r\nviktigt att värna om sysselsättningen, men det kan\r\nnog ske på annat sätt än att ge en liten grupp av\r\nmänniskor skattefrihet och låta dessa personer\r\ngratis köra bil så mycket de vill i storstäderna. Det\r\när inte rimligt. Visst finns det anledning, herr\r\nHedfors!</pre><pre>Jag tror att det är klokt av socialdemokraterna att\r\növerväga det förslag som vi från vänsterpartiet har\r\npresenterat, nämligen att slopa grundavdragen för\r\ninkomster över 180 000 kr. Man skall naturligtvis\r\ninte använda sig av en stupstock, utan man bör\r\nfortsätta att arbeta på den väg som man har slagit\r\nin på. Ni har ju infört ett förhöjt grundavdrag för\r\ninkomster mellan 60 000 kr. och 90 000 kr. För\r\ninkomster därutöver är grundavdraget fast i en kort\r\nintervall för att sedan trappas av. Denna\r\navtrappning kan då fortsätta så att grundavdraget\r\nhelt försvinner vid inkomstskiktet 180 000 kr. Detta\r\nskulle ge stora inkomster till statskassan. Hur dessa\r\ninkomster sedan skall användas är en annan fråga.\r\nMan kan t.o.m. använda dem för att sänka\r\nmomsen. Detta är något som ni inom\r\nsocialdemokratin bör fundera över, för det har\r\nockså mycket stora positiva fördelningspolitiska\r\neffekter.</pre><pre>Anf. 118 LARS HEDFORS (s) replik:</pre><pre>Herr talman! När det gäller tjänstebilar har vi\r\nförsökt att hitta en schablonmässig lösning som\r\nnågot så när överensstämmer med de faktiska\r\nkostnaderna. Det är klart att det kan uppstå smärre\r\norättvisor i ett system med schabloner. För\r\nenkelhetens skull och för att man skall slippa bygga\r\nupp en omfattande byråkrati är det praktiskt att\r\ntillämpa schablonregler.</pre><pre>Gösta Lyngå frågade om moms på kollektivtrafik.\r\nDet är en bärande princip i hela skattesystemet, att\r\nalla former av konsumtion skall beskattas ungefär\r\nlika mycket. Det är inte skatten som skall vara\r\navgörande för vilken vara eller tjänst man väljer att\r\nkonsumera. Jag kan trösta Gösta Lyngå med att det\r\nhar visat sig att kollektivåkandet i Sverige nu ökar.\r\nJag hoppas att det är en julklapp som Gösta Lyngå\r\nuppskattar.</pre><pre>Görel Thurdin tog upp den gamla klassiska\r\ncenterfrågan om den differentierade momsen. Helt\r\nkort vill jag svara att vi inte tror att differentierad\r\nmoms har några fördelningspolitiska effekter. Vi\r\nvet att man kan uppnå precis samma\r\nfördelningspolitiska effekter på annat sätt till\r\nmycket lägre kostnader. Det bör man tänka på i\r\ndagens situation.</pre><pre>När det gäller Bo Lundgren och de 160 punkterna\r\nefterlyser jag fortfarande svaret på min fråga, men\r\njag tror inte att jag kommer att få något. Bo\r\nLundgren kan fundera över julen vilka av de 160\r\npunkterna ni vill göra avsteg ifrån vid ett eventuellt\r\nsamarbete med folkpartiet.</pre><pre>Jag ber att få återgälda hälsningarna och\r\nönskemålen om en God Jul och ett Gott Nytt År.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>8 § Ändringar i 19 § kommunalskattelagen</pre><pre>Föredrogs</pre><pre>skatteutskottets betänkande1990/91:SkU\r\nÄndringar i 19 § kommunalskattelagen (prop.\r\n1990/91:117 och 1990/91:54 delvis)</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 10 §.)</pre><pre>9 § Ändring i lagen om tillfällig begränsning av\r\nkommuners rätt att ta ut skatt</pre><pre>Föredrogs</pre><pre>finansutskottets betänkande</pre><pre>1990/91:FiU11 Ändring i lagen om tillfällig\r\nbegränsning av kommuners rätt att ta ut skatt\r\n(prop. 1990/91:56 delvis).</pre><pre>Anf. 119 CARL FRICK (mp):</pre><pre>Herr talman! Jag skall fatta mig helt kort, eftersom\r\nvi i vår reservation framför synnerligen väl\r\nunderbyggda argument för vårt förslag om att det\r\nkommunala skattestoppet skall upphävas. Därmed\r\nyrkar jag bifall till vår reservation.</pre><pre>Överläggningen var härmed avslutad.</pre><pre>(Beslut skulle fattas efter 10 §.)</pre><pre>10 § Lag om folkbokföringsregister, m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU9 Lag om folkbokföringsregister,\r\nm.m. (prop. 1990/91:53).</pre><pre>Anf. 120 HUGO HEGELAND (m):</pre><pre>Herr talman! Så här nära jul ligger det nära till\r\nhands att erinra om vad vi kan läsa i åtminstone ett\r\nav evangelierna. För 2 000 år sedan utgick sålunda\r\nett påbud från kejsar Augustus att hela världen\r\nskulle skattskrivas. I år utgår från den lilla världen,\r\ndvs. Sverige, ett påbud att alla medborgare skall\r\nbeskattas för sina inkomster och utgifter. För tre år\r\nsedan utgick ett påbud från riksdagen att man i vår\r\nlilla värld skulle föra över ansvaret för den löpande\r\nfolkbokföringen från pastorsämbetena till de lokala\r\nskattemyndigheterna.</pre><pre>Jag tror inte att kejsar Augustus skulle ha gillat\r\ndetta påbud. Han var nämligen också överstepräst.\r\nNågot som dock inte nämns i evangeliet.</pre><pre>Men man behöver inte vara vare sig kejsare eller\r\növerstepräst för att reagera negativt på påbudet i\r\nvår lilla värld. Vi yrkar sålunda i reservation 4 i\r\nskatteutskottets betänkande om lag om\r\nfolkbokföringsregister, m.m. avslag på\r\nföreliggande proposition, liksom vi gjorde när\r\nprincipbeslutet fattades för tre år sedan.</pre><pre>Den nu föreliggande propositionen 1990/91:53\r\ninnehåller många svagheter, vilket bl.a. har\r\npåpekats av datainspektionen,\r\nkonstitutionsutskottet och kulturutskottet utöver\r\nvad vi reservanter i skatteutskottet har anfört. Vi\r\nhar särskilt pekat på frågorna om registeransvar,\r\nsökbegrepp och också på angelägna sekretessfrågor\r\ni övrigt. Vi kan t.ex. inte inse att det skall vara\r\nnödvändigt att införa ett nytt centralt\r\nreferensregister, när vi redan har centrala register\r\nsom kan användas även för sådana ändamål,\r\nnämligen det centrala skatteregistret som via det\r\ns.k. riksaviseringsbandet byggs upp på uppgifter\r\nfrån de nuvarande länsregistren inom\r\nfolkbokföringen. Snart får vi väl även ett centralt\r\nboskapsbokföringsregister där all valboskap\r\nkommer att löpande registreras.</pre><pre>Vi anser också att det är mycket olyckligt att\r\nnärheten för de enskilda människorna till den\r\nverkligt lilla världen kommer att minska högst\r\nbetydligt när ansvaret för folkbokföringen överförs\r\nfrån svenska kyrkan till skatteförvaltningen.\r\nVisserligen anförs från socialdemokratiskt håll att\r\nförslaget förutsätter en medverkan i\r\nfolkbokföringsarbetet från de allmänna\r\nförsäkringskassorna. Vi anser att man i stället bör\r\npröva möjligheten att låta svenska kyrkan genom\r\npastorsexpeditionerna svara för denna medverkan.\r\nDå skulle man i varje fall i viss utsträckning bevara\r\nden närhet som finns i den nuvarande\r\norganisationen. För samhället skulle en sådan\r\nordning innebära betydande besparingar i form av\r\nfärre nyanställningar och mindre utbildning av\r\npersonal vid försäkringskassorna. Den som inte\r\ntillhör svenska kyrkan och som av principiella skäl\r\ninte vill vända sig till pastorsexpeditionerna har ju\r\nskattemyndigheterna att tillgå. Det är även dessa\r\nmyndigheter som enligt den nya ordningen har\r\nbeslutanderätten i folkbokföringsfrågor.</pre><pre>Herr talman! Skulle de följande inläggen inte vara\r\ntillräckligt provocerande och jag därmed inte får\r\nanledning till replik, önskar jag alla en god\r\nskatteåterbäring till julkostnadernas bestridande.</pre><pre>Anf. 121 LEIF OLSSON (fp):</pre><pre>Herr talman! Det har blivit mitt öde denna höst att\r\nkomma upp som talare efter Hugo Hegeland. Det\r\nhar ibland sina sidor när man ser citaten ur såväl\r\nden grekiska mytologin som nu t.o.m. Bibeln. Det\r\när inte alltid så lätt att komma upp som talare i\r\nandra hand.</pre><pre>När vi nu sista dagen och i det sista ärendet\r\nbehandlar skatteutskottets betänkande nr 9 om lag\r\nom folkbokföringsregister, m.m., kan man\r\nkonstatera att utskottet har varit osedvanligt\r\ngivmilt denna gång när utskottet gäller att behandla\r\nviktiga delar i liberala motioner. På tre viktiga\r\navsnitt har skatteutskottet tillstyrkt liberala\r\nyrkanden som innebär ett bättre skydd för enskilda\r\nmänniskors integritet än vad propositionen\r\nföreslår.</pre><pre>I folkpartiet liberalernas motion Sk25 yrkar vi att\r\nriksskatteverket inte skall ha registeransvar för det\r\ncentrala folkbokföringsregistret. Det är något som\r\nför övrigt även datainspektionen ansåg. Vi\r\nkonstaterar med tillfredsställelse att även\r\nskatteutskottet nu enhälligt tillstyrkt vår motion på\r\ndenna punkt.</pre><pre>Det är bra att utskottet även biträder ett annat av\r\nkraven i vår motion, nämligen att medborgarskap\r\ninte skall få användas som sökbegrepp i registret.\r\nSkälet är givetvis att vi vill värna om den enskildes\r\nintegritet och att personnummer, namn och adress\r\nfår anses utgöra tillräckliga sökbegrepp.</pre><pre>En tredje fråga där ett liberalt förslag vunnit gehör\r\ni utskottet handlar om att regler om gallring av\r\nuppgifter i folkbokföringsregistret skall ha lagform.\r\nGallring av registret skall alltså ske enligt\r\narkivlagens bestämmelser, vilket är bra.</pre><pre>Herr talman! Efter all denna glädje över liberala\r\nframgångar i utskottet kan det ju tyckas märkligt,\r\nja kanske t.o.m. otacksamt, att vi ändå i reservation\r\nnr 5 yrkar avslag på propositionen. Vårt\r\navslagsyrkande grundar vi helt enkelt på det\r\nförhållandet att vi tycker att förslagen kommer i fel\r\nturordning.</pre><pre>Som framgår av propositionen kommer ett förslag\r\nom ny folkbokföringslag att läggas fram under\r\nvåren 1991. Folkbokföringslagen kommer att\r\ninnehålla materiella bestämmelser om\r\norganisation, verksamhet, m.m.</pre><pre>Från folkpartiet liberalernas sida har vi här tagit\r\nstarkt intryck av datainspektionens yttrande på den\r\nhär punkten. Jag vill gärna citera en mening ur\r\ndetta yttrande. Man skriver:''Föreskrifterna i en\r\nregisterlag om ett registers ändamål och innehåll\r\nsamt ansvaret för registret etc. måste naturligtvis\r\nstyras av de materiella bestämmelserna om\r\nverksamheten och dess organisation.''</pre><pre>Det är enligt vår mening fel tågordning, och därför\r\nyrkar jag bifall till reservation nr 5 där jag också\r\nkommer att begära votering.</pre><pre>Herr talman! Så några ord om folkpartiet\r\nliberalernas övriga reservationer.</pre><pre>I avsnittet om ADB-stöd finns frågan om sårbarhet\r\noch säkerhet i systemet. Utskottsmajoriteten och\r\nkonstitutionsutskottet hänvisar här till pågående\r\ninsatser inom rikksskatteverket och tycker\r\nuppbenbarligen att detta räcker som skydd.</pre><pre>I reservation 9 hävdar vi liberaler tillsammans med\r\nmoderaterna att dessa för medborgarna så vitala\r\nfrågor måste klaras ut innan riksdagen presenteras\r\nett förslag om registerlag.</pre><pre>I reservation 12 begär vi från folkpartiet liberalerna\r\natt den del av statens person- och adressregister,\r\nSPAR, som inte omfattas av normal uppdatering av\r\nadresser till myndigheter, bör läggas ner.\r\nVisserligen säger utskottsmajoriteten att man kan\r\nräkna med en uppstramning när det gäller\r\nförsäljning av personuppgifter, men kvar står\r\nfortfarande möjligheten att sälja delar ur registret\r\nkommersiellt, något som vi inte kan se att det finns\r\nskäl för.</pre><pre>I reservation 17 vill vi ånyo peka på den mycket\r\nstora vikt vi lägger vid enskilda personers rätt att\r\nskydda sin identitet. Det gäller inte minst kravet att\r\npersoner som utsätts för våld, hot eller trakasserier\r\nskall kunna få ett tillfredsställande skydd.</pre><pre>I regeringsförklaringen i oktober i år sade\r\nstatsministern att skyddet för förföljda kvinnor\r\nskall stärkas, och samma sak sade riksdagen i våras,\r\njust på förslag från SkU. Det finns, som jag ser det,\r\nalltså all anledning att nu åter fullfölja denna\r\nviktiga fråga. Det gör folkpartiet liberalerna i\r\nreservation nr 17.</pre><pre>Till slut, herr talman! I själva huvudfrågan om var\r\nfolkbokföringen bör ligga vill jag bara erinra\r\nriksdagen om att folkpartiet liberalerna förordade\r\nförsäkringskassan som huvudman -- inte minst för\r\natt bereda bättre service för allmänheten.</pre><pre>Jag vill bara betona vad vi framfört i vår\r\nkommittémotion Sk25 om vikten av att tillgodose\r\ngod service inte minst genom samarbete med\r\nförsäkringskassorna. Vi är alla överens om att detta\r\nskall komma till stånd.</pre><pre>Jag ber att än en gång få yrka bifall till\r\nreservation nr 5.</pre><pre></pre><pre>Anf. 122 GÖREL THURDIN (c):</pre><pre>Herr talman! Hugo Hegeland talade så vackert om\r\njulevangeliet. I det står det om de tre vise männen.\r\nDe som har väckt förslaget om att överföra\r\nfolkbokföringen till skattemyndigheterna är tre\r\npartier, men jag skulle vilja kalla dem tre ''ovise\r\nmän''.</pre><pre>I samband med behandlingen av propositionen\r\ntalade vi om vad vi tyckte om förslaget. Vi anser\r\nfortfarande att det skall rivas upp. Det har vi också\r\nmarkerat i reservation nr 1, till vilken jag yrkar\r\nbifall.</pre><pre>Om förslaget i den föreliggande propositionen går\r\nigenom är det viktigt att framhålla att register och\r\nliknande har med sekretesskydd och rättssäkerhet\r\natt göra. Därför har vi i en reservation markerat\r\nvikten av sekretesskydd.</pre><pre>Däremot har vi bara i ett särskilt yttrande framhållit\r\natt vi tycker att man borde ta med\r\npastorsexpeditionerna mycket mer i arbetet med\r\nfolkbokföringen och inte avlöva dem fullständigt på\r\nderas arbetsuppgifter. Det har och kommer alldeles\r\nklart att få stora konsekvenser i olika bygder. Det\r\ninnebär att det blir en klar centralisering av den här\r\nuppgiften och att människor måste resa längre\r\nsträckor för att få dessa kontakter.</pre><pre>I en reservation har vi yrkat avslag på\r\npropositionen. Vi ställer oss naturligtvis bakom\r\näven den reservationen, men eftersom vi skall\r\nminska antalet voteringar yrkar jag inte bifall till\r\nden.</pre><pre>Anf. 123 KJELL DAHLSTRÖM (mp):</pre><pre>Herr talman! När riksdagen den 28 oktober 1987,\r\nsåledes före vår tid här, beslutade riva den\r\nfungerande folkbokföringen, så var det inte bara en\r\nadministrativ klåfingrighet. Det var också ett\r\nkulturellt nidingsdåd, vars konsekvenser man ännu\r\ninte har förstått vidden av. Risken är uppenbar att\r\nvi förlorar de historiska spåren av landets ofta\r\nnaturgivna indelning i socknar eller församlingar.</pre><pre>Centraliseringen och anonymiseringen av\r\nfolkbokföringen är dess värre bara en del av en\r\nnedbrytningsprocess. Man är i färd med att riva ned\r\nden politiska arktiekturen, det civila samhällets\r\nstruktur och gestalt. Många kunniga och erfarna\r\npolitiker tycks inte förstå vad det är man håller på\r\nmed.</pre><pre>Förstärkningen av statens länsstyrelser sker i stället\r\nför att skapa regionalt självstyre, i en tid då man ute\r\ni Europa talar alltmer om regionernas roll och\r\nbetydelse. EG-anslutningen sker på storkapitalets\r\nvillkor och har egentligen ingen folklig förankring.\r\nDetta ärm exempel på andra klåfingrigheter vad\r\ngäller den politiska arkitekturens nedbrytning.</pre><pre>Den här nedbrytningsprocessen tjänar bara ett\r\nsyfte, att centralisera makt och beslut så att de\r\nstarka kapitalkrafterna, som uppträder allt\r\nanonymare och längre från människorna, lättare\r\nskall kunna påverka för att inte säga styra dessa\r\nbeslut. Om maktens politiska hantlangare förstår\r\natt man bryter sönder den civila politiska\r\nstrukturen, vet jag inte. Vi vill i alla händelser inte\r\ndelta i denna process, och jag vill göra vad jag kan\r\nför att allt fler skall få upp ögonen för vad det är\r\nsom håller på att ske.</pre><pre>Vi har sedan urminnes tider samlats i socknar i\r\ndetta land. Landet har i grunden kvar indelningen i\r\nsocknar eller församlingar. Att dessa församlingar\r\nbara tycks ha kvar sin rent statskyrkliga betydelse,\r\nvid sidan om uppgiften med folkbokföringen,\r\nförringar inte dess värde som en av samhällets\r\nkulturhistoriska och miljömässiga byggbitar.</pre><pre>Jag vill avvisa folkbokföringsfrågans koppling till\r\nreligionsfrihetliga spörsmål. Grubblerier kring\r\nkyrkans och religionens roll hör inte hemma i detta\r\nperspektiv. Jag har dessutom den erfarenheten att\r\npastorsexpeditionernas personal sköter\r\nfolkbokföringen med en neutralitet, värdighet och\r\nserviceanda som kanske kan bli svår att återskapa\r\nhos skattemasarna.</pre><pre>Datainspektionen har lämnat mycket allvarlig\r\nkritik mot hela förslaget och ber oss observera att\r\nlänsskattemyndigheten blir registeransvarig för alla\r\nlokala folkbokföringsregister i hela länet. Jag\r\nciterar datainspektionen: ''Kommitténs förslag\r\ninnebär således att det kommer att ske en enorm\r\nansamling av personuppgifter på ADB-medium hos\r\n24 skattemyndigheter. Detta skall jämföras med\r\ndagens förhållande, där folkbokföringen är\r\ndecentraliserad till i huvudsak 1 400\r\npastorsexpeditioner. En sådan koncentration av\r\nuppgifter på ADB-medium innebär betydande\r\nrisker från integritetssynpunkt.''</pre><pre>Statsrådet Åsbrink har inte bemödat sig om att\r\nbemöta kritiken utan påstår helt frankt att\r\nverksamheten kommer att bedrivas lokalt. I själva\r\nverket kommer verksamheten att koncentreras till\r\nett 70-tal skattekontor i hela landet.</pre><pre>Vid pastorsexpeditionerna är i dag totalt 2 400\r\nanställda för folkbokföringen. Nästan samtliga\r\ndessa är deltidsanställda kvinnor i medelåldern och\r\nboende på orten. De har en unik kompetens som\r\nnu riskerar att splittras. Många har blivit lovade\r\nanställningar vid de nya skattekontoren, där de så\r\nsmåningom även kan tvingas handlägga\r\nskatteärenden. Villkoren för att kvinnorna i denna\r\nlojala och trogna yrkeskår skall kunna flytta med är\r\nnärmast absurda ur regionala, miljö- och\r\narbetsmarknadsmässiga aspekter.</pre><pre>Pastorsexpeditionerna i exempelvis Idre och Pajala\r\nförsamlingar ligger 20--25 mil från de nya\r\nskattekontoren i Mora resp. Haparanda. När\r\nfolkbokföringen flyttar från Östhammar till\r\nUppsala tvingas den eller de som vill hänga med till\r\ntre timmars pendling varje dag eller femton timmar\r\nper vecka, när man nu kanske bara har en kvart till\r\narbetet.</pre><pre>Det hela blir en brutal indragning av de mest\r\ndecentraliserade offentliga tjänsterna i landet.</pre><pre>Folkbokföringen sker fortfarande manuellt på\r\nnästan samtliga pastorsexpeditioner. Oavsett om\r\ndetta är en verklig nackdel eller bara en inbillad\r\notidsenlighet, kan datorisering genomföras även\r\nmed bibehållande av en lokal organisation; det är\r\nju en av huvudpoängerna i datorkommunikation.</pre><pre>Så till statens försäljning av adressuppgifter. Detta\r\nsker ju genom statens person- och adressregister,\r\nSPAR, med stöd av datalagens 28 §. I propositionen\r\nmotiveras centraliseringen av folkbokföringen med\r\ndenna krämaruppgift. Man påpekar att SPAR på\r\nett helt annat sätt kommer att kunna förse en\r\nbeställare av adresser med relevanta uppgifter för\r\nreklamändamål. Vi motsätter oss bestämt denna\r\nutveckling och föreslår därför en ändring av\r\ndatalagen.</pre><pre>Ytterligare ett motiv för centraliseringen av\r\nfolkbokföringen har varit möjligheten att enklare\r\nbedriva släktforskning vid landsarkiven, dit allt\r\narkivmaterial skall förpassas under en tioårsperiod.\r\nMen landsarkiven har ingen kapacitet eller\r\nberedskap för att ta emot detta enorma material.\r\nSamtidigt bryts de rent fysiska banden med den\r\nbygd som ändå torde vara en levande del av\r\nsläktforskningen. Forskningsargumentet synes\r\ndärför vara mycket svagt.</pre><pre>Herr talman! Vi avvisar propositionen och hela den\r\nföreslagna förändringen av folkbokföringens\r\norganisation. Vi anser att pastorsexpeditionerna\r\näven fortsättningsvis kan sköta folkbokföringen.\r\nDe religionsfrihetliga knutar som eventuellt kan\r\nhittas kan man nog klara av att lösa. Skulle detta\r\ninte accepteras tycker vi, i likhet med\r\ndatainspektionen, att en ny lokal\r\nfolkbokföringsmyndighet skall inrättas. Detta kan\r\nväl ske genom en formell delning av\r\npastorsexpeditionerna och enklast bara med nya\r\nskyltar i entrén, skulle jag tro.</pre><pre>Enligt uppgift har varken datorer inköpts eller\r\npersonal anställts för den organisation som skall\r\nfungera inom ett halvår. Bara en försöksanläggning\r\nfinns, och man är i färd med att föra över\r\npersonakterna på pastorsexpeditionerna.</pre><pre>Vi anser därför att man åtminstone borde kunna\r\nuppskjuta reformen. Som en särskild poäng ser vi\r\ndet att man då tills vidare kan spara\r\nuppskattningsvis 200 miljoner av statens utgifter.</pre><pre>Om riksdagen, trots att våra och i viss mån de\r\nborgerliga partiernas motiv för avslag är\r\nvälgrundade, ändå väljer att genomföra reformen\r\nanser vi att vi bör kunna få en fullständig\r\nlägesredovisning i form av en skrivelse till\r\nriksdagen.</pre><pre>Förstör inte allt vi har! Försök att bygga vidare på\r\ndet som ändå fungerar i en orolig tid och en orolig\r\nvärld! Se till den nära service som vi fortfarande\r\nkan få på pastorsexpeditionerna när vi behöver ett\r\npersonbevis eller annan hjälp från folkbokföringen.\r\nAtt vi dessutom borde förankra oss bättre lokalt i\r\nalla livets och samhällets frågor gör ju inte vår\r\nplädering svagare.</pre><pre>Jag yrkar bifall till vår reservation 2 i detta\r\nbetänkande och kommer att begära votering på den\r\npunkten. I övrigt avstår vi från att begära votering,\r\näven om vi självfallet står för innehållet i alla våra\r\nreservationer.</pre><pre>I den mån det blir voteringar om en del borgerliga\r\nreservationer avser vi att stödja dem. Det kan, har\r\njag förstått, gälla exempelvis moderaternas\r\nreservation 4, folkpartiets reservation 5 och även\r\nfolkpartiets reservation 17 om\r\nsekretessprövningen. Man talade här om rädslan\r\nför att kvinnor blir förföljda. Jag instämmer också i\r\ndet, även om jag inte tog upp det i mitt anförande.\r\nTack, herr talman!</pre><pre>Anf. 124 MARIANNE ANDERSSON i\r\nGislaved (s):</pre><pre>Herr talman! År 1987 fattade riksdagen beslut om\r\nen omorganisation av folkbokföringen. Riksdagens\r\nbeslut innebar en överföring av den löpande\r\nfolkbokföringen från pastorsexpeditionerna till de\r\nlokala skattemyndigheterna eller de lokala\r\nskattekontoren, som de kommer att heta från den\r\n1 januari 1991. Riksdagen uttalade också att den\r\nallmänna försäkringskassan skulle ta aktiv del i\r\nfolkbokföringen.</pre><pre>Anledningen till omorganisationen var att det\r\nskulle bli en rak och enhetlig organisation. De\r\nprincipiella religionsfrihetsaspekterna som rör\r\norganisationsfrågan skulle också tillgodoses. Man\r\nskulle i framtiden använda ADB-mediet.</pre><pre>I våras beslutade vi här i riksdagen att anslå pengar\r\nför att kunna påbörja förberedelsearbetet med att\r\nföra över uppgifter från pastorsexpeditionerna till\r\nde lokala skattemyndigheterna. Det arbetet är nu i\r\nfull gång ute i landet.</pre><pre>Den proposition som vi i dag har att ta ställning till\r\ngäller lag om folkbokföringsregister. Grunden för\r\nförslaget är det förslag som den\r\norganisationskommitté som blev tillsatt har lagt\r\nfram. Av förslaget framgår hur man skall\r\norganisera folkbokföringen i framtiden när det\r\ngäller datorisering, integritetsskydd, m.m.</pre><pre>I framtiden kommer det att bli det lokala\r\nskattekontoret som kommer att ha ansvaret för\r\nfolkbokföringsregistret. Man kommer då att i det\r\nregistret ha uppgifter om de människor som bor\r\neller har bott inom verksamhetsområdet.</pre><pre>Det kommer också att finnas ett centralt register\r\nmed begränsade uppgifter, som kommer att finnas\r\növer hela landet. Det kommer samtliga\r\nskattemyndigheter att ha tillgång till.\r\nRegisteransvariga kommer länets\r\nskattemyndigheter att bli.</pre><pre>Försäkringskassans medverkan i folkbokföringen\r\nkommer att ske genom information till\r\nallmänheten, utlämnande av blanketter samt hjälp\r\ntill den enskilde att fylla i blanketter och kontroll av\r\nde blanketter som den enskilde har fyllt i på egen\r\nhand.</pre><pre>I propositionen tas också upp frågan om vad man\r\nskall få söka på i registret, det s.k. sökbegreppet.\r\nRegeringen föreslår i propositionen att man skall\r\nkunna söka på utländskt medborgarskap -- detta för\r\natt man skall kunna rikta information till människor\r\npå deras eget språk.</pre><pre>Konstitutionsutskottet, som har beretts tillfälle att\r\nyttra sig över propositionen, har uppfattningen att\r\nsökning på medborgarskap skulle kunna kränka\r\nden personliga integriteten. Skatteutskottet\r\ninstämmer i konstitutionsutskottets åsikt och tycker\r\ninte att det finns tillräckliga skäl för att anta det\r\nförslaget i propositionen. I stället skall man inte\r\ntillåta sökning på medborgarskap.</pre><pre>Avslutningsvis vill jag kommentera några av de\r\nreservationer som har lämnats.</pre><pre>Även den här gången ställs det förslag om att\r\nbeslutet som fattades 1987 inte skall genomföras.\r\nSom jag ser det har ingenting framkommit som\r\nskulle kunna motivera att det förslag som riksdagen\r\nantog 1987 skulle rivas upp. Jag tycker det vore\r\nytterst olyckligt om man nu skulle avbryta det\r\narbete som är i full gång inför omorganisationen.</pre><pre>Moderaterna framför i en reservation förslag om att\r\npastorsexpeditionerna i framtiden skall få den roll\r\nsom försäkringskassorna nu får i och med den nya\r\norganisationen. Att nu ge kyrkan nya uppgifter i\r\nfolkbokföringen skulle innebära att man inte får\r\nden raka organisation som bl.a. var meningen med\r\nomorganisationen.</pre><pre>Försäljning av uppgifter från folkbokföringen tas\r\nockså upp i en reservation. Självfallet skall man\r\nvara restriktiv med försäljning av de uppgifter som\r\nfinns i folkbokföringsregistret, men eftersom\r\nlagrådet nyligen har granskat ett lagförslag om\r\noffentlighet, integritet och ADB och i\r\nlagrådsremissen förordar en uppstramning i frågan\r\nom myndigheters försäljning av personuppgifter,\r\ntycker jag inte att vi skall föregripa den\r\npropositionen utan invänta och se vad den\r\ninnehåller.</pre><pre>Med det, herr talman, vill jag yrka bifall till\r\nhemställan i skatteutskottets betänkande och\r\navslag på reservationerna.</pre><pre>Anf. 125 KJELL DAHLSTRÖM (mp):</pre><pre>Herr talman! Marianne Andersson i Gislaved\r\ntycker inte att det har framkommit något som helst\r\nsom talar för att man skulle avbryta den\r\norganisationsförändring som påstås vara i\r\nvardande. Jag sade i mitt huvudanförande att enligt\r\nuppgift har varken datorer inköpts eller personal\r\nanställts. Den personal som man diskuterar om att\r\növerflytta från pastorsexpeditionerna till de nya\r\nlokala skattekontoren svävar, efter vad jag förstår,\r\ni fullständig okunnighet om vad som kommer att\r\nske.</pre><pre>Jag tycker att det är mycket märkligt att driva på en\r\nsådan fråga. Hur skall en sådan här stor\r\norganisation hinna landa inom ett halvår? Det\r\nförefaller mig faktiskt i hög grad kunna bli ett\r\nhafsverk.</pre><pre>Låt mig också tillägga att jag vet att folkpartiet\r\ngärna driver frågan om denna förändring. Jag vet\r\ninte vad man har för grund till det. Kanske finns det\r\nfrihetliga aspekter på frågan, och det må vara.</pre><pre>Må jag då också säga att miljöpartiet de grönas\r\ninställning i den här frågan är att kyrkan skall\r\nskiljas från staten. Ni förstår då att vi verkligen står\r\nför detta. Vi tycker inte att detta har med\r\nreligionsfrihetliga aspekter att göra. Det är en\r\npraktisk organisation. Låt den fortsätta att fungera.\r\nJag tror faktiskt att folkflertalet i det här landet är\r\nav den åsikten.</pre><pre>Anf. 126 MARIANNE ANDERSSON i\r\nGislaved (s):</pre><pre>Herr talman! Enligt de uppgifter jag i alla fall har\r\nfått från mitt län håller man på att köpa in datorer\r\noch förbereda det här arbetet.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande skatteutskottets\r\nbetänkanden 1990/91:SkU10 och SkU12,\r\nfinansutskottets betänkande 1990/91:FiU11 samt\r\nskatteutskottets betänkande 1990/91:SkU9.</pre><pre>Skatteutskottets betänkande SkU10</pre><pre>Mom. 1 (en tillfällig höjning av den allmänna\r\nlöneavgiften, m.m.)</pre><pre>Först biträddes reservation 3 av Görel Thurdin och\r\nRolf Kenneryd i motsvarande del med 35 röster\r\nmot 18 för reservation 4 av Åsa Domeij i\r\nmotsvarande del. 259 ledamöter avstod från att\r\nrösta.</pre><pre>Härefter biträddes reservation 3 av Görel Thurdin\r\noch Rolf Kenneryd i motsvarande del med 38 röster\r\nmot 37 för reservation 2 av Kjell Johansson och Leif\r\nOlsson i motsvarande del. 239 ledamöter avstod\r\nfrån att rösta.</pre><pre>Därpå biträddes reservation 1 av Bo Lundgren\r\nm.fl. i motsvarande del med 61 röster mot 38 för\r\nreservation 3 av Görel Thurdin och Rolf Kenneryd\r\ni motsvarande del. 215 ledamöter avstod från att\r\nrösta. Slutligen bifölls utskottets hemställan med\r\n163 röster mot 59 för reservation 1 av Bo Lundgren\r\nm.fl. i motsvarande del. 92 ledamöter avstod från\r\natt rösta.</pre><pre>Mom. 4 (grupplivförsäkringar m.m.)</pre><pre>Utskottets hemställan bifölls med 217 röster mot\r\n96 för reservation 9 av Bo Lundgren m.fl. i\r\nmotsvarande del. 1 ledamot avstod från att rösta.</pre><pre>Mom. 5 (skattereduktionen för ensamstående med\r\nbarn)</pre><pre>Utskottets hemställan bifölls med 183 röster mot\r\n130 för reservation 10 av Bo Lundgren m.fl. i\r\nmotsvarande del.</pre><pre>Mom. 8 (skattereduktionen för\r\nfackföreningsavgift, m.m.)</pre><pre>Utskottets hemställan -- som ställdes mot\r\nreservation 13 av Bo Lundgren m.fl. i motsvarande\r\ndel -- bifölls med acklamation.</pre><pre>Mom. 13 (förmån av fri bil)</pre><pre>Först biträddes reservation 20 av Görel Thurdin\r\nm.fl. med 58 röster mot 17 för reservation 21 av\r\nLars Bäckström. 240 ledamöter avstod från att\r\nrösta.</pre><pre>Härefter bifölls utskottets hemställan -- som\r\nställdes mot reservation 20 av Görel Thurdin\r\nm.fl. -- genom uppresning.</pre><pre>Mom. 14 (drivmedelsbeskattningen)</pre><pre>Först biträddes reservation 23 av Görel Thurdin\r\noch Rolf Kenneryd i motsvarande del -- som\r\nställdes mot reservation 24 av Lars Bäckström --\r\nmed acklamation.</pre><pre>Härefter bifölls utskottets hemställan med 206\r\nröster mot 38 för reservation 23 av Görel Thurdin\r\noch Rolf Kenneryd i motsvarande del. 71\r\nledamöter avstod från att rösta.</pre><pre>Mom. 15 (mervärdeskatt på persontransporter)</pre><pre>Först biträddes reservation 26 av Görel Thurdin\r\nm.fl. i motsvarande del med 53 röster mot 19 för\r\nreservation 27 av Åsa Domeij i motsvarande del.\r\n241 ledamöter avstod från att rösta.</pre><pre>Härefter bifölls utskottets hemställan med 186\r\nröster mot 71 för reservation 26 av Görel Thurdin\r\nm.fl. i motsvarande del. 55 ledamöter avstod från\r\natt rösta.</pre><pre>Mom. 18 (en särskild glesbygdsrabatt)</pre><pre>Utskottets hemställan -- som ställdes mot\r\nreservation 30 av Åsa Domeij -- bifölls med\r\nacklamation.</pre><pre>Mom. 38 (bostadsrättsinnehavares avdragsrätt vid\r\nvinstbeskattningen)</pre><pre>Utskottets hemställan bifölls med 210 röster mot\r\n96 för reservation 54 av Bo Lundgren m.fl. 4\r\nledamöter avstod från att rösta.</pre><pre>Mom. 56 (omprövning av tidigare beslut)</pre><pre>Utskottets hemställan bifölls med 218 röster mot\r\n37 för reservation 75 av Görel Thurdin och Rolf\r\nKenneryd. 58 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU12</pre><pre>Utskottets hemställan bifölls.</pre><pre>Finansutskottets betänkande FiU11</pre><pre>Utskottets hemställan bifölls med 277 röster mot\r\n19 för reservationen av Carl Frick. 17 ledamöter\r\navstod från att rösta.</pre><pre>Skatteutskottets betänkande SkU9</pre><pre>Mom. 1 (huvudmannaskap)</pre><pre>Först biträddes reservation 1 av Görel Thurdin\r\noch Rolf Kenneryd med 38 röster mot 14 för\r\nreservation 2 av Gösta Lyngå. 260 ledamöter\r\navstod från att rösta.</pre><pre>Härefter bifölls utskottets hemställan med 258\r\nröster mot 49 för reservation 1 av Görel Thurdin\r\noch Rolf Kenneryd. 4 ledamöter avstod från att\r\nrösta.</pre><pre>Mom. 4 (avslag på propositionen om lag om\r\nfolkbokföringsregister, m.m.)</pre><pre>Först bifölls reservation 4 av Bo Lundgren m.fl. i\r\nmotsvarande del med 74 röster mot 42 för\r\nreservation 5 av Kjell Johansson och Leif Olsson i\r\nmotsvarande del. 195 ledamöter avstod från att\r\nrösta.</pre><pre>Härefter bifölls utskottets hemställan med 166\r\nröster mot 78 för reservation 4 av Bo Lundgren\r\nm.fl. i motsvarande del. 65 ledamöter avstod från\r\natt rösta.</pre><pre>Övriga moment</pre><pre>Utskottets hemställan bifölls.</pre><pre>11 § Bordläggning</pre><pre>Anmäldes och bordlades</pre><pre>Proposition</pre><pre>1990/91:68 Ändring i brottsbalken m.m. (böter)</pre><pre>12 § Anmälan om interpellation</pre><pre>Anmäldes att följande interpellation framställts</pre><pre>den 14 december</pre><pre>1990/91:117 av Birger Hagård (m) till statsrådet\r\nGöran Persson om åtgärder mot elever som\r\nsaboterar skolundervisningen:</pre><pre>Enligt tidningsuppgifter avser en kommun i\r\nSydsverige att betala ett antal elever 1 500 kronor i\r\nmånaden under förutsättning att de sköter sina\r\nuppgifter i skolan och inte kommer för sent, skolkar\r\neller förstör. De aktuella eleverna har tydligen haft\r\nnågon form av förhandling med sin skolledning. Av\r\nreferatet framgår att ''eleverna inte accepterat'' en\r\nlägre ersättning.</pre><pre>Det inträffade innebär de facto att skolan faller till\r\nföga för utpressningsmetoder. Att på detta sätt ge\r\nskolans busar betalt för att de skall uppföra sig på\r\nett anständigt sätt är utomordentligt stötande för en\r\nbred allmänhet.</pre><pre>Skolans ansvariga gör sig själva en björntjänst, om\r\nde genom flathet faller undan för dylika fasoner.\r\nDet måste givetvis finnas andra metoder för att\r\nåterföra de elever som inte vet hut till ordningen.\r\nOm det inte är möjligt skall eleverna i fråga inte\r\nfinnas kvar i den vanliga skolan. Deras problem får\r\nlösas på annat sätt.</pre><pre>Skolans verksamhet och normsystem måste fungera\r\nså att eleverna får chansen att i skolan göra det de\r\när där för, nämligen att lära sig något för framtiden.</pre><pre>Med anledning av det inträffade vill ställa följande\r\nfrågor till skolministern:</pre><pre>Vilka åtgärder avser skolministern vidta för att\r\nskolan skall kunna komma till rätta med elever som\r\ndirekt saboterar undervisningen?</pre><pre>13 § Anmälan om fråga</pre><pre>Anmäldes att följande fråga framställts</pre><pre>den 14 december</pre><pre>1990/91:305 av Anita Modin (s) till statsrådet Erik\r\nÅsbrink om informationen om de nya\r\nskattereglerna:</pre><pre>Riksdagen beslutade i samband med\r\nkompletteringspropositionen våren 1990 att\r\ntillskjuta ytterligare 67 miljoner kronor för\r\nriksskatteverkets informationsinsatser till\r\nallmänhet och företag i samband med\r\nskattereformens genomförande.</pre><pre>Jag vill fråga statsrådet Åsbrink:</pre><pre>Vilka insatser har gjorts respektive planeras att\r\ngenomföras för att från riksskatteverkets sida\r\ninformera allmänheten om de nya skattereglerna?</pre><pre>14 § Meddelande om justering av kammarens\r\nprotokoll, m.m.</pre><pre>Anf. 127 ANDRE VICE TALMANNEN:</pre><pre>Protokollen från kammarens sammanträden den\r\n10, 11, 12, 13 och 14 december kommer att justeras\r\nden 10 januari.</pre><pre>Till kammarens ledamöter har utdelats statistik om\r\nriksdagsarbetet.</pre><pre>15 § Avslutningsord</pre><pre>Anf. 128 TALMANNEN:</pre><pre>Ärade kammarledamöter! Jag vill tacka er alla för\r\nett mycket gott riksdagsarbete. Jag har flera gånger\r\noffentligt sagt att riksdagen består av kunniga,\r\nkompetenta och ambitiösa ledamöter. Detta är en\r\nstor tillgång för landet. Jag vill i kväll så här inför\r\njulen gärna upprepa detta.</pre><pre>Jag vill av hela mitt hjärta önska er alla en god och\r\ntrevlig jul. Ni är väl förtjänta av några dagars vila,\r\nefter en arbetsam riksdagshöst.</pre><pre>Jag vill också tacka de vice talmännen,\r\nkammarsekreteraren och all riksdagens personal\r\nför ett väl utfört arbete och för den arbetsglädje ni\r\nalla har visat. Jag vill också på allas våra vägnar\r\nönska dem en riktigt god jul och ett gott nytt år.</pre><pre>Ärade kammarledamöter! Torsdagen den 10\r\njanuari 1991 kl. 10.00 ringer voteringsklockorna in\r\nvårens arbete. Välkomna tillbaka! Det vore roligt\r\natt då åter få se er alla här i riksdagens plenisal.</pre><pre>Höstens arbete är härmed avslutat.</pre><pre>(Applåder)</pre><pre>16 § Kammaren åtskildes kl. 20.54.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 9 (delvis),</pre><pre>av förste vice talmannen därefter t.o.m. 5 § anf. 43\r\n(delvis),</pre><pre>av andre vice talmannen därefer t.o.m. 5 § anf. 56\r\n(delvis),</pre><pre>av tredje vice talmannen därefter t.o.m. anf. 89,</pre><pre>av förste vice talmannen därefter t.o.m. 7 §\r\nanf. 105,</pre><pre>av andre vice talmannen därefter t.o.m. 14 § och av\r\ntalmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}