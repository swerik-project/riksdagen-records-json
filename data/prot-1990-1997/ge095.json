{"dokumentstatus":{"dokument":{"hangar_id":"2438894","dok_id":"GE095","rm":"1990/91","beteckning":"5","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"5","slutnummer":"0","datum":"1990-10-09 00:00:00","systemdatum":"2010-02-17 00:00:00","publicerad":"1990-10-09 00:00:00","titel":"Riksdagens snabbprotokoll 1990/91:5 Tisdagen den 9 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{E5398716-4696-4E25-B054-2FAACE0D8947}","dokument_url_text":"http://data.riksdagen.se/dokument/GE095/text","dokument_url_html":"http://data.riksdagen.se/dokument/GE095","dokumentstatus_url_xml":"http://data.riksdagen.se/dokumentstatus/GE095","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:5</div>\r\n<div class=\"sidhuvud_datum\">Tisdagen den 9 oktober</div>\r\n<div class=\"sidhuvud_klockslag\">Kl. 14.30</div>\r\n<hr class=\"sidhuvud_linje\">\r\n<pre>1 § Meddelande om val till Nordiska rådet</pre><pre>Talmannen meddelade att val till Nordiska rådet\r\nskulle ske vid morgondagens sammanträde.</pre><pre>2 § Utökning av antalet suppleanter i\r\njordbruksutskottet</pre><pre>Från valberedningen förelåg förslag om att antalet\r\nsuppleanter i jordbruksutskottet skulle utökas från\r\n22 till 23.</pre><pre>Kammaren biföll denna framställning.</pre><pre>Talmannen meddelade att val av en ytterligare\r\nsuppleant i jordbruksutskottet skulle ske vid\r\nmorgondagens sammanträde.</pre><pre>3 § Justering av protokoll</pre><pre>Justerades protokollen för den 2 och 3 oktober.</pre><pre>4 § Anmälan om frågor</pre><pre>Anmäldes att följande frågor framställts.</pre><pre>den 4 oktober</pre><pre>1990/91:51 av Hans Göran Franck (s) till\r\njustitieministern om ungdomar och fängelsestraff:</pre><pre>Under den senaste femårsperioden har antalet\r\npersoner som dömts till fängelse ökat kraftigt --\r\n1985 15 574, 1986 16 145, 1987 17 206, 1988 18 063,\r\nmen en liten nedgång skedde 1989 till 17 899\r\npersoner. Den nuvarande nivån har aldrig varit så\r\nhög som nu med ca 18 000 fängelsedömda.</pre><pre>I åldern 15--17 år dömdes år 1988 23 personer till\r\nfängelse och 24 till skyddstillsyn i förening med\r\nfängelse. 1989 dömdes 30 ungdomar till fängelse\r\noch 22 till skyddstillsyn i förening med fängelse.</pre><pre>I anledning härav får jag ställa följande fråga till\r\njustitieministern Laila Freivalds:</pre><pre>Vilka åtgärder avser regeringen vidta för att minska\r\nanvändningen av fängelsestraff, och bör\r\nfängelsestraffet för ungdomar i åldern 15--17 år\r\navskaffas?</pre><pre>1990/91:52 av Birthe Sörestedt (s) till\r\nsocialministern om den rättspsykiatriska kliniken i\r\nLund:</pre><pre>Det har framkommit uppgifter om att\r\nsocialstyrelsen vid besök på den rättspsykiatriska\r\nkliniken i Lund lämnat besked till klinikledningen\r\noch de fackliga representanterna om att denna\r\nverksamhet skall läggas ned. Denna nedläggning\r\nförväntas ske under nästa år.</pre><pre>Det blir i stället så att de rättspsykiatriska\r\nundersökningarna kommer att genomföras ute på\r\nhäktena i form av kortare observationer.</pre><pre>Jag vill därför fråga socialministern:</pre><pre>Anser socialministern detta vara en korrekt\r\nförändring av den rättspsykiatriska\r\nundersökningsverksamheten i södra Sverige?</pre><pre>1990/91:53 av Birthe Sörestedt (s) till\r\nsocialministern om förbud mot halmbränning:</pre><pre>Den årligen återkommande halmeldningen på\r\nfälten medför olägenheter för ett stort antal\r\nmänniskor, och miljö- och\r\nhälsoskyddsförvaltningarna i den skånska regionen\r\nhar fått ta emot många klagomål under de aktuella\r\nperioderna. Många människor utsätts direkt för\r\nrök- och sotnedfall, och sothalten kan bli hög även\r\npå stora avstånd från eldningsplatserna. Detta\r\nframgår av mätningar som miljö- och\r\nhälsoskyddsnämnderna i bl.a. Malmö och Lund\r\nutfört. Astmatikerna är naturligtvis särskilt utsatta.</pre><pre>Jag vill nu fråga socialministern:</pre><pre>Ämnar socialministern vidta sådana åtgärder som\r\ninnebär att halmbränningen kan fås att upphöra?</pre><pre>1990/91:54 av Carl Frick (mp) till\r\njordbruksministern om matbristen i Litauen:</pre><pre>I Litauen är det i dag så att befolkningen har det\r\nsvårt med maten. Hyllorna i butikerna gapar\r\ntomma. Människorna måste klara\r\nmatförsörjningen från dag till dag. Situationen\r\nhåller på att bli utomordentligt allvarlig inom kort.</pre><pre>Samtidigt vet vi att vi just nu har stora överskott i\r\njordbruket, en rekordskörd som delvis är osäljbar,\r\noch man talar om att elda upp maten. 40 000\r\nkreatur skall slaktas ut och köttet säljas billigt på\r\nkontinenten i kamp med andra köttberg.</pre><pre>Vore det inte rimligare att skänka delar av vårt\r\növerflöd till ett svältande grannfolk?</pre><pre>En svensk humanitär hjälp är på plats.</pre><pre>Vad vill regeringen göra?</pre><pre>1990/91:55 av Eva Zetterberg (v) till\r\njordbruksministern om det svenska\r\nköttöverskottet:</pre><pre>Sverige har denna höst ett enormt överskott på\r\nkött. Det borde vara en fullträff för Sveriges\r\nkonsumenter.</pre><pre>I stället säljs detta överskott till utlandet för 6 kr.\r\nper kilo, medan köttpriserna i Sverige ligger kvar\r\npå sin höga nivå.</pre><pre>Min fråga till jordbruksministern är:</pre><pre>Vore det inte rimligt om den svenska befolkningen\r\nockså fick köpa av detta köttöverskott för 6 kr. per\r\nkilo?</pre><pre>1990/91:56 av Göran Magnusson (s) till\r\nkommunikationsministern om Södertäljebron:</pre><pre>Den provisoriska bron över Södertälje kanal är ett\r\nstort hinder för den viktiga Mälarsjöfarten. Det\r\ninnebär stora förluster för företag och speditörer\r\nom sjöfarten är begränsad. Nuvarande provisorium\r\ninnebär både stora fördyringar och försämringar ur\r\nmiljösynpunkt. Det är nödvändigt att en bro med\r\nfull seglingshöjd snarast kommer till stånd.</pre><pre>När kan en bro som tillåter förutvarande\r\nseglingshöjd vara färdig?</pre><pre>den 5 oktober</pre><pre>1990/91:57 av Roy Ottosson (mp) till\r\nkommunikationsministern om biltullar:</pre><pre>Tidigare har regeringen utlovat en proposition som\r\nskulle göra det möjligt att införa biltullar i större\r\nstäder. Krav på att få denna möjlighet har främst\r\nställts av Stockholms kommun, men även av bl.a.\r\nUppsala kommun.</pre><pre>På grund av protester mot den specifika lösning\r\nsom blivit aktuell i Stockholm förefaller\r\nregeringen, enligt tidningsuppgifter, inte längre\r\nvara beredd att ge kommunerna friheten att själva\r\navgöra om de vill ha någon form av biltullar eller ej.\r\nDetta slår naturligtvis mot alla de städer som har\r\nfunderingar i den riktningen, och därmed minskas\r\nockså de framtida möjligheterna att reglera den\r\nalltmer intensiva biltrafiken i städerna.\r\nTrängselproblem och miljö- och hälsoproblem\r\nväxer därmed sannolikt till större proportioner än\r\nvad som annars skulle bli fallet.</pre><pre>Den andra fördelen med biltullar, att bekosta\r\nkollektivtrafikutbyggnader, hotas naturligtvis\r\nockså.</pre><pre>Avser regeringen återkomma med förslag som ger\r\nkommunerna friheten att själva avgöra om de skall\r\nfå ha s.k. biltullar eller ej, och i så fall när?</pre><pre>1990/91:58 av Roy Ottosson (mp) till\r\nkommunikationsministern om resultatkravet på SJ:</pre><pre>Den redan beslutade, men ännu icke genomförda,\r\nmomsen på järnvägstrafik innebär ett väsentligt\r\navsteg från det trafikpolitiska beslut som togs våren\r\n1988. Enligt 1988 års beslut skulle SJ rekonstrueras\r\npå en tid av fyra år med ett specificerat ekonomiskt\r\nmål (lönsamhetskrav). Vid fastställandet av de\r\nekonomiska kraven på SJ har ingen hänsyn tagits\r\ntill den moms som nu kommer mitt i\r\nrekonstruktionsperioden.</pre><pre>Momsen försämrar de ekonomiska\r\nförutsättningarna för SJ att bedriva järnvägstrafik.\r\nRisken är uppenbar att den rekonstruktion som SJ\r\nnu håller på att genomföra lider skada av momsen.\r\nDet innebär också att de trafik- och\r\njärnvägspolitiska målsättningar som riksdagen har\r\nfastställt allvarligt urholkas.</pre><pre>Avser regeringen föreslå ett sänkt ekonomiskt\r\nresultatkrav för SJ med anledning av\r\njärnvägsmomsens negativa effekter?</pre><pre>1990/91:59 av Karin Israelsson (c) till statsrådet\r\nBengt Lindqvist om den svenska alkoholpolitiken\r\noch EG:</pre><pre>Regeringen visar bristande kunskap om vad som\r\nkommer att hända med den svenska\r\nalkoholpolitiken vid en anslutning till EG. Den\r\nsvenska alkoholpolitiken utmärks bl.a. av en aktiv\r\nbeskattning, en effektiv gränshandel och\r\nmonopolföretagens -- Systembolaget och Vin  &amp; \r\nSprit AB -- särställning. Vår alkoholpolitik har i\r\nstort givit positiva resultat i form av en återhållsam\r\nkonsumtion. Vid en anslutning till EG torde priset\r\npå alkohol sänkas. Vad gäller gränshandeln är EGs\r\npolicy att gränserna inte skall utgöra hinder för\r\nutbyte av varor och tjänster. Monopolföretagens\r\nbetydelse kommer att minska vid en anslutning.\r\nDetta får sammantaget till effekt att\r\nalkoholkonsumtionen ökar. Priset för denna\r\nliberalisering får vi alla betala. Den svenska\r\nsjukvården kommer att kräva ytterligare resurser\r\nför att klara alla patienter.</pre><pre>Med anledning av ovanstående vill jag ställa\r\nföljande fråga till biträdande socialministern:</pre><pre>Vilka åtgärder ämnar regeringen vidta för att säkra\r\nett bevarande av den svenska särarten inom\r\nalkoholpolitiken vid den pågående EG-\r\nanpassningen?</pre><pre>1990/91:60 av Ingbritt Irhammar (c) till\r\njustitieministern om polisens trafikövervakning:</pre><pre>Allt fler polisdistrikt slår nu larm om svårigheterna\r\natt kunna sköta trafikövervakningen på vägarna.\r\nDetta har sin grund i ett hårt ansträngt ekonomiskt\r\nläge, bl.a. på grund av de höga bensinpriserna.</pre><pre>Polisen måste göra hårda prioriteringar, och\r\ntrafikövervakningen får därmed stå tillbaka för\r\nandra polisiära uppgifter. Trafiksäkerheten är\r\nhotad på våra vägar. Krav på sänkta bensinpriser\r\noch/eller ökade resurser till polisen reses från flera\r\nhåll.</pre><pre>Ämnar regeringen vidtaga några åtgärder vad\r\ngäller bensinpriset, mot bakgrund av det sagda?</pre><pre>1990/91:61 av Roy Ottosson (mp) till\r\nmiljöministern om PVC-förpackningar:</pre><pre>PVC-plast innehåller klor och kan ge upphov till en\r\nrad miljö- och hälsoskadliga ämnen. Vid\r\ntillverkningen från gasen vinylklorid kan också\r\narbetsmiljöproblemen vara stora -- vinylklorid är\r\nbl.a. starkt cancerframkallande.</pre><pre>PVC-plaster är i princip onödiga i den meningen att\r\ndet finns andra plaster och andra material som kan\r\nutgöra en ersättning inom alla\r\nanvändningsområden. Enligt\r\nsubstitutionsprincipen som numera är inskriven i\r\nlagen om kemiska produkter skall den typen av\r\nprodukter inte tillåtas.</pre><pre>Ändå förekommer PVC-produkter i stor\r\nomfattning hos svensk handel. Särskilt\r\nanmärkningsvärt är det att även PVC-\r\nförpackningar är relativt vanliga!</pre><pre>Vad avser regeringen göra för att\r\nsubstitutionsprincipen i lagen om kemiska\r\nprodukter skall tillämpas vad gäller bl.a. PVC-\r\nförpackningar?</pre><pre>1990/91:62 av Ingvar Eriksson (m)\r\njordbruksministern om export av socker:</pre><pre>Sockernäringens parter - odlade och industri -\r\ngjorde för ca en månad sedan en gemensam\r\nframställan hos jordbruksdepartementet om att få\r\nexportera det överlager av socker som för\r\nnärvarande finns. Vidare fanns önskemål om att\r\nredan innevarande år få införa ett prissystem\r\nliknande det inom EG. Syftet skulle vara att på ett\r\nbättre sätt kunna klara betydande naturliga\r\nårsvariationer av skörden.</pre><pre>Jordbruksdepartementet har avvisat framställan\r\nmed hänvisning till bl.a. ett internationellt avtal där\r\nSverige skulle ha åtagit sig att inte uppträda som\r\nsockerexportör.</pre><pre>Enligt mitt förmenande finns för närvarande icke\r\nett sådant gällande avtal i kraft.</pre><pre>Med hänvisning till det anförda ställer jag följande\r\nfråga:</pre><pre>Varför är jordbruksdepartementet avvisande till\r\nsockernäringens framställan, och vad tänker\r\njordbruksministern göra för att undvika ytterligare\r\nproblem på grund av en förväntad god skörd även\r\ninnevarande år?</pre><pre>1990/91:63 av Ann-Cathrine Haglund (m) till\r\nstatsrådet Göran Persson om ett nytt betygssystem:</pre><pre>Utbildningsdepartementets expertgrupp för analys\r\nav betygens betydelse har avlämnat sitt\r\nbetänkande. Expertgruppens grundinställning är\r\natt betygen har negativa effekter på\r\nundervisningen. Dess förslag innebär en minskning\r\nav betygens roll och att elevens egenskaper såsom\r\nsamarbetsförmåga och självständighet skall\r\nbeaktas i betygssättningen.</pre><pre>Skolministern har i olika uttalanden meddelat att\r\nhan är beredd att nu införa ett nytt betygssystem.\r\nSkulle detta överensstämma med expertgruppens\r\nförslag vore det enligt min mening ytterligare steg\r\ntillbaka från ett betygssystem som bör ge\r\ninformation och stimulans och relateras till\r\nkunskapsmål.</pre><pre>Är skolministern beredd att nu ta avstånd från\r\nexpertgruppens förslag och i stället förorda betyg\r\nsom anger kunskaper, som ges ofta och innehåller\r\nfler steg än dagens system?</pre><pre>1990/91:64 av Per Stenmarck (m) till\r\nkommunikationsministern om Öresundsbron:</pre><pre>Beslut i Öresundsfrågan på den socialdemokratiska\r\npartikongressen har undanröjt det sista politiska\r\nhindret mot byggandet av en bro mellan Malmö och\r\nKöpenhamn.</pre><pre>I regeringsförklaringen av den 2 oktober framförs\r\natt ''förhandlingar genomförs med Danmarks\r\nregering om fasta förbindelser över Öresund''.</pre><pre>Vilken tidsplan arbetar regeringen efter, i de\r\nförhandlingar som genomförs med den danska\r\nregeringen, i syfte att bygga en bro mellan Malmö\r\noch Köpenhamn.</pre><pre>1990/91:65 av Per Stenmarck (m) till\r\nkommunikationsministern om Sturups flygplats:</pre><pre>Luftfarten utvecklas sedan början av 1980-talet\r\nmycket snabbt och det kommer nog fortgå. Från\r\nSturups flygplats går nu utrikes flygningar till allt\r\nfler destinationer. Samtidigt ökar antalet\r\nkoncessionsansökningar för sådana flyglinjer. Med\r\nden avreglering som nu följer, även för\r\ninrikesflyget, så kommer nog också flera flygbolag\r\natt om några år trafikera linjen Sturup--Arlanda.\r\nAntalet resenärer till och från Sturup beräknas\r\nfördubblas under 1990-talet. För att möta denna\r\nutveckling planeras en utbyggnad av Sturup i tre\r\netapper. I januari 1991 var utbyggnaden planerad\r\natt sättas i gång. Men nu konstaterar\r\nluftfartsverket, att utbyggnaden av Arlanda blivit\r\n200 milj. kr. dyrare än beräknat. Luftfartsverket\r\nhotar nu med investeringsstopp. I en\r\ntidningsintervju säger den tillförordnade\r\ngeneraldirektören att ''vi menar att det är riktigt att\r\nprioritera Arlanda, som ju har riksintressant\r\nbetydelse''. Sturups utbyggnad kan sålunda komma\r\natt skjutas på en oviss framtid.</pre><pre>Vilka åtgärder anser kommunikationsministern bör\r\nvidtas för att trygga en nödvändig utbyggnad av\r\nSturups flygplats?</pre><pre>den 8 oktober</pre><pre>1990/91:66 av Elever Jonsson (fp) till\r\njustitieministern om promilleregler vid\r\nframförande av båt:</pre><pre>Under sommaren har en rad allvarliga olyckor\r\ninträffat till sjöss. Flera unga människors liv har\r\ngått till spillo. I flera fall har båtförarna varit\r\nalkoholpåverkade.</pre><pre>I dag finns små rättsliga möjligheter att stoppa en\r\nalkoholpåverkad båtförare. Den paragraf i sjölagen\r\nsom är tillämpbar har i princip visat sig verkningslös\r\nom ingen allvarlig olycka redan har inträffat.\r\nJustitiedepartement har under sommaren utarbetat\r\nen promemoria som behandlar sjöfylleri. I\r\npromemorian avvisas tankarna på att införa en\r\npromillegräns. Det finns däremot många andra som\r\nförespråkar att en promillegräns bör införas. Vid en\r\npolischefskonferens i Västerås nyligen sällade sig\r\nrikspolischefen Björn Eriksson till denna skara.\r\nSåvitt jag har förstått av uppgifter i massmedia är\r\ncivilministern positiv till att införa en\r\npromillelagstiftning som syftar till att begränsa\r\nonykterheten till sjöss.</pre><pre>Jag vill därför fråga justitieministern:</pre><pre>När kommer regeringen att lägga fram ett förslag\r\ntill riksdagen som innebär att en promillegräns\r\ninförs även till sjöss?</pre><pre>1990/91:67 av Birger Hagård (m) till\r\nutbildningsministern om Universitets- och\r\nhögskoleämbetet:</pre><pre>Regeringen planerar enligt uppgift en nedskärning\r\nav den statliga skoladministrationen. Reformen\r\nskulle möjliggöra en välkommen förstärkning av\r\nutbildningen.</pre><pre>En motsvarande förändring inom den högre\r\nutbildningen skulle syfta till att minska den centrala\r\nbyråkratin och öka friheten för universitet och\r\nhögskolor. Fria och självständiga universitet skulle\r\nbättre kunna svara för den kritiska prövning och\r\nkunskapsuppbyggnad som är grunden för vår\r\nfortsatta utveckling.</pre><pre>När avser utbildningsministern ta upp\r\nskolministerns initiativ och föreslå en minskning av\r\nUHÄ?</pre><pre>1990/91:68 av Lars-Ove Hagberg (v) till\r\nindustriministern om svensk tunnplåtstillverkning:</pre><pre>Svenskt Stål AB utreder en galvaniseringslinje för\r\ntunnplåt. Detta är en miljardinvestering som skulle\r\nkunna ligga intill plåttillverkningen i Domnarvet,\r\nmen tyvärr utreder SSAB-ledningen en etablering\r\nnågonstans i EG.</pre><pre>Galvaniseringslinjen är ytterligare ett steg i\r\nförädlingen av tunnplåt. Utebliven investering i\r\nBorlänge kan på längre sikt få stor negativ\r\nbetydelse för stålhanteringen i såväl Borlänge som\r\nSverige i övrigt.</pre><pre>Fackföreningen har efterlyst vem som har ansvaret\r\nför den nationella stålpolitikens framtid,\r\nregionalpolitiken och sysselsättningen i utsatta\r\nregioner, utan att få något svar.</pre><pre>Med hänvisning till ovanstående vill jag fråga\r\nindustriministern:</pre><pre>Vilka regionalpolitiska medel tänker regeringen\r\nanvända för att säkerställa en svensk\r\ntunnplåtstillverkning?</pre><pre></pre><pre>5 § Svar på frågorna 1990/91:40 och 56 om\r\nSödertäljebron</pre><pre>Anf. 1 Kommunikationsminister GEORG\r\nANDERSSON:</pre><pre>Herr talman! Hugo Bergdahl och Göran\r\nMagnusson har frågat mig när Södertäljebron kan\r\nvara återställd i ursprungligt skick och enligt\r\ngällande vattendom. Jag väljer att besvara båda\r\nfrågorna i ett sammanhang.</pre><pre>Omedelbart efter att Södertäljebron hade\r\nhavererat påbörjade vägverket undersökningar för\r\natt klara ut vad som skulle behöva göras för att\r\nåterställa broförbindelsen. Man fann då ganska\r\nsnart att kostnaden för reparation av bron blir hög\r\nom bron skall återställas till ursprungligt, skick dvs.\r\nvara öppningsbar. Vägverket initierade därför en\r\nutredning för att klarlägga om ett alternativ med en\r\nfast bro är möjligt med hänsyn till sjöfartens\r\nintressen. Denna utredning är ännu inte avslutad,\r\nmen beräknas bli så inom kort. Efter beredning\r\nmed berörda intressenter kommer det att finnas\r\nunderlag för att göra en bedömning av olika\r\nalternativa lösningar.</pre><pre>Tidpunkten för när bron kan vara återställd\r\nvarierar med vilken lösning som till slut väljs. En\r\nfast bro går att återställa på cirka ett halvår, medan\r\nåterställandet av en rörlig broförbindelse kan ta\r\nupp till två år.</pre><pre>Anf. 2 HUGO BERGDAHL (fp):</pre><pre>Herr talman! Jag vill först tacka statsrådet för\r\nsvaret på min fråga, men det svar som jag har fått\r\ngör mig djupt bekymrad när det gäller\r\nSödertäljebrons framtid.</pre><pre>Som bekant havererade Södertäljebron den 13 maj\r\ni år, och därefter kommer inga större fartyg in i\r\nMälaren. Mälarhamnar som Västerås och Köping,\r\nliksom företag som är beroende av den här berörda\r\nsjöfarten, drabbas av stora förluster.</pre><pre>Det har nu gått fem månader sedan broraset\r\ninträffade, och fortfarande har man anledning att\r\nställa frågan: När kommer bron att vara\r\nåterupprustad, och vem kommer att stå för de\r\nkostnader detta för med sig? Man kan också peka\r\npå de miljöaspekter som finns i denna fråga.\r\nAlltmer av ökade landsvägstransporter gör att\r\nmiljöproblematiken växer in i frågan om\r\nSödertäljebrons framtid.</pre><pre>Kommunikationsministern talar om en\r\nreparationstid på två år. Fem månader efter\r\nbroraset har vi inte ens kommit så långt att vi kan\r\ntala om några fattade beslut, utan bara konstatera\r\natt utredning pågår. Det känns långt ifrån\r\ntillfredsställande att få denna situation redovisad\r\nhär i kammaren.</pre><pre>Mot bakgrund av det som\r\nkommunikationsministern har sagt, skulle jag\r\nkunna konstatera att frågan om när och hur bron\r\nskall återställas var en av tankarna bakom min\r\nfråga. Inget svar i dag. Vem kommer att stå för\r\nkostnaderna på ca 200 milj.kr.? Är det staten eller\r\när det någon annan?</pre><pre>Jag vill också ställa frågan om vilket statens ansvar\r\när vid haverier av det slag som drabbat\r\nSödertäljebron. Här är det fråga om statlig\r\negendom som inte är försäkrad, och jag tror att det\r\nur allmän synpunkt skulle vara intressant att få\r\nkommunikationsministerns syn på vem som skall\r\nstå för kostnaderna redovisad.</pre><pre>Anf. 3 GÖRAN MAGNUSSON (s):</pre><pre>Herr talman! Jag tackar statsrådet Georg\r\nAndersson för svaret. Jag hade givetvis hoppats på\r\nett konkret och positivt besked om att förutvarande\r\nlägsta segelhöjd i Södertälje kanal också skall gälla\r\ni framtiden.</pre><pre>Jag vill gärna framhålla att hamnarna i Mälaren är\r\nav vital betydelse för näringslivet och därmed också\r\nför sysselsättningen i bl.a. Västmanland.\r\nKommunerna som äger hamnarna i Västerås och i\r\nKöping ser sjöfrakterna som ett viktigt\r\nregionalpolitiskt medel. Länsstyrelsen och andra\r\nsamhällsorgan har naturligtvis ingen annan\r\ninställning. Det är också insikten om den\r\nregionalpolitiska betydelsen som gjort att\r\nkommunerna och staten under en lång period gjort\r\ninsatser för att underlätta för sjöfarten på Mälaren.</pre><pre>De senaste stora insatserna gjordes i mitten av\r\n1970-talet. Då förbättrade staten kanalen, och de\r\nbåda hamnkommunerna och landstinget\r\ntillsammans fördjupade farleden och hamnarna för\r\nstora pengar. Därigenom uppnåddes en väsentlig\r\ntonnageökning, vilket förbilligat frakterna.</pre><pre>En viktig förutsättning för dessa insatser och andra\r\ninvesteringar var naturligtvis att de brohöjder som\r\ndå fanns, och som fastlagts i vattendomar, också\r\nskulle gälla i framtiden. Man kan kanske skjuta in,\r\nmed hänsyn till den stora prioritering av bilfabriken\r\nsom görs i debatten, att det faktiskt är så att det är\r\nbil- och järnvägstrafikens framväxt som har\r\ninneburit begränsningar av sjöfarten på många håll,\r\nbl.a. i Södertälje kanal. Att nu göra ytterligare\r\nbegränsningar som innebär att hittills satsat kapital\r\ni kanal, farleder och hamnar får en sämre\r\navkastning är naturligtvis inte någon bra\r\nekonomisk eller transportekonomisk politik. Det\r\nmåste också vara fel, det som vägverket tycks\r\nlaborera med som ett alternativ, att begränsa\r\nbrohöjden till 26 meter. Det är ett kortsiktigt\r\nekonomiskt tänkande som skapar låsningar för\r\nframtiden. Jag skulle vilja komplettera\r\nfrågeställningen med frågan om vilka alternativ\r\nsom statsrådet ser i denna fråga.</pre><pre>Anf. 4 Kommunikationsminister GEORG\r\nANDERSSON:</pre><pre>Herr talman! Haveriet av bron över Södertälje\r\nkanal är naturligtvis en mycket besvärande\r\nomständighet för trafiken. Jag tycker det är värt att\r\nunderstryka i detta sammanhang att vägverket\r\nagerat med berömvärd snabbhet när det gäller att\r\nfinna en provisorisk lösning.</pre><pre>När det gäller den långsiktiga lösningen har man\r\nkonstaterat att om man väljer en lägre fast bro så\r\nkostar det ca 20 milj.kr. En rörlig bro kostar cirka\r\ntio gånger så mycket, 200 milj.kr. Ett alternativ som\r\nman också har velat titta på är en ny högbro i ett\r\nläge som skulle medge fri seglats under bron, men\r\ndet skulle kosta 1,5 miljard.</pre><pre>Det är naturligt att man ordentligt vill gå igenom de\r\nolika alternativen, innan man slutligen tar ställning.\r\nJag har försäkrat mig om att vägverket arbetar\r\nintensivt med den här frågan och att ett samråd med\r\nsjöfartsverket kommer att ske, detta för att få\r\nfrågan belyst med hänsyn till båda dessa\r\ntransportsystem som här korsar varandra. Det är\r\nklart att det är staten som bär det ekonomiska\r\nansvaret för att lösa denna fråga, men staten har\r\ninte någon uppsjö med pengar utan måste\r\nnaturligtvis analysera detta ordentligt, så att man\r\nfår ut mesta möjliga av de insatser man gör, när\r\nman nu reparerar eller bygger om bron över\r\nSödertälje kanal.</pre><pre>Anf. 5 HUGO BERGDAHL (fp):</pre><pre>Herr talman! Att Södertäljebron har rasat samman\r\ninnebär givetvis stora problem, icke minst för\r\nbiltrafiken. Kommunikationsministern framhåller\r\nhär vilka problem detta för med sig för biltrafiken.</pre><pre>Låt mig emellertid tillägga att de problem som detta\r\nhar förorsakat sjöfarten på många sätt är mycket\r\nallvarligare, eftersom detta berör en del av\r\nnäringslivet i Mälardalsområdet och de viktiga\r\nsjötransporterna som detta näringsliv är beroende\r\nav.</pre><pre>Det borde vara självklart att\r\nkommunikationsministern inte bara konstaterar att\r\ndetta blir dyrt för staten och att det är ont om\r\npengar. Jag hade förväntat mig att få ett klart\r\nbesked om att staten står för sådana här kostnader.\r\nDet har staten gjort i andra liknande fall, och jag\r\nhoppas att kommunikationsministern vill klargöra\r\natt detta kommer att bli fallet även när det gäller\r\nbroraset i Södertälje.</pre><pre>Anf. 6 GÖRAN MAGNUSSON (s):</pre><pre>Herr talman! Jag vill gärna inleda med att säga att\r\ndet naturligtvis är viktigt att framkomligheten och\r\nförhållandena blir bra både för biltrafiken och för\r\nsjötrafiken. Man får naturligtvis inte övervärdera\r\nnågon del av dessa olika trafikslag.</pre><pre>Inom Mälarledskommittén -- som är en\r\nsammanslutning av hamnar, stuverier, mäklare,\r\nspeditörer och näringsliv i Västmanland och andra\r\ndelar av Mälarområdet -- anser man att det inför\r\nframtiden är viktigt att stärka sjöfartens\r\nkonkurrenskraft. Höjden på broarna har stor\r\nbetydelse för båtstorlekarna, och det påverkar i sin\r\ntur kraftigt fraktkostnaderna.</pre><pre>För Mälarledskommittén finns det egentligen bara\r\nett alternativ som är gångbart, nämligen att de\r\ntidigare gällande, ursprungliga segelfria höjderna\r\noch seglationsförhållandena återställs, så att det\r\nfinns möjligheter att klara av de viktiga transporter\r\nsom sker på Mälaren. Det finns alltså ett alternativ,\r\nnämligen att återställa de tidigare rådande\r\nseglationsförhållandena.</pre><pre>Anf. 7 Kommunikationsminister GEORG\r\nANDERSSON:</pre><pre>Herr talman! Jag vill bara understryka att när jag\r\ntalade om problem som förorsakats av brohaveriet,\r\nså talade jag inte bara om de problem som\r\nbiltrafiken drabbas av, utan självfallet också om\r\nproblem som drabbar sjötrafiken.</pre><pre>Detta är två olika transportsystem, och de är\r\nberoende av en gemensam lösning. Staten bär\r\nnaturligtvis ansvaret för att vi finner en\r\ntillfredsställande lösning och kan finansiera den.\r\nMen just utifrån den utgångspunkten är det viktigt\r\natt hitta en bra lösning till så låg kostnad som\r\nmöjligt. Det gäller då att göra en avvägning i fråga\r\nom vad olika insatser ger när det gäller fördelar\r\nresp. nackdelar för de två transportslagen.</pre><pre>Anf. 8 HUGO BERGDAHL (fp):</pre><pre>Herr talman! Kommunikationsministerns senaste\r\nsvar var enligt min mening mer klargörande. För\r\nmig förefaller det helt riktigt och naturligt att det\r\när staten som står för kostnader i samband med en\r\nolycka. Staten har efter vad jag känner till inte sin\r\negendom försäkrad. Mot den bakgrunden borde\r\ndet enligt min mening vara självklart att staten står\r\nför kostnaderna.</pre><pre>Jag vill också tillägga att Mälarleden fördjupades\r\ntill en kostnad av många miljoner kronor för ca 20\r\når sedan. De pengarna har använts på ett bra och\r\nriktigt sätt.</pre><pre>Som representanter för Mälardalsområdet och\r\nhamnarna, i i första hand Västerås och Köping, är\r\ndet nu vår förhoppning att det sker en upprustning\r\nav Södertäljebron. Enligt vårt sätt att se på frågan\r\när detta det enda riktiga alternativet när det gäller\r\ntrafiken till Mälardalsområdet.</pre><pre>Anf. 9 GÖRAN MAGNUSSON (s):</pre><pre>Herr talman! När det olycksaliga broraset i\r\nSödertälje inträffade var Mälarledskommittén\r\negentligen alldeles upptagen av ett helt annat\r\nprojekt, nämligen att ta till vara de tidigare gjorda\r\ninvesteringarna i Mälarleden i Södertälje kanal\r\ngenom att försöka verka för att en utbyggnad av\r\nSödertälje kanal kom till stånd. För det relativt\r\nblygsamma beloppet av 30 milj. kr. skulle man\r\nenligt gjorda beräkningar kunna åstadkomma en\r\ntonnageökning vad gäller båttrafiken på Mälaren\r\nmed närmare 50 %, ungefär från 7 000--8 000 till\r\n11 000--12 000 ton. Det skulle ha utomordentligt\r\nstor betydelse för näringslivet om dessa vinster i\r\nfrakthänseende kunde tas till vara och skapa bättre\r\nförutsättningar också för näringslivet i det inre av\r\nMälaren.</pre><pre>Det är därför angeläget att vi får själva brofrågan\r\nutklarad, så att vi kan sätta in krafterna på denna\r\nväsentliga förbättring av sjötrafiken.</pre><pre>Överläggningen var härmed avslutad.</pre><pre></pre><pre>6 § Svar på fråga  1990/91:41 om SJs\r\nNotviksverkstad</pre><pre>Anf. 10 Kommunikationsminister GEORG\r\nANDERSSON:</pre><pre>Herr talman! Sten-Ove Sundström har frågat mig\r\nom jag är beredd att vidta åtgärder för att trygga\r\nverksamheten och sysselsättningen vid SJs\r\nNotviksverkstad.</pre><pre>Låt mig först erinra om att riksdagen i det\r\ntrafikpolitiska beslutet från år 1988 har satt upp mål\r\nför SJ på olika områden. Utifrån dessa mål har\r\nsedan SJ fått befogenheter att självt bestämma hur\r\nverksamheten skall bedrivas och hur arbetet skall\r\norganiseras.</pre><pre>SJ är för närvarande inne i en omstruktureringsfas\r\nsom innefattar rationaliseringar i syfte att sänka SJs\r\nkostnader. Rationaliseringarna innebär bl.a. att\r\nlokparken ses över och att äldre loktyper tas ur\r\ndrift. Det är bl.a. på grund av dessa åtgärder som\r\nSJs Notviksverkstad i Luleå drabbas av\r\npersonalminskningar, eftersom Notviksverkstaden\r\ndelvis har ansvarat för underhållet av dessa äldre\r\nloktyper.</pre><pre>SJs egna utredningar visar att förläggning av service\r\nav s.k. RC-lok till Notviksverkstaden medför\r\nmotsvarande minskningar av arbetsstyrkan på\r\nandra orter i landet samt ökade transportkostnader.\r\nEfter vad jag erfarit undersöker SJ för närvarande\r\nmöjligheterna att behålla Notviksverkstaden, nu\r\nmed funktionen som en större trafikverkstad där\r\nsvarvning av hjul och vagnsreparationer blir de\r\nhuvudsakliga verksamheterna.</pre><pre>Dessa arbetsuppgifter räcker dock inte till\r\nnuvarande arbetsstyrka, varför viss\r\npersonalminskning anses nödvändig för att\r\nunderhållet i Luleå--Boden-området även i\r\nfortsättningen skall fungera effektivt.</pre><pre>Jag förutsätter, herr talman, att SJ vid\r\nstrukturrationaliseringar i fråga om verksamhet på\r\nde mest utsatta orterna så långt möjligt tar\r\nregionalpolitiska hänsyn.</pre><pre>Anf. 11 STEN-OVE SUNDSTRÖM (s):</pre><pre>Herr talman! Jag tackar kommunikationsministern\r\nför svaret på min fråga.</pre><pre>Det är välkänt att SJ nu håller på med omfattande\r\nomstruktureringar, och det är, precis som statsrådet\r\nsäger, naturligtvis viktigt för att SJ skall kunna\r\nsänka sina kostnader och klara av verksamheten på\r\nett effektivt sätt.</pre><pre>Det är när det gäller Notviksverkstaden bland de\r\nanställda och hos arbetsmarknadsmyndigheterna i\r\nregionen inte okänt och inte heller oväntat att det\r\nkommer att ske en viss minskning av arbetsstyrkan.\r\nMen att SJs förslag skulle bli så drastiskt, dvs. att\r\nnärmare 150 personer eller två tredjedelar av de\r\nanställda skulle behöva gå inom loppet av tre år, det\r\nkommer som en verklig överraskning.</pre><pre>Vid de första diskussionerna om\r\nstrukturomvandlingen utlovades att det bortfall\r\nsom blev följden av att man inte längre kunde\r\nrenovera de gamla loken skulle ersättas av översyn\r\noch service av RC-loken. Om nu, som\r\nkommunikationsministern säger i sitt svar, den\r\ntypen av service skall koncentreras till en annan\r\nverkstad, måste det, såvitt jag kan förstå, innebära\r\nväldigt långa transporter i framtiden. Det kan\r\nbetyda att ett RC-lok måste transporteras i det\r\nnärmaste 100 mil till Örebro. Man får då verkligen\r\nhoppas att detta går att ordna på något rationellt\r\nsätt, så att följden inte blir att man måste ta till de\r\nunderliga landsvägstransporter som ibland används\r\nför att transportera SLs pendeltågsvagnar från\r\nKalmar.</pre><pre>Jag hoppas verkligen att vi i det här fallet skall\r\nkunna bevaka frågan, så att SJ inte går fram som\r\nen ångvält i sina strukturrationaliseringar utan tar\r\nregionalpolitisk hänsyn. Det tror jag gynnar\r\nföretaget på sikt, inte minst dess verksamhet i de\r\nnorra delarna av landet.</pre><pre>Överläggningen var härmed avslutad.</pre><pre>7 § Svar på fråga  1990/91:49 om skyltfonden</pre><pre>Anf. 12 Kommunikationsminister GEORG\r\nANDERSSON:</pre><pre>Herr talman! Margareta Gard har frågat mig om\r\njag är beredd att fullfölja tidigare beslut om att\r\nskyltfondens medel får tas i anspråk för ny eller\r\nkompletterande verksamhet på\r\ntrafiksäkerhetsområdet.</pre><pre>Bakgrunden till frågan är att föredraganden i\r\nbudgetpropositionen år 1988 anslöt sig till\r\ntrafiksäkerhetsverkets (TSV) förslag att landets\r\nfordonsägare skulle erbjudas möjlighet att\r\nindividuellt välja ett registreringsnummer. I\r\npropositionen föreslogs vidare att det borde vara en\r\nuppgift för regeringen att besluta om användningen\r\nav inkomsterna från försäljningen av s.k.\r\npersonliga skyltar. Riksdagen godkände de\r\nförordade riktlinjerna. De medel som influtit från\r\nförsäljningen finns i den s.k. skyltfonden.</pre><pre>Inom kommunikationsdepartementet är\r\ntrafiksäkerheten ett prioriterat område. Jag anser\r\ndärför att det är angeläget att ''skyltpengarna''\r\nanvänds så att de gagnar trafiksäkerheten.\r\nBeredning av ärendet pågår nu inom\r\nregeringskansliet.</pre><pre>Anf. 13 MARGARETA GARD (m):</pre><pre>Herr talman! Tack för svaret på min fråga,\r\nkommunikationsministern! Det är\r\ntillfredsställande att man arbetar med att utforma\r\nregler på detta område. Jag kan tänka mig att det\r\när det man håller på med.</pre><pre>Men det brådskar, och vi behöver få tillgång till\r\npengarna. Det finns nämligen mycket angelägna\r\nprojekt, som inte ryms inom de vanliga\r\nforskningsanslagen hos trafiksäkerhetsverket. Man\r\nhar därför tänkt sig att man skulle få ta i anspråk\r\npengar ur skyltfonden för dessa projekt, t.ex. de\r\nhaveriundersökningar som det nu anses mycket\r\nangeläget att komma igång med. När man fått dessa\r\npengar måste man detaljplanera för att få ett bra\r\nprojekt som blir utfört på det sätt man vill.</pre><pre>Jag vill betona det angelägna i att det snart kommer\r\nfram pengar. Jag vill också påminna\r\nkommunikationsministern om att det finns\r\npersoner som beställt personliga skyltar med syftet\r\natt merparten av pengarna skall gå till\r\ntrafiksäkerhet. Det känns därför mycket angeläget\r\natt pengarna kommer fram snabbast möjligt så att\r\nman uppfyller de krav som ställdes när fonden\r\ninrättades.</pre><pre>Jag vill ställa en följdfråga till\r\nkommunikationsministern: Har\r\nkommunikationsministern någon uppfattning om\r\nhur länge det kan dröja innan beredningen är klar\r\nså att man kan betala ut pengar?</pre><pre>Anf. 14 Kommunikationsminister GEORG\r\nANDERSSON:</pre><pre>Herr talman! På den frågan kan jag inte ge något\r\nexakt svar. Beredningen pågår, och den skall\r\nnaturligtvis genomföras så ordentligt som möjligt,\r\nmen också så skyndsamt som möjligt.</pre><pre>Anf. 15 MARGARETA GARD (m):</pre><pre>Herr talman! Det finns nu ganska mycket pengar i\r\nfonden, och det är angeläget att man kommer i\r\ngång med att använda pengarna. Kan\r\nkommunikationsministern tänka sig att det finns\r\nnågra prioriterade områden i detta\r\nberedningsarbete?</pre><pre>Anf. 16 Kommunikationsminister GEORG\r\nANDERSSON:</pre><pre>Herr talman! Eftersom beredningen pågår vore det\r\nfel av mig att nu ge antydningar om på vilka\r\nområden regeringen mer exakt vill använda dessa\r\npengar. Jag hänvisar till det svar som jag har givit.\r\nJag kan dock påpeka att en viss fördelning redan\r\nhar skett till information, och detta är något som\r\nhar mottagits med mycket stor tillfredsställelse.</pre><pre>Överläggningen var härmed avslutad.</pre><pre>8 § Svar på fråga  1990/91:57 om biltullar</pre><pre>Anf. 17 Kommunikationsminister GEORG\r\nANDERSSON:</pre><pre>Herr talman! Roy Ottosson har frågat mig om\r\nregeringen avser att återkomma med förslag som\r\nger kommunerna friheten att själva avgöra om de\r\nskall få ha s.k. biltullar.</pre><pre>Ett förslag till bilavgifter i form av områdesavgifter\r\nför motorfordon har lämnats av\r\nstorstadstrafikkommittén. Förslaget har mött kritik\r\nfrämst vad gäller rättssäkerheten. Bl.a. av detta\r\nskäl avser regeringen inte att lägga fram förslaget\r\nom bilavgifter för riksdagen.</pre><pre>Enligt regeringsförklaringen avser regeringen att\r\nsätta in andra åtgärder för att göra trafiksystemet\r\nmiljövänligt.</pre><pre>Anf. 18 ROY OTTOSSON (mp):</pre><pre>Herr talman! Jag tackar kommunikationsministern\r\nför svaret. Det var kortfattat.</pre><pre>Skälet till att jag ställde frågan är att det inte bara\r\när i Stockholm som man är intresserad av den här\r\nenkla lösningen, dvs. att införa områdesavgifter för\r\nbilar, populärt kallat ''biltullar''. Det är också\r\naktuellt i andra delar av landet. I bl.a. Uppsala\r\nfinns ett beslut av kommunfullmäktige att göra\r\ndetta, och man har också budgeterat för sådant\r\nframöver. Om man då inte får den lagliga\r\nmöjligheten att införa områdesavgiften är det\r\nsjälvklart att det blir mycket svårt för kommunen\r\natt klara av detta.</pre><pre>Om jag har förstått debatten rätt är skälet till att\r\nregeringen inte har velat komma med ett förslag\r\nden debatt som förts i Stockholm om den tekniska\r\nlösningen. Man har i Stockholm kommit med\r\nförslag som varit otillfredsställande på olika sätt,\r\nbl.a. ur rättssäkerhetssynpunkt. Det vore bra om\r\nkommunikationsministern kunde precisera vilka\r\nproblem det fanns med rättssäkerheten, om de är\r\nså allmängiltiga att de i princip helt och hållet\r\nförhindrar biltullar eller om det bara var en viss\r\nteknisk lösning som var problemet.</pre><pre>Man kan i framtiden tänka sig elektroniska system,\r\nframför allt längre fram, och man skulle kunna lösa\r\nproblemen mycket smidigt. Områdesavgifter och\r\nbiltullar förekommer på många håll i världen, och\r\ndär fungerar det utmärkt, bl.a. i Norge. Det vore\r\nlitet märkligt om vi inte skulle klara av det i Sverige.\r\nMan kan också fråga sig om det möjligen är sämre\r\nrättssäkerhet i Norge, eftersom det ju är detta som\r\nvarit det principiella felet, om jag skall se till det\r\nsvar jag fått.</pre><pre>Vi är säkert överens om att vi måste göra\r\ntrafiksystemet miljövänligt. Detta är en viktig\r\npusselbit, framför allt för att få en bra finansiering\r\nav utbyggnaden av kollektivtrafiken. Det är i det\r\nsammanhanget som frågan också togs upp av\r\nstorstadstrafikkommittén. Det vore bra om\r\nregeringen ville tänka om här.</pre><pre>Anf. 19 Kommunikationsminister GEORG\r\nANDERSSON:</pre><pre>Herr talman! Problemet med rättssäkerheten var\r\nnaturligtvis främst förknippat med frågan om\r\nkontroll, dvs. svårigheten att finna ett\r\ntillfredsställande kontrollsystem. Att här göra en\r\njämförelse med systemet i Norge tycker jag inte är\r\nrättvisande. Storstadstrafikkommitténs förslag\r\nmynnade ut i något som vi kallar områdesavgifter\r\nmedan man i Norge tillämpar vanliga biltullar.</pre><pre>Att man i Uppsala fattat beslut utan stöd i\r\nlagstiftning kan inte i sig innebära att riksdagen\r\nskall vara tvungen att genomföra en sådan\r\nlagstiftning. Om man skall ge frihet åt kommunerna\r\npå det här området, måste vi naturligtvis ha en\r\nlagstiftning som grund för i huvudsak likformiga\r\nregler så att vi inte får olika regler i olika städer som\r\nkanske ibland ligger nära intill varandra. En sådan\r\nlagstiftning förutsätter i sin tur att det finns ett\r\nsystem, som uppfyller rimliga krav på rättssäkerhet\r\noch som dessutom inte kräver mycket höga\r\nadministrationskostnader.</pre><pre>Anf. 20 ROY OTTOSSON (mp):</pre><pre>Herr talman! Nu kom vi litet längre i preciseringen.\r\nDet var alltså kontrollfrågan som var det besvärliga\r\noch här fanns också krav på likformighet, dvs. alla\r\nkommuner eller städer som vill ha områdesavgifter\r\neller biltullar skall i princip ha samma system. Det\r\nkan i och för sig ifrågasättas om det är nödvändigt.\r\nMan kan tänka sig en rad olika lösningar beroende\r\npå de lokala omständigheterna.</pre><pre>Vad gäller byråkratin har man i Uppsala räknat\r\nmed en intäkt på 90 milj.kr. och administrativa\r\nkringkostnader på kanske 6 milj.kr. Man\r\nbudgeterar i det fallet med ett netto på 84 milj.kr.</pre><pre>Det jag tycker är litet konstigt är att man ändå\r\nlägger en död hand över kommunernas vilja att\r\nutveckla och göra någonting av detta. Det ställs\r\ncentrala krav på likformighet. Jag anser också att\r\nexempel i omvärlden visar att det går att komma\r\nfram.</pre><pre>Överläggningen var härmed avslutad.</pre><pre>9 § Svar på fråga  1990/91:58 om resultatkravet\r\npå SJ</pre><pre>Anf. 21 Kommunikationsminister GEORG\r\nANDERSSON:</pre><pre>Herr talman! Roy Ottosson har frågat mig om\r\nregeringen avser föreslå ett sänkt resultatkrav för\r\nSJ med anledning av järnvägsmomsens negativa\r\neffekt.</pre><pre>Resultatkravet för affärsverket SJ innebär att man\r\nav egen kraft skall förbättra resultatet efter\r\nfinansnetto så att det år 1992 är minst en miljard\r\nkronor bättre än motsvarande resultat år 1987.\r\nDetta resultatkrav skall ses som ett delmål på vägen\r\nmot en sådan lönsamhet att SJ uppnår acceptabel\r\navkastning efter rekonstruktionsperiodens utgång,\r\ndvs. efter år 1992. En acceptabel avkastning är en\r\nnödvändighet för SJ om man på sikt skall kunna\r\növerleva av egen kraft.</pre><pre>Syftet med den skattereform som riksdagen\r\nbeslutat om och som i sin helhet träder i kraft 1991\r\när att förbättra de ekonomiska förutsättningarna\r\nför Sverige. En förbättrad svensk ekonomi gynnar\r\nockså näringslivet, däribland SJ.</pre><pre>Skattereformen finansieras delvis genom ett\r\nbreddat momsuttag. SJ är ett av de företag som\r\npåverkas av detta genom att personbefordran från\r\nårsskiftet blir momspliktig. Den samlade effekten\r\nav skattereformen på SJ:s ekonomi känner vi dock\r\ninte med säkerhet till i dagsläget. Jag förutsätter att\r\nSJ genom fortsatt offensiv satsning i kombination\r\nmed interna effektiviseringsåtgärder arbetar för att\r\nuppnå det uppsatta resultatmålet.</pre><pre>Mot denna bakgrund finner jag inte anledning att\r\nföreslå ett sänkt resultatkrav för SJ.</pre><pre>Anf. 22 ROY OTTOSSON (mp):</pre><pre>Herr talman! Jag ber att få tacka också för detta\r\nsvar. Det var litet fylligare, men dess värre inte bra.</pre><pre>SJ fick fyra år på sig att rekonstruera, och riksdagen\r\nbeslutade om bestämda ekonomiska krav. Nu går\r\nstaten in mitt i den här rekonstruktionsperioden\r\noch lägger på en skatt, dvs. tar tillbaka pengar från\r\nSJ. Det innebär att SJ får mycket svårt att klara av\r\natt fylla resultatkraven på det sätt som var tänkt.  På\r\ndet sättet är detta ett svek mot det trafikpolitiska\r\nbeslut som fattades här 1988. Det är därför som SJ,\r\nbl.a. i dagens tidningar, går ut och berättar att man\r\nkommer att minska omfattningen av turerna med\r\n10 % nästa år enbart som en följd av momsen.</pre><pre>Om vi tittar på vad kostnadseffekten i plånboken\r\nblir för den enskilde, finner vi att momsen på\r\njärnvägsbiljetten för t.ex. en resa på 100 mil\r\nmotsvarar ungefär 2:50 kr. per liter bensin, om den\r\nskulle räknas om som bensinskatt. Det handlar om\r\nmycket pengar för dem som reser med tåg.</pre><pre>Till 80 % är det privatpersoner som åker tåg.\r\nDärför är det inte så enkelt att som ministern\r\ngjorde nyss säga att en förbättrad svensk ekonomi\r\nockså gynnar näringslivet, däribland SJ. Här gäller\r\ndet att närmare 80 % är privatpersoner som betalar\r\nur egen ficka. Det är alltså inte något företag som\r\nbetalar biljetterna. Järnvägssidan drabbas särskilt\r\nilla av den typen av extra skattebelastning.</pre><pre>Felet som vi ser i detta beslut om moms på resor\r\nmed tåg är att det tidigare har fattats ett beslut om\r\nekonomisk rekonstruktion av SJ. Nu går man alltså\r\nfrån detta beslut och lägger på en skatt utan att\r\njustera resultatkraven.</pre><pre>Anf. 23 Kommunikationsminister GEORG\r\nANDERSSON:</pre><pre>Herr talman! Det går naturligtvis inte att diskutera\r\ndenna fråga isolerat från den övriga\r\nskattereformen. Men det vägrar olika debattörer\r\natt inse. Ena dagen vill man diskutera\r\nbensinmomsen, andra dagen krognotorna, tredje\r\ndagen matmomsen i övrigt och den fjärde dagen\r\ngäller det kollektivtrafiken. Vi måste se detta i sin\r\nhelhet.</pre><pre>Skattereformen har som ett viktigt syfte att öka\r\neffektiviteten och avkastningen i svenskt näringsliv.\r\nDå går det bättre för företagen, och det blir mer\r\npengar över att disponera för privatpersoner. Hur\r\ndessa pengar disponeras kan vi inte och skall vi inte\r\ndetaljreglera.</pre><pre>Enligt min bedömning försämras inte SJ:s\r\nkonkurrenskraft gentemot andra trafikslag på\r\ngrund av att momsen införs, snarare tvärtom.\r\nBensinkostnaderna har stigit mycket mera än den\r\nprisstegring på SJ:s biljetter som är motiverad av\r\nmomsen. Gentemot privatbilismen bör SJ efter alla\r\nde förändringar som har skett och kommer att ske\r\nav priser på grund av momsen behålla sin\r\nkonkurrenskraft fullt ut.</pre><pre>Anf. 24 ROY OTTOSSON (mp):</pre><pre>Herr talman! I viss utsträckning är det olika\r\nmänniskor som åker tåg, bil eller flyg. Jag försökte\r\nframhålla i mitt tidigare inlägg att de som åker tåg\r\när ekonomiskt mer känsliga. De är till 80 %\r\nprivatresenärer. Många utnyttjar järnvägen just för\r\natt det är det billigaste transportmedlet när det\r\ngäller längre resor -- om det finns någon\r\njärnvägsförbindelse. Om priserna på järnvägen går\r\nupp slår det alltså hårdare.</pre><pre>Samma effekt finns i regionalpolitiken. Höjda\r\nbensinpriser slår hårdare på Norrlands inland än\r\nresten av landet just därför att man där är mer\r\nberoende av bilen. Den typen av snedvridning\r\nmåste justeras. Jag menar att det blir en\r\nsnedvridning just när det gäller järnvägstrafiken.</pre><pre>Jag har i och för sig inte kritiserat bensin- och\r\nkrogmomsen. Men jag tycker att detta med\r\njärnvägen är en speciell situation med tanke på de\r\nmålsättningar som har funnits tidigare.</pre><pre>Anf. 25 Kommunikationsminister GEORG\r\nANDERSSON:</pre><pre>Herr talman! Nej, Roy Ottosson har inte kritiserat\r\nbensinmomsen här. Men jag är inte alldeles säker\r\npå att inte Roy Ottosson i andra sammanhang har\r\nkritiserat bensinmomsen. Det är det debattklimatet\r\nsom jag tycker är litet bekymmersamt. Bristen på\r\nhelhetssyn är frapperande i hela diskussionen om\r\nskattereformen.</pre><pre>Jag vill återigen upprepa att de prisstegringar på\r\ngrund av momsen som drabbar SJ:s kunder för\r\npersontransporter är mycket lägre än de\r\nprisökningar som drabbar privatbilister när det\r\ngäller att inhandla bensin. SJ kommer också att\r\nupprätthålla konkurrenskraften gentemot flyget\r\nefter det att momsen har införts i sin helhet.</pre><pre>Anf. 26 ROY OTTOSSON (mp):</pre><pre>Herr talman! Först och främst har vi vår inställning\r\ntill bensinmomsen. Vi har från miljöpartiets sida\r\nföreslagit punktskatter på bensin som skulle leda\r\ntill lika stora skatteintäkter som bensinmomsen\r\nskulle göra och litet mer därtill. I det fallet har vi\r\ninte ute i landet kritiserat skattenivån på bensinen.\r\nOm någon har gjort det har denne person inte följt\r\npartilinjen.</pre><pre>Räknar man ut vad effekten av momsen blir på\r\nbensin och jämför en 100 mils resa med järnväg\r\nmed en 100 mils resa med personbil, visar det sig att\r\ndet blir ungefär ett dubbelt så stort genomslag för\r\nden egna plånboken med järnvägen jämfört med\r\nbilen, dvs. 2:50 kr. per liter bensin motsvarar\r\nmomsen på järnvägsbiljetten.</pre><pre>På grund av krisen i Kuwait har det tillkommit\r\nandra kostnadsökningar på bensinen. Det gör att\r\nman kanske, i bästa fall, kommer upp i samma nivå.\r\nDå blir det åtminstone konkurrensneutralitet. Men\r\ndet slår snett regionalpolitiskt.</pre><pre>Överläggningen var härmed avslutad.</pre><pre></pre><pre>10 § Svar på fråga  1990/91:64 om\r\nÖresundsbron</pre><pre>Anf. 27 Kommunikationsminister GEORG\r\nANDERSSON:</pre><pre>Herr talman! Per Stenmarck har frågat mig vilken\r\ntidsplan regeringen arbetar efter i de förhandlingar\r\nsom genomförs med den danska regeringen i syfte\r\natt bygga en bro mellan Köpenhamn och Malmö.</pre><pre>Min danske kollega och jag har under de\r\növerläggningar vi hittills genomfört om\r\nÖresundsförbindelserna haft ambitionen att\r\nsnarast nå ett utkast till\r\nregeringsöverenskommelse.</pre><pre>Därvid har vi uttalat förhoppningen om att ett\r\nsådant utkast kan föreligga kring årskiftet.</pre><pre>Anf. 28 PER STENMARCK (m):</pre><pre>Herr talman! Jag ber att få tacka för svaret. Jag\r\nbetecknar det som utomordentligt positivt.</pre><pre>För alla oss som utgår från att en fast förbindelse i\r\nform av en bro mellan Malmö och Köpenhamn skall\r\nfå positiva effekter är den senaste tidens\r\nhändelseutveckling utomordentligt positiv. Efter\r\nmånga år av debatt har nu också\r\nsocialdemokraterna gjort ett klart och entydigt\r\nställningstagande för en sådan förbindelse. Därmed\r\nfinns det rimligen nu en klar majoritet i den svenska\r\nriksdagen för en sådan lösning. Nu har också det\r\nsista partipolitiska hindret på den danska sidan\r\nundanröjts. Det innebär att det för första gången på\r\nmånga år finns en samstämmighet för frångans\r\nlösning på båda sidor om Öresund.</pre><pre>I enlighet med regeringsförklaringens ord fråden 2\r\noktober i år är nu förhandlingar i gång mellan den\r\nsvenska och den danska regeringen. Låt mig med\r\ndetta såsom bakgrund fråga. Gör\r\nkommunikationsministern bedömningen att det\r\nbör vara möjligt att lägga en proposition på\r\nriksdagens bord under det innevarande riksmötet?</pre><pre>Anf. 29 Kommunikationsminister GEORG\r\nANDERSSON:</pre><pre>Herr talman! Jag vill inte göra några konkreta\r\nutfästelser. Sådana skall vi akta oss för. Här är det\r\nfråga om en förhandling med ett annat lands\r\nregering. Vi har en gemensam ambition, och jag är\r\noptimistisk när det gäller att nå en lösning. Den\r\nlösningen skall nås gemensamt, och jag vill inte\r\nensidigt göra några ytterligare utfästelser\r\nbeträffande tidpunkten.</pre><pre>Anf. 30 PER STENMARCK (m):</pre><pre>Herr talman! Jag förstår att det ändå är en\r\nmålsättning för kommunikationsministern att en\r\nlösning kan nås. Jag efterlyste en tidsplan för\r\nfrågans fortsatta handläggning, och jag tycker att\r\njag har fått ett utomordentligt positivt svar. Jag\r\nskall med stort intresse följa regeringens fortsatta\r\nhandläggning av ärendet.</pre><pre>Överläggningen var härmed avslutad.</pre><pre>11 § Svar på fråga  1990/91:65 om Sturups\r\nflygplats</pre><pre>Anf. 31 Kommunikationsminister GEORG\r\nANDERSSON:</pre><pre>Herr talman! Per Stenmarck har frågat mig vilka\r\nåtgärder jag anser bör vidtas för att trygga en\r\nnödvändig utbyggnad av Sturups flygplats.</pre><pre>I det övergripande målet för luftfartsverket ligger\r\natt inom ramen för de av riksdag och regering\r\nfastställda ekonomiska målen vidta åtgärder för att\r\nstärka sektorns långsiktiga konkurrenskraft. Att\r\nprioritera mellan olika investeringar i\r\nflygplatssystemet är därvid en naturlig del av\r\nluftfartsverkets uppgifter.</pre><pre>Beträffande prioriteringen av investeringar vid\r\nArlanda känner frågeställaren säkert till att\r\nriksdagen vid åtskilliga tillfällen ställt sig bakom\r\ndenna prioritering. I takt med att den europeiska\r\nluftfartspolitiken utvecklas mot mer avreglerade\r\nformer är det givetvis viktigt att skapa möjligheter\r\nför ny trafik att etableras till och från även andra\r\nsvenska flygplatser, bl.a. Sturup. Utbyggnader vid\r\nSturup ingår som en viktig del i den\r\ninvesteringsplan som luftfartsverket föreslagit för\r\nperioden 1991--1993. Treårsplanen kommer på\r\nvanligt sätt att behandlas i budgetpropositionen,\r\nvarför jag inte nu kan föregripa detta arbete.</pre><pre>Mot denna bakgrund avser jag inte att vidta några\r\nsärskilda åtgärder med anledning av frågan.</pre><pre>Anf. 32 PER STENMARCK (m):</pre><pre>Herr talman! Jag ber att få tacka för svaret.</pre><pre>Till stor del hänger denna fråga samman med den\r\nförra frågan. En bro mellan Malmö och\r\nKöpenhamn kommer att innebära en kraftig\r\nstimulans för näringslivet i regionen och kommer\r\natt öka behovet av effektiva flygförbindelser till och\r\nfrån Sturup.</pre><pre>Detta är i hög grad en utveckling som redan har\r\nbörjat. Under 1980-talet har luftfarten utvecklats\r\nutomordentligt snabbt. För Sturups flygplats har\r\ndetta inneburit fler reguljära utrikesflygningar och\r\nsamtidigt en mycket kraftig ökning av antalet\r\nkoncessionsansökningar. En fortsatt avreglering av\r\nluftfarten, som kommer att ske under 1990-talet,\r\nkommer att i snabb takt fortsätta att öka antalet\r\navgångar.</pre><pre>För Sturups del räknar man med en årlig\r\ntioprocentig ökning eller med en fördubbling under\r\nhela 1990-talet. För att möta den utvecklingen har\r\nman planerat en utbyggnad i tre etapper, som var\r\navsedd att sättas i gång i januari eller i varje fall i\r\nbörjan av 1991.</pre><pre>Nu konstaterar luftfartsverket att utbyggnaden av\r\nArlanda har blivit 200 milj.kr. dyrare än beräknat,\r\noch man hotar nu med att införa ett\r\ninvesteringsstopp. Det vore, som jag ser det,\r\nutomordentligt allvarligt för en hel regions fortsatta\r\nutveckling. Det gäller för Sturup, och det gäller\r\ngivetvis också för många andra flygplatser.</pre><pre>Detta är inte en acceptabel utveckling. Låt mig\r\ndärför ställa följande fråga: Kan\r\nkommunikationsministern ge något besked om när\r\ndenna utbyggnad skulle kunna komma i gång? I\r\nkommunikationsministerns svar ligger faktiskt en\r\nhänvisning till budgetpropositionen. Den hinner vi\r\nju inte ta ställning till före den tidpunkt då\r\nutbyggnaden var avsedd att påbörjas.</pre><pre>Anf. 33 Kommunikationsminister GEORG\r\nANDERSSON:</pre><pre>Herr talman! Jag hänvisar till att vi i\r\nbudgetpropositionen naturligtvis behandlar,\r\nkommenterar och tar ställning till relevanta delar i\r\nden treårsplan som luftfartsverket har lagt fram.</pre><pre>Jag kan konstatera att det i luftfartsverkets förslag\r\ntill treårsplan ingår en investering vid Sturup i olika\r\nsteg under perioden fram till 1993 på sammanlagt\r\n140 milj. kr.</pre><pre>Sedan är det väl bekant att den snabba\r\nkostnadsutvecklingen har ställt luftfartsverket inför\r\nstora ekonomiska problem när det gäller att\r\nupprätthålla soliditeten och samtidigt göra\r\ninvesteringar. De kostnadsstegringarna kan man\r\nbeklaga men i dagsläget inte göra särskilt mycket\r\nåt; de liggar bakom oss -- det gäller ju att årgärda\r\ndet som ligger framför oss.</pre><pre>De prioriteringar av Arlanda som luftfartsverket\r\nhar gjort när det gäller inrikesterminalen och även\r\nnär det gäller att markera behovet av utbyggnad av\r\nen tredje start- och landningsbana har riksdagen\r\nställt sig bakom. Vi bär i det avseendet ett\r\ngemensamt ansvar. Men i treårsplanen finns som\r\nsagt en väsentlig investering på Sturup. Det återstår\r\natt göra det möjligt för luftfartsverket att\r\nförverkliga de ambitionerna genom en sund\r\nekonomisk planering.</pre><pre>Anf. 34 PER STENMARCK (m):</pre><pre>Herr talman! Den planerade utbyggnaden var, som\r\njag tidigare sade, avsedd att börja om två tre\r\nmånader. Det är alltså något sent att ta ställning vid\r\nbehandlingen av budgetpropositionen.</pre><pre>Kommunikationsministern kom i sitt\r\nkompletterande svar också in på de allmänna\r\nekonomiska problemen med att göra den här typen\r\nav investeringar. Låt mig då bara ställa frågan: Hur\r\nser kommunikationsministern i ett mer långsiktigt\r\nperspektiv på möjligheterna att göra om de statliga\r\nflygplatsernas affärsdrivande verksamhet till\r\nbolag? Därmed skulle vi faktiskt skapa en\r\nmöjlighet både för andra ägare att komma in i\r\nbilden och att finna externa\r\nfinansieringsmöjligheter.</pre><pre>Anf. 35 Kommunikationsminister GEORG\r\nANDERSSON:</pre><pre>Herr talman! Vi har under sommaren fått en\r\nutredning om huvudmannaskap för flygplatser på\r\nkommunikationsdepartementets bord. Den är\r\nföremål för remissbehandling, och därefter avser\r\njag att med största skyndsamhet och noggrannhet\r\nbereda ärendet.</pre><pre>Anf. 36 PER STENMARCK (m):</pre><pre>Herr talman! Jag ber att få tacka för det\r\nkompletterande svaret. Jag skall med glädje ta del\r\nav resultatet av det arbetet så småningom.</pre><pre>Överläggningen var härmed avslutad.</pre><pre></pre><pre>12 § Svar på fråga  1990/91:33 om de statliga\r\nföretagen</pre><pre>Anf. 37 Industriminister RUNE MOLIN:</pre><pre>Herr talman! Anne Wibble har frågat mig om jag\r\nhar för avsikt att sätta i gång någon sorts\r\nklassificering av svenska kapitalägare i ''trogna''\r\nresp. ''klippare'' och på vilka grunder detta i så fall\r\nskall ske.</pre><pre>Svaret på Anne Wibbles fråga är nej. Däremot bör\r\näven fortsättningsvis -- på samma sätt som hittills --\r\nnoga övervägas hur eventuella ägarförändringar i\r\nde statliga företagen skall se ut. Ofta är en\r\nägarförändring kopplad till och ibland också en\r\nförutsättning för en angelägen industriell\r\nstrukturförändring. Det är då viktigt att företaget\r\nfår ägare som har ett långsiktigt och seriöst intresse\r\nav att vidareutveckla företaget i fråga. Här har den\r\nstatliga ägaren ett ansvar vid val av meddelägare.</pre><pre>När ett av staten delägt företag är börsnoterat, är\r\ndet självfallet inte statens sak att styra vem som\r\nsäljer resp. köper de aktier som finns på\r\nmarknaden.</pre><pre>Anf. 38 ANNE WIBBLE (fp):</pre><pre>Herr talman! Jag skall be att få tacka\r\nindustriministern för svaret.</pre><pre>Bakgrunden till min fråga var en intervju i Veckans\r\nAffärer, där Molin säger att han kan släppa in\r\nutländskt kapital i de statliga företagen, men -- det\r\nframgår också mycket tydligt -- det skall vara s.k.\r\nnationellt troget kapital, Sverigetroget. Han ger två\r\nexempel: Volvo och SPP.</pre><pre>Det framgår av intervjun också att det finns\r\nkapitalägare som Rune Molin på på det viset litar\r\npå. Jag kan citera en mening: ''Det finns nya\r\nkapitalägare, som inte bryr sig om var de placerar\r\nsitt kapital. Det innebär att dessa kan flytta från\r\nSverige.'' Uppenbarligen anser Rune Molin att det\r\nstatliga kapitalet är Sverigetroget. Jag förmodar att\r\ndet är därför som han vill utöka det statliga\r\nägandet.</pre><pre>Nu har Rune Molin svarat att han inte tänker ge sig\r\nin på något slags klassificering av tänkbara\r\nkapitalägare i Sverigetrogna och klippare. Jag\r\nvälkomnar det svaret. Jag såg framför mig hur ett\r\ngäng på industridepartementet satt och gick igenom\r\nledamöterna i olika bolagsstyrelser och fann att där\r\nsatt N.N. Han var inte riktigt gångbar i\r\nsammanhanget, så därför kunde inte det företaget\r\nvara en tänkbar samarbetspartner till staten, osv.</pre><pre>Får jag då fråga Rune Molin: Vad betyder talet om\r\nnationellt troget kapital? Vad är det som avgör vad\r\nsom är nationellt troget kapital -- är det\r\nindustriministerns eget tyckande efter förhandling i\r\nvarje enskilt fall, eller finns det någon tanke bakom\r\ndetta?</pre><pre>Om jag skall göra en välvillig tolkning av svaret\r\nskulle det snarast vara att begreppet nationellt\r\ntroget kapital numera med fördel kan utmönstras\r\nur den politiska debatten. Jag tror att det skulle\r\nvara mycket klargörande och ett positivt bidrag till\r\nden industriella utvecklingen i Sverige.</pre><pre>Anf. 39 Industriminister RUNE MOLIN:</pre><pre>Herr talman! För mig är nationellt troget kapital\r\ndet kapital som stannar i Sverige -- som investeras i\r\nSverige och där avkastningen hamnar i Sverige.</pre><pre>Anf. 40 ANNE WIBBLE (fp):</pre><pre>Herr talman! Får jag då fråga om industriministern\r\nser det som negativt att svenska företag som har\r\ninvesteringar i Sverige samtidigt har investeringar\r\nutomlands? Är det så att säga en negativ företeelse?\r\nDet är uppenbarligen några som har åtminstone\r\ndelar av sina investeringar i andra länder och också\r\nhar avkastningen där. För egen del tycker jag att det\r\när en mycket naturlig utveckling, som jag\r\nvälkomnar.</pre><pre>Problemet är att så få utländska företag finner det\r\nmödan värt och lönsamt att investera i Sverige. Om\r\nindustriministern vore angelägen om att utveckla\r\nnäringspolitik och industriklimat i Sverige, skulle\r\nhan anstränga sig mer för att förbättra\r\ninvesteringsklimatet i Sverige rent allmänt.</pre><pre>Anf. 41 Industriminister RUNE MOLIN:</pre><pre>Herr talman! Jag är utomordentligt angelägen om\r\natt utländska investerare skall investera i Sverige --\r\ndet ger ju sysselsättning och utveckling här.\r\nSamtidigt finns i artikeln i fråga exempel på svenska\r\nföretag som har stora investeringar utomlands,\r\nt.ex. Volvo och SPP, som jag också tycker är\r\nutomordentligt trogna. Volvo investerar 10 av 13\r\nmiljarder i Sverige under det här året.</pre><pre>Anf. 42 ANNE WIBBLE (fp):</pre><pre>Herr talman! Då kan jag egentligen bara dra den\r\nslutsatsen att begreppet nationellt troget kapital är\r\nnågonting som förekommer i industriministerns\r\nhuvud. Det anger vad industriministern själv anser\r\nom olika bolag eller olika personer i dessa bolags\r\nstyrelser. Det tycker jag är mycket godtyckligt och\r\nskadligt.</pre><pre>Låt mig ställa en kompletterande fråga om de\r\nanställda i företagen och allmänheten som\r\npotentiella ägare till statliga företag. Är inte det\r\nnågra som verkligen har ett, som det heter i svaret,\r\nlångsiktigt och seriöst intresse av att vidareutveckla\r\nföretaget? Jag tycker att industriministern\r\nverkligen skulle anstränga sig för att sälja de statliga\r\nägardelarna till just de anställda och till\r\nallmänheten snarare än till bolag, av vilka enligt\r\nRune Molin själv vissa är bra och vissa är mindre\r\nbra.</pre><pre>Anf. 43 Industriminister RUNE MOLIN:</pre><pre>Herr talman! Jag har inget emot att anställda köper\r\naktier, tvärtom. När Procordia introducerades på\r\nbörsen gick en stor del av aktierna till de anställda.\r\n11 % av aktierna i Procordia ägs nu av de\r\nanställda -- 14 000 ägare. Det tycker jag är bra.</pre><pre>När det gäller frågan om nationellt troget kapital\r\nfinns det ett antal exempel på att man har tagit med\r\nsig kapital och flyttat utomlands. Då tycker jag inte\r\natt det är nationellt troget.</pre><pre>Anf. 44 ANNE WIBBLE (fp):</pre><pre>Herr talman! Det var faktiskt en mycket liten andel\r\nav aktierna i Procordia som gick till allmänheten\r\noch de anställda, och det förekom ganska mycket\r\nkritik på denna punkt.</pre><pre>Vad industriministern säger tycker jag bekräftar\r\nmin farhåga som var skälet till att jag ställde frågan,\r\nnämligen att industriministern fortfarande anser att\r\ndet finns kapitalägare som inte har något intresse av\r\nlångsiktig industriell verksamhet i Sverige. De vill\r\nhan inte ha som ägare till olika företag.</pre><pre>Jag måste därför upprepa min ursprungliga fråga:\r\nHur skall Rune Molin avgöra vilka som uppfyller\r\nhans egna krav och vilka som inte gör det?</pre><pre>Anf. 45 Industriminister RUNE MOLIN:</pre><pre>Herr talman! Som svar på Anne Wibbles fråga har\r\njag försökt att definiera vad jag anser vara\r\nnationellt troget kapital och vad som inte är troget\r\nkapital. Det finns de som tar sitt kapital och flyttar\r\nutomlands. De tar ett kapital som har upparbetats i\r\nSverige och flyttar ifrån Sverige, vilket innebär att\r\nvi inte får den sysselsättning och utveckling som vi\r\nvill ha. Denna utveckling tycker jag inte är positiv\r\noch bra.</pre><pre>Jag kan inte hindra dem, och jag tänker inte göra\r\ndet heller, men däremot tycker jag att det är en\r\nfördel att ha företag, enskilda grupper,\r\nförsäkringsbolag och andra som är Sverige trogna\r\noch ser till att det kapital som är upparbetat här\r\nockså investeras och leder till utveckling av svensk\r\nindustri.</pre><pre>Anf. 46 ANNE WIBBLE (fp):</pre><pre>Herr talman! Den mest välvilliga tolkning jag kan\r\ngöra av svaret -- jag gör det med viss\r\nsjälvövervinnelse -- är att Rune Molin egentligen\r\nborde syssla med att förbättra industriklimatet i\r\nSverige, så att de som han tror och befarar skall\r\nflytta med sitt kapital utomlands inte får intresse av\r\natt göra det. Det gör man nämligen enbart därför\r\natt avkastningen på industrikapitalet och\r\nföretagsamheten är bättre utomlands än i Sverige.</pre><pre>Det är en stor risk och en stor brist i dagens Sverige\r\natt det faktiskt förhåller sig så att många är\r\nintresserade av att flytta ut och få är intresserade av\r\natt flytta hit. För att upprätthålla den balansen\r\nborde Rune Molin ägna sig åt att förbättra det\r\nallmänna industriklimatet så att fler vill flytta hit. I\r\nannat fall gör han sig till tolk för ett slags negativism\r\ni det internationella integrationsarbetet som just\r\nbygger på ett utbyte av investeringar länder\r\nemellan.</pre><pre>Anf. 47 Industriminister RUNE MOLIN:</pre><pre>Herr talman! Vi har haft en situation där det har\r\nförekommit stora investeringar i Sverige både av\r\nsvenska företag och också av utländska investerare.\r\nDet tyder på att det har varit ett ganska bra klimat\r\ni Sverige. Vi har haft rekordökningar när det gäller\r\ninvesteringar under hela 80-talet. Vi skall\r\nnaturligtvis ha en industripolitik som gör det\r\nutomordentligt lönsamt. För en del räcker inte\r\ndetta, utan de flyttar i alla fall sitt kapital utomlands\r\nav skattemässiga skäl och andra skäl som vi känner\r\ntill.</pre><pre>Det är ingen uppfattning som är specifik för mig.\r\nDet är ganska vanligt att industriledare,\r\nindustrialister, är ganska kritiska mot den här\r\nföreteelsen.</pre><pre>Anf. 48 ANNE WIBBLE (fp):</pre><pre>Herr talman! Det finns nog många som hellre\r\nskulle vilja driva företagsamhet i Sverige än\r\nutomlands, men som förhindras att göra detta,\r\neftersom industriklimatet och det företagsmässiga\r\nklimatet i Sverige inte är tillräckligt bra.</pre><pre>Industriministern säger att en del tar sitt kapital och\r\nflyttar. Dem tycker industriministern illa om. Den\r\nnaturliga slutsatsen är att dessa ''en del'' inte skall\r\nfå göra det. Min fråga var ursprungligen: Hur\r\nbestämmer Rune Molin vilka som tillhör den här\r\ngruppen ''en del''som tar sitt kapital och flyttar?</pre><pre>Överläggningen var härmed avslutad.</pre><pre>13 § Svar på fråga  1990/91:34 om SAABs\r\nindustrilokalisering till Karlskrona</pre><pre>Anf. 49 Industriminister RUNE MOLIN:</pre><pre>Herr talman! Sven-Olof Petersson har frågat\r\narbetsmarknadsminister Mona Sahlin vad hon\r\navser att göra för att en planerad SAAB-etablering\r\ni Karlskrona skall komma till stånd. Arbetet inom\r\nregeringen är så fördelat att det är jag som skall\r\nsvara på frågan.</pre><pre>Staten träffade under hösten 1990 ett avtal med\r\nSaab-Scania AB avseende finansiering av\r\nflygprojektet SAAB 2000 till vilket riksdagen\r\nanvisade medel (prop. 1989/90:51, NU18, rskr.\r\n104). I avtalet har Saab-Scania gjort vissa\r\nåtaganden, bl.a. att etablera en ny\r\nproduktionsenhet för montering av bensinmotorer\r\nför personbilar eller annan industriell verksamhet i\r\nKarlskrona som inom några år skall sysselsätta\r\nminst 500 personer, varav minst 70 före utgången av\r\når 1991. Riksdagen har även anvisat medel till det\r\nlokaliseringsstöd som Saab-Scania enligt avtalet\r\nskall erhålla i samband med investeringar i\r\nKarlskrona (prop. 1989/90, AU20, rskr. 144).</pre><pre>Jag utgår från att avtalet kommer att fullföljas.</pre><pre>Anf. 50 SVEN-OLOF PETERSSON (c):</pre><pre>Herr talman! Jag tackar industriministern för\r\nsvaret på denna fråga. Jag hade dock hoppats att\r\ndet skulle innehålla litet mera konkret om vad\r\nregeringen tänker vidta för åtgärder och ha för\r\nkontroll av att SAAB lever upp till det avtal som\r\nman har träffat. Vi har haft förhoppningar, och har\r\ndet givetvis fortfarande, om att det skall bidra till\r\natt lösa många av de arbetsmarknadsproblem som\r\nfinns i Blekinge län.</pre><pre>När det gäller den här fabriken hade man tänkt ha\r\nen byggstart för fabrikslokalen redan före\r\nsemestern innevarande år. Ännu har inte SAAB\r\ngivit något konkret besked om när man ämnar\r\nkomma i gång och på vilket sätt.</pre><pre>Vad gör regeringen för kontroll och uppföljning av\r\natt SAAB lever upp till det som är inskrivet i avtalet\r\nmellan SAAB och staten och som också fanns med\r\ni det beslut som riksdagen fattade i våras när det\r\ngäller särskilda regionalpolitiska insatser i Blekinge\r\nlän?</pre><pre>Anf. 51 Industriminister RUNE MOLIN:</pre><pre>Herr talman! Jag utgår ifrån att om SAAB har för\r\navsikt att frångå avtalet så är det SAABs sak att ta\r\nkontakt med industridepartementet. Någon sådan\r\nkontakt har inte skett.</pre><pre>Anf. 52 SVEN-OLOF PETERSSON (c):</pre><pre>Herr talman! Det här skulle utgöra en del av en\r\nregionalpolitisk satsning i Blekinge, en satsning\r\nsom vi vet är nödvändig och kommer att fylla ett\r\nstort behov. När det nu drar ut på tiden utan att\r\nman får några konkreta besked ifrån det företag\r\nsom i detta fall är inblandat, tycker jag ändock att\r\ndet borde vara av intresse för regeringen att\r\nkontrollera att de pengar som man har givit i\r\nsamband med det här beslutet kommer till nytta\r\noch får den avsedda effekten.</pre><pre>Överläggningen var härmed avslutad.</pre><pre>14 § Svar på fråga  1990/91:36 om\r\narbetsmarknaden i Östersundsområdet</pre><pre>Anf. 53 Industriminister RUNE MOLIN:</pre><pre>Herr talman! Viola Claesson har frågat mig vilken\r\nregionalpolitisk beredskap regeringen har för den\r\nuppkomna situationen i Östersundsområdet.</pre><pre>Bakgrunden till frågan är att Ageve Maintenance\r\nAB har meddelat sin avsikt att lägga ner\r\nunderhållsverkstaden i Östersund. Detta berör 180\r\nanställda.</pre><pre>Jag är i dag inte beredd att uttala mig i det aktuella\r\nfallet. Jag kan konstatera att MBL-förhandlingarna\r\njust har påbörjats och att något beslut ännu inte\r\nfattats.</pre><pre>Jag vill emellertid erinra om att riksdagen i våras,\r\npå förslag av regeringen, beslutade om omfattande\r\nregionalpolitiska insatser i Jämtlands län.</pre><pre>I juni beslöt vidare regeringen att tilldela\r\nlänsstyrelsen 130 milj.kr. via länsanslaget, en\r\nökning med 12 milj.kr.</pre><pre>Från regeringens sida följer vi noga utvecklingen på\r\narbetsmarknaden och har en hög beredskap att\r\nvidta ågärder på orter som drabbas av omfattande\r\nstrukturomvandlingsproblem. Samtidigt vill jag\r\nframhålla att ägarna har ett ansvar för att medverka\r\ntill en lösning av de problem som kan uppstå.</pre><pre>Anf. 54 VIOLA CLAESSON (v):</pre><pre>Herr talman! Jag ber att få tacka för svaret. Tyvärr\r\ninnehåller det egentligen ingenting om regeringens\r\ninställning till den aviserade nedläggningen i\r\nÖstersund.</pre><pre>Jag måste säga att det är en skandal om Asea\r\nBrown Boveri Ageve får möjlighet att verkställa\r\nden aviserade nedläggningen, som skall ske mycket\r\nsnabbt. Samhället behöver den f.d. verkstaden, och\r\nsamhället behöver järnvägen. Man behöver satsa\r\nännu mer än hittills. Vi kommer också att behöva\r\njärnvägsmateriel, rullande materiel, och vi behöver\r\nmänniskor som kan reparera. Jobben är viktiga och\r\nmeningsfulla. Frågan är vad regeringen tänker göra\r\nför att dessa jobb skall finnas kvar och för att stoppa\r\nAsea Brown Boveri Ageves planer.</pre><pre>Eftersom Rune Molin var andre ordförande i LO\r\nnär regeringen fattade beslutet i december 1988,\r\ndet beslut som hjälpte SJ att sälja ut verkstaden i\r\nÖstersund till Asea Brown Boveri, som då blev\r\nmajoritetsägare, hoppas jag att Rune Molin håller\r\nmed mig om att regeringen har ett ganska stort\r\nansvar när det gäller konsekvenserna för de 180\r\nmänniskor som ställts utan arbete och att det är\r\nförskräckligt och att regeringen också har ett ansvar\r\nför att ingripa i detta fall. I juli 1989 tog Asea\r\nBrown Boveri Ageve över. Facket hade misstänkt\r\natt den här privatiseringen skulle leda till\r\nnedläggning. Här i riksdagen var det bara\r\nvänsterpartiet, dåvarande vpk, som agerade för att\r\nstoppa privatiseringen. Vi i vänsterpartiet stödde\r\nde anställda i den kampen. De anställda hade också\r\nmisstänkt att företaget skulle läggas ned efter det\r\natt Ageve hade tagit över.</pre><pre>Vid den högtidliga invigningen sades det att det\r\nfanns stora utvecklingsmöjligheter, och facket fick\r\nlöften om jobb. Det sades att det inte skulle ställas\r\nnågra ekonomiska krav under fem år, m m.\r\nLikafullt har detta besked kommit.</pre><pre>Anf. 55 Industriminister RUNE MOLIN:</pre><pre>Herr talman! Jag är ganska övertygad om att de\r\nfackliga organisationerna i Ageve i Östersund\r\nkommer att göra allt vad de kan för att få behålla\r\nsina arbetsplatser. Från industridepartementets\r\nsida skall vi naturligtvis också påpeka för Ageve\r\nvilket socialt ansvar som vi förväntar oss av den\r\ntypen av storföretag när sådana inskränkningar och\r\nnedläggningar blir aktuella. Vi kommer naturligtvis\r\natt på olika sätt medverka till att man kommer till\r\nrätta med den situation som kan uppstå beroende\r\npå vilket beslut som företaget kommer att fatta. Vi\r\ni regeringen har inte några medel för att stoppa\r\nprivata företagsbeslut. Däremot kan vi naturligtvis\r\nmedverka genom att påverka utvecklingen, och det\r\nskall vi naturligtvis göra. Vi skall se till att de\r\nproblem som kan uppkomma i detta sammanhang\r\nmildras, så att vi kan klara av att skapa nya jobb för\r\nde anställda.</pre><pre>Anf. 56 VIOLA CLAESSON (v):</pre><pre>Herr talman! Vad jag vill komma fram till, Rune\r\nMolin, är att det är horribelt om en verkstad som\r\ndenna läggas ned, eftersom den uppenbarligen har\r\nbehövts och kommer att behövas. Just denna\r\nverkstad som privatiserades är den som faktiskt har\r\ngått ekonomiskt bäst. Den har gått bäst jämfört\r\nmed de andra verkstäder som Asea Brown Boveri\r\nAgeve fick ta över. Det är också den verkstad som\r\när modernast och nyast och som därför också hade\r\nförutsättningar att visa detta resultat. Den\r\nverkställande direktören herr Karlstrand och\r\nföretaget, som trots allt utlovade så mycket till\r\narbetarna när övertagandet var ett faktum, har inte\r\nalls hållit vad de utlovat. Jag undrar vad regeringen\r\noch Rune Molin mer konkret tänker göra för att i\r\nförsta hand stoppa ambitionen att lägga ned\r\nverkstaden i Östersund.</pre><pre>Överläggningen var härmed avslutad.</pre><pre>15 § Svar på fråga  1990/91:39 om den nya\r\nlänsstyrelseinstruktionen</pre><pre>Anf. 57 Civilminister BENGT K Å\r\nJOHANSSON:</pre><pre>Herr talman! Sigge Godin har frågat mig om\r\nregeringen avser att tona ner riksdagens beslut att\r\nden nya länsstyrelsen skall förses med en\r\nexpertfunktion inom sakområdet regionalpolitiskt\r\nutvecklingsarbete.</pre><pre>Sigge Godins fråga är föranledd av en formulering\r\ni det förslag till ny länsstyrelseinstruktion som\r\nutarbetats av den centrala organisationskommittén\r\nför en ny regional statlig förvaltning. I förslaget\r\nbenämns det aktuella sakområdet\r\n''regionalpolitiskt utredningsarbete och\r\nnäringslivsutveckling''. Regeringen har ännu inte\r\ntagit ställning till förslaget till ny\r\nlänsstyrelseinstruktion.</pre><pre>Mitt svar på Sigge Godins fråga är nej. Någon\r\nförändring av riksdagens ställningstagande är\r\nsjälvfallet inte aktuell. Så kan enligt min mening\r\ninte heller kommitténs förslag till formulering\r\ntolkas. Ett viktigt syfte med\r\nlänsförvaltningsreformen är nämligen att stärka\r\nlänsstyrelsernas roll när det gäller regionalpolitiskt\r\nutvecklingsarbete. I samband med behandlingen av\r\nden regionalpolitiska propositionen slogs också fast\r\natt länsstyrelserna på regional nivå bör ha\r\nhuvudansvaret för samordningen av statens\r\nregionala utvecklingsinsatser. Detta bör komma till\r\nuttryck i den nya länsstyrelseinstruktionen.</pre><pre>Anf. 58 SIGGE GODIN (fp):</pre><pre>Herr talman! Jag ber att få tacka civilministern för\r\nsvaret. Det var ett positivt svar. Den nya\r\nlänsstyrelsen får en mycket central roll i länens\r\nutveckling, framför allt nu när det blir en\r\nsamordnad länsförvaltning. Samtidigt vet vi att\r\nlänen genom det regionalpolitiska beslutet fått\r\nökade befogenheter. De tar över mycket av\r\nbeslutanderätten från t.ex. SIND. Det innebär att\r\ndet ställs större krav på expertkunskaper och\r\nframför allt att det skall finnas en framförhållning\r\nfrån länen i det regionala arbetet. Jag anser att de\r\ninte längre har samma möjligheter som tidigare att\r\nluta sig mot SIND.</pre><pre>Jag tycker att det är glädjande att regeringen ännu\r\ninte har fattat något beslut när det gäller\r\nlänsstyrelseinstruktionen som går emot riksdagens\r\nuppfattning. Det är ju entydigt klarlagt vad\r\nriksdagen anser i denna fråga. Jag förutsätter också\r\natt organisationskommitténs förslag ändras så att\r\ndenna expertfunktion tillkommer när det gäller\r\nsjälva utvecklingsarbetet. Men jag vill ändå ställa\r\nen fråga till civilministern. I svaret sägs det att\r\nkommitténs förslag inte kan tolkas som att någon\r\nförändring av riksdagens ställningstagande är\r\naktuell. Hur skall man då tolka det som\r\ncivilministern talar om och som\r\norganisationskommittén i klartext har skrivit i sitt\r\nförslag?</pre><pre></pre><pre>Anf. 59 Civilminister BENGT K Å\r\nJOHANSSON:</pre><pre>Herr talman! Man bör tolka detta på det sätt som\r\ndet står i svaret, dvs. att den expertfunktion som\r\nfinns innebär regionalpolitiskt utredningsarbete\r\noch näringslivsutveckling. Det kan tolkas som att\r\nman har en mycket expansiv formulering, en annan\r\nformulering än den som stod i den gamla\r\ninstruktionen. Jag tycker, Sigge Godin, att vi\r\nlämnar den diskussionen därhän i varje fall tills vi\r\nhar antagit en ny instruktion och så att säga har en\r\nutgångspunkt för diskussionen.</pre><pre>Anf. 60 SIGGE GODIN (fp):</pre><pre>Herr talman! Man måste väl ändå tolka detta som\r\natt utvecklingsarbete inte är detsamma som\r\nutredningsarbete? Utredningsarbete kan ju vara i\r\nstort sett vad som helst. Men jag menar att\r\nutvecklingsarbete skall ligga längre fram.\r\nUtvecklingsarbete skall innebära att det sker en\r\nplanering och att experter verkligen arbetar inför\r\nframtiden. I dag är detta arbete faktiskt mycket\r\neftersatt i våra län. Länsstyrelserna har kanske\r\nvarken personal eller befogenheter att göra så värst\r\nmycket, eftersom det finns centrala organ som skall\r\nsköta detta. Men de centrala organens uppgifter\r\ntonas ju ner nu, och arbetet och uppgifterna läggs\r\npå länsstyrelserna. Kan vi då inte vara överens om\r\natt det skall stå utvecklingsarbete och inte\r\nutredningsarbete?</pre><pre>Anf. 61 Civilminister BENGT K Å\r\nJOHANSSON:</pre><pre>Herr talman! Sigge Godin, expertfunktionen kan\r\ninte överordnas länsstyrelsen och vad som är dess\r\nuppgifter, utan inom länsstyrelsen finns det en\r\nexpertfunktion för regionalpolitiskt\r\nutredningsarbete och näringslivsutveckling enligt\r\ndet förslag till länsstyrelseinstruktion som\r\nföreligger från en utredning. Jag tycker inte att det\r\när någon dålig formulering. Jag vill inte förutspå\r\nhur regeringen kommer att fatta beslut. Men jag\r\ntycker att Sigge Godin gör en alldeles felaktig\r\ntolkning om han menar att detta skulle innebära att\r\nman så att säga spelar ned den regionalpolitiska\r\nfunktionen hos den expertfunktion som\r\nplaneringsdirektören normalt hanterar. Det är\r\nmånga expertfunktioner i länsstyrelsen som sysslar\r\nmed regionalpolitiskt utvecklingsarbete. Det gör\r\nhela länsstyrelsen inkl. många av de\r\nexpertfunktioner som finns där.</pre><pre>Anf. 62 SIGGE GODIN (fp):</pre><pre>Herr talman! Jag har i min fråga angett exakt vilka\r\nämnesområden det handlar om. Detta kan vi därför\r\nvara överens om. Men låt mig tolka ministerns svar\r\nsom att det skall vara ett utvecklingsarbete på\r\nmycket hög nivå. Om vi nu kan vara överens om det\r\nhar vi också klarat ut det för all den personal som\r\nfinns ute i våra län och som nu med oro har sett\r\ndenna formulering. Dessa människor har ställt\r\nfrågan: Vad betyder nu detta? Man behöver i och\r\nför sig inte tvista om ord, men vad betyder detta\r\negentligen? I riksdagsbeslutet talas det nämligen\r\nom en sak och i förslaget till länsstyrelseinstruktion\r\ntalas det om något annat. Det skapar oro.</pre><pre>Anf. 63 Civilminister BENGT K Å\r\nJOHANSSON:</pre><pre>Herr talman! Jag menar att det inte alls är så att\r\nriksdagsbeslutet strider mot den formulering som\r\nden här utredningen har kommit fram till. Det sitter\r\ntre landshövdingar i den, varav två har\r\nstödområden, och de vet mycket väl vad detta\r\nhandlar om. I så fall är det en fråga om\r\nordformuleringar och vad som skall ligga på\r\nlänsstyrelsen och att länsstyrelsens roll naturligtvis\r\när överordnad de olika expertfunktionerna. Om\r\nSigge Godin ursäktar så tycker jag att detta litet\r\ngrand är en strid om påvens skägg.</pre><pre>Anf. 64 SIGGE GODIN (fp):</pre><pre>Herr talman! Som norrlänning och mycket\r\nintresserad av och -- om jag får skryta litet -- aktiv\r\nnär det gäller regionalpolitiska frågor tycker jag att\r\ndet här är mycket avgörande för de glesbygdslän\r\nsom har problem i dag och som kommer att få\r\nmycket stora problem inom något år. De måste få\r\nklara och konkreta signaler.</pre><pre>Om civilministern nu säger att det är strid om ord\r\när vi överens. Låt mig då tolka civilministern som\r\nså att det handlar om ett mycket aktivt\r\nutvecklingsarbete i länen, och det tänker varken\r\nregeringen eller riksdagen ge avkall på. Jag tolkar\r\ncivilministern på det sättet, och jag är ganska nöjd.</pre><pre>Överläggningen var härmed avslutad.</pre><pre>16 § Svar på fråga  1990/91:60 om polisens\r\ntrafikövervakning</pre><pre>Anf. 65 Civilminister BENGT K Å\r\nJOHANSSON:</pre><pre>Herr talman! Ingbritt Irhammar har frågat\r\njustitieministern om regeringen ämnar vidta\r\nåtgärder för att polisens trafikövervakning inte blir\r\neftersatt till följd av de höjda bensinpriserna.\r\nArbetet inom regeringen är sedan länge fördelat så,\r\natt det är jag som skall svara på frågan.</pre><pre>Som Ingbritt Irhammar nämner måste polisen göra\r\nprioriteringar mellan olika arbetsuppgifter. Detta\r\när inte något unikt för polisen. I det förnyelsearbete\r\nav den offentliga sektorn som regeringen har\r\npåbörjat är just prioriteringar ett viktigt begrepp.\r\nDet är nödvändigt att våra myndigheter -- såväl\r\npolisen som andra -- vänjer sig vid att prioritera\r\ninom givna ekonomiska ramar. Det finns i dag inte\r\nekonomiska förutsättningar att möta varje\r\nkostnadsökning för myndigheterna med nya\r\nresurstillskott.</pre><pre>Regeringen är dock självfallet medveten om att\r\nökande drivmedelskostnader kan innebära\r\nproblem för polisen -- vad gäller såväl\r\nordningspolistjänsten som trafikövervakningen --\r\noch i det budgetarbete som fortlöpande sker inom\r\nregeringskansliet ägnas uppmärksamhet åt frågan.</pre><pre>Anf. 66 INGBRITT IRHAMMAR (c):</pre><pre>Herr talman! Jag tackar för svaret, även om det\r\ninte var ett lugnande besked mot bakgrund av\r\nproblemen med de höga bensinpriserna.</pre><pre>Tre gånger så många dödades i trafiken under 1989,\r\nca 900 personer, som blev dödade genom mord,\r\ndråp och grov misshandel det året. Antalet skadade\r\nsamma år var runt 60 000 personer. Dessa siffror,\r\ntycker jag, ger en bra bakgrund till nödvändigheten\r\nav en effektiv och välfungerande\r\ntrafikövervakning.</pre><pre>Den planerade trafikövervakningen och andra\r\npolisuppgifter ute i länen och polisdistrikten är nu i\r\nfara på grund av de höjda bensinpriserna, som dels\r\när en följd av regeringens skatteuppgörelse med\r\nfolkpartiet, dels en följd av Kuwaitkrisen.</pre><pre>Läget är bekymmersamt ute i landet. Det är sant --\r\ndet har man sagt till mig -- att en viss omprioritering\r\nkan ske, men utrymmena är ändå så små att det inte\r\npå intet sätt räcker med de resurser som finns i dag.\r\nResurser måste tillföras. Efter de beräkningar som\r\nhar gjorts med utgångspunkt i hur det är i dag ser\r\nman med fasa att ''bensinpengarna'' ser ut att ta slut\r\nmot vårkanten i februari-mars, beroende på\r\npolisdistriktens storlek och de stora avstånden\r\ninom polisdistrikten. Därför räcker det inte att\r\ninför budgetarbetet ta upp problemet, för det här\r\ngäller tiden efter nästa sommar. Jag skulle vilja ha\r\nett kompletterande svar på vad man kan göra inför\r\nnästa sommar.</pre><pre>Anf. 67 Civilminister BENGT K Å\r\nJOHANSSON:</pre><pre>Herr talman! Budgetarbetet pågår året runt, inte\r\nbara i samband med det förslag som läggs fram för\r\nriksdagen i januari. Vi får hoppas att situationen\r\nmed mycket höga bensinpriser som följd av\r\nKuwaitkrisen inte består. Men det kan vi inte\r\növerblicka eller göra någonting åt här i kammaren.</pre><pre>Ingbritt Irhammar talar om behovet av en effektiv\r\noch välfungerande trafikövervakning. Därom råder\r\ninga delade meningar. Jag tycker att man skall se\r\ndet så här: I situationen med höjda bensinpriser,\r\nsom ju aktivt berör oss alla både som\r\nprivatpersoner och som nation, bör polisen givetvis\r\nrunt om i landet pröva vilka besparingar som kan\r\ngöras inom polisdistrikten när nu bensinen kostar\r\nmer, se vad man dra in på och vad som under alla\r\nförhållanden måste göras -- övervakning,\r\nutryckningar m.m. Sedan får vi centralt bedöma --\r\nom bensinpriserna skulle fortsätta att ligga högt --\r\nom det krävs särskilda beslut för att underlätta\r\nsituationen för poliser. Jag är väl medveten om\r\nsituationen, särskilt i de stora glesbygdsdistrikten.</pre><pre>Anf. 68 INGBRITT IRHAMMAR (c):</pre><pre>Herr talman! Jag har talat med representanter för\r\nrikspolisstyrelsen som säger att man redan i våras\r\nsåg att det skulle bli problem med höga\r\nbensinpriser. Så egentligen har det framförts\r\nsignaler mycket tidigt om att pengarna inte kommer\r\natt räcka. Man säger nu inför nästa budgetår att det\r\nfaktiskt saknas uppemot 13 milj. kr. Man har\r\nförklarat för mig vad man skulle kunna\r\nomprioritera och vad det troliga resultatet av\r\nomprioriteringarna skulle bli. Här blir jag mycket\r\nrädd när jag hör att det troligtvis är en minskning\r\nav polisövervakningar på landsbygden som blir\r\nresultatet, därför att pengarna inte räcker. Man får\r\ni stället satsa på fotpatrulleringar i tätorterna.\r\nResultatet kommer alltså att bli en ytterligare\r\ncentralisering av polisens resurser och en försämrad\r\nservice på landsbygden. Hur ser civilministern på\r\ndetta? Kan det ligga någonting i dessa farhågor?</pre><pre>Anf. 69 Civilminister BENGT K Å\r\nJOHANSSON:</pre><pre>Herr talman! Jag tycker att vi får låta den här\r\nfrågan anstå tills vi har sett vilka åtgärder som\r\nbehöver vidtas. Jag menar att polisen naturligtvis\r\nhar möjligheter och ett ansvar att pröva vad som\r\nkan göras utan att eftersätta den viktiga\r\nverksamheten. Det finns alltid saker som kan göras\r\ni ett sådant här läge för att också spara in på bensin.\r\nSedan kan det bli tal om omprioriteringar inom\r\npolisen och i fråga om de möjligheter som vi\r\ncentralt har. Men det får vi återkomma till.</pre><pre>Anf. 70 INGBRITT IRHAMMAR (c):</pre><pre>Herr talman! Ett alternativ i stället för att ge mer\r\nresurser är faktiskt att ompröva skattereformens\r\nfinansiering. I dag är av en bensinkrona 70 öre\r\nskatt. Om man tar bort momsen på bensinen och\r\ngår över till punktbeskattning, skulle man få en\r\nrättvisare fördelning över huvud taget, och man\r\nskulle få en bättre helhetssyn på bensin och miljö.\r\nÄr detta en fråga som har diskuterats inom\r\nregeringen, eller är det att avslöja för mycket att\r\nsvara på den?</pre><pre>Anf. 71 Civilminister BENGT K Å\r\nJOHANSSON:</pre><pre>Herr talman! Nu för diskussionen ändå litet väl\r\nlångt. Vi tycker att man skall ha en ansvarsfull\r\nfinansiering av skatteomläggningen. Det har vi stått\r\nför i riksdagen, och sedan får andra partier tala för\r\nsig.</pre><pre>Anf. 72 INGBRITT IRHAMMAR (c):</pre><pre>Herr talman! Det verkar som att det vi är överens\r\nom är att man skall ha en ansvarsfull finansiering,\r\nför det ställer vi oss i centern också bakom.\r\nDäremot vill vi ha en helhetssyn, och det tycks vi\r\ninte få gehör för.</pre><pre>Överläggningen var härmed avslutad.</pre><pre>17 § Svar på fråga  1990/91:5 om den treåriga\r\nförsöksutbildningen vid vårdgymnasium</pre><pre>Anf. 73 Utbildningsminister BENGT\r\nGÖRANSSON:</pre><pre>Herr talman! Gullan Lindblad har frågat mig hur\r\nregeringen avser att lösa frågan om tillträde från\r\nden treåriga försöksutbildningen vid\r\nvårdgymnasium och när eleverna kan få besked i\r\ndenna för dem så viktiga utbildningsfråga och\r\nvarför inte denna fråga var löst redan innan\r\nförsöksutbildningen startade. Enligt frågeställaren\r\nfinns det en oro bland eleverna att de skulle komma\r\ni underläge gentemot sökande från den tvååriga\r\nvårdutbildningen och från gymnasieskolans\r\nteoretiska linjer.</pre><pre>På de yrkesinriktade treåriga försökslinjerna ges\r\ninga betyg i karaktärsämnena, utan eleverna får i\r\nstället kompetensbevis som visar vilka s.k. moduler\r\nde genomgått med godkänt resultat. Den särskilda\r\nbehörigheten för tillträde till de allmänna\r\nutbildningslinjerna fastställs av universitets- och\r\nhögskoleämbetet. Efter vad jag erfarit har UHÄ\r\nbeaktat de nya treåriga vårdlinjerna i\r\ngymnasieskolan när man fastställt\r\nbehörighetskraven för hälso- och sjukvårdslinjen.\r\nGenerellt gäller enligt bestämmelserna i\r\nhögskoleförordningen att en motsvarande\r\nbedömning av de formella behörighetsvillkoren\r\nalltid skall göras. Självfallet är det så att sökande\r\nfrån de treåriga försökslinjerna skall anses ha\r\nförkunskaper som motsvarar utbildning från\r\nnärmaste reguljära linje i gymnasieskolan.</pre><pre>När det gäller meritvärderingen och urvalet av\r\nsökande från försökslinjerna beslutade regeringen\r\nförra hösten att sökande från dessa linjer skall\r\nplaceras i en särskild grupp inom ramen för det\r\nbetygsurval som ingår i det nya systemet för\r\ntillträde till högskolan och som skall börja tillämpas\r\nfr.o.m. antagningen till höstterminen 1991. Det är\r\nden tidpunkt när de första studerande från\r\nförsökslinjerna har möjlighet att söka till\r\nhögskolan.</pre><pre>Kompetensbevisen på försökslinjerna kan inte\r\njämföras med betyg i en femgradig skala. Vid\r\nmeritvärderingen tar man därför endast hänsyn till\r\nbetygen i de allmäna ämnena. Av den anledningen\r\njämförs eleverna från försökslinjerna endast med\r\nvarandra i en egen grupp till resp. högskolelinje.\r\nFördelningen av utbildningsplatser mellan de olika\r\nundergrupperna i betygsurvalet sker i förhållande\r\ntill antalet sökande i varje grupp. Ju fler sökande\r\ndet finns i en undergrupp, desto fler platser får den\r\ngruppen.</pre><pre>När regeringen fattade beslut om den särskilda\r\nurvalsgruppen för studerande från försökslinjerna\r\nbeaktades problemet med platsfördelningen. Det\r\nbeslut som fattades bedömdes vara mest rättvist.\r\nDet ankommer nu främst på UHÄ att vara\r\nuppmärksam på hur de nya urvalsreglerna kommer\r\natt fungera för de vårdstuderande från\r\nförsökslinjerna. Om gruppen blir så liten att ingen\r\nav de sökande skulle antas till en viss utbildning,\r\nhar antagningsmyndigheten möjlighet att beakta\r\ndessa sökandes meriter särskilt och bedöma om\r\nenstaka sökande kan antas av särskilda skäl. Efter\r\nhand som antalet elever på de treåriga\r\nförsökslinjerna ökar och allt fler söker till\r\nhögskolan kommer problemet att minska. För\r\nsamtliga sökande gäller också möjligheten att\r\nkunna meritera sig genom att delta i\r\nhögskoleprovet.</pre><pre>UHÄ uppmärksammar de här berörda frågorna i\r\nden speciella fortbildning av syo-funktionärer m.fl.\r\nsom nu genomförs inför det nya tillträdessystemet\r\n1991. UHÄs informationsmaterial innehåller också\r\nuppgifter om vad som gäller vid antagningen av\r\nstuderande från försökslinjerna. Jag bedömer\r\ndärför att flertalet berörda studerande nu bör ha\r\nkännedom om vad som gäller i\r\ntillträdessammanhang. Självfallet måste det dock\r\nalltid vara en strävan att de studerande så tidigt som\r\nmöjligt skall ha kännedom om vilka förutsättningar\r\nsom gäller för fortsatta studier efter geomgången\r\ngymnasieutbildning.</pre><pre>Sammanfattningsvis vill jag alltså hävda att det inte\r\nfinns skäl till oro från de studerandes sida på de här\r\nberörda försökslinjerna med treårig\r\nyrkesutbildning.</pre><pre>Anf. 74 GULLAN LINDBLAD (m):</pre><pre>Herr talman! Jag ber att få tacka\r\nutbildningsministern för ett långt och utförligt svar.\r\nJag är ändå inte riktigt nöjd, för en del meningar i\r\nsvaret var krångliga och det var inte så tydligt att\r\njag förstod allt.</pre><pre>Rektorer, studierektorer och elever inom den\r\ntreåriga försöksutbildningen har ställt denna fråga\r\ntill mig, och det visar att informationen inte har\r\nträngt ut. Jag har lovat att jag skall berätta för dem\r\nvad utbildningsministern har svarat.</pre><pre>Det var orätt mot dessa elever att de inte från\r\nbörjan visste riktigt vad som skulle gälla. Nu har jag\r\nfått höra att regeringen förra hösten fattade ett\r\nsärskilt beslut, så det förefaller som att frågan\r\nåtminstone delvis är löst. Men det finns fortfarande\r\nkvar några frågetecken.</pre><pre>Dessa elever skall särbehandlas. Deras meriter\r\nskall beaktas särskilt och de skall utgöra en egen\r\ngrupp. Vid samtal med elever på olika vårdskolor\r\noch vårdgymnasier har de uttryckt en önskan att bli\r\nbehandlade som övriga elever, dvs. att de i likhet\r\nmed elever från den tvååriga utbildningen antas på\r\ngraderade betyg även i de specifika ämnena.</pre><pre>Jag vet att det parti som jag tillhör avgav en\r\nreservation när detta beslut fattades. Vi ville att\r\nman skulle gå efter reguljära betyg även när det\r\ngällde dessa linjer. Regeringen uttalade då att dessa\r\nelvers möjligheter till högre studier skulle bedömas\r\npå särskilda grunder. Det är väl så jag får tolka\r\nutbildningsministerns svar.</pre><pre>Kan jag nu, herr minister, gå till rektorerna och\r\nelverna och säga att de alls inte behöver vara\r\noroliga? Kan jag göra det?</pre><pre>Anf. 75 Utbildningsminister BENGT\r\nGÖRANSSON:</pre><pre>Herr talman! Man kan nog vara ganska lugn ute på\r\nde olika skolorna, både på de skolor som släpper ut\r\nelever och på de skolor som tar emot elever. Det\r\nfinns en mycket hög kompetens att bedöma också\r\nunderlag av annan art än de traditionella.</pre><pre>Jag förstår naturligtvis att dessa elever vill bli\r\nbehandlade som alla andra, men då måste de gå i\r\nen skola som är som alla andra. Poängen med\r\nförsöksverksamheten är ju att man försöker hitta\r\nen ny modell. Här har i en treårig\r\ngymnasieutbildning införts att de s.k.\r\nkaraktärsämnena är sådana som man får studera\r\nute på arbetsplatser, i annan form än i den\r\ntraditionella skolan. Det har dock inte ansetts\r\nlämpligt att utan vidare överlåta betygsättningen på\r\nhandledare ute på arbetsplatserna och låta dem\r\ngradera eleverna i en relativ betygskala. För att\r\nförsöksverksamheten över huvud taget skall kunna\r\ngenomföras får man finna sig i att det finns särskilda\r\nbedömningsformer och särskilda\r\nintagningskriterier. Det är vad det handlar om.</pre><pre>Den här frågan är nu också på väg att lösas på ett\r\nannat håll. Min ministerkollega Göran Persson\r\nkommer att i en efterföljande fråga redovisa planer\r\npå en omformning av betygssystemet. Det skulle i\r\nså fall vara av nostalgiska skäl som man kvickt som\r\nögat skulle söka föra in dessa elever i ett relativt\r\nbetygssystem, innan detta system helt försvinner.\r\nMen den sortens reformiver drivs i varje fall inte jag\r\nav.</pre><pre>Anf. 76 GULLAN LINDBLAD (m):</pre><pre>Herr talman! Jag är inte ute efter det relativa\r\nbetygssystemet, utan ett betygssystem som är\r\nlikvärdigt med det som tillämpas för andra elever.</pre><pre>Det är riktigt att denna försöksutbildning är speciell\r\noch att eleverna går i en skola som är annorlunda.\r\nTyvärr har många av dessa elever inte själva sökt till\r\ndenna utbildning, utan de känner det som att de har\r\nblivit placerade där. Därför tycker man sig -- med\r\nrätt eller orätt -- vara orättvist behandlad jämfört\r\nmed övriga sökande. Jag hoppas naturligtvis att\r\nutbildningsministern har rätt när han säger att\r\ndenna fråga kommer att lösas.</pre><pre>Överläggningen var härmed avslutad.</pre><pre></pre><pre>18 § Svar på fråga  1990/91:21 om närradion</pre><pre>Anf. 77 Utbildningsminister BENGT\r\nGÖRANSSON:</pre><pre>Herr talman! Jan-Erik Wikström har frågat vilka\r\nåtgärder regeringen avser att vidta för att skapa nya\r\nvillkor för närradions verksamhet och\r\nfinansieringsmöjligheter. Frågan föranleds av att\r\nförbudet mot lokal reklam i närradion enligt\r\nfrågeställarens uppfattning framstår som obsolet.</pre><pre>Närradioutredningen (U 1988:7) har nyligen avgivit\r\nbetänkandet (SOU 1990:70) Lokalt ledd närradio.\r\nI betänkandet behandlas en rad olika frågor av\r\nbetydelse för närradioverksamheten. Bland dessa\r\nkan nämnas decentralisering av beslut om\r\nsändningstid, närradioföreningarnas sändningsrätt,\r\nhuvudmannaskapet för närradiosändarna,\r\nnärradions roll i krig och vid krigsfara samt\r\nmotverkandet av rasistiska program i närradion.\r\nUtredningens betänkande skall nu gå på remiss.\r\nNär remissinstansernas synpunkter föreligger\r\nkommer jag att pröva vilka förslag som bör\r\nföreläggas regeringen.</pre><pre>En förutsättning för utredningens arbete har varit\r\natt närradion skall behålla sin karaktär av\r\nföreningsradio. Utredningen har inte haft till\r\nuppgift att lägga synpunkter på närradions\r\nfinansieringsfrågor och har därför inte behandlat\r\nfrågan om reklam i närradion.</pre><pre>När vi här i kammaren för tio månader sedan\r\ndiskuterade dessa frågor bedömde jag inte att\r\nreklamsändningarna skulle stärka närradion som\r\nföreningsradio. Jag hade därför inte för avsikt att\r\narbeta för någon ändring av nuvarande regler, som\r\ninnebär att reklam inte får förekomma.</pre><pre>Jag har samma uppfattning i dag.</pre><pre>Anf. 78 JAN-ERIK WIKSTRÖM (fp):</pre><pre>Herr talman! Jag tackar utbildningsministern för\r\nsvaret.</pre><pre>Jag tycker att Leif Anderssons utredning, som\r\nvisserligen blev åtskilligt försenad, på många sätt\r\nändå är bra. Jag tror att det bör kunna bli en ganska\r\nbred enighet om hans förslag.</pre><pre>På sistone har debatten om närradion i rätt stor\r\nutsträckning kommit att handla om Radio Nova\r\neller, rättare sagt om behovet av en översyn av\r\nmöjligheterna att sända lokal ljudradio -- Radio\r\nNova är ju inte en föreningsradio i traditionell\r\nmening.</pre><pre>Sveriges Radios lokalradio är ju regional till sin\r\nkaraktär. Det tycks nu kunna bli enighet om att det\r\nskall bli tillåtet med nationell reklam i en eller fler\r\nTV-kanaler. Då är frågan hur man skall kunna\r\nförsvara ett förbud för specerihandlarna i Trosa och\r\nVagnhärad mot att göra reklam i ljudradio, när KF,\r\nVolvo och andra företag kommer att kunna göra\r\nreklam som sänds ut över hela landet. Detta var nu\r\ninte någon fråga för Leif Andersson att utreda, men\r\njag undrar om det inte borde kunna bli en uppgift\r\nför den parlamentariska beredningen att pröva\r\ndenna fråga, dvs. att ge möjlighet för lokala\r\nreklamfinansierade ljudradiosändningar vid sidan\r\nav den traditionella närradion.</pre><pre>Anf. 79 Utbildningsminister BENGT\r\nGÖRANSSON:</pre><pre>Herr talman! Parlamentariska beredningar kan\r\nnaturligtvis ta på sig många uppgifter och diskutera\r\nmånga ting. De som ingår i parlamentariska\r\nberedningar är naturligtvis de som i hög grad avgör\r\nvilka frågor man skall resonera om.</pre><pre>Låt mig i detta sammanhang bara notera att Jan-\r\nErik Wikström mycket bestämt understryker att\r\nhan inte betraktar den närradiosändare som\r\nhuvudsakligen har diskuterats i relation till\r\nreklamförbudet -- Radio Nova -- som en egentlig\r\nnärradio. Det är ett viktigt påpekande. Jag vill då\r\nerinra om vad Jan-Erik Wikström som\r\nföredragande statsråd uttalade i den ursprungliga\r\nnärradiopropositionen: ''För att markera det\r\nangivna primära syftet med närradion föreslår jag\r\natt sändningstillstånd skall kunna ges till sådan\r\nlokal ideell sammanslutning vars verksamhet\r\nhuvudsakligen är av annan karaktär än att sända\r\nnärradio.''</pre><pre>Propositionen syftade alltså till att möjliggöra för\r\nideella föreningar att sända egna program och\r\nbedriva egen närradioverksamhet som mycket klart\r\nskulle bära sin identitet av den egna föreningen.</pre><pre>Jan-Erik Wikström säger vidare: ''Jag utgår från att\r\netermedierna i Sverige inte heller i framtiden skall\r\nanvändas för kommersiella syften. Närradion bör i\r\ndet avseendet inte utgöra något undantag. Jag\r\nanser därför att kommersiell reklam inte skall få\r\nförekomma i närradion.''</pre><pre>Jag vill understryka också det som där sägs om att\r\ndet även om man i etermedierna kan ha\r\nreklamfinansierade program, därmed inte är sagt\r\natt man använder etermedierna för kommersiella\r\nsyften. Men den diskussion som rör den fria radion\r\nhandlar i stor utsträckning om att exploatera\r\nradiomediet för kommersiella syften, att driva\r\nradioverksamhet som affär. Jag tycker inte att den\r\ndiskussionen har förts med den omsorgen och det\r\nallvaret att man nu bör vara beredd att säga att vi i\r\nframtiden skall ha ett sådant kommersiellt system.\r\nPå den punkten tycker jag tvärtom att det finns\r\nanledning att slå vakt om närradions karaktär av\r\nföreningsradio.</pre><pre>Anf. 80 JAN-ERIK WIKSTRÖM (fp):</pre><pre>Herr talman! Jag tycker alltid att det är behagligt\r\natt höra citat från min egen penna uppläsas i\r\nkammaren -- så även denna gång. Jag sade ''den\r\ntraditionella närradion'', och man kan inte säga att\r\nRadio Nova motsvarar den beskrivningen. Men\r\nutvecklingen framför allt på TVs område och\r\ndiskussionen om finansieringsmöjligheter där har\r\nnaturligtvis aktualiserat frågan varför man kan få\r\ngöra nationell reklam i TV, men inte lokal reklam i\r\nljudradion. Jag tror att man måste kunna hitta ett\r\nbåde principiellt och praktiskt tillfredsställande\r\nsvar på den frågan, och det kanske vi kan göra i den\r\nparlamentariska beredningen.</pre><pre>Anf. 81 Utbildningsminister BENGT\r\nGÖRANSSON:</pre><pre>Herr talman! Låt mig bara än en gång understryka\r\natt, som jag ser det, min viktigaste uppgift i\r\nförhållande till närradion är att säkerställa att de\r\nmånga föreningarna också i fortsättningen har\r\ntillgång även till etermediet för att kunna\r\npresentera sin verksamhet och sina budskap utan\r\natt vara hänvisade till att under ett beskyddande\r\nparaply av en för ändamålet konstruerad\r\nnärradioförening låna sitt namn som huvudman för\r\nden grammofonmusik som spelas.</pre><pre>Anf. 82 JAN-ERIK WIKSTRÖM (fp):</pre><pre>Herr talman! På denna punkt har jag inte någon\r\nfrån utbildningsministern avvikande uppfattning.</pre><pre>Överläggningen var härmed avslutad.</pre><pre>19 § Svar på fråga  1990/91:63 om ett nytt\r\nbetygssystem</pre><pre>Anf. 83 Statsrådet GÖRAN PERSSON:</pre><pre>Herr talman! Ann-Cathrine Haglund har frågat\r\nmig om jag är beredd att ta avstånd från ett förslag\r\nom betygen från en expertgrupp och i stället\r\nförorda betyg som anger kunskaper, som ges ofta\r\noch som innehåller fler steg än dagens system.</pre><pre>En expertgrupp har på regeringens uppdrag\r\nanalyserat vilken betydelse betygen har för\r\nundervisningen i grundskolan och gymnasieskolan\r\nfrån pedagogiska utgångspunkter. Expertgruppen\r\növerlämnade den 28 september sitt förslag till\r\nregeringen.</pre><pre>Utbildningsutskottet uttalade i sitt betänkande\r\n1989/90:UbU4 att man förutsatte att resultatet av\r\nexpertgruppens arbete kommer att resultera i ett\r\nunderlag för politiskt ställningstagande och att de\r\npolitiska partierna kommer in i det fortsatta\r\nberedningsarbetet när underlaget föreligger.</pre><pre>Jag avser därför inom kort att hemställa att\r\nregeringen bemyndigar mig att tillkalla en\r\nparlamentarisk beredning för att utreda\r\nförutsättningarna för ett nytt betygssystem i skolan.\r\nBeredningen får ta ställning till det förslag som\r\nexpertgruppen har lagt fram. Jag vill inte nu\r\nföregripa det arbete som den parlamentariska\r\nberedningen skall utföra.</pre><pre>Anf. 84 ANN-CATHRINE HAGLUND\r\n(m):</pre><pre>Herr talman! Jag vill tacka för svaret på min fråga,\r\nsom är föranledd av att skolministern flera gånger\r\nhar sagt att han är beredd att föreslå ett nytt\r\nbetygssystem och att han också har sagt att det i och\r\nmed expertgruppens förslag finns ett bra underlag\r\nför det politiska beredningsarbetet.\r\nExpertgruppens grundinställning är dock att\r\nbetygen har negativa effekter på undervisningen.\r\nFörslaget innebär i praktiken en avveckling av\r\nbetygen, och det är tvärt emot vad en majoritet av\r\nföräldrarna önskar. Eleverna har rätt att få betyg\r\nför motivation, för information, för urval och för\r\nrättstrygghet, betyg som anger kunskaper och\r\nfärdigheter.</pre><pre>Att expertgruppen nu föreslår ett avvecklande av\r\nde relativa betygen är mycket bra, men\r\nexpertgruppen säger att underlaget för ett\r\nmålrelaterat betygssystem skall vara kunskaper och\r\nfärdigheter i vid bemärkelse. Egenskaper som\r\nkreativitet, samarbetsförmåga, initiativförmåga,\r\nsjälvständighet osv. skall beaktas. Beträffande\r\nkompetensbeviset säger expertgruppen att det skall\r\nvara en samlad bedömning av elevens kunskaper\r\noch övriga egenskaper av betydelse.</pre><pre>Det är en utomordentligt farlig väg som\r\nexpertgruppen är inne på. Den öppnar för flum och\r\nför subjektiva bedömningar av eleverna i stället för\r\nbedömningar av kunskaper och färdigheter. Jag\r\ntycker att det är mycket viktigt för oss att få veta om\r\nskolmininistern instämmer i expertgruppens åsikt\r\natt egenskaper som kreativitet och\r\nsamarbetsförmåga skall ingå i betygsättningen.\r\nEller är skolministern beredd att förorda ett system\r\nsom redovisar kunskaper och färdigheter?</pre><pre>Anf. 85 Statsrådet GÖRAN PERSSON:</pre><pre>Herr talman! Som jag sade i svaret kommer jag\r\ninom kort att bjuda in riksdagspartierna till just den\r\ntyp av beredningsarbete där man skall ta upp\r\nsådana frågor som Ann-Cathrine Haglund nu\r\nställer till mig. Som underlag kommer den\r\nparlamentariska gruppen att ha det arbete som\r\nexpertgruppen har gjort. Expertgruppen har\r\nbestått av skolledare, lärare,\r\nföräldrarepresentanter och elevföreträdare. Man\r\nkan gilla deras resultat eller ogilla det, men det är\r\ndet resultat som expertgruppen har lagt fram. Jag\r\nkommer självfallet inte att binda mig vid det, men\r\ndet kan säkerligen tjäna som en utgångspunkt för\r\nsamtal och resonemang.</pre><pre>Vi vet, och det framgår inte minst av Ann-Cathrine\r\nHaglunds sätt att lägga upp diskussionen, att detta\r\när en partipolitiskt laddad fråga, som har varit\r\nnågot av en symbolfråga inom skolpolitiken. Att\r\nmot den bakgrunden försöka att pressa mig här i\r\nriksdagen, innan jag skrivit direktiven, på ett\r\nställningstagande i den ena eller andra riktningen\r\nvore att direkt försvåra den samförståndslösning\r\nsom vi enligt min uppfattning har skyldighet att\r\nsträva efter.</pre><pre>Det gäller ett viktigt avgörande för skolan och för\r\neleverna. Därför borde vi politiker försöka ta oss\r\nsamman och lyfta oss över den gamla typ av debatt\r\nsom har förts i betygsfrågan. Här ges en öppning för\r\ndetta, och jag kommer mot den bakgrunden, herr\r\ntalman, inte att föregripa den parlamentariska\r\nberedningens arbete i någon enda detalj.</pre><pre>Jag skall nu utarbeta direktiven och bjuda in de\r\npolitiska partierna. Min inställning är den att vi\r\nskall sätta oss ned och resonera på ett klokt och\r\nvuxet sätt, utan att sitta fast i de gamla låsningarna.</pre><pre>Anf. 86 ANN-CATHRINE HAGLUND\r\n(m):</pre><pre>Herr talman! Jag håller helt och fullt med\r\nskolministern om att detta är en mycket viktig\r\nfråga. Det är inte bara en partipolitisk fråga utan\r\nockså en fråga som landets elever och föräldrar\r\ntycker är mycket viktig. Det har inte minst\r\nföräldraopinionen inom Hem och Skola visat.</pre><pre>Nu har skolministerns expertgrupp lagt fram ett\r\nförslag. Skolministern har sagt att det är ett bra\r\nunderlag för vidare beredning. Det är då av mycket\r\nstor vikt för oss alla, både politiker och föräldrar,\r\natt få veta om skolministern instämmer i att elevens\r\negenskaper skall beaktas vid betygsättningen. Det\r\när ett mycket viktigt ställningstagande och en\r\nmycket viktig anvisning för framtiden.</pre><pre>Jag vill återigen fråga: Anser skolministern att\r\negenskaper som kreativitet och samarbetsförmåga\r\nskall beaktas vid betygsättningen?</pre><pre>Överläggningen var härmed avslutad.</pre><pre>20 § Svar på fråga  1990/91:6 om statsbidrag till\r\nkyrkans barnomsorg</pre><pre>Anf. 87 Statsrådet BENGT LINDQVIST:</pre><pre>Herr talman! Gullan Lindblad har frågat mig om\r\njag avser att föreslå att statsbidrag skall kunna utgå\r\näven till kyrkans barnomsorg och när ett förslag i så\r\nfall kan förväntas.</pre><pre>Denna fråga har nyligen behandlats av\r\naktionsgruppen för barnomsorg. Aktionsgruppen\r\nkonstaterar i sitt betänkande (SOU 1990:80)\r\nFörskola för alla barn 1991 -- hur blir det? bl.a. att,\r\näven om det inte föreligger några formella hinder\r\nför att ge statsbidrag till en kyrklig kommun, är det\r\nen principiell fråga huruvida statsbidrag bör utgå\r\ntill verksamhet som motsvarar\r\nprimärkommunernas verksamhet men som inte\r\nfaller inom ramen för socialtjänstlagens\r\nbestämmelser. Aktionsgruppen pekar också på\r\nformella hinder och förordar därför ytterligare\r\nutredning.</pre><pre>Ett sådant ytterligare utredningsarbete pågår inom\r\nregeringskansliet.</pre><pre></pre><pre>Anf. 88 GULLAN LINDBLAD (m):</pre><pre>Herr talman! Jag ber att få tacka för svaret, men\r\nsärskilt uttömmande tycker jag inte att det var.</pre><pre>Det framgår av artiklar helt nyligen i Kyrkans\r\nTidning att man i det längsta hade hoppats på att\r\naktionsgruppen skulle föreslå att svenska kyrkans\r\nförsamlingar skulle få rätt till statsbidrag på samma\r\nsätt som kommunerna för att bedriva förskolor.\r\nBesvikelsen blev naturligtvis stor när det inte kom\r\nnågot sådant förslag. Statsrådet Lindqvist sade då\r\natt det skulle bli en snabb lösning av frågan. ''Jag\r\nskall skyndsamt se till att det blir en lösning av\r\nfrågan'', sade statsrådet, i varje fall enligt 'Kyrkans\r\nTidning nr 36'. Statsrådet säger också att det var\r\nmed ett visst beklagande han konstaterade att\r\naktionsgruppen inte hade tagit ställning, men\r\nstatsrådet tillägger: ''Jag tycker ändå att vi flyttat\r\nfram positionerna, och min vilja är att göra det\r\nbästa möjliga för att även svenska kyrkans\r\nförsamlingar skall kunna bedriva barnomsorg.''</pre><pre>Jag frågar: Kan vi förvänta oss ett sådant förslag\r\ninom rimlig tid? Statsrådet är säkerligen medveten\r\nom att åtskilliga motionärer genom åren talat sig\r\nvarma i denna fråga. Skall vi uppnå full\r\nbehovstäckning, som ju är det socialdemokratiska\r\nmålet för barnomsorgen, borde statsrådet här\r\nverkligen räcka ut handen och göra allt som är\r\nmöjligt för att åstadkomma detta statsbidrag.</pre><pre>Anf. 89 Statsrådet BENGT LINDQVIST:</pre><pre>Herr talman! Jag är väldigt glad över att Gullan\r\nLindblad ansluter sig till det socialdemokratiska\r\nutbyggnadsmålet inom barnomsorgen.</pre><pre>Jag har uppfattningen att statskyrkan så långt det\r\när möjligt bör jämställas med frikyrkosamfunden.\r\nEnbart om det finns grundlagsmässiga hinder för\r\natt styra pengar från staten och kommunen ser jag\r\nsvårigheter att förverkliga denna möjlighet. Jag\r\nutgår från att det utredningsarbete som nu pågår\r\nsnabbt kommer att visa om vi kan gå vidare.</pre><pre>Min inställning är alltså att vi skall öppna samma\r\nmöjligheter för statskyrkan som gäller för\r\nfrikyrkosamfunden.</pre><pre>Anf. 90 GULLAN LINDBLAD (m):</pre><pre>Herr talman! Jag tackar för detta förtydligande.</pre><pre>Det är förvisso inte så, herr statsråd, att jag ansluter\r\nmig till den socialdemokratiska målsättningen. Vi\r\nhar ju helt andra förslag som innebär större\r\nvalfrihet och alternativ för föräldrar och familjer.\r\nMen när regeringen nu satt upp det här målet\r\ntycker jag att det talar för att man ger kyrkan dessa\r\nmöjligheter. Om jag förstått statsrådets uttalande\r\nrätt kommer det snart ett förslag i den riktningen.\r\nDet skulle väl vara förödande för regeringen att\r\ninte leva upp till dessa uttalanden och om det löfte\r\nsom ändå getts i Kyrkans Tidning bara skulle bli en\r\n''målsättning'', varom vi ingenting vet.</pre><pre>Överläggningen var härmed avslutad.</pre><pre>21 § Svar på fråga  1990/91:15 om socialtjänsten\r\noch vården av kriminella ungdomar m.m.</pre><pre>Anf. 91 Statsrådet BENGT LINDQVIST:</pre><pre>Herr talman! Gudrun Schyman har frågat mig vad\r\nregeringen tänker vidta för åtgärder för att\r\nförhindra att fler barn sätts i fängelse.</pre><pre>Den som är under 18 år får dömas till fängelse\r\nendast om det föreligger synnerliga skäl. I första\r\nhand överlämnas unga brottslingar till vård inom\r\nsocialtjänsten. I socialtjänstlagen och lagen med\r\nsärskilda bestämmelser om vård av unga, LVU,\r\nanges klart socialnämndens ansvar för att bereda de\r\nhär aktuella ungdomarna vård.</pre><pre>Under senare år har antalet ungdomar under 18 år\r\nsom dömts till fängelse varierat något men låg år\r\n1989 på ungefär samma nivå som år 1982. För\r\nåldersgruppen 18--20 år har antalet fängelsedomar\r\nunder senare år oförändrat legat på ca 1 000. Det\r\ngår alltså inte av statistiken att utläsa någon\r\ntrendmässig ökning.</pre><pre>En mycket bestämd målsättning är att så långt\r\nmöjligt undvika att ungdomar under 18 år tas in i\r\nfängelse. För att denna målsättning skall klaras är\r\ndet viktigt att det förebyggande och vårdande\r\narbetet samordnas och utvecklas. Jag vill här\r\nnämna att regeringen nyligen har beslutat tillsätta\r\nen parlamentarisk kommitté som skall se över det\r\nallmännas insatser när unga människor begår brott.\r\nJag vill också peka på att regeringen i olika\r\nsammanhang har lämnat omfattande stöd till\r\nutveckling av kommunernas arbete inom den\r\nförebyggande barn- och ungdomsvården.\r\nRegeringen har bl.a. beslutat avsätta 10 milj.kr.\r\nårligen i tre år för ett projekt om samordning av\r\ninsatser för utsatta ungdomar i vissa\r\nbostadsområden.</pre><pre>Ett omdaningsarbete vad beträffar de särskilda\r\nungdomshemmen pågår med stöd av det särskilda\r\nstatsbidrag som utgår inom detta område. Här\r\nbehövs såväl en snabb utbyggnad av platsantalet\r\nsom en metodmässig och organisatorisk utveckling.\r\nJag avser att föreslå regeringen att senare\r\nåterkomma till riksdagen i denna fråga.</pre><pre>Jag vill med kraft invända mot den beskrivning som\r\nGudrun Schyman givit av en ändrad färdriktning.\r\nPrincipen att socialtjänsten har huvudansvaret för\r\nde unga lagöverträdarna ligger sålunda fast.</pre><pre>Anf. 92 GUDRUN SCHYMAN (v):</pre><pre>Herr talman! Jag ber att få tacka Bengt Lindqvist\r\nför det här svaret.</pre><pre>Jag ställer mig frågande till en del saker.</pre><pre>Det ena är att vi tydligen har litet olika\r\nstatistikuppgifter. Jag bygger denna fråga på en\r\nintervju i Dagens Nyheter för inte så länge sedan\r\nmed kriminalvårdschefen. Jag utgår från att han är\r\nen person som vet vad han talar om och att de\r\nsiffror som jag refererat från den intervjun är\r\nriktiga. Sedan kan man alltid skoja med\r\nstatistiken -- om man väljer olika årtal får man olika\r\nsiffror osv.</pre><pre>Men oavsett hur det förhåller sig med den saken är\r\ndet här allvarligt. Om antalet ungdomar under 18\r\når som dömts till fängelse var detsamma i början av\r\n80-talet som i slutet av 80-talet, är det i alla fall\r\noroväckande att vi inte kommit längre, dvs. att\r\nantalet inte har minskat, detta med tanke på de\r\nambitioner som jag förmodar att vi båda har i det\r\nhär avseendet.</pre><pre>Sedan vet jag inte riktigt vad det betyder att Bengt\r\nLindqvist med kraft invänder mot den beskrivning\r\nsom jag givit av en förändrad färdriktning. Jag\r\ntycker att jag beskriver verkligheten. Om den inte\r\nsammanfaller med Bengt Lindqvists önskningar\r\nkan jag förstå det. Men den verklighet som min\r\nfråga utgår från ser ut på det här sättet.</pre><pre>Jag har här ett pressmeddelande om ett tal som\r\nMargot Wallström håller i dag. Hon talar där om att\r\nvi med kraft måste motverka tendenserna att det\r\nkrävs hårdare tag och mindre dalt. Hon säger också\r\natt vi går ifrån våra humanistiska traditioner. Hon\r\nsäger med bestämdhet att fängelse för barn och\r\nungdomar inte leder till någonting gott.</pre><pre>Vad är det för ändrad färdriktning som vi inte är\r\növerens om? Jag skulle också vilja veta vad Bengt\r\nLindqvist tänker återkomma till riksdagen med i\r\nden här frågan. Det skulle vara intressant att få veta\r\nvad det är han aviserar på det här området. Det\r\nbehövs, såvitt jag förstår, krafttag i den här frågan.\r\nVi har dessutom nyligen skrivit under den\r\nbarnkonvention som uttryckligen förbjuder dessa\r\nfängelsestraff.</pre><pre>Anf. 93 Statsrådet BENGT LINDQVIST:</pre><pre>Herr talman! Först till statistiken. Vi arbetar med\r\natt få fram en statistik över antalet domar mot\r\nungdomar. Det är viktigt att konstatera att den\r\nsiffran som används som intäkt för att det skulle ske\r\nett trendbrott är att över 50 ungdomar under 18 år\r\ndömdes till fängelsestraff år 1989. Siffran var lika\r\nhög år 1982. Därmed inte sagt att situationen skulle\r\nvara tillfredsställande. Siffran är hög, högre än\r\ngenomsnittet. Man kan emellertid inte påstå att det\r\när ett trendbrott uppåt, i synnerhet som mycket\r\ntyder på att siffran 1990 kommer att bli lägre enligt\r\nde uppgifter jag fått beträffande första halvåret\r\n1990.</pre><pre>När det gäller innehållet i det förslag som jag\r\nkommer att föreslå regeringen att förelägga\r\nriksdagen vill jag säga att min bestämda inriktning\r\när att vi skall försöka lösa det problem som består i\r\nett för litet antal platser och för dålig differentiering\r\nav behandlingen och vården av unga\r\nlagöverträdare. Detta är egentligen helt i enlighet\r\nmed riksdagens beställning. Vad jag avser att göra\r\när att arbeta för att få till stånd en ökning av antalet\r\nplatser och den ändring av inriktningen som är\r\nnödvändig. Detta kräver ett riksdagsbeslut, och jag\r\nämnar därför via regeringen återkomma till\r\nriksdagen.</pre><pre>Anf. 94 GUDRUN SCHYMAN (v):</pre><pre>Herr talman! Det var bra att få de kompletterande\r\nuppgifterna, men det här bekymrar mig ändå. När\r\nvi debatterade den här frågan i våras var vi också\r\növerens om att det behövdes krafttag och att\r\nnågonting behövde ske snabbt.</pre><pre>I sitt svar talar också Bengt Lindqvist om att det\r\nskall tillsättas en parlamentarisk kommitté.\r\nSamtidigt säger Margot Wallström här i dag i sitt\r\nanförande att vi redan har alla de kunskaper som\r\nbehövs. Vi behöver inte utreda dessa frågor längre.\r\nVi känner dessutom till orsakssambanden, och vi\r\nhar riklig tillgång på information som säger att det\r\när förebyggande verksamhet som behövs. Jag\r\nundrar om detta stämmer överens med den\r\nekonomiska politik som regeringen bedriver och\r\nsom får sådana konsekvenser för utvecklingen just\r\npå dessa områden. Efter vad jag förstår måste det\r\nockså till pengar för dessa förändringar som Bengt\r\nLindqvist förespråkar.</pre><pre>Anf. 95 Statsrådet BENGT LINDQVIST:</pre><pre>Herr talman! Kort sagt är det på det sättet att vi\r\nnyligen har beslutat om ett statsbidrag på 950 milj.\r\nkr. till kommunerna för det behandlingsarbete som\r\nkommunerna och landstingen utför på\r\nkommunernas uppdrag. Det är med hjälp av dessa\r\nresurser som staten har möjlighet att ställa anspråk\r\npå att huvudmännen löser de problem som dessa\r\npengar var avsedda för. Det är med den\r\nutgångspunkten som vi nu från regeringens sida går\r\nin i de diskussionerna.</pre><pre>Anf. 96 GUDRUN SCHYMAN (v):</pre><pre>Herr talman! Slutligen vill jag fråga hur tidtabellen\r\nför förändringsarbetet ser ut. När kan man tänka\r\nsig att detta skall bli verklighet? Vad har man\r\ntidsmässigt för ambitioner?</pre><pre>Överläggningen var härmed avslutad.</pre><pre>22 § Svar på fråga  1990/91:16 om förmedlingen\r\nav jourfosterhem</pre><pre>Anf. 97 Statsrådet BENGT LINDQVIST:</pre><pre>Herr talman! Gudrun Schyman har frågat mig vilka\r\nåtgärder socialministern tänker vidta för att se till\r\natt sociallagstiftningen efterlevs.</pre><pre>I det ärende som Gudrun Schyman beskrivit har\r\nsocialstyrelsen startat ett utredningsarbete\r\ntillsammans med länsstyrelsen i Stockholms län.\r\nJO-ämbetet handlägger även anmälningar som\r\ninkommit i frågan. Vidare pågår inom Stockholms\r\nkommun interna revisionsutredningar. Jag vill inte\r\nföregripa pågående utredningar inom ansvariga\r\ntillsynsmyndigheter.</pre><pre>Anf. 98 GUDRUN SCHYMAN (v):</pre><pre>Herr talman! Jag skall be att få tacka för svaret,\r\näven om det faktiskt inte är något svar. Jag tycker\r\natt det är tråkigt att inte Bengt Lindqvist kan ha\r\nnågra synpunkter över huvud taget på den här\r\naffären. Jag tycker att den är alarmerande,\r\neftersom jag tror att vi kommer att få skåda många\r\nlika trassliga affärer med tanke på den ekonomiska\r\nsituation som kommuner och landsting står inför.</pre><pre>Jag är medveten om att både landstinget och de\r\nsocialdistrikt som har anlitat firman har gjort det\r\ndärför att de helt enkelt tyckt att de har varit\r\ntvungna till det. De har inte haft något att välja på.\r\nDet har ju gällt barn som far väldigt illa. De har\r\nsjälva inga resurser numera att ta hand om denna\r\ntyp av ärenden. Jag klandrar inte dem.</pre><pre>Jag klandrar inte heller dem som håller på med\r\ndenna verksamhet. Jag tror att de gör ett väldigt bra\r\njobb, faktiskt. Jag vet att det är kvalificerade\r\npersoner som arbetar med detta och som har\r\nlämnat den offentliga vården just därför att där\r\nbedrivs en så usel personalpolitik bl.a. i fråga om\r\nlöner och att det är svårt att få utveckla sina\r\nambitioner över huvud taget.</pre><pre>Resultatet blir att man bedriver verksamhet som\r\ningen riktigt har kontroll över eller insyn i.\r\nLandstinget, som har haft men fått lägga ner sådan\r\nhär verksamhet, får anlita den här typen av firmor\r\ni stället. Inte heller socialdistrikten har några egna\r\nresurser. Man tvingas att anlita sådan här mer eller\r\nmindre privat verksamhet. Man förlorar all insyn\r\noch kontroll och får alltså en verksamhet som\r\nbedrivs utan demokratisk insyn eller kontroll och\r\ndär själva ärendet eller verksamheten hamnar\r\nmellan två stolar.</pre><pre>Om det här är lagvidrigt eller inte återstår väl att se\r\ni utredningarna. Hur som helst är det ju en väldigt\r\nolycklig utveckling. Jag tror att vi på det här sättet\r\nbäddar för en kraftig privatisering av denna typ av\r\nverksamhet, där vi inte alls kan garantera\r\nkvaliteten längre. Jag tycker att det vore väldigt\r\nmärkligt om inte statsrådet Bengt Lindqvist hade\r\nnågra synpunkter på detta.</pre><pre>Anf. 99 Statsrådet BENGT LINDQVIST:</pre><pre>Herr talman! Jag har uppfattningar om detta. Jag\r\nanser att det skulle vara mycket allvarligt om\r\nkommunerna frånhänder sig den möjlighet att ta\r\nansvar som åligger kommunerna enligt\r\nsocialtjänstlagen.</pre><pre>Jag är mycket glad över att alla dessa utredningar\r\nså snabbt har kommit till stånd. Nu är det min roll\r\natt avvakta resultaten innan vi går vidare i denna\r\nfråga.</pre><pre>Anf. 100 GUDRUN SCHYMAN (v):</pre><pre>Herr talman! Jag förmodar att det innebär att det\r\ninte är någon idé att jag ställer fler frågor.</pre><pre>Överläggningen var härmed avslutad.</pre><pre>23 § Svar på fråga  1990/91:18 om utbyggnaden\r\nav barnomsorgen</pre><pre>Anf. 101 Statsrådet BENGT LINDQVIST:</pre><pre>Herr talman! Berith Eriksson har frågat mig om\r\nregeringen är beredd att fastställa en ny tidpunkt\r\nför när full behovstäckning av platser i förskolan\r\nskall vara genomförd.</pre><pre>Den av regeringen tillkallade aktionsgruppen för\r\nbarnomsorg (dir. 1990:13) har i sitt nyligen\r\nredovisade betänkande (SoU 1990:80) Förskola för\r\nalla barn 1991 -- hur blir det? -- konstaterat att en\r\nklar majoritet av landets kommuner kommer att\r\nklara det uppställda målet för heldagsomsorgen.\r\nEtt antal kommuner har emellertid i en av\r\naktionsgruppen genomförd enkätundersökning\r\nanmält att de har svårigheter att klara\r\nutbyggnaden.</pre><pre>Jag kan konstatera att utbyggnaden nu går mycket\r\nsnabbt. Under det senaste året beräknar\r\nkommunerna således att ytterligare nära 30 000\r\nbarn kommer att erhålla plats inom\r\nheldagsomsorgen. Jag räknar därför med att\r\nkommunerna mycket snart kommer att ha fullföljt\r\nden av riksdagen beslutade utbyggnaden till full\r\nbehovstäckning.</pre><pre>Anf. 102 BERITH ERIKSSON (v):</pre><pre>Herr talman! Jag tackar statsrådet för svaret, men\r\nnär man tittar på det är det ju inte mycket nytt som\r\nstatsrådet har att säga.</pre><pre>Det sägs här att en klar majoritet av landets\r\nkommuner kommer att klara det uppställda målet.\r\nDet handlar om litet över 50 % -- alltså handlar det\r\nom ca 40 % som inte klarar det.</pre><pre>Statsrådet säger också att under innevarande år\r\nytterligare nära 30 000 barn kan komma att få plats\r\ninom heldagsomsorgen. Men om behovet var\r\n120 000 återstår det ju fortfarande 90 000.</pre><pre>Sedan till det min fråga gällde. Vi har ett\r\nriksdagsbeslut om full behovstäckning till år 1991.\r\nVi är snart där. Jag undrar om statsrådet verkligen\r\nmenar att full behovstäckning kommer att vara en\r\nverklighet till 1991 eller om vi måste återkomma\r\nsenare till en ny planperiod.</pre><pre>Vi har stått här i talarstolen ett par gånger under\r\nvåren och debatterat barnomsorg. Vid dessa\r\ntillfällen har jag framfört synpunkter vad beträffar\r\nlagstiftningen. Bengt Lindqvist hänvisade då till\r\naktionsgruppen och att denna också hade detta som\r\nuppdrag. Gruppen har återkommit och den\r\nföreslog lagstiftning. Vad blir det av detta?</pre><pre>Anf. 103 Statsrådet BENGT LINDQVIST:</pre><pre>Herr talman! Jag tror att det vore mycket olämpligt\r\natt just nu börja tala om en ny tidpunkt. Nu gäller\r\ndet för kommunerna att göra allt vad de kan, allt\r\nvad som står i deras förmåga, att komma så nära det\r\nmål som riksdagen har ställt upp som det över\r\nhuvud taget är möjligt.</pre><pre>Jag menar att för tre fjärdedelar av kommunerna,\r\noch det var vad aktionsgruppen redovisade, är man\r\nmycket nära att nå det målet 1991. Det behövs\r\nytterligare en liten ansträngning i ungefär 20 % av\r\nkommunerna för att till 1991 verkligen nå målet för\r\nheldagsomsorgen.</pre><pre>Mitt budskap är därför att kommunerna bör nu\r\nanstränga sig till det yttersta för att så snart som\r\nmöjligt nå det av riksdagen uppställda målet och\r\näven det förverkliga vad som beslutats om full\r\nbehovstäckning, att alla barn skall ha en plats inom\r\nbarnomsorgen. För de flesta kommuner går detta\r\natt klara 1991, men en del kommuner får lov att gå\r\nen bit in på året därpå.</pre><pre>Ett nytt datum skulle emellertid göra att\r\nkommunerna fick längre tid på sig, och jag anser att\r\ndet skulle vara alldeles fel signal i det här läget.</pre><pre>Anf. 104 BERITH ERIKSSON (v):</pre><pre>Herr talman! Jag kan hålla med om att det utifrån\r\nden synpunkten kan vara bra för kommunerna att\r\nfå den pressen på sig. Bengt Lindqvist undvek att\r\nsvara på frågan vad beträffar lagstiftning. Det är ju\r\nen annan väg man kan gå.</pre><pre>Det är också viktigt att regeringen har en samlad\r\nlinje när det gäller barnomsorgen. Man måste då se\r\npå flaskhalsarna i fråga om utbyggnaden. Dessa\r\nflaskhalsar har att göra med personalen och\r\nekonomin på så sätt att utbildningsministern inte\r\nger några fler utbildningsplatser och civilministern\r\ninte ger ytterligare statsbidrag. Har det förts några\r\nresonemang angående hur man skall komma till\r\nrätta just med dessa flaskhalsar?</pre><pre>Anf. 105 Statsrådet BENGT LINDQVIST:</pre><pre>Herr talman! Jag har inte möjlighet att ge några\r\nbesked om den kommande budgeten, men jag vill\r\npåminna Berith Eriksson om att statsbidraget för\r\nnu innevarande budgetperiod höjdes med 900 milj.\r\nkr. och att antalet platser på utbildningarna\r\nutökades med 550 stycken. Det är ett inte alldeles\r\noväsentligt tillskott som på det sättet skapades av\r\nregering och riksdag. Nu skall arbetet naturligtvis\r\ngå vidare.</pre><pre>Min inställning när det gäller lagstiftningsfrågan är\r\natt vi så snart som möjligt skall återvända till\r\ndiskussionen om lagstiftning men att vi nu i första\r\nhand skall koncentrera oss på att skapa\r\nförutsättningar för att kommunerna skall kunna nå\r\nutbyggnadsmålet.</pre><pre>Anf. 106 BERITH ERIKSSON (v):</pre><pre>Herr talman! Statsrådet säger att statsbidragen\r\nhöjdes under förra året, men de har ju sedan 1955\r\nminskat med motsvarande 5,5 miljarder, vilket\r\nmotsvarar 80 000 daghemsplatser. Det behövs\r\nalltså ytterligare tillskott om utbyggnadsmålet skall\r\nnås. Man räknar med att det behövs 20 000 nya\r\nförskollärare och fritidspedagoger inom\r\nbarnomsorgen. Även detta gör det nödvändigt med\r\nen fortsättning vad beträffar utökningen av antalet\r\nplatser inom förskollärarutbildningarna. Kommer\r\ndet även inför nästa år att bli aktuellt med en\r\nutökning av antalet utbildningsplatser?</pre><pre>Överläggningen var härmed avslutad.</pre><pre></pre><pre>24 § Svar på fråga  1990/91:29 om en mer aktiv\r\nalkoholpolitik</pre><pre>Anf. 107 Statsrådet BENGT LINDQVIST:</pre><pre>Herr talman! Daniel Tarschys har frågat mig när\r\nregeringen avser att framlägga det av riksdagen\r\nbeställda programmet för en mer aktiv\r\nalkoholpolitik.</pre><pre>Beredningen av de alkoholpolitiska frågorna pågår\r\nför närvarande i regeringskansliet. Regeringen\r\navser att förelägga riksdagen en proposition med\r\nförslag till insatser på det alkoholpolitiska området\r\nunder innevarande riksmöte.</pre><pre>Anf. 108 DANIEL TARSCHYS (fp):</pre><pre>Herr talman! Jag ber att få tacka Bengt Lindqvist\r\nför detta besked.</pre><pre>Det sociala Sverige är ju fullt av människor som\r\nväntar: föräldrar som väntar på daghemsplats,\r\nsjuka som väntar på operation, gamla som väntar\r\npå plats i gruppboende och många många andra.\r\nRiksdagens roll i sammanhanget är att vi väntar på\r\nregeringen, som sakta men säkert framarbetar\r\nolika förslag.</pre><pre>I fjol skrev riksdagen till regeringen och bad om ett\r\nrejält alkoholpolitiskt program. Det mål som vi i\r\nstor enhällighet har uppställt här i riksdagen, dvs.\r\natt få ned alkoholkonsumtionen, håller nämligen\r\ninte på att uppnås, utan tvärtom fjärmar vi oss från\r\ndet målet. Det är därför utomordentligt angeläget\r\natt vi får en mera aktiv alkoholpolitik. Regeringen\r\nhar också på sitt bord ett utförligt förslag från\r\nsocialstyrelsen, som innehåller en mängd konkreta\r\nuppslag och idéer om hur en sådan alkoholpolitik\r\nskulle kunna utformas.</pre><pre>Vi menar att det därför inte borde vara en alltför\r\nsvår uppgift att lägga samman riksdagens enhälliga\r\nbeställning med socialstyrelsens konkreta program\r\ntill en sådan proposition. Vi hade hoppats att en\r\nsådan skulle komma under hösten, men så är inte\r\nfallet. Jag tolkar Bengt Lindqvists svar så, att en\r\nsådan proposition kommer under våren. Jag vill\r\nockså fråga: Kommer vi även att kunna behandla\r\npropositionen här i riksdagen under våren?</pre><pre>Anf. 109 Statsrådet BENGT LINDQVIST:</pre><pre>Herr talman! Det är naturligtvis min avsikt att\r\nlägga fram en proposition så att den är möjlig att\r\nbehandla under vårriksdagen. På den punkten kan\r\njag emellertid inte svara alldeles bestämt. Men\r\ndetta är i alla fall min avsikt.</pre><pre>Daniel Tarschys och jag har samma inställning till\r\nalkoholpolitiken, och vi delar uppfattningen att vi\r\nskall försöka leva upp till målet att mellan åren 1980\r\noch 2000 minska konsumtionen med 25 %.</pre><pre>Mot den bakgrunden är den preliminära statistik\r\nsom kommit för det första halvåret 1990 glädjande.\r\nDenna statistik visar faktiskt att försäljningen\r\nomräknat i ren alkohol mellan 1989 och 1990 har\r\nminskat med 3,5 %. Det kanske mest glädjande är\r\natt denna minskning sker i fråga om alla tre\r\nalkoholsorterna -- sprit, vin och starköl. Det är\r\nförsta gången som det sker något slags minskning\r\nnär det gäller starköl. Minskningen är liten, men\r\nden är ändå ett tecken på att vi kan vara på väg mot\r\nett trendbrott i fråga om utvecklingen av\r\nkonsumtionen av starköl.</pre><pre>Anf. 110 DANIEL TARSCHYS (fp):</pre><pre>Herr talman! Jag delar Bengt Lindqvists glädje\r\növer detta trendbrott -- om det nu är ett trendbrott.\r\nDen erfarenhet vi gjorde i början av 70-talet var att\r\nalkoholkonsumtionen sjönk om man förde en aktiv\r\nalkoholpolitik och även -- mindre glädjande -- om\r\nlandets ekonomi utvecklades illa. Vi har nu inte fått\r\nnågon ny alkoholpolitik, och kanske är det därför\r\nsnarare ekonomin som har utvecklats illa.</pre><pre>Min förhoppning är att regeringen dels skall få bukt\r\nmed ekonomin, dels skall föra en aktiv\r\nalkoholpolitik.</pre><pre>Överläggningen var härmed avslutad.</pre><pre>25 § Ajournering</pre><pre>Kammaren beslöt kl. 16.37 på förslag av talmannen\r\natt ajournera frågestunden till kl. 18.00.</pre><pre>26 § Återupptagna förhandlingar</pre><pre>Förhandlingarna återupptogs kl. 18.00 under\r\nledning av förste vice talmannen.</pre><pre>27 § Svar på fråga  1990/91:1 om Världsbankens\r\nmiljökonsekvensbeskrivningar</pre><pre>Anf. 111 Finansminister ALLAN\r\nLARSSON:</pre><pre>Fru talman! Åsa Domeij har frågat mig om\r\nregeringen kommer att arbeta för att\r\nVärldsbankens miljökonsekvensbeskrivningar görs\r\noffentliga och för att allmänheten ges möjlighet att\r\ndelta i diskussioner vid offentliga hearings.</pre><pre>Ansvaret för de konsekvensbeskrivningar som\r\nåsyftas ligger inte hos banken utan hos\r\nlåntagarlandet. Det viktigaste skälet är att man vill\r\nöka miljömedvetandet hos låntagarlandets\r\nmyndigheter. Därför är det också det landet som\r\navgör om rapporten skall offentliggöras eller inte.\r\nHittills har låntagarländerna valt att inte göra det.</pre><pre>Det bör framhållas att inte heller övrig\r\ndokumentation kring enskilda världsbanksprojekt\r\när offentlig. Ett viktigt skäl är även här att\r\nlåntagarländerna motsätter sig detta. Dessutom\r\nskulle ett offentliggörande av dessa dokument\r\nförsvåra en förtroendefull dialog mellan banken\r\noch låntagarna.</pre><pre>De restriktioner jag har redovisat hindrar inte att\r\nVärldsbanken i andra former lämnar upplysningar\r\nom de miljömässiga effekterna av bankens insatser.\r\nMin uppfattning är att banken under senare år\r\nockså har blivit mer öppen och mer benägen att\r\ninformera allmänheten om sitt arbete. Ett krav som\r\nbanken numera ställer på sina låntagare är att\r\nordentlig information ges till de\r\nbefolkningsgrupper som berörs av ett projekt.\r\nSådana grupper skall enligt bankens direktiv också\r\nges tillfälle att komma med synpunkter på ett tidigt\r\nstadium. Denna ökade öppenhet är ett resultat\r\nbl.a. av krav som Sverige och likasinnade länder\r\nhar ställt i bankens styrelse. Vår strävan är att\r\nbanken skall vara så öppen som möjligt med hänsyn\r\ntill de begränsningar som jag här har redogjort för.</pre><pre>Anf. 112 ÅSA DOMEIJ (mp):</pre><pre>Fru talman! Finansministern säger här att det är\r\nlåntagarlandet som skall avgöra om\r\nmiljökonsevensbeskrivningen skall offentliggöras\r\neller ej. Men Världsbanken brukar för sitt\r\nlångivande ställa upp en rad olika villkor, bl.a. att\r\nen miljökonsekvensbeskrivning skall tas fram. Men\r\nden miljökonsekvensbeskrivning som tas fram är\r\nbara halv av just det skälet att allmänheten inte får\r\nchansen att delta i offentliga hearings osv.</pre><pre>Det är just processen som är det allra mest\r\nintressanta när det gäller att ta fram en\r\nmiljökonsekvensbeskrivning. Processen är\r\nviktigare än själva slutprodukten, vad som står i\r\nslutrapporten. Varför kan inte finansministern i\r\nVärldsbankens styrelse arbeta för ett krav på en hel\r\nmiljökonsekvensbeskrivning när man nu redan har\r\ntagit det positiva steget att kräva en halv\r\nmiljökonsekvensbeskrivning?</pre><pre>Anf. 113 Finansminister ALLAN\r\nLARSSON:</pre><pre>Fru talman! Jag anser att det som skett är ett stort\r\nframsteg. Vi har fått in ett mycket större\r\nhänsynstagande till miljöfrågor i Världsbankens\r\narbete. Den svenska regeringen har i de\r\ninstruktioner som givits till arbetet i Världsbanken\r\nbetonat dessa frågor. Det sker en avvägning när det\r\ngäller att få till stånd ett sådant arbete i de enskilda\r\nländerna, att få till stånd ett förtroendefullt\r\nsamarbete och önskemålet om öppenhet.</pre><pre>Från svensk sida, med de traditioner vi har när det\r\ngäller offentlighet i den statliga verksamheten, är\r\ndet naturligt att ha den hållningen. Vi kan inte nå\r\ndessa mål på en gång, utan vi får göra en avvägning\r\nmellan att nu driva kravet på\r\nmiljökonsekvensbeskrivningar, ett samarbete\r\nmellan banken och länderna, och den öppenhet\r\nsom vi i och för sig vill eftersträva.</pre><pre>Anf. 114 ÅSA DOMEIJ (mp):</pre><pre>Fru talman! Jag har litet svårt att förstå den\r\ninställningen. Varför är det inte möjligt att här i dag\r\nlova att Sverige kommer att aktivt arbeta för detta\r\ni Världsbankens styrelse? Då behövs över huvud\r\ntaget inte den här avvägningen göras när det gäller\r\natt driva frågan om miljökonsekvensbeskrivningar\r\noch frågan om en fullständig\r\nmiljökonsekvensbeskrivning.</pre><pre>Världsbanken har ju redan infört en\r\nmiljökonsekvensbeskrivning så till vida att det\r\nmåste tas fram en rapport som behandlar\r\nmiljöeffekterna av ett visst projekt. Dit har man\r\nredan nått. Nu gäller att gå vidare. Min fråga blir\r\nhär: Vad innebär det som finansministern säger om\r\nvår strävan? Innebär det att finansministern själv i\r\nVärldsbankens styrelse kommer att arbeta för att\r\ngöra miljökonsekvensbeskrivningar fullständiga?</pre><pre>Anf. 115 Finansminister ALLAN\r\nLARSSON:</pre><pre>Fru talman! Regeringen kommer att på alla sätt\r\narbeta för och hävda miljöintressena i\r\nVärldsbankens verksamhet. Jag vill gärna hänvisa\r\ntill de inlägg och de ställningstaganden som gjorts\r\nfrån svensk sida. Vi får ta en sak i taget. Det viktiga\r\njust nu är att få till stånd\r\nmiljökonsekvensbeskrivningar, ett bra samarbete\r\nmellan Världsbanken och resp. länder och att\r\nmarkera att man skall ta kontakt med olika grupper\r\ni resp. länder kring de projekt som Världsbanken\r\när engagerad i.</pre><pre>Det har gjorts ansträngningar för att ge dessa\r\ngrupper en röst i olika projekt. Jag kan nämna att\r\nseminarier och symposier har arrangerats\r\ntillsammans med miljöorganisationer. Det läggs\r\nockså stor vikt vid de utbildningsprogram som\r\nVärldsbanken anordnar för regeringstjänstemän i\r\nlåntagarländerna. Jag understryker gärna vikten av\r\natt Världsbanken arbetar aktivt på det här\r\nområdet.</pre><pre>Jag tror att vi i grunden har likartad uppfattning,\r\nmen vi får ta det i en sådan takt att vi kan nå\r\nframgångar.</pre><pre>Anf. 116 ÅSA DOMEIJ (mp):</pre><pre>Fru talman! Jag uppfattar att finansministern är\r\nrätt positiv till att i Världsbankens styrelse arbeta\r\nför fullständiga miljökonsekvensbeskrivningar. Jag\r\ntror att det helt enkelt är så att regeringen inte\r\nriktigt har tänkt igenom vad en\r\nmiljökonsekvensbeskrivning verkligen innebär.</pre><pre>Detta är en metod som har prövats i andra länder,\r\nt.ex. i USA. Alla de människor som jag har varit i\r\nkontakt med under två olika studieresor i USA\r\nsäger att det viktigaste med\r\nmiljökonsekvensbeskrivning är dels processen,\r\ndvs. den offentliga diskussionen kring frågan och\r\nmöjligheten att överklaga, dels att ta fram\r\nalternativ. Det skulle därför vara intressant om jag\r\nhär i dag kunde få ett löfte av finansministern att\r\nhan skall sätta sig in litet mer i vad\r\nmiljökonsekvensbeskrivningar innebär och ett svar\r\npå om det vore positivt att arbeta för sådana i\r\nVärldsbankens styrelse.</pre><pre>Anf. 117 Finansminister ALLAN\r\nLARSSON:</pre><pre>Fru talman! Jag har satt mig in i Världsbankens\r\narbete och de här frågorna. Jag vill inte nu gå in på\r\nvilka steg regeringen ytterligare kan ta i den här\r\nfrågan, men jag vill markera att Sverige har varit en\r\nav de länder som drivit miljöfrågorna mycket aktivt\r\ni Världsbanken, och med framgång, och vi kommer\r\natt göra det i fortsättningen. Vi får pröva de olika\r\nvägar som kan visa sig vara öppna vid de tillfällen\r\ndå det blir aktuellt.</pre><pre>Anf. 118 ÅSA DOMEIJ (mp):</pre><pre>Fru talman! Jag tror att jag faktiskt inte kommer så\r\nmycket längre när det gäller ett löfte, men jag\r\nhoppas att jag trots allt har gett finansministern en\r\nmycket intressant fråga att driva i Världsbankens\r\nstyrelse nu när han skall börja det nya arbetet. När\r\njag ställde den här frågan i våras var nämligen inte\r\nden person som skulle sitta i styrelsen utsedd.</pre><pre>Överläggningen var härmed avslutad.</pre><pre>28 § Svar på fråga  1990/91:10 om återöppnande\r\nav BB i Oskarshamn</pre><pre>Anf. 119 Socialminister INGELA\r\nTHALÉN:</pre><pre>Fru talman! Birger Rosqvist har frågat mig om jag\r\när beredd att medverka till en sådan ändring i\r\nkommunallagstiftningen att det blir möjligt för\r\nprimärkommunen att bidra till kostnaderna för att\r\ndriva BB-avdelningen i Oskarshamn.</pre><pre>Enligt 1 kap. 4 § kommunallagen (1977:179) får\r\nkommun och landsting själva vårda sina\r\nangelägenheter. Detta innebär bl.a. att om något,\r\nt.ex. sjukvård, är en angelägenhet för landstinget så\r\när det inte en angelägenhet för primärkommunen.\r\nDe regler som gäller kompetensfördelningen är\r\ndock allmänt hållna och det går inte alltid att svara\r\nett kategoriskt ja eller nej på om det är fråga om ett\r\nkompetensöverskridande i det särskilda fallet.</pre><pre>Socialtjänstlagen (1980:620) och hälso- och\r\nsjukvårdslagen (1982:763) anger ytterligare ramar\r\nför fördelning av ansvar och uppgifter mellan\r\nhuvudmännen inom socialtjänsten resp. hälso- och\r\nsjukvården. I vissa avseenden förutsätts att\r\nhuvudmännen själva träffar överenskommelser om\r\nden närmare uppgiftsfördelningen. Den s. k.\r\nkompetensprincipen när det gäller social\r\nhemtjänst -- sjukvård i hemmet -- är ett exempel på\r\nen sådan överenskommelse. Länssjukvård har dock\r\nsedan länge ansetts vara en renodlad uppgift för\r\nsjukvårdshuvudmannen.</pre><pre>Regeringen kommer senare i denna vecka att till\r\nriksdagen överlämna en proposition om ansvaret\r\nför service och vård till äldre och handikappade,\r\nsom innebär ett utökat och samlat ansvar för\r\nprimärkommunerna. Det pågår också försök med\r\nen primärkommunalt driven primärvård inom\r\nramen för frikommunförsöken. Något\r\nmotsvarande är inte aktuellt inom de verksamheter\r\nsom vanligen brukar hänföras till länssjukvården.</pre><pre>Mot bakgrund av gällande principer för att\r\nbestämma vad som är kompetensenligt är jag inte\r\nberedd att nu medverka till en ändring av\r\nkommunallagstiftningen i det avseende som Birger\r\nRosqvist angett.</pre><pre></pre><pre>Anf. 120 BIRGER ROSQVIST (s):</pre><pre>Fru talman! Tack för svaret.</pre><pre>Efter en stundtals hätsk debatt beslöt landstinget i\r\nKalmar län för några år sedan att BB i Oskarshamn\r\nskulle läggas ned. En bred opinion i Oskarshamn,\r\nalla partier, tycker illa om beslutet. Det kommer\r\nständiga propåer om att det bör finnas ett BB vid\r\nlasarettet.</pre><pre>Det finns motiveringar. Födelsetalet har ökat. Det\r\när periodvis trångt på de BB-avdelningar som\r\nlandstinget hänvisar blivande mödrar till. Beskedet\r\när: ''Kom inte tidigare än absolut nödvändigt. Åk\r\nhem så fort det bara går.'' Födslar sker i taxibilar på\r\nväg till anvisat BB i Kalmar eller Västervik.</pre><pre>Anledningen till min fråga är följande. I\r\nOskarshamn är man beredd att pröva att själv stå\r\nför BB-servicen. Landstinget har sagt nej och\r\nhänvisar till att lagen gör detta omöjligt. Statsrådet\r\nsäger att reglerna om kompetensfördelning mellan\r\nkommun och landsting är allmänt hållna. Ett\r\nkategoriskt svar ja eller nej går alltså inte att ge.\r\nDet sägs också att det i vissa avseenden förutsätts\r\natt landsting och kommun själva träffar en\r\növerenskommelse. Kan inte detta gälla också\r\nhållande av BB? Om gällande principer inte\r\nmedger detta är det föga tröst för den blivande\r\nmoder som känner att barnet är på väg i en taxi\r\nnågonstans på E 66 eller för den medföljande make\r\nsom nervöst följer förloppet.</pre><pre>Föda barn bör ske i en annan och lugnare miljö.\r\nDet måste vara sämre att riskera att få göra detta\r\nunder en bilresa än att bli hjälpt på ett mindre men\r\nbra BB, i det här fallet Oskarshamn.</pre><pre>Jag undrar om statsrådet är villig att svara på om\r\ndessa förhållanden på något sätt kan påverka ett\r\nåteröppnande av BB i Oskarshamn.</pre><pre>Anf. 121 Socialminister INGELA\r\nTHALÉN:</pre><pre>Fru talman! Som framgår av mitt svar är\r\nparagrafen brett skriven. Men om man tittar på den\r\nhälso- och sjukvårdsutredning som föregick lagen\r\nuppmärksammar man problemet klart och\r\nentydigt. Det framgår att man i utredningen avsåg\r\natt landstingskommunerna skulle ha ansvaret för\r\nhälso- och sjukvården, dess planering och dess\r\ndrift. Däremot framgår det också att det finns\r\nmöjligheter att överlåta viss drift till annan än\r\nhuvudmännen. Här menar man naturligtvis drift av\r\nverksamheter i privat eller annan regi.</pre><pre>Reglerna för kompetensfördelning är allmänt\r\nhållna. Det blir ytterst en fråga för en allmän\r\nförvaltningsdomstol att pröva gränserna för\r\nkommunal kompetens. Det är klart och entydigt att\r\nutredarnas avsikt var att landstingen skall bedriva\r\nsjukvård och ha huvudmannaansvar för\r\nsjukvården. Jag har ingen annan uppfattning i vad\r\navser länssjukvård och regionsjukvård i det fallet.</pre><pre>Anf. 122 BIRGER ROSQVIST (s):</pre><pre>Fru talman! Om lagen säger nej till en kommun i\r\nett sådant fall, har jag också erfarit att lagen inte\r\nhar prövats av förvaltningsdomstol. Man kan fråga\r\nsig om man skall behöva gå så långt. Skall jag tolka\r\nstatsrådet så att hon inte nu är beredd att medverka\r\ntill en ändring?</pre><pre>En överenskommelse mellan kommun och\r\nlandsting behöver inte vara lagstridig. Om viljan\r\nfinns på två håll, kommun och landsting emellan,\r\nkan ett uppslitande problem lösas i mitt hemlän.</pre><pre>Överläggningen var härmed avslutad.</pre><pre>29 § Svar på fråga  1990/91:23 om rätten till\r\npensionstillskott</pre><pre>Anf. 123 Socialminister INGELA\r\nTHALÉN:</pre><pre>Fru talman! Barbro Sandberg har frågat mig om\r\njag avser att ta initiativ till att även de som inte\r\nbegärde undantagande men inte heller betalt sina\r\navgifter skall få rätt till pensionstillskott.</pre><pre>Möjligheten att vara undantagen från ATP-\r\nförsäkringen upphörde med utgången av år 1981.\r\nDe personer som är födda år 1923 eller tidigare fick\r\nmöjlighet att behålla sitt tidigare undantagande för\r\nandra förvärvsinkomster än av anställning.</pre><pre>En undersökning av pensionsberedningen visade\r\natt majoriteten av pensionärerna med\r\nundantagande inte hade sämre ekonomi än\r\npensionärer i övrigt. Ca 4 000 hushåll hade dock en\r\nbruttoinkomst som understeg nivån för folkpension\r\nmed fullt pensionstillskott och lägsta oreducerade\r\nKBT.</pre><pre>För att garantera denna grupp en god ekonomisk\r\nminiminivå beslutade riksdagen att fr.o.m. den 1\r\njuli 1990 ge dessa pensionärer rätt till\r\npensionstillskott och KBT.</pre><pre>Om gruppen pensionärer som inte begärt\r\nundantagande men som ändå har låtit bli att betala\r\nATP-avgifter skulle beviljas pensionstillskott,\r\nskulle detta öppna dörren för att personer med\r\negen rörelse helt låter bli att betala sin ATP-\r\navgifter. Ett sådant beslut skulle ändå tillförsäkra\r\ndenna grupp fullt pensionstillskott i framtiden trots\r\nobetalda avgifter.</pre><pre>Riksdagen har också så sent som i våras godkänt ett\r\nutlåtande från socialförsäkringsutskottet som\r\ninnebär att denna grupp inte skall ha\r\npensionstillskott och KBT som om de betalt sina\r\navgifter.</pre><pre>Jag tänker därför inte ta något initiativ i denna sak.</pre><pre>Anf. 124 BARBRO SANDBERG (fp):</pre><pre>Fru talman! Jag tackar för svaret.</pre><pre>På dessa personers vägnar är jag inte nöjd med\r\nsvaret. I våras fattades ett beslut som var en\r\nframgång för vissa. Men att det skulle bli en stor\r\ngrupp kvar hade jag inte en tanke på just då. De\r\npersoner som situationen nu gäller är mycket\r\ngamla. En person som jag har talat med är 82 år och\r\nhade en egen rörelse på 60-talet som gick med\r\nförlust. Han hade helt enkelt inga pengar att betala\r\nin avgiften med. Han får i dag arbeta för att över\r\nhuvud taget kunna försörja sig, trots att han är 82\r\når. Han har 1 943 kr. i månaden i pension. Han\r\nskulle säkert få socialbidrag om han gick till\r\nsocialkontoret. Men som vi vet är denna generation\r\nmycket mån om att inte ta emot samhällets stöd.\r\nJag tycker inte att det är rätt att dessa personer inte\r\nskall få något pensionstillskott.</pre><pre>Jag förstår inte när Ingela Thalén säger, att om dessa\r\npersoner skulle ges pensionstillskott, skulle dörren\r\nöppnas för att personer med egen rörelse skulle låta\r\nbli att betala avgifter. Sedan 1982 kan ju ingen stå\r\nutanför ATP-systemet. Av vilken anledning skulle\r\nalla egenföretagare kunna låta bli att betala ATP-\r\navgift?</pre><pre>Anf. 125 Socialminister INGELA\r\nTHALÉN:</pre><pre>Fru talman! Jag vill hänvisa till mitt svar, och jag\r\nvill också hänvisa till den utredning och det\r\nunderlag som ligger bakom riksdagens beslut i\r\nvåras.</pre><pre>Anf. 126 BARBRO SANDBERG (fp):</pre><pre>Fru talman! Pensionsutredningen konstaterade att\r\ndet fanns ca 4 000 hushåll som hade denna låga\r\ninkomst. Hur många är kvar av dessa 4 000 i dag?\r\nDet vore kanske anledning att titta på det om man\r\ninte generellt vill ge pensionstillskott. Man kunde\r\ninom regeringskansliet åtminstone göra en\r\nsnabbutredning för att se hur många av dessa 4 000\r\nsom finns kvar och hur många i denna grupp som\r\ninte har haft råd eller inte förstått att de måste\r\nbegära undantagande när de inte kunde betala. När\r\ndetta system var nytt på 60-talet var många av dessa\r\npersoner redan då något äldre egenföretagare och\r\nkunde kanske inte reglerna eller kunde inte få hjälp\r\nmed dem.</pre><pre>Anf. 127 Socialminister INGELA\r\nTHALÉN:</pre><pre>Fru talman! När det gäller denna sista fråga kan jag\r\nlova Barbro Sandberg att departementet kan se\r\növer den punkten.</pre><pre>Anf. 128 BARBRO SANDBERG (fp):</pre><pre>Fru talman! Det hoppas jag. Jag kommer att följa\r\nupp denna fråga. Vi kommer säkert att återkomma\r\nmed motioner i frågan.</pre><pre>Överläggningen var härmed avslutad.</pre><pre>30 § Svar på frågorna 1990/91:26 och 28 om\r\ntidpunkten för en tobakspolitisk proposition</pre><pre>Anf. 129 Socialminister INGELA\r\nTHALÉN:</pre><pre>Fru talman! Daniel Tarschys och Barbro\r\nWesterholm har frågat mig när en tobakspolitisk\r\nproposition kommer att föreläggas riksdagen.</pre><pre>Tobaksutredningen har i slutet av mars i år\r\növerlämnat sitt betänkande (SOU 1990:29)\r\nTobakslag. Betänkandet har sänts på remiss.\r\nRemissyttrandena skulle komma in senast den 30\r\nseptember 1990. Några remissinstanser har begärt\r\nförlängd remisstid.</pre><pre>En proposition om åtgärder mot tobaksbruket\r\nm.m. beräknas kunna läggas fram våren 1991.</pre><pre>Anf. 130 BARBRO WESTERHOLM (fp):</pre><pre>Fru talman! Jag tackar socialministern å Daniel\r\nTarschys och mina vägnar för svaret -- vi har\r\nkommit överens om att det är jag som skall föra\r\ndebatten, eftersom våra frågor var så lika. Jag tar\r\nsocialministerns svar som ett bindande löfte -- och\r\ninte som någon till intet förpliktande målsättning --\r\nom att komma med en proposition våren 1991.</pre><pre>Socialutskottet förutsatte vid behandlingen av olika\r\nriksdagsmotioner i våras att regeringen efter\r\nremissbehandling och beredning av\r\nutredningsförslagen skyndsamt skulle lägga fram\r\nförslag till riksdagen. Remisstiden var ganska väl\r\ntilltagen jämfört med andra remisstider som vi har\r\natt iaktta. Jag tycker att det är förvånande att inte\r\nalla har klarat av att svara inom den tiden, eftersom\r\nalla inblandade parter vet vad de vill och vad de står\r\nför; det finns inte så många nya uppfattningar här,\r\nutan vad olika parter kommer att säga är nog\r\nväntat.</pre><pre>Det är viktigt att den här propositionen kommer\r\nsnabbt. Det handlar om 11 000 för tidiga dödsfall\r\nom året. Jag har sagt tidigare här i riksdagen att om\r\nde hade förorsakats av ett miljögift eller ett\r\nläkemedel hade det minsann blivit fart på\r\npropositionsskrivandet för att göra någonting åt det\r\noch på beslutsfattandet hos myndigheterna. Men\r\nnu handlar det om en -- självvald, ja! -- risk, men\r\nen betydande sådan.</pre><pre>I många länder görs nu omfattande insatser för att\r\nminska sjuklighet och dödlighet i tobaksrelaterade\r\nsjukdomar, och tobaksindustrin är allvarligt oroad\r\növer den minskande försäljningen och har också\r\ngivit ut en skrift om hur man skall bearbeta\r\nmyndigheter, beslutsfattare och politiker för att\r\nfördröja beslut av restriktionskaraktär på det här\r\nområdet. Men, som sagt, jag tolkar svaret som ett\r\nbindande löfte och väntar mig att vi får se en\r\nproposition till våren 1991. Tack!</pre><pre>Överläggningen var härmed avslutad.</pre><pre>31 § Svar på fråga  1990/91:52 om den\r\nrättspsykiatriska kliniken i Lund</pre><pre>Anf. 131 Socialminister INGELA\r\nTHALÉN:</pre><pre>Fru talman! Birthe Sörestedt har frågat mig om jag\r\nanser det vara en korrekt förändring av den\r\nrättspsykiatriska undersökningsverksamheten i\r\nsödra Sverige om den rättspsykiatriska kliniken i\r\nLund skulle läggas ned och de rättspsykiatriska\r\nundersökningarna genomföras vid häktena i form\r\nav kortare observationer.</pre><pre>I avvaktan på beslut om avveckling av\r\nsocialstyrelsens chefsmyndighetsfunktion för den\r\nrättspsykiatriska undersökningsverksamheten\r\nutgår jag från att styrelsen ser till att verksamheten\r\nbedrivs utifrån gällande lagstiftning.</pre><pre>Den i mars 1990 beslutade lagrådsremissen om\r\npsykiatrisk tvångsvård omfattar också förslag till ny\r\nlagreglering för det medicinska\r\nutredningsförfarandet vid straffrättsliga åtgärder\r\nmot psykiskt störda lagöverträdare.\r\nLagrådsremissen behandlas för närvarande i\r\nlagrådet, och en proposition i ärendet beräknas\r\nkunna föreläggas riksdagen under hösten. På\r\nregeringens uppdrag bedrivs för närvarande\r\nförhandlingar med berörda landsting om att\r\nsjukvårdshuvudmannen fr.o.m. den 1 januari 1992\r\nregelmässigt skall utföra de rättspsykiatriska\r\nundersökningarna.</pre><pre>Hur den rättspsykiatriska\r\nundersökningsverksamheten i södra Sverige\r\nkommer att läggas upp kommer alltså att bli\r\nberoende av resultatet av dessa förhandlingar.\r\nMålsättningen är att de skall vara avslutade under\r\ninnevarande år.</pre><pre>Anf. 132 BIRTHE SÖRESTEDT (s):</pre><pre>Fru talman! Jag vill tacka socialministern för\r\nsvaret.</pre><pre>Den här frågan har diskuterats vid ett flertal\r\ntillfällen här i kammaren. Det har påtalats att\r\nväntetiderna i häktet varit alltför långa innan\r\nundersökning påbörjats, vilket medfört att\r\nverksamheten inte bedrivits på ett acceptabelt sätt.\r\nDe årligen återkommande sommarstängningarna\r\nav avdelningar har bidragit till att verksamheten\r\nfungerat otillfredsställande.</pre><pre>Nu skall den i Lund stängda avdelningen om 13\r\nplatser förbli stängd för gott, och på sikt skall hela\r\nkliniken göras om till en station. Eftersom det inte\r\nkan skönjas någon tendens från domstolarnas sida\r\natt begränsa behovet av gjorda undersökningar\r\naktualiseras naturligtvis frågan, om\r\nundersökningarna skall utföras vid häkten. I annat\r\nfall återstår långa frihetsberövanden i häkte i\r\nväntan på plats. Väntetiderna har tenderat att öka.</pre><pre>Humanitet och omtanke om dessa i många fall\r\nsköra och sårbara personer måste vara vägledande\r\nför hur verksamheten skall bedrivas.\r\nPåfrestningarna i samband med frihetsberövande\r\när mindre uttalade vid vistelse på en klinik än vid\r\nvistelse i ett häkte. Rättssäkerhetsaspekter talar\r\nockså för att undersökningar i häkte bör begränsas\r\ntill vissa fall. Jag kan inte se att en överflyttning av\r\nundersökningsverksamheten till häkten är förenlig\r\nmed de uttalanden som socialstyrelsen har gjort,\r\noch inte heller med riksdagens uttalanden.</pre><pre>Enligt vad jag förstår finns redan nu beslut i MBL-\r\nförhandlingar om nedläggning, främst då av en\r\navdelning, men också om att det på sikt skall bli\r\nhäkte i lokalerna i Lund. Anser inte socialministern\r\natt det är felaktigt att man drar ned verksamheten\r\ninnan förhandlingarna är färdiga?</pre><pre></pre><pre>Anf. 133 Socialminister INGELA\r\nTHALÉN:</pre><pre>Fru talman! Om man tittar på utvecklingen av\r\nantalet rättspsykiatriska undersökningar under ett\r\nantal år -- man behöver inte gå alltför långt tillbaka\r\ni tiden -- kan man konstatera att den utveckling som\r\nförutspåddes vid riksdagsbehandlingen av frågan\r\nom omorganisation av det rättspsykiatriska\r\nundersökningsväsendet inte har blivit verklighet;\r\nantalet rättspsykiatriska undersökningar har\r\nminskat. Det betyder att en del av de avdelningar\r\nsom man hade tänkt ta i bruk inte har tagits i bruk\r\neller också har överlämnats eller hyrts ut till\r\nlandstingen, bl.a. i Stockholms län. Den klinik som\r\nsist stod i tur att öppnas -- den i Umeå -- startades\r\naldrig. Man tillgodoser behovet av rättspsykiatrisk\r\nservice i de fyra nordligaste länen genom den\r\nrättspsykiatriska stationen i Umeå och kliniken i\r\nUppsala.</pre><pre>Socialstyrelsen har beslutat sig för att titta närmare\r\npå omstruktureringen av verksamheten i Lund. Jag\r\nkan konstatera att socialstyrelsen i dag prövar varje\r\nenskilt fall där frågan om eventuell rättspsykiatrisk\r\nundersökning på häkte uppkommer, just för att\r\nkunna följa utvecklingen i avvaktan på att\r\nförhandlingarna slutförs.</pre><pre>Anf. 134 BIRTHE SÖRESTEDT (s):</pre><pre>Fru talman! Jag vill peka på att det görs\r\nutredningar på häkte i vissa fall -- det är när det\r\ngäller fritagningsförsök och hot mot personal på de\r\nrättspsykiatriska klinikerna. Men från\r\nrättssäkerhetssynpunkt är det bättre om\r\nutredningarna görs på kliniken. Det har man\r\npåtalat från Uppsalakliniken, när man tittat\r\nnärmare på flera undersökningar som har gjorts på\r\nhäkten.</pre><pre>När det gäller en eventuell överkapacitet vill jag\r\nfråga varför man inte integrerar\r\nundersökningsverksamheten med vård. Ligger det\r\ninte mer i linje med lagrådsremissen, av vilken det\r\nframgår att enheter där rättspsykiatrisk\r\nundersökningsverksamhet kommer att bedrivas\r\näven skall kunna meddela rättspsykiatrisk vård?\r\nJag undrar om nedläggningarna verkligen\r\növerensstämmer med intentionerna i den\r\nframlagda lagrådsremissen.</pre><pre>Anf. 135 Socialminister INGELA\r\nTHALÉN:</pre><pre>Fru talman! Jag kan inte härifrån talarstolen göra\r\nen bedömning av huruvida man i varje enskilt fall\r\nföljer vad som uttalats i lagrådsremissen, men det\r\när helt uppenbart att intentionerna i\r\nlagrådsremissen överensstämmer med de\r\nuppfattningar som man har på socialstyrelsen.\r\nFramför allt skall de intentionerna styra de\r\nförhandlingar som nu pågår med landstingen om\r\nhur den framtida verksamheten skall se ut. Det är\r\nsjälvklart att det skall harmonisera med den\r\nlagrådsremiss som nu behandlas och som så\r\nsmåningom skall övergå i proposition.</pre><pre>Anf. 136 BIRTHE SÖRESTEDT (s):</pre><pre>Fru talman! Jag vill peka på att väntetiderna har\r\nökat. I maj, juni och juli var det mellan sex och åtta\r\npersoner som väntade mer än sex veckor innan\r\nutredningen på en klinik kunde påbörjas. Det\r\nstämmer inte överens med den nuvarande\r\nlagstiftningen.</pre><pre>Jag vill också visa på att det är en förutsättning för\r\nden här verksamheten att det är kvalitet i den. Om\r\nman nu drar ned innan förhandlingarna är färdiga,\r\nundrar jag vilken kvalitet man kommer att få på\r\nundersökningarna framöver.</pre><pre>Anf. 137 Socialminister INGELA\r\nTHALÉN:</pre><pre>Fru talman! Det är alldeles självklart att\r\nförfarandet vid de rättspsykiatriska\r\nundersökningarna inte skall förändras. Naturligtvis\r\nskall inte vare sig kvalitet eller innehåll i dem\r\nförsämras. Det är utgångspunkten både för\r\nförhandlingarna och för harmoniseringen mellan\r\nlagrådsremissen som nu pågår och det sätt på vilket\r\nverksamheten skall bedrivas efter det att\r\nförhandlaren och landstingen kommit överens.</pre><pre>Anf. 138 BIRTHE SÖRESTEDT (s):</pre><pre>Fru talman! Jag tar socialministern på orden när\r\nhon säger att kvaliteten på verksamheten inte skall\r\nsänkas och att det inte skall bli några försämringar\r\nframöver. Tack!</pre><pre>Överläggningen var härmed avslutad.</pre><pre>32 § Svar på fråga  1990/91:53 om förbud mot\r\nhalmbränning</pre><pre>Anf. 139 Socialminister INGELA\r\nTHALÉN:</pre><pre>Fru talman! Birthe Sörestedt har frågat mig om jag\r\nämnar att vidta sådana åtgärder som innebär att\r\nhalmbränningen upphör.</pre><pre>Ur miljömedicinsk synpunkt är det naturligtvis\r\nönskvärt att utsläpp av föroreningar till\r\nomgivningsluften minskas. Även om utsläppen från\r\nhalmbränning är små jämfört med utsläppen vid\r\nmånga andra typer av förbränning och oftast inte\r\nsker i tätorter, kan det inte uteslutas att de kan\r\norsaka besvär, t.ex. luftvägsirritation, hos vissa\r\npersoner. Halmbränning torde dock vara ett\r\nförhållandevis litet miljömedicinskt problem.</pre><pre>Socialutskottet behandlade i sitt av riksdagen\r\ngodkända betänkande 1988/89:SoU3 frågan om\r\nförbud mot halmbränning med anledning av\r\nfrågeställarens med fleras motion 1987/88:So417\r\noch anförde då:</pre><pre>''Hälsoskyddslagstiftningen saknar specifika\r\nbestämmelser om halmbränning. Miljö- och\r\nhälsoskyddsnämnderna kan dock med stöd av\r\nnuvarande bestämmelser ingripa mot\r\nverksamheten ifråga, om denna kan sägas medföra\r\nsanitär olägenhet. Utskottet konstaterar att\r\nhalmeldning som alternativ till halmnedplöjning\r\nhar kommit att minska trots avsaknaden av\r\ngenerella förbud. Enligt utskottets mening är det\r\nangeläget att denna minskning fortsätter. Miljö-\r\noch hälsoskyddsnämnden kan verka för detta\r\ngenom information och upplysning. Några\r\nytterligare bestämmelser krävs inte enligt utskottet.\r\nMotion So417 avstyrks således.''</pre><pre>Min uppfattning i denna fråga skiljer sig inte från\r\nsocialutskottets.</pre><pre>Anf. 140 BIRTHE SÖRESTEDT (s):</pre><pre>Fru talman! Jag vill tacka socialministern för\r\nsvaret, fastän jag är besviken. Jag är besviken över\r\natt vi inte kan få ett slut på halmeldningen på\r\nåkrarna.</pre><pre>Halmbränningen kan tyckas vara ett litet problem,\r\neftersom det främst förekommer lokalt i Skåne.\r\nMen för de människor som utsätts för halmröken\r\nkan det vara ett stort problem. Röken innehåller en\r\nrad fina stoftpartiklar, bl.a. tjärämnen som är\r\nallergiframkallande och giftiga. Dessa ger upphov\r\ntill andningsproblem för astmatiker.</pre><pre>Halmbränningen ökar också kväveoxidhalterna i\r\natmosfären. Genom sotnedfall smutsar röken ned\r\ntvätt som hänger ute och bilar. Jorden blir utarmad,\r\noch i regel måste man ersätta den energi som\r\nhalmen kan ge med konstgödsel. Man borde i\r\nstället se halmen som en resurs att återföra till\r\njorden som ett led i ett långsiktigt bevarande av\r\nmarken.</pre><pre>Alla anser egentligen att det inte är nödvändigt att\r\nbränna halmen. Därför har kampanjer av olika slag\r\npågått under senare år för att få ett stopp på\r\nhalmbränningen. Tyvärr har dessa gett ringa\r\nresultat. I år har trakterna kring Lund och Eslöv\r\nvarit särskilt utsatta. Det kan konstateras att det\r\ndagligen bränns halm på de skånska åkrarna under\r\nvissa perioder.</pre><pre>Flera myndigheter och enskilda personer har skrivit\r\ntill departementet för att få ett förbud. I Danmark\r\nhar man ett sådant. Även riksdagen har behandlat\r\nfrågan, men hänskjutit den till regeringen. Nu står\r\nfaktiskt hoppet till socialministern om regeringen,\r\nsom har möjlighet till det, skall ge kommunerna\r\nmöjligheter att meddela föreskrifter på detta\r\nområde.</pre><pre>Anf. 141 Socialminister INGELA\r\nTHALÉN:</pre><pre>Fru talman! Om det är som Birthe Sörestedt säger,\r\nnämligen att alla talar för att det är rimligare att\r\nplöja ner halmen därför att det ur mänsklig,\r\nmiljömässig och jordens synpunkt är det\r\nlämpligaste, är jag helt övertygad om att miljö- och\r\nhälsoskyddsnämnderna och kommunstyrelserna\r\ngenom adekvat information ändå kan övertyga de\r\nberörda om att man skall göra det som alla är\r\növerens om.</pre><pre>Anf. 142 BIRTHE SÖRESTEDT (s):</pre><pre>Fru talman! Information har som sagt gått ut på\r\nmånga sätt ifrån lantbruksnämnderna. Böndernas\r\negna organisationer är med i de här kampanjerna.\r\nJag har här ett kort där det står: Renare luft. Aldrig\r\nmer halmbränning. Plöj ner halmen, låt oss slippa\r\nkvalmen. Detta kort sändes ut för några år sedan.</pre><pre>Det har inte hänt någonting. Vi kommer inte fram\r\ninformationsvägen. Vi ser ingen annan möjlighet\r\nän att kommunerna skall ges möjlighet att ingripa\r\nom det behövs, om det är sådan väderlek att det är\r\nolämpligt att bränna halm. Varför kan man inte ge\r\nkommunerna denna möjlighet?</pre><pre>Överläggningen var härmed avslutad.</pre><pre>33 § Svar på fråga  1990/91:24 om den svenska\r\nflyktingpolitiken</pre><pre>Anf. 143 Statsrådet MAJ-LIS LÖÖW:</pre><pre>Fru talman! Bengt Westerberg har frågat mig om\r\njag avser ta initiativ till förändringar av svensk\r\nflyktingpolitik i den riktning som förespråkas i en\r\ntidningsartikel av förre kabinettssekreteraren\r\nSverker Åström.</pre><pre>Det är bra att Bengt Westerberg ställt den här\r\nfrågan, så kan kanske en del missuppfattningar om\r\nmin ståndpunkt som rått i pressen redas ut.</pre><pre>Den 25 augusti intervjuade Dagens Nyheter mig\r\noch bad om en kommentar med anledning av\r\nSverker Åströms artikel.</pre><pre>Det blev en ganska fyllig intervju, dess värre\r\nbetydligt nedkortad i tidningen. Bengt Westerberg\r\nvet, likaväl som jag, att allt man säger i en\r\ntidningsintervju sällan kommer med i den färdiga\r\nartikeln. Det är dessutom journalistens sak att välja\r\nvad som skall framhävas i en kommentar. Den\r\ndelen av intervjun som handlade om mina\r\nsynpunkter på enskilda förslag i Åströms artikel\r\nblev åtskilligt rumphuggen. Vad jag sade redan då\r\noch som redovisades i intervjun med mig var att den\r\növergripande problembeskrivningen av svensk\r\nflyktingpolitik var utmärkt. Att jag ställde mig\r\nmycket kritisk till en del av hans slutsatser kom inte\r\nmed, utan endast min kritik mot förslaget om ett\r\ntak för invandringen.</pre><pre>Våra överenskommelser med internationella organ\r\nsom FN, och som vi inte har för avsikt att frångå,\r\ninnebär att alla de som söker asyl här skall ha sin\r\nsak prövad i Sverige. Det utesluter att ett tak för\r\nasylinvandringen sätts. Dessutom utesluter den\r\nnordiska passöverenskommelsen, framför allt den\r\nfria nordiska arbetsmarknaden, ett tak för\r\ninvandringen i sin helhet.</pre><pre>Invandringen är reglerad i lag, och min\r\nuppfattning, liksom FNs flyktingkommissaries, är\r\natt de som har de starkaste skyddsbehoven -- enligt\r\nFNs flyktingkonvention -- skall ges en fristad. Detta\r\ni sig utesluter en prövning av den asylsökandes\r\nförutsättningar att kunna anpassa sig till svenska\r\nsamhällsförhållanden.</pre><pre>Jag avser inte att ta några som helst initiativ till\r\nförändringar av flyktingpolitiken med anledning av\r\nÅströms artikel.</pre><pre>Anf. 144 BENGT WESTERBERG (fp):</pre><pre>Fru talman! Jag ber att få tacka statsrådet för\r\nsvaret. Jag tycker fortfarande att det är konstigt att\r\nstatsrådet kan beskriva Sverker Åströms artikel\r\nsom en utmärkt problembeskrivning av svensk\r\nflyktingpolitik, eftersom artikeln förutom en hel\r\ndel mycket konstiga åsikter också innehåller en rad\r\nsakfel.</pre><pre>Sverker Åström påstår t.ex. att det skulle finnas en\r\nstark motsättning mellan önskemålet om\r\nassimilering i det svenska samhället och satsningen\r\npå hemspråksundervisning och föreningsbidrag till\r\ninvandrarföreningar. Jag tror inte att det finns\r\nnågra belägg för ett sådant påstående.</pre><pre>Han påstår att det kommer miljontals\r\nutomeuropéer som flyktingar till Europa. I\r\nverkligheten har det under de senaste fem åren rört\r\nsig om 100 000, 150 000 eller möjligen 160 000\r\npersoner per år. Det handlar således om betydligt\r\nmindre siffror.</pre><pre>Sverker Åström ger sken av att alla personer som\r\nfinns i FNs flyktingläger skulle vara flyktingar enligt\r\nGenèvekonventionen. Det är inte sant. Inte ens alla\r\nde som vi tar hem till Sverige som kvotflyktingar\r\nfaller under den definitionen, utan ungefär bara\r\nhälften. Den andra hälften utgörs av s.k. de facto-\r\nflyktingar, även om de kommer hit som\r\nkvotflyktingar.</pre><pre>Det grundläggande problemet med Åströms analys\r\noch det som ofta framskymtar i vad Maj-Lis Lööw\r\nsäger både i svaret här och i andra sammanhang är\r\natt den snäva definitionen av flyktingar som ryms i\r\nGenèvekonventionen i allt högre grad accepteras av\r\nden svenska regeringen. Under lång tid har vi i\r\npraktiken fört en politik, som har byggt på att vi\r\nanser att det finns många flyktingar som inte faller\r\nin under den snäva definitionen. Här håller man nu\r\npå att strama upp flyktingpolitiken genom det\r\nbeslut som fattades före jul och genom direktiven\r\ntill en nyligen tillsatt utredning. I förlängningen ser\r\njag risken att vi inte kommer att acceptera den\r\nvidare definition av flyktingar som är den enda\r\nhumanitärt rimliga.</pre><pre>Anf. 145 Statsrådet MAJ-LIS LÖÖW:</pre><pre>Fru talman! Får jag bara tala om vad jag tycker är\r\nriktigt i Sverker Åströms artikel och som också\r\nstämmer med den utredning som Bengt Westerberg\r\ntalar om, nämligen att Sverker Åström försöker\r\nsätta in den svenska flyktingpolitiken i dess globala\r\nsammanhang. Jag tror att det är helt nödvändigt att\r\nman gör det om man skall förstå och om man\r\ndessutom skall kunna få till stånd ett internationellt\r\nsamarbete kring dessa frågor som är så oändligt\r\nviktiga.</pre><pre>Artikeln beskriver bakgrunden till den förstudie\r\nsom föregick det utredningsuppdrag som nu pågår\r\noch som dessutom har rönt en mycket stor\r\ninternationell uppmärksamhet och ett stort\r\ninternationellt intresse. I denna förstudie försöker\r\nman se vilka andra åtgärder som tillsammans med\r\ndetta kan vidtas på andra områden inom politiken\r\noch vilket stöd som kan ges till det internationella\r\nflyktingarbetet. Det tycker jag i och för sig är en\r\nviktig utgångspunkt för alla resonemang. Att man\r\nsedan inte drar samma slutsatser om de åtgärder\r\nsom vi skall vidta när det gäller den svenska\r\nflyktingpolitiken betyder inte att man inte kan\r\ntycka att det är bra att försöka sätta in politiken i\r\nsitt globala sammanhang.</pre><pre>Sedan vill jag säga att vi är överens om att denna\r\nsnäva definition som vi i dag har för\r\nkonventionsflyktingar inte räcker. Det är också\r\ndärför som vi tillämpar inte bara denna snäva\r\ndefinition. När vi fattade detta beslut i december\r\nsade vi att det måste tilläggas att det finns många\r\nmänniskor som därutöver kan ha ett starkt\r\nskyddsbehov som vi måste ta hänsyn till.</pre><pre>Anf. 146 BENGT WESTERBERG (fp):</pre><pre>Fru talman! Jag tycker att man i direktiven till\r\ndenna utredning som görs av förre\r\nstatssekreteraren Edgren och Johan Munck har valt\r\nen konstig utgångspunkt. Man pekar nämligen på\r\nden flyktingström som för närvarande går till\r\nVästeuropa och säger att den har ökat från 70 000\r\når 1983 till ungefär 350 000 nu. Då har man som\r\nstartår valt ett år då det var en ovanligt liten\r\nflyktingström. Både 1982 och 1984 var i själva\r\nverket flyktingströmmen större. Som slutår väljs ett\r\når då det var väldigt många som av kända skäl\r\nflydde från Östeuropa till Västeuropa. Därför får\r\nman en felaktig bild av den faktiska\r\nflyktingströmmen. Det är möjligt att det i\r\nframtiden kommer att bli aktuellt med en mer\r\nomfattande migration från andra länder till\r\nEuropa. Detta beskrivs också i dessa direktiv. Men\r\nvi har ännu inte sett några exempel på det, utan de\r\nmänniskor som hittills kommit har i allt väsentligt\r\nvarit flyktingar enligt Genèvekonventionen eller de\r\nfacto-flyktingar.</pre><pre>Anf. 147 Statsrådet MAJ-LIS LÖÖW:</pre><pre>Fru talman! Det är klart att vi kan diskutera\r\nhuruvida vi är överens om direktiven i alla delar.\r\nJag vill peka på att jag inte har så lång erfarenhet\r\nav att utfärda direktiv, men jag har ganska stor\r\nerfarenhet av att sitta i utredningar. Och jag kan\r\ninte påminna mig att jag har stött på någon\r\nutredning, vars direktiv har varit så tydligt och\r\ngrundligt förankrade i förväg eftersom de bygger på\r\nden förstudie som föregick utredningsuppdraget.\r\nDet i sin tur har vi försökt att diskutera ordentligt\r\noch förankra i det flyktingpolitiska rådet, där alla\r\npartier inkl. folkpartiet är representerade. Vi har\r\nfaktiskt verkligen ansträngt oss den här gången för\r\natt få en bra diskussion i förväg om dessa direktiv,\r\neftersom detta så småningom skall utmynna i en\r\nprincipproposition. Men självfallet accepterar jag\r\nockså att vi till alla delar inte kan vara överens om\r\ndirektiven.</pre><pre>Anf. 148 BENGT WESTERBERG (fp):</pre><pre>Fru talman! Det är riktigt att detta har diskuterats\r\ni flyktingpolitiska rådet. I detta råd har också vår\r\nrepresentant Maria Leissner på avgörande punkter\r\nframfört kritik mot dessa direktiv. Jag tycker att det\r\när bra att statsrådet har tagit avstånd från de värsta\r\növertrampen i Sverker Åströms artikel. Jag förstår,\r\nsom jag sade tidigare, fortfarande inte vad som var\r\nbriljant eller vad som var lysande i denna artikel.\r\nJag tycker att det är en alltigenom dålig artikel med\r\nett dåligt faktaunderlag och en dålig analys. Det\r\ngrundläggande för svensk framtida flyktingpolitik\r\när att vi i Sverige inte väljer att acceptera den\r\nmycket snäva definition på flyktingar som\r\nGenèvekonventionen innebär -- åt det håll åt vilket\r\nregeringen har rört sig bl.a. genom beslutet strax\r\nföre jul förra året -- utan att vi accepterar att\r\nvärlden i dag ser annorlunda ut än när\r\nGenèvekonventionen skrevs och att vi måste se\r\nvidare på flyktingar än vad som görs i\r\nGenèvekonventionen.</pre><pre>Överläggningen var härmed avslutad.</pre><pre></pre><pre>34 § Svar på fråga  1990/91:27 om\r\nkontaktförmedlingen av utländska kvinnor</pre><pre>Anf. 149 Statsrådet MAJ-LIS LÖÖW:</pre><pre>Fru talman! Ingrid Ronne-Björkqvist har frågat\r\nsocialminister Ingela Thalén om regeringen tänker\r\nta några initiativ för att stävja viss typ av\r\nförmedlingsverksamhet av utländska kvinnor till\r\nsvenska män.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Bakgrunden är upprörande skildringar i massmedia\r\nom hur utländska kvinnor, som lockats hit,\r\nutnyttjas och misshandlas av sina svenska män.</pre><pre>Låt mig först säga att misshandel och annat våld\r\nsom förövas i Sverige faller under svensk strafflag.\r\nDet gäller självfallet också i dessa fall.</pre><pre>När det gäller själva förmedlingsverksamheten har\r\nregeringen redan tagit initiativ i denna fråga.\r\nRedan i april 1988 fick\r\ndiskrimineringsombudsmannen -- DO -- i uppdrag\r\natt utreda behovet av åtgärder mot oetisk\r\nkontaktförmedling av utländska kvinnor. I februari\r\nåret därpå kom DOs rapport.</pre><pre>I rapporten konstaterar DO att det inte finns några\r\nbelägg för att förmedlingsverksamhet av det\r\nbeskrivna slaget skulle förekomma i någon\r\nbetydande utsträckning. DO fann det också ''svårt,\r\nför att inte säga omöjligt, att i lag formulera\r\ngränsen för vad som i fråga om\r\nförmedlingsverksamhet bör godtas i ett fritt\r\nsamhälle.''</pre><pre>Att verksamheten inte är särskilt omfattande\r\nhindrar naturligtvis inte att samhället skall vidta\r\nåtgärder i de fall där det behövs. Som jag redan har\r\nnämnt är de vanliga svenska straffreglerna\r\ntillämpliga också i dessa fall. Här finns alltså\r\nmöjligheter till ingripande.</pre><pre>Självfallet följer vi också fortsättningsvis\r\nutvecklingen uppmärksamt. Invandrarverket har\r\ndessutom i årets anslagsframställning aviserat en\r\nstudie i syfte att kartlägga förhållandena för den\r\nkategori utländska kvinnor som frågan gäller och\r\nlägga fram förslag till åtgärder.</pre><pre>Anf. 150 INGRID RONNE-BJÖRKQVIST\r\n(fp):</pre><pre>Fru talman! Tack för svaret, även om jag tycker att\r\ndet är ofullständigt. Jag skall komplettera en del\r\nangående DOs utredning. Det stämmer att han\r\nsäger att det inte verkar vara så många av de 60\r\npersoner som han har frågat som hade kontaktats --\r\ninte någon från t.ex. socialvården och sjukvården.\r\nOch det är ju där som dessa kvinnor som\r\nmisshandlats och förnedrats dyker upp. Detta\r\nförvånar mig. DO talar inte bara om det som är\r\nsvårt att göra, han talar också om vad han tycker\r\nskall göras. Bl.a. anser han att huvudregeln skall bli\r\natt kvinnorna får stanna i Sverige trots att\r\nrelationen spruckit inom två år. Han anser alltså att\r\ntvåårsregeln skall skrotas. Det är något som vi har\r\nställt krav på här i riksdagen just med tanke på\r\ndessa kvinnor. Är det inte dags för regeringen att\r\nslå till i fråga om detta snart?</pre><pre>Han anser även att anslagen till kvinnojourerna\r\nskall ökas. Han skriver bl.a. att det är hans\r\nbestämda uppfattning att regeringen bör betänka\r\ndetta när bidragen prövas. Han påpekar vilken\r\nnyckelroll kvinnojourerna spelar. Vi från\r\nfolkpartiet föreslog en femdubbling av anslagen.\r\nDet handlar inte om så väldigt stora summor, det\r\nblir 5 miljoner. Men för dessa kvinnor betyder detta\r\noerhört mycket.</pre><pre>DO tar i denna utredning även upp att det är helt\r\nklarlagt att det annonseras i porrtidningar om\r\nutländska kvinnor som varken vet om detta eller\r\nhar bett om det. För ett par år sedan gjorde 90\r\nutländska kvinnor en JK-anmälan om detta.\r\nIntegritetskommittén har också, precis som DO i\r\ndenna utredning, sagt att det borde tillkomma en\r\nlagstiftning mot detta ofog. Är det inte dags för\r\nregeringen att plocka fram denna utredning igen\r\noch se vad han föreslår och verkligen göra något?</pre><pre>Anf. 151 Statsrådet MAJ-LIS LÖÖW:</pre><pre>Fru talman! Jag kan försäkra Ingrid Ronne-\r\nBjörkqvist att jag med mycket stort intresse tog del\r\nav DOs utredningsresultat. Jag vill också\r\nunderstryka att regeringen inte har lagt denna\r\nutredning i någon byrålåda på departementet, utan\r\ndet är självfallet på det sättet att beredningen inte\r\när avslutad i regeringskansliet.</pre><pre>Som jag redan har sagt följer regeringen denna\r\nutveckling med mycket stor uppmärksamhet. Det\r\när svåra och viktiga frågor som leder till svåra\r\növerväganden. Frågan är bara vilken väg vi skall gå,\r\nom det går att klara ut det här lagstiftningsvägen\r\neller om vi, som också Ingrid Ronne-Björkqvist\r\npåpekade, får ta hjälp av kvinnojourerna, eller gå\r\ninformationsvägen för att nå de kvinnor som kan\r\ntänkas hamna i riskzonen därför att de är utsatta\r\noch inte har fått så mycket information.</pre><pre>Diskrimineringsombudsmannen prövade också\r\nmöjligheterna att hitta ett bra sätt att förhindra\r\nsjälva förmedlingsverksamheten. När han inte\r\nhittade det prövade han möjligheten att gå via\r\ntillståndsgivningen, så att man helt enkelt vägrar att\r\nge arbets- och uppehållstillstånd till de kvinnor som\r\nvill besöka eller leva tillsammans med vissa män,\r\neller alternativt åtminstone informera den grupp\r\nkvinnor som står i begrepp att besöka eller flytta\r\nihop med män av den här typen. Inte heller den\r\nvägen fann han framkomlig, eftersom vi då skulle\r\nutsätta alldeles vanliga hyggliga män för svårartad\r\nintegritetskränkande granskning. Det skulle kräva\r\nförändring av utlänningslagen och sekretesslagen\r\noch gå tvärtemot datalagen, om invandrarverk\r\nbörjade föra register över sådana män och deras\r\nförflutna och informera om det.</pre><pre>Anf. 152 INGRID RONNE-BJÖRKQVIST\r\n(fp):</pre><pre>Fru talman! Det räcker inte med att intressera sig,\r\nman måste göra någonting. Varför tittar ni i\r\nregeringen på allt som har sagts inte går att göra?\r\nDiskrimineringsombudsmannen har ju tagit fram\r\nflera exempel på sådant som han tycker går att\r\ngöra, att skrota tvåårsregeln osv.</pre><pre>Jag skall ta upp en sak till som\r\ndiskrimineringsombudsmannen har nämnt, även\r\nom han där inte har kommit med något förslag.\r\nHan påpekade att det i brottsbalken 4 kap. talas om\r\nvit slavhandel, som det populistiskt kallas, dvs.\r\nåtgärder då man tar kvinnor från Sverige till\r\nförnedring i utlandet. Däremot kan inte denna\r\nlagparagraf tillämpas när man tar kvinnor från\r\nutlandet till förnedring i Sverige. Den lagen skulle\r\nman också kunna ändra.</pre><pre>Vad är regeringen villig att göra av det som\r\ndiskrimineringsombudsmannen säger borde göras?\r\nJag är mera intresserad av det än vad han har sagt\r\ninte är lämpligt.</pre><pre>Anf. 153 Statsrådet MAJ-LIS LÖÖW:</pre><pre>Fru talman! Jag understryker, Ingrid Ronne-\r\nBjörkqvist, att vi naturligtvis fortsätter\r\nberedningen av förslagen i\r\ndiskrimineringsombudsmannens betänkande. Det\r\när ändå viktigt att påpeka de vanligaste förslag som\r\ncirkulerar i debatten och att få förklara varför det\r\ninte går att genomföra dem.</pre><pre>Låt mig ta detta med tvåårsregeln. Man menar att\r\nallt skulle vara så enkelt som att skrota den. Ingrid\r\nRonne-Björkqvist säger att det borde regeringen\r\ngöra. Frågan har ju, såvitt jag vet behandlats,\r\nvartenda år i riksdagen, och man har kommit fram\r\ntill att det finns andra skäl att behålla tvåårsregeln.\r\nI stället har man valt att i de fåtal individuella fall\r\ndär övergrepp förekommer ta särskilt stor hänsyn\r\ntill de drabbade kvinnorna. Så gör vi i dag. Det är\r\nuttalat av regeringen, invandrarminister efter\r\ninvandrarminister och av riksdagen, och det\r\ntillämpas i dag av invandrarverket och regeringen.\r\nDet är kanske viktigt att komma ihåg detta.</pre><pre>Anf. 154 INGRID RONNE-BJÖRKQVIST\r\n(fp):</pre><pre>Fru talman! Det är riktigt att en majoritet\r\nbestående av socialdemokrater och moderater i\r\nriksdagen inte vill ta bort tvåårsregeln. Visst finns\r\ndet nackdelar med att ta bort den. Det kan bli ett\r\noch annat skenäktenskap, fastän det inte är lika stor\r\nrisk för sådana med den politiska utveckling som\r\nhar varit. Men här måste man väga detta emot att\r\nhindra att kvinnor far utomordentligt illa. Det är\r\ndärför som man får acceptera ett och annat\r\nskenäktenskap. Många kvinnor har det\r\nutomordentligt svårt i dag därför att man har\r\ntummen på ögat på dem och de hotas av att bli\r\nhemskickade om de inte sköter sig, med stöd av\r\ntvåårsregeln, även om de inte har någon som helst\r\nframtid i hemlandet. Därför är det så angeläget att\r\nfå bort den.</pre><pre>Anf. 155 Statsrådet MAJ-LIS LÖÖW:</pre><pre>Fru talman! Om vi behåller tvåårsregeln av andra\r\nskäl men säger att vi i den mån den s.k. tvåårsregeln\r\nskulle vara tillämplig tar hänsyn till den situation\r\nsom dessa kvinnor har hamnat i, kan jag faktiskt\r\ninte förstå att den här situationen skall behöva\r\nuppstå. Jag är rädd för att det är precis lika illa med\r\neller utan tvåårsregeln. Det här är kvinnor som\r\növer huvud taget inte har någon information om\r\nhur det svenska samhället fungerar. Jag är rädd för\r\natt de i så fall, isolerade och okunniga som de är,\r\nfaktiskt kan hotas med både det ena och det andra\r\noch inte vågar bryta upp. Vi måste försöka nå dessa\r\nkvinnor med information på ett helt annat sätt än\r\natt tro att det hela löser sig bara vi slopar\r\ntvåårsregeln.</pre><pre>Anf. 156 INGRID RONNE-BJÖRKQVIST\r\n(fp):</pre><pre>Fru talman! Det gällde inte bara tvåårsregeln, utan\r\ndet var en lång rad förslag. Jag hoppas verkligen att\r\nMaj-Lis Lööw går hem och funderar på dessa\r\nförslag. Det här är en angelägen fråga att ta tag i.\r\nJag tycker att det är miserabelt att\r\ndiskrimineringsombudsmannens utredning har\r\nlegat i ett och ett halvt år utan att regeringen har\r\nföljt upp något enda av förslagen.</pre><pre>Överläggningen var härmed avslutad.</pre><pre>35 § Svar på frågorna 1990/91:7 och 17 om\r\nolämpliga förpackningar</pre><pre>Anf. 157 Miljöminister BIRGITTA DAHL:</pre><pre>Fru talman! Annika Åhnberg har frågat mig om\r\nregeringen avser att lägga fram en proposition\r\nliknande den i Förbundsrepubliken Tyskland som\r\nger handeln skyldighet att ta hand om de\r\nförpackningar som kunden väljer att lämna direkt i\r\nbutiken. Annika Åhnberg har också frågat mig om\r\nvad regeringen avser att göra för att förhindra att en\r\nny flerskiktsförpackning kommer ut på marknaden.</pre><pre>Eftersom båda frågorna handlar om förpackningar\r\nväljer jag att svara på dem i ett sammanhang.</pre><pre>Regeringen har både i årets budgetproposition och\r\ni andra sammanhang markerat att man avser att\r\ntydligt motverka förpackningar som belastar miljön\r\noch avfallshanteringen. Det gäller såväl redan\r\nbefintliga förpackningssystem som nya produkter.\r\nRegeringens arbete är inriktat på att styra mot\r\nresurs- och energihushållning samt miljövänliga\r\nmaterialslag. Den som ger upphov till\r\nmiljöpåverkan och avfall skall stå för kostnaderna\r\nsom miljöpåverkan och avfallet orsakar.</pre><pre>Regeringen har därför den 31 maj i år tillsatt en\r\nutredning med uppdrag att utreda och lämna\r\nförslag till åtgärder inom förpackningsområdet som\r\nfrämjar retursystem på bekostnad av\r\nengångsförpackningar.</pre><pre>Utredningen presenterade förra tisdagen\r\ndelbetänkandet ''Översyn av skatten på\r\ndryckesförpackningar''. Utredningen konstaterar i\r\nsitt delbetänkande att retursystemen för drycker\r\nger mindre avfallsvolymer, mindre nedskräpning,\r\nmindre luftföroreningar och kräver mindre energi.\r\nFörslaget innebär en kraftigt förhöjd skatt på\r\nengångsförpackningar för drycker.</pre><pre>Nu går utredningen vidare till övriga\r\nförpackningstyper, och förslag rörande dessa skall\r\nredovisas den 1 september nästa år. Utredningen\r\nskall lämna förslag till styrmedel för att påverka\r\ntillverkning, distribution och användning, inkl.\r\nkvittblivning, av förpackningar av olika slag.\r\nBeredningen av utredningens förslag inom\r\nregeringskansliet och det fortsatta arbetet i\r\nförpackningsutredningen följer naturligtvis den\r\ninriktning som jag har angett.</pre><pre>Anf. 158 ANNIKA ÅHNBERG (v):</pre><pre>Fru talman! Jag ber att få tacka för svaret på mina\r\ntvå frågor som båda rör förpackningar. I den\r\nindustrialiserade delen av världen håller vi på att\r\ndrunkna i vårt eget avfall. Det finns t.o.m. länder\r\nsom försöker exportera hushållsavfall, exempelvis\r\nstaten New York. Också när det fanns två Tyskland\r\nexporterade Västtyskland sitt avfall till Östtyskland\r\nmot hårdvaluta. Nu kan man inte göra så längre. Vi\r\nhar tack och lov inte den situationen i Sverige, men\r\näven hos oss bidrar förpackningarna i hög grad till\r\nde ökande avfallsmängderna. Rent viktmässigt är\r\nfaktiskt 25 % av hushållsavfallen förpackningar.\r\nVolymmässigt är det ännu mera, eftersom avfallet\r\nofta är väldigt skrymmande. Upp till hälften av\r\nhushållsavfallet kan vara förpackningar. Det\r\nförbrukar energi, det påverkar miljön negativt och\r\nibland även arbetsmiljön. Det är kostsamt för\r\nlivsmedelskonsumenten, både när man skall handla\r\noch när man skall bära hem dessa förpackningar\r\noch när man sedan skall bli av med dem som sopor.</pre><pre>Jag tycker att det måste till snabbare handling än\r\nvad vi hittills har sett i Sverige. Det är gott och väl\r\natt tillsätta en utredning, men det kunde också vara\r\nbra om man kunde gå från ord till handling. Jag\r\ntycker att det är oroande när ett företag vill få en\r\nny förpackning i 60 miljoner exemplar per år ut på\r\nmarknaden. Då börjar man snegla litet och se hur\r\nde gör i andra länder. Förslaget som har lagts fram\r\ni Förbundsrepubliken Tyskland om att man skall\r\npantbelägga alla sorters förpackningar är kanske\r\ninte det allra bästa förslaget. Förslaget går ut på att\r\nkunderna kan ta tillbaka förpackningarna till\r\naffären och där få pant för dem. Det har åtminstone\r\nhaft den fördelen att det har satt en väldig fart på\r\nmotparten. Industrin har satt fart för att kunna\r\npresentera förslag om hur återanvändningen av\r\nförpackningar kan ökas och på så sätt minska\r\nmängden avfall. Att göra som i Sverige -- tillsätta\r\nytterligare en utredning, trots att frågan redan har\r\nutretts åtskilliga gånger -- känns litet tungt, och det\r\när inte tillräckligt aktivt.</pre><pre>Anf. 159 Miljöminister BIRGITTA DAHL:</pre><pre>Fru talman! Om det enda vi gör är att tillsätta\r\nutredningar, är Annika Åhnbergs karakteristik\r\nriktig.</pre><pre>Nu har ju riksdagen på regeringens förslag lagt fast\r\nriktlinjer som innebär att kommuner och hushåll\r\ninom loppet av tre år skall ha klarat ut frågan om\r\nkällsorteringssystem. Då blir det förbjudet att\r\nförbränna eller deponera osorterat avfall. Som\r\nAnnika Åhnberg vet kommer\r\nengångsplastflaskorna att bli förbjudna den 1 juli\r\nnästa år.</pre><pre>Regeringen gav den här utredningen i uppdrag att\r\nredovisa hur ett system som direkt straffar ut\r\nengångsförpackningar kan se ut. Utredningen har\r\nredan redovisat den första delen, och nästa år\r\nkommer den andra.</pre><pre>Jag vill nog karakterisera vårt arbete som att vi är i\r\nfull färd med att genomföra ett system som innebär\r\natt vi satsar på återvinning och på att minska\r\nmängden avfall, framför allt mängden farligt avfall.\r\nJag är dock fortfarande missnöjd med branschens\r\nsätt att svara mot de krav som regering och riksdag\r\nställer. Därför kommer jag för att skynda på\r\nutvecklingen att fortsätta de överläggningar och\r\nandra förhandlingar med branschen som jag sedan\r\nnågra år har fört.</pre><pre>Anf. 160 ANNIKA ÅHNBERG (v):</pre><pre>Fru talman! I fråga om PET-flaskorna hade det\r\nvarit ännu bättre om man hade förbjudit dem. Vi\r\nhar redan ett utmärkt retursystem när det gäller\r\ndryckesförpackningar.</pre><pre>En anledning till att branschen inte är tillräckligt\r\naktiv är nog just det sätt på vilket riksdagen gått\r\nfram och som innebär att man lägger ansvaret\r\nenbart på kommunerna. Om man också hade sett\r\ntill att ett större ansvar åvilade producenterna att\r\nredan från början, när en produkt släpps ut på\r\nmarknaden, göra en produktanalys och tala om hur\r\nprodukten skall hanteras under hela dess\r\nanvändningscykel och hur den slutligen skall\r\nhanteras som avfall, kunde samhället utifrån denna\r\nutgångspunkt lägga en kostnad på producenten.\r\nRisken är i dag stor för att kostnaden inte hamnar\r\npå producenten, och den är särskilt stor när det\r\ngäller livsmedel, eftersom man inom\r\nlivsmedelsbranschen inte sätter priserna efter vad\r\nvarje produkt kostar att framställa utan mera efter\r\nvad som kan vara rimligt att ta ut av\r\nkonsumenterna. På så sätt kan den skatt som läggs\r\npå dryckesförpackningar i slutändan drabba något\r\nannat livsmedel.</pre><pre>Anf. 161 Miljöminister BIRGITTA DAHL:</pre><pre>Fru talman! Det är inte korrekt att vi inte lägger\r\nnågot ansvar på producenten. Den s.k.\r\nsubstitutionsprincipen har skärpts i lagstiftningen.\r\nProducenten åläggs att till kommunerna redovisa\r\nmaterialbalanser och vilket avfall produkten totalt\r\nsett ger upphov till. Vi kommer att påföra en\r\nbeskattning som verkar styrande och som gör det\r\nmycket dyrare att använda sig av dels\r\nengångsförpackningar, dels sådana förpackningar\r\nsom inte kan källsorteras i samband med\r\navfallssorteringen. Därför håller ett system på att\r\ninföras som är sådant att det ställer krav på\r\nproducenterna. Självfallet är det producenterna\r\nsom skall bära ansvaret och kostnaderna.</pre><pre>Anf. 162 ANNIKA ÅHNBERG (v):</pre><pre>Fru talman! Detta låter mycket bra, men jag\r\nifrågsätter om det har fått något genomslag i\r\nverkligheten. Hur har det företag som nu tillverkar\r\ndenna förpackning som består av en kombination\r\nav papper, plast och aluminium tillämpat\r\nsubstitutionsprincipen? Vilka krav har samhället\r\nställt på företaget att det skall tillämpa\r\nsubstitutionsprincipen? Såvitt jag kan förstå har\r\nsubstitutionsprincipen inte fungerat i det här fallet.\r\nJag tror att detta tyvärr snarare är regel än\r\nundantag.</pre><pre>Anf. 163 Miljöminister BIRGITTA DAHL:</pre><pre>Fru talman! Jag kan hålla med om att det här är ett\r\nexempel på urdåligt beteende som strider mot de\r\nriktlinjer som både regering och riksdag har tagit\r\nställning till. Denna fråga är ännu inte avgjord. Om\r\nföretaget vidhåller sin satsning, kommer produkten\r\natt drabbas av skatt, eftersom det är en produkt\r\nsom inte kan källsorteras och hanteras på ett bra\r\nsätt. Rör det sig om en engångsförpackning, blir det\r\nockså fråga om straffbeskattning.</pre><pre>Om det visar sig att förpackningarna innehåller\r\nnågot ämne som är farligt, blir företaget enligt\r\nsubstitutionsprincipen ersättningsskyldigt.</pre><pre>Anf. 164 ANNIKA ÅHNBERG (v):</pre><pre>Fru talman! Det gläder mig att miljöministern och\r\njag i det här fallet är överens. Jag ser fram emot att\r\nvi med förenade krafter skall kunna komma till\r\nrätta med problemen när det gäller förpackningar.</pre><pre>Överläggningen var härmed avslutad.</pre><pre></pre><pre>36 § Svar på fråga  1990/91:12 om exporten av\r\nkvicksilveravfall till Spanien</pre><pre>Anf. 165 Miljöminister BIRGITTA DAHL:</pre><pre>Fru talman! Gudrun Schyman har frågat mig om\r\njag tänker vidta några åtgärder för att se till att\r\nsvenskt kvicksilveravfall som exporterats till\r\nSpanien återförs till Sverige.</pre><pre>I Sverige har vi noggrant reglerat exporten av\r\nmiljöfarligt avfall.</pre><pre>I förordningen om miljöfarligt avfall föreskrivs att\r\nmiljöfarligt avfall endast får föras ut ur landet av\r\nSAKAB och av den som har särskilt tillstånd av\r\nnaturvårdsverket. Tillstånd att föra ut avfall som\r\nSAKAB har behandlingsmetoder för att slutligen\r\nta hand om får ges endast under en förutsättning.\r\nDet måste kunna styrkas att avfallet kommer att tas\r\nom hand på ett sätt som åtminstone är likvärdigt\r\nmed SAKABs från miljö- och hälsosynpunkt. För\r\nannat avfall får tillstånd ges endast om det kan\r\nstyrkas, och om naturvårdsverket godtagit\r\nförslaget, att avfallet slutligt kan tas om hand på ett\r\nfrån hälso- och miljösynpunkt godtagbart sätt. Den\r\nsom har fått ett särskilt tillstånd skall underrätta\r\nnaturvårdsverket om den mängd avfall som förts ut.\r\nNaturvårdsverket i sin tur skall underrätta miljö-\r\noch hälsoskyddsnämnden i den berörda kommunen\r\nom de beslut som fattats.</pre><pre>Enligt vad jag har inhämtat från statens\r\nnaturvårdsverk beviljade verket under åren 1984\r\noch 1985 två tillstånd till utförsel av\r\nkvicksilverhaltigt slam till det statsägda gruv- och\r\nindustriföretaget Minas de Almadén i Spanien.\r\nNågra ytterligare tillstånd har ej beviljats. Som\r\nvillkor för tillstånden gällde att avfallet skulle\r\nupparbetas och återvinnas.</pre><pre>Till de tillståndssökande företagens ansökningar\r\nvar fogade brev från det ansvariga ministeriet i\r\nSpanien, där det intygades att Minas de Almadén\r\nuppfyllde de miljökrav som ställts i Spanien samt\r\natt inga övriga hinder förelåg beträffande import av\r\ndet aktuella avfallet.</pre><pre>Naturvårdsverkets prövning skedde således enligt\r\nde principer som allmänt gäller för ärenden av detta\r\nslag.</pre><pre>De uppgifter som Gudrun Schyman refererar till är\r\nmycket allvarliga. Inom miljö- och\r\nutrikesdepartementen pågår arbetet med att\r\nundersöka sakförhållandena.</pre><pre>Anf. 166 GUDRUN SCHYMAN (v):</pre><pre>Fru talman! Jag skall be att få tacka miljöministern\r\nför svaret. Jag är naturligtvis glad över de\r\navslutande meningarna som visar att vi är överens\r\nom att dessa uppgifter är mycket alarmerande.</pre><pre>Jag vet inte hur långt man har kommit inom de\r\nolika departementen för att undersöka detta, men\r\njag har i dag haft kontakt med Spanien angående\r\nden här frågan. Där är detta en stor skandal.\r\nMiljöopinionen är stor, där finns Greenpeace, som\r\njag har fått dessa uppgifter ifrån, och där -- liksom\r\nhär -- finns ett vänsterparti som har tagit upp frågan\r\ni parlamentet, eftersom det rör sig om ett statligt\r\nbolag.</pre><pre>Jag tycker att det är väldigt otillfredsställande att\r\ndessa deklarationer om hur det skall gå till när\r\nSverige exporterar miljöfarligt avfall tydligen inte\r\nalls fungerar i praktiken, utan det är -- precis som\r\nBirgitta Dahl säger -- fråga om principer. Dessa\r\nprinciper har tillämpats, dvs. man har tittat på\r\npapper och brev, men i verkligheten finns det inte\r\nnågon anläggning.</pre><pre>Jag hörde från Spanien i dag att det var fråga om\r\nett statligt bolag som hade för avsikt att bygga en\r\nanläggning för att ta hand om detta avfall. Nu ligger\r\navfallet i tunnor fritt på marken. Det är en skandal\r\noch i och med att den har blivit uppdagad har det\r\nstatliga bolaget lovat att bygga en anläggning, men\r\nman har ingen aning om när det kan bli aktuellt.</pre><pre>Jag antar att ni i departementen inte kan komma\r\nfram till något annat än vad jag har fått reda på,\r\nnämligen att tunnorna ligger där och läcker. Men\r\njag vill ställa frågan: När nu detta blivit uppdagat,\r\nvad är man då beredd att göra, Birgitta Dahl, för\r\natt se till att tunnorna kommer hem till Sverige\r\nigen? De krav som man i Spanien nu ställer är att\r\ndet miljöfarliga avfallet skall gå tillbaka till de\r\nländer och de bolag som har forslat dit tunnorna.</pre><pre>Anf. 167 Miljöminister BIRGITTA DAHL:</pre><pre>Fru talman! Jag vill spara kommentarerna tills vi\r\nhar fått tillfälle att verkligen få alla fakta på bordet.\r\nDet kan röra sig om komplicerade frågor när det\r\ngäller den rent civilrättsliga dispositionsrätten. Jag\r\nkan bara försäkra Gudrun Schyman att vi ser med\r\nmycket stort allvar på detta och kommer att reda ut\r\nförhållandet.</pre><pre>Jag vill sedan vidga diskussionen. Detta är dess\r\nvärre bara ett av många fall sett ur ett\r\ninternationellt perspektiv, och det visar att\r\nproblemet med hanteringen av miljöfarligt avfall\r\nlångt ifrån är löst. Tyvärr är det mycket få länder\r\nsom har ratificerat Baselkonventionen, som i och\r\nför sig inte är tillräckligt långtgående.</pre><pre>Det var ett gott första steg i arbetet på en bra\r\ninternationell reglering, men vi är långt ifrån\r\nfärdiga med dessa frågor. Det är nödvändigt att vi\r\nfår en bättre ordning både internationellt och i\r\nenskilda länder för att lösa dem.</pre><pre>Låt mig efter denna eländeslitania påminna om att\r\nvi trots allt kan se på t.ex. kvicksilverhanteringen\r\nsom ett övergående problem, eftersom kvicksilver\r\nfinns med på den lista över farliga ämnen som vi bör\r\nsluta att använda. Regeringen har fått denna lista\r\nfrån de ansvariga myndigheterna, och vi bearbetar\r\nden nu.</pre><pre>Jag ser framför mig att vi skall avveckla\r\nanvändningen av den typen av farliga ämnen, så att\r\nvi slipper att över huvud taget hantera den typen av\r\nmiljöfarligt avfall. Om låt oss säga 20 år kommer vi\r\natt ha betat av skulden på grund av förflutna tiders\r\nförsummelser och där med vara i en bättre\r\nsituation.</pre><pre>Anf. 168 GUDRUN SCHYMAN (v):</pre><pre>Fru talman! Också jag hoppas verkligen att\r\nkvicksilvret skall förbjudas. Vi har motionerat\r\nsedan länge om detta, inte minst om att man skall\r\nsluta med att använda det till lagningar i tänder. Jag\r\ntycker att ambitionerna är bra, men frågan är vad\r\nvi i Sverige gör under tiden. Hur ser vår export av\r\nmiljöfarligt avfall ut i dag? På vilka grunder bedrivs\r\nden?</pre><pre>Jag tycker att det bara inte kan gå till så att\r\nnaturvårdsverket förlitar sig på brev från\r\nmyndigheter eller bolag. Det visar sig ju kanske i\r\nverkligheten att anläggningarna i fråga t.o.m. inte\r\nfinns, så som nu är fallet i Spanien.</pre><pre>Jag undrar också hur det är med\r\nBaselkonventionen. Jag undrar om Sverige\r\nverkligen har skrivit under den och om vi arbetar på\r\ndess grund. Den har dessutom svagheter, eftersom\r\nden inte innehåller några sanktionsmöjligheter. Jag\r\nantar att Birgitta Dahl känner till dessa svagheter.\r\nJag menar att den inte räcker.</pre><pre>Frågan är alltså hur den svenska avfallsexporten ser\r\nut fram till dess att vi får ett förbud mot alla de\r\nämnen som vi vill ha bort.</pre><pre>Anf. 169 Miljöminister BIRGITTA DAHL:</pre><pre>Fru talman! Först och främst redovisade jag i mitt\r\nsvar reglerna för sådan export. Finns det ett\r\nåtagande från mottagarlandet, utgår man i den\r\ninternationella rätten generellt från att det landet\r\nfullföljer sitt åtagande. Också Baselkonventionen\r\när uppbyggd på detta sätt.</pre><pre>Jag vill dock säga att jag är bekymrad över\r\nsituationen och att vi nu går igenom dessa frågor\r\nigen. Sverige har undertecknat konventionen, men\r\nännu inte ratificerat den. Vi räknar med att EG\r\nunder 1991 kommer att underteckna\r\nBaselkonventionen. Man kommer då att få ett\r\nfungerande regelverk, men jag vill ändå hävda att\r\nvi skulle behöva förbättra det. Det hör till de\r\nförhandlingar som förs inom OECD och även inom\r\nvidare ramar inför 1992 års globala miljökonferens,\r\nför att man skall få en bättre internationell reglering\r\nav sådana här frågor.</pre><pre>Anf. 170 GUDRUN SCHYMAN (v):</pre><pre>Fru talman! Också jag vill minnas att vi inte har\r\nratificerat detta avtal, och jag undrar naturligtvis\r\nvad som är anledning till att så inte skett. Väntar vi\r\npå att EG skall göra det, eller vad är det annars som\r\nhar hindrat Sverige från detta?</pre><pre>En annan fråga är om Birgitta Dahl är beredd att\r\nverka för att vi i Sverige inför ett förbud mot att\r\nexportera avfall som vi vet att man inte helt kan få\r\nbukt med, så som t.ex. kvicksilver, amalgam och\r\nPCB. Jag tänker på sådana ämnen som man inte\r\nkan bränna upp, som alltid ger restprodukter osv.\r\nDet förs diskussioner om huruvida man inte skulle\r\nförvara den typen av avfall t.o.m. lika säkert som\r\nradioaktivt avfall, för att vara säker på att det inte\r\nsipprar ut någonstans. Man skulle kunna tänka sig\r\natt vi i Sverige lade band på oss så, att enligt\r\nprincipen att varje land skall ta hand om sitt eget\r\navfall denna typ av avfall över huvud taget inte fick\r\nexporteras.</pre><pre>Anf. 171 Miljöminister BIRGITTA DAHL:</pre><pre>Fru talman! Jag tycker nog att man skall diskutera\r\ndetta på det sätt som denna utomordentligt svåra\r\noch allvarliga fråga förtjänar. Vi behöver\r\ninternationellt samarbete, men under mycket\r\nsträng kontroll. För vissa typer av farligt avfall kan\r\nett enskilt land vara för litet för att ämnena där skall\r\nkunna hanteras på ett tillräckligt bra sätt. Vi har\r\nnumera ett nordiskt program på detta område, i\r\nvilket det förutsätts att vi inom Norden skall kunna\r\nsamarbeta för att gemensamt lösa problem av en\r\nmycket speciell typ. Med starka internationella\r\nregler kan jag tänka mig den typen av utbyte av\r\ntjänster också i ett vidare sammanhang.</pre><pre>Men det som jag tycker är det viktiga är då att helt\r\nkomma från användningen av de ämnen som\r\norsakar de allra farligaste avfallsproblemen. Det är\r\ndet som vi inriktar oss på som det viktigaste.\r\nDärutöver måste vi städa efter våra synder i det\r\nförflutna. Jag tycker inte att man skall utesluta ett\r\nsamarbete under strikt internationell kontroll.</pre><pre>Anf. 172 GUDRUN SCHYMAN (v):</pre><pre>Fru talman! Nej, jag vill inte utesluta något\r\nsamarbete över huvud taget, men jag tycker att i\r\navvaktan på att vi får regler för internationellt\r\nsamarbete, vilka ger garantier för att de länder som\r\nerbjuder sig att ta hand om farligt avfall faktiskt\r\nockså iakttar dem, måste vi göra någonting. Sverige\r\nhar faktiskt en existerande export av miljöfarligt\r\navfall, inte bara till Spanien utan också till en hel\r\ndel andra länder, utan att man är säker på att det\r\ntas om hand ordentligt. Detta är bara ett exempel.\r\nJag menar att man måste reagera.</pre><pre>Det finns en fara i att man skjuter upp allt praktiskt\r\nhandlande till dess att man har fått internationella\r\növerenskommelser. Det är en hållning som\r\nregeringen har också i många andra frågor. Jag\r\ntycker inte att den är tillfredsställande. Den gör att\r\nman efter hand samlar på sig en mängd problem.</pre><pre>Anf. 173 Miljöminister BIRGITTA DAHL:</pre><pre>Fru talman! Det är inte korrekt att säga att vi\r\nexporterar utan att skaffa oss försäkringar från\r\nmottagarlandet. Om det som i den artikel som\r\nGudrun Schyman åberopar skulle vara sant, har\r\nman inte följt de villkor som var förknippade med\r\nexporten i just detta aktuella fall. Vi ställer villkor.</pre><pre>Om vi skall klara att ta hand om allt avfall i Sverige\r\nmåste vi bygga ut vår egen kapacitet, och\r\nregeringen arbetar, som Gudrun Schyman vet, med\r\nuppgiften att öka vår kapacitet att här i Sverige ta\r\nhand om avfallet. Det är också nödvändigt. Vi kan\r\ninte bara lägga avfallet på hög, utan måste ta hand\r\nom det. Förutsättningen för att man över huvud\r\ntaget tillåter export är att förvaringen kan ske på\r\nminst lika bra sätt som i Sverige.</pre><pre>Anf. 174 GUDRUN SCHYMAN (v):</pre><pre>Fru talman! Jo, jag vet att detta är förutsättningen\r\noch den princip som tillämpas, men man kan se att\r\ndet inte fungerar i praktiken. Exemplet Spanien är\r\ninte det enda. Det finns andra. I Svenska Dagbladet\r\npekades häromdagen på ett likadant fall, där\r\nlokalbefolkningen är upprörd osv. Jag har tidigare\r\nmed miljöministern haft uppe frågan om det\r\nradioaktiva avfallet, Sellafield och våra olika\r\nbedömningar av detta. Det är ett stort problem,\r\nsom tenderar att öka. Så kommer säkerligen att bli\r\nfallet under de närmaste 10--20 åren, innan vi har\r\nfått stopp för användningen över huvud taget. Man\r\nmåste göra något.</pre><pre>Birgitta Dahl säger att man inte har uppfyllt sina\r\nåtaganden. Naturvårdsverket, SAKAB och\r\nregeringen är väl ändå ytterst ansvariga för att man\r\ninte har följt reglerna. Om det är så pass lätt att\r\nslinka förbi reglerna, måste man väl ändra dem.</pre><pre>Anf. 175 Miljöminister BIRGITTA DAHL:</pre><pre>Fru talman! Jag vill säga till Gudrun Schyman att\r\nbåde detta fall och andra gör att vi inom ramen för\r\nden kommande miljöpropositionen ytterst\r\nnoggrant går igenom om vi behöver förbättra\r\nreglerna på det här området och i så fall hur det\r\nskall ske.</pre><pre>Anf. 176 GUDRUN SCHYMAN (v):</pre><pre>Fru talman! Jag kan bara säga till Birgitta Dahl att\r\njag kommer göra allt för att dra fram ännu fler\r\nexempel, i förhoppningen att det då skall gå ännu\r\nsnabbare att få fram regler som gör att vi inte\r\nbehöver skylta med denna typ av export\r\ninternationellt. Det är inte särskilt roligt för\r\nSverige, som ofta utger sig för att vara präktigt\r\ninom en mängd områden, att vi får den typ av\r\nskandaler som det faktiskt är fråga om i Spanien.</pre><pre>Anf. 177 Miljöminister BIRGITTA DAHL:</pre><pre>Fru talman! Jag vill faktiskt framhålla att om det\r\nbevisas att det missköts, t.ex. i detta fall, är det inte\r\nSverige som har burit sig illa åt.</pre><pre>Anf. 178 GUDRUN SCHYMAN (v):</pre><pre>Fru talman! Jag vet inte vem som har burit sig illa\r\nåt. Det är väl ömsesidigt, förmodar jag. Vi kan väl\r\ninte bara lägga ansvaret på Spanien i detta fall. Man\r\nhar därifrån visserligen i brev sagt att man har en\r\nanläggning, men det måste väl också finnas ett\r\nstörre ansvar än att bara läsa breven.</pre><pre>Anf. 179 Miljöminister BIRGITTA DAHL:</pre><pre>Fru talman! Avsändarlandets ansvar är att ställa\r\nvillkor och även att redovisa vilka villkor man har\r\nställt. Mottagarlandets ansvar är att se till att de\r\nvillkoren uppfylls. Det är alldeles glasklart både i\r\nde enskilda fallen och enligt praxis i internationell\r\nrätt. Men det är mycket möjligt att man måste, om\r\ndet blir många sådana här fall där motttagarlandet\r\ninte uppfyller sina förpliktelser, i t.ex.\r\nBaselkonventionen och i andra dokument införa\r\nnågon form av kontrollfunktion.</pre><pre>Anf. 180 GUDRUN SCHYMAN (v):</pre><pre>Fru talman! Jag tycker som sagt att det verkar klart\r\natt man måste göra det. Jag tycker också att den\r\nsvenska regeringen har ett ansvar för att det sker\r\noch att vi inte låter oss förledas, något som vi\r\ntydligen gjort i detta och en del andra fall. Vi får\r\nkanske inte vara politiskt så naiva i dessa frågor\r\nutan inse att det är fråga om bolag som vill tjäna\r\nsnabba pengar. Då brukar miljöhänsynen få stå\r\ntillbaka. Vi får utgå från att det är så och handla\r\nefter det. Jag skulle gärna bidra på mitt sätt genom\r\natt ta fram flera sådana här skandalösa\r\nförhållanden. Det är tråkigt, men jag hoppas att det\r\nhar den verkan att dessa frågor får en snabbare\r\nlösning.</pre><pre>Överläggningen var härmed avslutad.</pre><pre>37 § Svar på fråga  1990/91:43 om\r\nnickelsmältverken på Kolahalvön i\r\nSovjetunionen</pre><pre>Anf. 181 Miljöminister BIRGITTA DAHL:</pre><pre>Fru talman! Bengt Hurtig har frågat\r\nindustriministern om den svenska regeringen avser\r\natt ta några initiativ för att hjälpa till med\r\nfinansieringen av miljövänlig teknik vid\r\nnickelsmältverken på Kolahalvön. Arbetet i\r\nregeringen är så fördelat att det är jag som skall\r\nsvara på frågan.</pre><pre>Miljösituationen på Nordkalotten är katastrofal.\r\nKraftfulla åtgärder måste vidtas mycket snabbt för\r\natt förhindra en ännu värre ekologisk katastrof.\r\nFrån nordisk sida har vi vid ett flertal tillfällen\r\npåtalat för Sovjetunionen att det är nödvändigt\r\nmed omedelbara och kraftfulla miljöinsatser.</pre><pre>Vid ett möte mellan Sveriges, Norges och Finlands\r\nstats- och miljöministrar och den sovjetiska\r\ndelegationen i anslutning till Ronnebykonferensen\r\ni början av september diskuterades ett vidgat\r\nsamarbete med Sovjetunionen på Kolahalvön. Vi\r\nförklarade oss på svensk sida beredda att delta i en\r\ngemensam arbetsgrupp med uppgift att klarlägga\r\nförutsättningarna för nordisk medverkan i ett\r\nprojekt som syftar till att drastiskt minska\r\nutsläppen av svavel från smältverken på\r\nKolahalvön.</pre><pre>Arbetsgruppen har hållit flera sammanträden och\r\nframför allt diskuterat tänkbara tekniska lösningar\r\noch finansieringslösningar. Diskussionerna har\r\nbaserats på att Norden kan erbjuda lösningar som\r\nskulle kunna rena utsläppen med 95 %.</pre><pre>Gruppen har konstaterat att flera oklarheter i\r\nprojektet måste undanröjas och att en grundlig\r\nteknisk och ekonomisk utvärdering måste föreligga\r\ninnan berörda organ kan ta ställning till specifika\r\nfinansieringsbeslut.</pre><pre>Vi avser självklart fortsätta att medverka aktivt i\r\narbetsgruppen i syfte att skapa klarhet om\r\nprojektets förutsättningar på basis av underlag från\r\nde företag som utses till leverantör. Detta gäller\r\ninte minst frågan om omfattningen av svenska\r\nföretags medverkan.</pre><pre>Det är glädjande att mötet i Ronneby nu har lett\r\nfram till konkreta utfästelser från sovjetisk sida.</pre><pre>Anf. 182 BENGT HURTIG (v):</pre><pre>Fru talman! Jag får tacka miljöministern för svaret.</pre><pre>På grund av de ökade kontakterna mellan\r\nMurmanskregionen och den övriga Nordkalotten\r\nhar den omfattande miljöförstöringen i regionen\r\nblivit väl känd, särskilt den miljöförstöring som\r\nförorsakas av nyckelsmältverken.</pre><pre>I såväl Sverige som Finland och Norge råder stor\r\noro för att luftföroreningarna i Kolaområdet skall\r\nmedföra skador på mark, vatten och skog även i de\r\nnordiska länderna. Också för vår egen skull är det\r\nviktigt att nickelproduktionen sker på ett\r\nekologiskt uthålligt sätt och att den natur som\r\nskadas får en reeell chans att återhämta sig.\r\nAlternativet är att denna nickelproduktion måste\r\nupphöra.</pre><pre>Det är mycket angeläget att den förnyelse av\r\nnickelsmältverken som är på gång genom ett finsk-\r\nsovjetiskt samarbete kommer att genomföras och\r\ninte stupar på att det inte finns tillräckliga\r\nmöjligheter att erhålla förmånliga lån.</pre><pre>Därför tycker jag att det vore lämpligt -- och det är\r\ndärför jag har ställt frågan -- att Sverige klargör sin\r\nvilja att hjälpa till även ekonomiskt. För Norge och\r\nFinland har frågetecknen tydligen rätats ut, så att\r\nman kunnat deklarera sin vilja att delta även\r\nekonomiskt i projektet.</pre><pre>På min fråga får jag inget direkt svar när det gäller\r\nden svenska regeringens vilja att nu deklarera att\r\nman är beredd att även ekonomiskt gå in i\r\nprojektet.</pre><pre></pre><pre>Anf. 183 Miljöminister BIRGITTA DAHL:</pre><pre>Fru talman! Jag var med på det här mötet i\r\nRonneby. Det avgörande där var att ställa krav på\r\nSovjetunionen att ta hand om sina problem. Jag\r\nupplevde att vi där hade en mycket stor framgång.\r\nDet var det som ledde till att man nu kom i en\r\nbeslutsposition, som man tidigare inte befunnit sig\r\ni. Det var det gemensamma nordiska uppträdandet\r\nsom ledde till det.</pre><pre>Hur sedan leverans- och finansieringssituationen\r\nskall se ut är en ganska komplicerad fråga, som har\r\natt göra med vilka industrier som levererar\r\nutrustningen. Jag skulle nog vilja karakterisera det\r\nså, att det närmast är en exportfinansieringsinsats\r\nsom det handlar om. Det är då fråga om olika delar\r\ni det här projektet som ännu inte är färdiga.</pre><pre>Anf. 184 BENGT HURTIG (v):</pre><pre>Fru talman! Jag tolkar då svaret så, att Sveriges\r\neventuella beredskap att ställa upp med någon form\r\nav ekonomisk medverkan är kopplad till om\r\nsvenska företag kan få del av de order som det kan\r\nbli fråga om.</pre><pre>Anf. 185 Miljöminister BIRGITTA DAHL:</pre><pre>Fru talman! Så enkelt är det inte. Men jag kan säga\r\natt beredvilligheten från finsk och norsk sida har\r\nhaft ett starkt samband med att man där kommit en\r\nbit på vägen när det gäller att få kontrakt på\r\nleverans av utrustning.</pre><pre>Nu tycker jag att vi skall återvända till det som är\r\ndet centrala, nämligen att man får till stånd de\r\ninsatser som kan rädda miljön. Det kommer\r\nnaturligtvis inte att räcka med nickelsmältverken\r\npå Kolahalvön eller i vår närregion. Vi har då det\r\nstora arbete som inletts som ett resultat av\r\nRonnebymötet med insatser inte bara på\r\nKolahalvön utan i Östersjöregionen därtill med en\r\nmedverkan från Världsbanken, Europeiska\r\nutvecklingsbanken och Nordiska\r\ninvesteringsbanken. Där bidrar Sverige med\r\nbetydande belopp.</pre><pre>Anf. 186 BENGT HURTIG (v):</pre><pre>Fru talman! Finansieringen av detta projekt är på\r\nintet sätt helt klar. Det ifrågasätts ibland att\r\nprojektet inte skulle kunna gå att genomföra om\r\nman inte kan lösa finansieringen.</pre><pre>Den diskussion som vi förde i vintras om den här\r\nmiljarden till Östeuropa, som skulle ha en\r\ninriktning mot miljöproblemen med öppenhet för\r\nalla möjliga lösningar och där på intet sätt\r\nMurmanskregionen var undantagen, gav ett intryck\r\nav att vi på vår sida var beredda att hjälpa till\r\nekonomiskt med förändringar i miljövänlig riktning\r\ni Östeuropa.</pre><pre>Överläggningen var härmed avslutad.</pre><pre>38 § Svar på fråga  1990/91:46 om Antarktis</pre><pre>Anf. 187 Miljöminister BIRGITTA DAHL:</pre><pre>Fru talman! Gösta Lyngå har frågat mig om den\r\nsvenska regeringen kommer att stödja ett förslag\r\natt utnämna Antarktis till världspark i samband\r\nmed möte med Antarktisfördragets parter i\r\nnovember i år.</pre><pre>Vid den extra session med Antarktisfördragets\r\nparter som kommer att hållas i Santiago, Chile, i\r\nnovember i år kommer miljöskyddsfrågorna att\r\ndebatteras. Flera förslag till miljöskyddsinstrument\r\nföreligger inför mötet.</pre><pre>Den svenska hållningen i miljöfrågan i Antarktis\r\nhar alltsedan vårt inträde under Antarktisfördraget\r\nvarit att på effektivaste sätt stärka miljöskyddet i\r\nområdet. Det är i det avseendet viktigt att ett\r\nmiljöskyddsinstrument får en lämplig anknytning\r\ntill Antarktisfördraget, som utgör grunden för det\r\nfredliga samarbetet inom Antarktisområdet.</pre><pre>I förberedelsearbetet inför mötet i Santiago har\r\nflera förslag lagts om att benämna Antarktis ett\r\nsärskilt naturskyddsområde, världspark eller\r\nliknande. Regeringen ser gärna att Antarktis i\r\nframtiden ges en särskild benämning som betonar\r\ndess unika ställning. Det viktigaste är dock inte\r\nsjälva benämningen utan att Antarktisområdet ges\r\nett starkt och effektivt miljöskydd genom ett legalt\r\nbindande instrument som knyts till\r\nAntarktisfördraget. Det är i nuvarande läge den\r\nlinje som enligt regeringens bedömning bäst gagnar\r\nmålet om ett starkt miljöskydd för Antarktis.</pre><pre>Anf. 188 GÖSTA LYNGÅ (mp):</pre><pre>Fru talman! Jag får tacka miljöministern för svaret,\r\nsom ju verkar lovande.</pre><pre>Bakgrunden är det australiska och franska förslaget\r\nom att här inrätta ett naturreservat utan gruvdrift.\r\nNuvarande mineralkonvention, som Sverige har\r\nstått bakom, inkluderar faktiskt prospektering. Det\r\när ju ytterst naivt att tro att man lägger ned mycket\r\nstora summor -- för det kostar att prospektera --\r\nutan att, om man hittar en fyndighet, utnyttja den.\r\nMan skulle säga att detta är kapitalförstöring.</pre><pre>Därför vill jag nog specificera frågan litet: Finns det\r\nrisk för att regeringen godtar en överenskommelse\r\nsom inkluderar mineralprospektering i Antarktis?</pre><pre>Anf. 189 Miljöminister BIRGITTA DAHL:</pre><pre>Fru talman! Jag skall gärna gå djupare in på den\r\nhär frågan och samtidigt betona att vi just är i färd\r\nmed att skicka ut en delegation med uppgift att\r\nförhandla fram en överenskommelse om bästa\r\nmöjliga miljöskydd för Antarktis. Den diskussion\r\nvi nyss har haft om Kolahalvön illustrerar ju vad\r\nsom skulle kunna bli effekterna om vi tillät liknande\r\nverksamhet där.</pre><pre>Jag vill först understryka att Sveriges arbete som\r\ndeltagande i mineralkonventionen tidigare också\r\nhar varit ett uttryck för vår vilja att aldrig någonsin\r\ndelta i någon exploatering eller medverka till någon\r\nsådan, utan att få till stånd en reglering till skydd\r\nför miljön. En sådan skulle lägga fast regler som\r\ntidigare inte har funnits för den händelse en\r\nexploatering skulle komma till stånd.</pre><pre>Nu är situationen annorlunda av flera olika skäl. Då\r\när det inte lika aktuellt att arbeta med\r\nmineralkonventionen för att få till stånd ett skydd\r\nför miljön.</pre><pre>Vi avser att i de kommande förhandlingarna\r\ndiskutera vilket av de förslag som nu har lagts\r\nfram -- eller vilka i kombination med varandra --\r\nsom, vilket är viktigt, knutna till\r\nAntarktisfördraget ger det bästa möjliga skyddet\r\nför miljön i framtiden. Det är ett svårt\r\nförhandlingsuppdrag som vi skickar ut våra\r\nförhandlare till, men regeringens uppdrag till dem\r\när att medverka till den lösning som ger det bästa\r\nskyddet för miljön i Antarktis. Jag tror nog att\r\nGösta Lyngå också är beredd att låta dem --\r\nnaturligtvis i dialog med regeringen när\r\nförhandlingarna pågår -- pröva olika lösningar för\r\natt få till stånd en sådan överenskommelse.</pre><pre>Anf. 190 GÖSTA LYNGÅ (mp):</pre><pre>Fru talman! Ja, jag måste ju säga att det låter\r\nmycket bra!</pre><pre>Mineralkonventionen är något förlegad. Det är jag\r\nglad för att höra, därför att den inkluderade\r\nhotfulla element.</pre><pre>Det finns andra hot mot Antarktis. Där pågår\r\növerfiskning, och detta är återigen sådant som jag\r\nhoppas att regeringen samtidigt i dessa\r\nförhandlingar skall försöka göra någonting åt. Jag\r\nönskar lycka till med förhandlingarna!</pre><pre>Anf. 191 Miljöminister BIRGITTA DAHL:</pre><pre>Fru talman! Tack så mycket, Gösta Lyngå, vi skall\r\ngöra vårt bästa!</pre><pre>Överläggningen var härmed avslutad.</pre><pre>39 § Svar på fråga  1990/91:50 om återvinning av\r\npapper m.m.</pre><pre>Anf. 192 Miljöminister BIRGITTA DAHL:</pre><pre>Fru talman! Lennart Brunander har frågat mig\r\nvilka åtgärder regeringen avser att vidta för att\r\nskapa fungerande marknader för återvinningsbara\r\nmaterial.</pre><pre>Som tydligt framgår bl.a. av min redovisning av\r\narbetet på avfallsområdet i årets budgetproposition\r\när det ett uttalat mål att avfallsmängderna måste\r\nminska och att återanvändning och återvinning av\r\nmaterial måste öka. Detta är en hörnsten i\r\nregeringens politik på avfallsområdet.</pre><pre>För att en marknad skall uppstå och fungera måste\r\nett stort antal förutsättningar föreligga och många\r\naktörer samverka. De effektivaste styrmedel som\r\nstatsmakterna förfogar över i en sådan process är\r\nnormalt de ekonomiska.</pre><pre>Miljöavgiftsutredningen har föreslagit en avgift på\r\nosorterat hushålls- och industriavfall. Utredningen\r\nföreslår att avgiftsmedlen tillförs en särskild fond.\r\nEnligt utredningen är det av största betydelse att\r\nmarknadsförutsättningarna inom\r\nåtervinningsbranschen stimuleras, och fonden\r\nföreslås användas till att stimulera återvinning och\r\nutveckling av källsortering. Dessa förslag bereds\r\nför närvarande inom regeringskansliet.</pre><pre>Ibland kan också regeländringar utnyttjas för att\r\nskapa förutsättningar för nya initiativ. Genom de\r\nförändringar i renhållningslagen som riksdagen\r\ngodkände i våras har förutsättningar skapats för\r\nökad källsortering, något som i sin tur öppnar\r\nmöjligheterna för en ökad återvinning. Därmed har\r\nen viktig marknadsförutsättning skapats, nämligen\r\nett stabilare utbud av material för\r\nvidarebearbetning.</pre><pre>En annan förutsättning för att marknader för\r\nåtervunna material skall uppstå är att de produkter\r\nsom tillverkas av det återvunna materialet kan\r\nsäljas. Det innebär att det krävs en ökad acceptans\r\nhos köparna för produkter baserade på återvunnet\r\nmaterial. Vi kommer att behöva acceptera ett annat\r\nutseende eller formgivande av produkterna.</pre><pre>Konsumenterna har här sin stora och viktiga roll.\r\nVi vet ju alla hur snabbt det gick att få fram icke\r\nklorblekta pappersprodukter inom vissa\r\nproduktområden. Efterfrågan från konsumenterna\r\nskapade marknaden och några detaljregleringar\r\nbehövdes inte.</pre><pre>Vi måste naturligtvis också verka internationellt för\r\nökad återvinning. Såväl i det nordiska samarbetet\r\nsom inom OECD finns återvinningsfrågorna\r\nuttryckligen med på arbetsprogrammet.</pre><pre>Anf. 193 LENNART BRUNANDER (c):</pre><pre>Fru talman! Jag tackar miljöministern för svaret.\r\nDet var väl ett ganska oförargligt svar egentligen,\r\noch det ger mig inte så förfärligt stora\r\nförhoppningar om att regeringen skall göra så\r\nmycket för att lösa de problem som för närvarande\r\nfinns.</pre><pre>Återvinning är en grundsten i regeringens politik.\r\nDet måste det naturligtvis vara eftersom vi i våras\r\nfattade ett riksdagsbeslut med den utgångspunkten\r\natt vi måste källsortera och återanvända mer.</pre><pre>Situationen har blivit den att kommunerna har satt\r\ni gång med detta och också lyckats ganska bra. De\r\nhar fått in betydliga mängder material, inte minst\r\npapper, vilket jag har tagit upp i denna fråga.</pre><pre>Man har engagerat människor, och de tycker att det\r\när viktigt att källsortera sopor. Jag tror att de ställer\r\nupp på det. Nu har situationen dock blivit besvärlig.\r\nI Kommunaktuellt den 4 oktober står det att\r\nkommunerna struntar i att samla in papper. Varför\r\ngör de det? Jo, helt enkelt därför att ingen vill köpa\r\ndet, utan de får lägga det på tippen!</pre><pre>Om man nu kommer i den situationen att\r\nmarknaden inte fungerar, får det stora negativa\r\nkonsekvenser för människor som vill engagera sig\r\noch samla in. Jag tror att människor vill göra det,\r\nför de tycker och förstår att det är viktigt.</pre><pre>Men när människor ser att det som de har lagt ner\r\narbete på hamnar på tippen i alla fall, tror jag att de\r\nmisströstar. Då får vi svårt att uppfylla dessa mål\r\nom att vi skall öka källsorteringen.</pre><pre>Vi har inte på långa vägar nått de mål vi skall nå,\r\natt alla sopor skall källsorteras. Om man skulle göra\r\ndet kommer ju ännu mer av det som redan är\r\nsorterat att hamna på tippen, och det vore ju ännu\r\nvärre. Jag skulle vilja veta vad regeringen\r\nkortsiktigt tänker göra för att få i gång marknaden,\r\nfå den att fungera och se till att papper, glas och\r\nsådant som har hamnat på tippen kommer att\r\nanvändas i industrin. Samtidigt som man nu tippar\r\npapper på svenska tippar importerar man dessutom\r\npapper.</pre><pre>Anf. 194 Miljöminister BIRGITTA DAHL:</pre><pre>Fru talman! Låt mig först bara påminna om att det\r\nju var på regeringens förslag som riksdagen fattade\r\ndessa kloka beslut i våras.</pre><pre>Sedan är det riktigt att det finns en hel del\r\nbarnsjukdomar nu när vi startar detta viktiga\r\narbete. Jag är lika bekymrad som Lennart\r\nBrunander över det. Ändå skulle det vara bra om\r\nvi till att börja med vore överens om att vi skall\r\nförsöka åstadkomma att man i en fri ekonomi och\r\npå en fri marknad med ekonomiska styrmedel som\r\nstimulans och goda insatser från hushåll skall kunna\r\nklara det här.</pre><pre>Det har faktiskt gått bättre med insamlingen än vad\r\nde svenska återvinningsbruken hade räknat med.\r\nDessa har i dag inte kapacitet för att ta emot allt.\r\nDet räknar man med att ha fr.o.m. sommaren\r\n1991 -- alltså om ungefär ett år.</pre><pre>Vi har inget importförbud när det gäller\r\nreturpapper. I andra länder har man sämre\r\nkapacitet att ta hand om returpapper än i Sverige.\r\nFör min del anser jag självklart att alla länder skall\r\nförsöka få system för returpappersanvändning\r\nväldigt många gånger för att få rätt användning av\r\nskogsråvaran. Därför tycker jag t.ex. att det är\r\nväldigt bra när SCA har beslutat sig för att investera\r\ni ett sådant företag på den europeiska marknaden.\r\nVad svensk industri behöver exportera nu är\r\nmiljövänlig teknik, inkl. återvinningsteknik för\r\nhantering av pappersråvaran. Då slipper vi något\r\nsom är ett problem i dag -- konkurrens i form av\r\ndumpning på den svenska marknaden av\r\nreturpapper från länder som inte har\r\nåtervinningskapacitet.</pre><pre>Anf. 195 LENNART BRUNANDER (c):</pre><pre>Fru talman! Det är riktigt, Birgitta Dahl, att vi är\r\növerens om att detta är viktigt och att vi skall\r\nförsöka hjälpas åt att få ett bra resultat.</pre><pre>Det är också riktigt att regeringen hade ett förslag\r\nom avfallshantering i budgetpropositionen, men\r\ndet tog lång tid innan ni fick fram det. Ni segdrog i\r\nflera år innan det kom något förslag.</pre><pre>Miljöministern påpekar att man på marknaden är\r\növerraskad över att få in så mycket returpapper.\r\nRedan 1988 skrev naturvårdsverket i en rapport om\r\nmarknaden för återvunnet material att det är viktigt\r\natt skapa dessa marknader så att det som jag nu har\r\nförsökt beskriva inte uppstår.</pre><pre>Vi borde alltså inte vara tagna på sängen av detta.\r\nNär nu regeringen lade fram en sådan här\r\nproposition, när regeringen tog så god tid på sig\r\ninnan den kom fram till ett förslag, borde man\r\nockså ha skapat förutsättningar för att\r\nåtervinningen skulle fungera. Utan dessa\r\nförutsättningar hjälper ju inte våra målsättningar\r\nom ökad återvinning och om att människor skall\r\nacceptera förslaget. Då blir det ändå pannkaka av\r\ndet hela.</pre><pre>Anf. 196 Miljöminister BIRGITTA DAHL:</pre><pre>Fru talman! Det är för tidigt att utfärda den\r\ndomen. Jag kan bara försäkra om att vi med\r\nförenade krafter kommer att göra vårt yttersta för\r\natt nå mycket goda resultat och för att inom en snar\r\nframtid ha ett totalt sett mindre berg av avfall, alltså\r\näven när det gäller det som skall återvinnas. Detta\r\nskall ske genom en mer resurssnål daglig livsföring\r\ni våra hem och på våra arbetsplatser.</pre><pre>Anf. 197 LENNART BRUNANDER (c):</pre><pre>Fru talman! Det sista är egentligen det utan tvivel\r\nviktigaste. Centerpartiet har också i flera år ställt\r\nkrav på att vi skall ha en avfallspolitik eller över\r\nhuvud taget en politik som gör att vi nyttjar mindre\r\nav resurserna. På det sättet minskar också mängden\r\navfall. Det är den smartaste och riktigaste vägen.</pre><pre>Fram till dess måste vi ändå ta hand om och\r\nåtervinna det avfall som finns. Det skulle vara\r\nintressant att få några synpunkter på vad ni kan\r\ntänka er att göra för att förbättra situationen. Vi är\r\növerens i fråga om problemet och nödvändigheten\r\natt göra någonting åt det, men jag har inte fått\r\nnågra förslag eller synpunkter från miljöministern\r\npå vad ni tänker göra för att få en förbättring till\r\nstånd.</pre><pre>De kommuner som jag har nämnt vill nu anmäla\r\ndetta till näringsombudsmannen, eftersom de anser\r\natt köparna på det här sättet pressar priserna uppåt.</pre><pre>Anf. 198 Miljöminister BIRGITTA DAHL:</pre><pre>Fru talman! Först till det sista. NO har prövat\r\ndenna fråga 1984 och då kommit fram till att det\r\ninte fanns anledning till kritik. Om det blir en ny\r\nprövning, litar jag på NOs bedömning, och som\r\nLennart Brunander vet, bör jag inte lägga mig i\r\nden.</pre><pre>Det är bra att vi har ett sådant institut. Jag har\r\nockså noterat att denna situation uppstår varje gång\r\ndet är dags att sluta ett nytt avtal. Så var det även i\r\nsomras, och det var på det sättet denna diskussion\r\nbörjade i år.</pre><pre>I övrigt har vi för det första, genom att lägga fast\r\nriktlinjerna och lägga det utvidgade ansvaret på\r\nkommunerna och konsumenterna, genomfört\r\nmycket viktiga åtgärder. För det andra håller vi nu\r\npå att ta fram ekonomiska styrmedel som skall styra\r\ni rätt riktning på detta område.</pre><pre>Jag tror inte att Lennart Brunander vill att vi skall\r\nbörja genomföra den typ av detaljreglering som\r\nÖsteuropa är på väg bort ifrån. Vi måste i stället\r\nförsöka hitta system som fungerar i ett fritt\r\nsamhälle.</pre><pre>Anf. 199 LENNART BRUNANDER (c):</pre><pre>Fru talman! Nej, miljöministern, vi skall inte ha\r\nnågra östeuropeiska system. Vi skall ha mycket mer\r\nfantasi i det vi gör och ta hjälp av människors\r\nintresse och engagemang i den här frågan. Detta\r\nintresse och detta engagemang finns.</pre><pre>Det är bra att miljöavgifter skall styra så att ännu\r\nmer går till sortering. Men då är det ännu viktigare\r\natt marknaderna fungerar. Om marknaderna inte\r\nfungerar, hjälper inte heller detta. Marknaderna\r\nbehöver fungera för att kunna ta emot avfallet, och\r\ndet är på det området vi måste lägga ner resurser --\r\npå det ena eller andra sättet. Jag skulle vilja ha ett\r\nsvar från miljöministern på frågan: Vad kan ni\r\ntänka er att göra?</pre><pre>Anf. 200 Miljöminister BIRGITTA DAHL:</pre><pre>Fru talman! Efter att riksdagen i våras på\r\nregeringens förslag fattade beslut på detta område,\r\nanser jag att bollen för närvarande ligger hos\r\nindustrin, kommunerna och konsumenterna. Detta\r\när fallet just därför att detta är ett fritt och\r\ndemokratiskt samhälle. Nu vill jag att en rad olika\r\nmetoder prövas runt om i vårt land -- inom\r\nindustrin, inom kommunerna och i de enskilda\r\nhemmen. Jag vet också att detta redan\r\nförekommer. Jag är faktiskt ganska bestämd på den\r\npunkten; alla skall inte springa till morsan och be\r\nom hjälp, utan de skall anstränga sig själva.</pre><pre>Anf. 201 LENNART BRUNANDER (c):</pre><pre>Fru talman! När det inte fungerar får ändå morsan\r\nhjälpa till!</pre><pre>Anf. 202 Miljöminister BIRGITTA DAHL:</pre><pre>Fru talman! Ja, det är sant! Men nu ligger bollen\r\nhos de olika aktörerna, som skall se till att det\r\nfungerar. Jag riktar också den uppmaningen till\r\ndem.</pre><pre>Överläggningen var härmed avslutad.</pre><pre></pre><pre>40 § Svar på fråga  1990/91:61 om PVC-\r\nförpackningar</pre><pre>Anf. 203 Miljöminister BIRGITTA DAHL:</pre><pre>Fru talman! Roy Ottosson har frågat mig vad\r\nregeringen avser att göra för att\r\nsubstitutionsprincipen i lagen om kemiska\r\nprodukter skall tillämpas vad gäller bl.a. PVC-\r\nförpackningar.</pre><pre>I linje med kravet på industrin att byta ut farliga\r\nämnen mot mindre farliga -- det är det som är\r\nsubstitutionsprincipen -- tog jag för ett par år sedan\r\ninitiativ till överläggningar med\r\nförpackningstillverkarna om ett stopp för\r\nanvändning av PVC-plast. Resultatet har blivit att\r\nen avveckling skall ske fram till halvårsskiftet i år\r\noch innebär att de svenska tillverkarna, som svarar\r\nför ca 70 % av marknaden, har ställt om sin\r\nproduktion. Resterande 30 % utgörs\r\nhuvudsakligen av import. Här krävs internationella\r\nlösningar. Som ett första steg i det arbetet har\r\nSverige i det nordiska samarbetet föreslagit att en\r\ngrupp bildas för att gemensamt driva frågan om\r\navveckling av PVC-förpackningar.</pre><pre>Anf. 204 ROY OTTOSSON (mp):</pre><pre>Fru talman! Jag ber för det första att få tacka för\r\nsvaret.</pre><pre>Min fråga gällde kanske inte bara förpackningar,\r\nutan PVC-produkterna över huvud taget. Lagen\r\nom kemiska produkter är naturligtvis tillämplig på\r\nhela området. Det var enligt min uppfattning en\r\nstor miljöpolitisk framgång när detta tidigare i år\r\nskrevs in i lagen efter det förslag som miljöpartiet\r\nlade fram förra året. Detta förslag gick igenom i\r\nriksdagen, och regeringen återkom sedan med ett\r\nförslag som i stort sett fölljde samma linje.</pre><pre>Problemet är att detta inte är verkställt. Lagen\r\nligger, men vi kan i varenda affär se en rad PVC-\r\nprodukter -- inte minst förpackningar -- som säljs.\r\nDetta skulle egentligen vara olagligt, eftersom det i\r\nstort sett i alla fall finns mer miljövänliga\r\nförpackningar och produkter. Man måste fråga sig\r\nom importerade varor skall undantas från\r\nlagstiftningen på detta sätt. Detta borde väl ligga på\r\nregeringens bord, eftersom det är regeringen som\r\nskall verkställa de lagar som vi stiftar här i\r\nriksdagen.</pre><pre>Man ställer sig då frågan -- och det är också detta\r\nsom är min utgångspunkt: Vad görs för att\r\nverkställa den lag som faktiskt gäller? Det är inte\r\nfråga om att förhandla, utan det är fråga om att se\r\ntill att lagen efterföljs.</pre><pre>Anf. 205 Miljöminister BIRGITTA DAHL:</pre><pre>Fru talman! Jag skall inte vara kitslig, men jag\r\nsvarade faktiskt på frågan. Det är riktigt att Roy\r\nOttosson i reciten även talar om andra produkter,\r\noch det är riktigt att dessa svarar för en stor del av\r\nPVC-användningen. Dock är det så att\r\nförpackningarna utgör det största problemet,\r\neftersom de är snabbast i omlopp och snabbast blir\r\nett problem även i avfallshanteringen. Därför var\r\ndet mycket viktigt att göra en insats på det området.</pre><pre>Det är inte bara på regeringen det ankommer att se\r\ntill att lagstiftningen följs. I stor utsträckning\r\nhandlar det också om myndigheter som\r\nbemyndigas att ansvara för tillämpningen av lagen.\r\nI det här fallet handlar det framför allt om\r\nkemikalieinspektionen och naturvårdsverket.</pre><pre>Vi arbetar nu för att successivt få bort PVC, och vi\r\nstartade med det område som var mest angeläget\r\noch snabbast i omlopp, nämligen svensk\r\nproduktion och förpackningar. Det är mer\r\nkomplicerat när det gäller import, och Roy\r\nOttosson vet att vi på det området arbetar för att få\r\ntill stånd internationella överenskommelser för att\r\nklara ut de problemen. Inte minst inom OECD\r\nbedrivs det på detta område ett mycket intensivt\r\narbete.</pre><pre>När det gäller andra varor som innehåller PVC\r\nbedrivs det för närvarande ett arbete både i\r\nregeringskansliet och i de ansvariga\r\nmyndigheterna. Det gäller för övrigt många fler\r\nämnen än PVC.</pre><pre>Anf. 206 ROY OTTOSSON (mp):</pre><pre>Fru talman! Just det, det gäller många fler ämnen\r\nän PVC. Skälet till att åtgärda just PVC är att det\r\nhänder en del rörande PVC i vår omvärld. Vi har\r\nhört signaler om detta från Danmark.\r\nMiljöministern i Danmark har under sommaren\r\nuttalat att man bör förbjuda PVC-förpackningar,\r\ndetta är också på gång i Norge, osv.</pre><pre>PVC är också en produkt som är anstötlig på flera\r\nsätt. Redan vid produktionen finns stora\r\narbetsmiljöproblem. Vi har haft ett antal cancerfall\r\ni landet på grund av vinylkloridgasen. Den här\r\nprodukten är så onödig att man kan tycka att det\r\nborde vara ganska enkelt att som typfall göra\r\nnågonting åt just den.</pre><pre>Jag måste ändå ställa en följdfråga. Ministern sade\r\natt kemikalieinspektionen och naturvårdsverket\r\nhar bemyndigande att göra saker på detta område.\r\nJag måste då fråga: Vad då? Har de bemyndigats att\r\nförbjuda sådana här produkter enligt\r\nsubstitutionsprincipen i lagen om kemiska\r\nprodukter?</pre><pre>Anf. 207 Miljöminister BIRGITTA DAHL:</pre><pre>Fru talman! Det är viktigt att ha klart för sig att det\r\ninte är sämre om man får till stånd en avveckling\r\nutan förbud. Substitutionsprincipen innebär att\r\nföretaget alltid har skyldighet att göra ett utbyte.\r\nFörbud är något man tar till om man inte kan klara\r\nav det på annat sätt.</pre><pre>Jag vill exemplifiera detta med den lista över de\r\nfarligaste ämnena som kemikalieinspektionen och\r\nnaturvårdsverket har redovisat för regeringen,\r\nämnen vilkas användning enligt deras uppfattning\r\nbör avvecklas. Syftet med publiceringen är att\r\nföretagen redan nu skall sätta i gång med arbetet.\r\nLyckas vi inte få till stånd ett utbyte med frivilliga\r\ninsatser aktualiseras frågan om förbud. Men det\r\nblir då genast mer komplicerat med GATT-\r\nförhandlingar och andra förhandlingar som kan\r\nförsena avvecklingen. Det går snabbare om man får\r\ntill stånd en frivillig avveckling, som i fallet med\r\nPVC. Då behöver man inte hålla på och diskutera\r\nfrågan i flera år internationellt. Vi har i Sverige\r\nvarit snabbare och effektivare än i våra\r\ngrannländer.</pre><pre>Anf. 208 ROY OTTOSSON (mp):</pre><pre>Fru talman! Det är kanske litet grand en\r\ntolkningsfråga vad substitutionsprincipen\r\negentligen innebär, dvs. om den innebär ett förbud\r\nmot det som är onödigt och miljöfarligt eller inte.</pre><pre>Det är självfallet bra om man kan avveckla utan\r\nförbud, och ju snabbare det går desto bättre. Det\r\när vi säkert helt överens om. Vad som upplevs som\r\nstötande är att just PVC och en del andra saker är\r\nså onödigt och att de ändå har funnits kvar så länge.</pre><pre>Jag fick inte riktigt svar på frågan om huruvida\r\nkemikalieinspektionen har bemyndigats att själv\r\nfatta beslut om förbud mot enskilda produkter,\r\nt.ex. PVC-produkter. Skulle\r\nkemikalieinspektionen få ett sådant bemyndigande\r\nkan det leda till att vi kan gå fram litet snabbare på\r\ndet här området, kanske t.o.m. betydligt snabbare.\r\nDet skulle vara bra för miljön om inte annat.</pre><pre>Anf. 209 Miljöminister BIRGITTA DAHL:</pre><pre>Fru talman! Det finns ett antal exempel på att\r\nkemikalieinspektionen har fattat beslut i sådana\r\nhär fall och andra, t.ex. när företaget inte har\r\nlyckats att bevisa att en viss produkt är ofarlig.</pre><pre>Anf. 210 ROY OTTOSSON (mp):</pre><pre>Fru talman! Jag är inte säker på att vi kommer så\r\nmycket längre här i kväll. Men jag kan ändå\r\nkonstatera att produktionen av PVC-förpackningar\r\ni Sverige tydligen har upphört, om jag har förstått\r\nsvaret rätt. Det är ju ändå en framgång. Här vill det\r\ntill att man också vågar gå på sådant som\r\nimporteras. Det borde inte vara orimligt att ställa\r\nsamma krav på importen, även om det kanske finns\r\nen och annan i utlandet som beklagar sig över detta.</pre><pre>Anf. 211 Miljöminister BIRGITTA DAHL:</pre><pre>Fru talman! Jag noterar med glädje att Roy\r\nOttosson har uppmärksammat att produktionen i\r\nSverige har upphört. Regeringen arbetar också\r\nmed importfrågorna. Det tar litet längre tid. Det\r\nvar därför en stor framgång att få till stånd en\r\nuppgörelse om svensk produktion så att inte arbetet\r\nytterligare försenades.</pre><pre>Överläggningen var härmed avslutad.</pre><pre></pre><pre>41 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:24 till näringsutskottet</pre><pre>Motionerna</pre><pre>1990/91:Sk2 till skatteutskottet</pre><pre>1990/91:A1--A5 till arbetsmarknadsutskottet</pre><pre>1990/91:Ju1--Ju4 till justitieutskottet</pre><pre>1990/91:L1 och L2 till lagutskottet</pre><pre>1990/91:T1 och T2 till trafikutskottet</pre><pre>42 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:22 Ändring i konkurslagen m.m.</pre><pre>1990/91:29 Riksgäldskontorets uppgifter inom\r\nstatsskuldspolitiken och den statliga\r\nfinansförvaltningen</pre><pre>Skrivelse</pre><pre>1990/91:21 Hemlig teleavlyssning vid\r\nförundersökning i brottmål under år 1989.</pre><pre>43 § Anmälan om interpellationer</pre><pre>Anmäldes att följande interpellationer framställts</pre><pre>den 4 oktober</pre><pre>1990/91:34 av Lars Tobisson (m) till statsministern\r\nom AP-fonden:</pre><pre>Ett av många problem i Sveriges ekonomi är det\r\nlåga sparande, vilket återspeglas i det stora och\r\nsnabbt växande underskottet i bytesbalansen.\r\nHushållens sparande är sedan åtskilliga år negativt.\r\nModerata samlingspartiet förordar en ekonomisk\r\npolitik som rent allmänt stärker den enskilda\r\nsparviljan och som dessutom med riktade\r\nstimulansåtgärder ökar särskilt det långsiktigt\r\nbudna sparandet.</pre><pre>Den nedgång i hushållssparandet som skett har\r\ninträffat under socialdemokratiska regeringar. Den\r\nfår ses som ett resultat av en medveten men\r\nförklädd socialiseringspolitik. I regeringsdokument\r\nkan det talas vagt om det önskvärda i att öka\r\nhushållens sparande. Men, sägs det, det går nog\r\ninte utan stora stimulanser, som är\r\nfördelningspolitiskt problematiska. Slutsatsen blir\r\natt det kollektiva sparandet i stället bör växa, vilket\r\ni klartext betyder ökad överbeskattning av\r\nmedborgarna.</pre><pre>Det förord som sålunda ges för kollektiv\r\nkapitalbildning har rötter långt tillbaka i tiden. Det\r\ngår igen i allt som skrivits och sagts om\r\nlöntagarfonder och tidigare modeller för kollektivt\r\nägande. Efter misslyckandet med Statsföretag och\r\nannan offentligstyrd affärsverksamhet har intresset\r\nalltmer inriktats på indirekt ägande via olika\r\nfonder. Försök att legitimera\r\nsocialiseringsframstötarna genom att knyta dem till\r\nATP-systemet går allt sedan 1970-talet som en röd\r\ntråd genom socialdemokraternas argumentation\r\noch strävanden.</pre><pre>För kollektiva löntagarfonder framfördes i\r\ndebatten en lång rad skiftande motiv. Det framgick\r\nemellertid tydligt att det ytterst var makten och\r\nägandet i företagen det handlade om. Till slut gavs\r\näven löntagarfonderna en ATP-anknytning. Som\r\nen följd av den heta fondstriden har dock såväl den\r\nförre som den nuvarande statsministern på olika\r\nsätt givit uttryck åt att ytterligare steg i denna\r\nriktning inte skulle tas.</pre><pre>Den regeringen närstående fackföreningsrörelsen\r\nlanserar emellertid oförtrutet nya\r\nfondkonstruktioner. Vid den nyligen avhållna\r\nsocialdemokratiska partikongressen ställde sig\r\nregeringspartiet bakom LOs krav på att i viss\r\nutsträckning öppna AP-fonden för köp av\r\nbörsnoterade aktier. Det skedde i strid med\r\nutfästelsen när ATP-systemet infördes i slutet av\r\n1950-talet om att dess tillgångar inte skulle\r\nanvändas för att köpa aktier i privata företag.</pre><pre>Från LO-håll framförs det också krav på att\r\nfondbildningen i ATP-systemet skall växa kraftigt.\r\nDessutom skall AP-fonden ges frihet att placera\r\nkapitalet efter bästa möjliga avkastning -- med den\r\nenda restriktionen att högst 10 % får placeras\r\nutomlands. Det framgår tydligt att denna nyvunna\r\nfrihet främst är tänkt att användas för att förvärva\r\naktier i svenska företag. Det samlade börsvärdet\r\nuppgår för närvarande till ca 750 miljarder kronor.\r\nAv detta äger det offentliga redan ca 80 miljarder,\r\nvarav ca 50 miljarder i löntagarfonder samt fjärde\r\noch femte AP-fonden. Även om nyemissioner kan\r\nske under det kommande året och även om AP-\r\nfonden kan köpa annat än börsnoterade aktier, ger\r\nförslaget utrymme för aktieköp till ett belopp som\r\nsnarast överstiger det samlade börsvärdet.</pre><pre>Som motiv för att vidga AP-fondens\r\nplaceringsmöjligheter anges från\r\nsocialdemokratiskt håll strävan att uppnå en god\r\navkastning på pensionskapitalet. Detta är dock\r\nklart vilseledande, eftersom ATP-systemet är ett\r\nfördelningssystem, där de pensioner som utbetalas\r\nunder ett visst år i princip skall bestridas med under\r\nsamma år inflytande avgifter. AP-fonden är tänkt\r\nendast som en buffert i utjämnande syfte.</pre><pre>Det bästa sättet att trygga ATP-pensionen är att\r\nföra en ekonomisk politik som ger god tillväxt.\r\nOmvärlden är full av aktuella exempel på att\r\nsocialistiska lösningar tvärtom ger dålig tillväxt.</pre><pre>Med hänvisning till det anförda vill jag fråga\r\nstatsministern:</pre><pre>Har regeringen några planer på att öppna AP-\r\nfonden för aktieköp?</pre><pre>Avser regeringen att öka fondbildningen i ATP-\r\nsystemet utöver det ursprungliga buffertsyftet, så\r\natt en stor del av svenskt näringsliv på denna väg\r\nkan överföras i offentlig ägo?</pre><pre>1990/91:35 av Hans Göran Franck (s) till\r\njustitieministern om brottsförebyggande\r\nverksamhet och prioriterad brottsbekämpning:</pre><pre>Att begränsa brottsligheten är en av\r\nkriminalpolitikens huvuduppgifter. Den\r\nbrottsförebyggande verksamheten är därvid av\r\ncentral betydelse. Den behöver förbättras och\r\nbyggas ut främst genom en förstärkning av\r\nbrottsförebyggande rådet (BRÅ).</pre><pre>Prioriteringen av brottsbekämpningen är\r\nnödvändig för att beivra den allvarliga\r\nbrottsligheten. De tre prioriterade områdena är\r\nvälkända, nämligen ekobrott, våldsbrott och\r\nnarkotikabrott. Anmärkningsvärt är att\r\nrikspolisstyrelsen nyligen utan riksdagsbeslut\r\nbestämt sig för att fyra prioriterade områden,\r\nnämligen ungdomsbrott, narkotikabrott,\r\nyrkesbrott och brottsförebyggande verksamhet i\r\nallmänhet.</pre><pre>Dess värre har insatserna vid bekämpande av\r\nekobrottsligheten sackat efter. Andelen poliser\r\nsom är verksamma inom ekorotlarna är bara\r\nomkring hälften av vad som förekommer\r\nbeträffande narkotika resp. våldsbrott. De senare\r\ntvå brottsområdena får en ökande andel\r\npolispersonal, medan så inte är fallet för\r\nekobrotten.</pre><pre>Docenten Hans Gunnar Axberger har gjort en\r\nundersökning som visar att resultaten av\r\nåtgärderna mot ekobrottslighet är mycket\r\nbegränsade. BRÅ-utredaren Dan Magnusson säger\r\natt de fåtaliga lagändringarna i stort sett har haft\r\nmycket liten tillämpning. Han tror dock att genom\r\ndet ökade intresset inom näringslivet och\r\nfackföreningsrörelsen för att bekämpa den\r\nekonomiska brottsligheten kan frågan återigen bli\r\nav central betydelse under 90-talet.</pre><pre>Det är nödvändigt att förstärka kampen mot\r\nekobrottsligheten, varav miljöbrotten utgör en\r\nviktig del. Ekobrottsligheten leder till en kraftig\r\nomfördelning i ekonomin, och den är också av en\r\nsådan omfattning ekonomiskt att den får långt\r\nstörre verkningar på samhällsnivån än någon annan\r\ntyp av kriminalitet. Omfördelnings- och\r\njämlikhetspolitiken sätts ur spel, och de\r\nekonomiska brottslingarna blir ett skattefrälse som\r\nkan hålla en helt annan konsumtionsnivå än\r\nhederliga skattebetalare.</pre><pre>Då det gäller våldsbrottsligheten behöver den, med\r\nfrämlingsfientlig och rasistisk bakgrund, bli föremål\r\nför särskilt intensiv uppmärksamhet och\r\nbehandling. Över huvud taget är den brottslighet\r\nsom förekommit under senare tid med\r\ninvandrarfientlig bakgrund utomordentligt\r\nallvarlig.</pre><pre>I anledning av det anförda får jag ställa följande\r\nfrågor till justitieminister Laila Freivalds:</pre><pre>1.  Hur vill regeringen förstärka den\r\nbrottsförebyggande verksamheten? Står den\r\ntidigare prioriteringen av ekobrott, våldsbrott och\r\nnarkotikabrott i brottsbekämpningen fast?</pre><pre>2.  Vilka åtgärder avser regeringen att vidta för att\r\nintensifiera beivrandet av den ekonomiska\r\nbrottsligheten, däri inräknat miljöbrotten?</pre><pre>3.  På vilket sätt vill regeringen verka för en skärpt\r\nbekämpning av brottsligheten med en rasistisk och\r\ninvandrarfientlig bakgrund?</pre><pre>den 5 oktober</pre><pre>1990/91:36 av Hans Göran Franck (s) till\r\nutrikesministern om Cambodja:</pre><pre>En snar fredlig politisk lösning av konflikten i\r\nCambodja är nödvändig. Framsteg har uppnåtts i\r\nförhandlingarna mellan stormakterna genom att ett\r\navtal dem emellan träffats. Men de röda\r\nkhmerernas agerande utgör nu det allvarligaste\r\nhindret för att uppnå en överenskommelse mellan\r\nde cambodjanska parterna. Det finns därför risk för\r\natt det nybildade högsta nationella rådet,\r\nbestående av parterna i Cambodja, inte kommer att\r\nfungera och att därmed de fem stormakternas plan\r\nför en fredlig lösning omintetgörs. Detta skulle\r\nockså leda till att företrädare för högsta nationella\r\nrådet inte kan inta Cambodjas plats i FN.</pre><pre>Det demokratiska Kampuchea, där de röda\r\nkhmererna har en avgörande maktposition, har\r\nalltjämt säte i FN. Oavsett utgången av\r\nförhandlingar mellan de cambodjanska partnera\r\nmåste detta förändras. Det är ohållbart att de röda\r\nkhmererna intar nuvarande position i FN.</pre><pre>Tusentals civila dör eller lemlästas av olika typer av\r\ntrampminor, som de röda khmererna ständigt\r\nplacerar ut i olika delar av Cambodja. Syftet med\r\ndessa minor är främst att stympa utan att döda. Det\r\när en viktig humanitär uppgift att oskadliggöra\r\ndessa minor. Det finns avancerad teknisk\r\nutrustning med vars hjälp detta skulle kunna ske.\r\nDen finns emellertid inte tillgänglig i Cambodja,\r\noch det är angeläget att Sverige -- eventuellt\r\ntillsammans med andra länder -- bidrar till att sådan\r\nutrustning ställs till förfogande och att\r\nutbildningsinsatser görs för att Cambodja självt\r\nskall kunna hantera denna utrustning.</pre><pre>De röda khmerernas folkmord efter\r\nIndokinakrigets slut sätter alltjämt djupa spår i det\r\ncamobdjanska samhället, som präglas av stor\r\nfattigdom. Internationella samfundet har ett ansvar\r\nför att verkningsfullt bistånd lämnas till Cambodja\r\noch till folkmordets och krigets offer.</pre><pre>Med hänvisning till det anförda får jag ställa\r\nföljande frågor till utrikesminister Sten Andersson:</pre><pre>1.  På vilket sätt kan Sverige medverka till en\r\nfredlig lösning av Cambodjakonflikten?</pre><pre>2.  På vilket sätt vill regeringen agera i fråga om\r\nCambodjas representation i FN?</pre><pre>3.  På vilket sätt är Sverige berett att för egen del\r\noch internationellt verka för att biståndet till\r\nCambodja ökar?</pre><pre>4.  Är regeringen beredd att ge Cambodja särskilt\r\nstöd för att oskadliggöra minor som utplacerats i\r\nolika delar av landet?</pre><pre>1990/91:37 av Gunnar Björk (c) till\r\nkommunikationsministern om en bro mellan\r\nSundet och Hasselön:</pre><pre>Frågan om en broförbindelse mellan Sundet och\r\nHasselön i Gävle kommun har aktualiserats i\r\nriksdagen i ett tiotal år av bl.a. undertecknad.</pre><pre>Mina och andra motioner har årligen avstyrkts av\r\nriksdagens trafikutskott med hänvisning till att\r\nlänsstyrelsen i Gävleborgs län själva har att\r\nprioritera sin vägplan.</pre><pre>Trots att länsvägnämnd vid något tillfälle förordat\r\nen bro och länsstyrelsen tagit upp frågan om denna\r\nbroförbindelse på olika sätt och i sina äskanden, har\r\nnågon bro inte byggts. Lekmännens inflytande mot\r\nvägverkets ledning i ett län är ju som bekant ringa.</pre><pre>I samband med 1980/81 års riksmöte väcktes\r\nmotioner av Ing-Marie Hansson (s), varav en i\r\nanslutning till regeringens förslag till besparingar av\r\nden allmänna färjetrafiken.</pre><pre>Vid riksdagsbehandlingen biföll kammaren\r\nmom. 6 b i reservationen nr 4 som gällde den\r\naktuella broförbindelsen. Reservanterna vann med\r\nröstsiffrorna 155--153.</pre><pre>Beslutet blev alltså att bygga en bro över Dalälven.</pre><pre>Vid voteringen om medel till bron, som var\r\nsammanslagen med alla aktuella broar, blev\r\nbeslutet att inte anslå medel till den bro man just\r\nbeslutat om.</pre><pre>Inför beslutet i riksdagen utlovades det från\r\nsocialdemokratiskt håll i Gävleborgs län, att om\r\nman endast vann med någon röst skulle en bro\r\nbyggas.</pre><pre>Dagen efter riksdagsbeslutet kunde en nöjd\r\nbefolkning i Hedesunda på första sidorna i\r\nortstidningarna med glädje läsa om att den\r\nutlovade bron nu äntligen skulle byggas, vilket\r\nockså klart lovats av socialdemokraterna.</pre><pre>Det är nu snart tio år sedan riksdagen beslöt att en\r\nbro skulle byggas. De driftskostnader som\r\nsamhället haft för färjeförbindelsen är troligen tio\r\ngånger större nu än vad bron för 15 år sedan skulle\r\nha kostat.</pre><pre>Någon bro är ännu inte byggd.</pre><pre>Jag vill med anledning av detta ställa följande fråga\r\ntill kommunikationsminister Georg Andersson:</pre><pre>När avser den socialdemokratiska regeringen att\r\nfullfölja det av socialdemokraterna utlovade\r\nbrobygget vid Sundet--Hasselön i Gävle kommun?</pre><pre>den 8 oktober</pre><pre>1990/91:38 av Jan Sandberg (m) till\r\nutrikesministern om hjälp till barnen i Rumänien,\r\nm.m.:</pre><pre>Den 7 oktober visades ett oerhört chockerande TV-\r\nprogram om de barn i Rumänien som ingen vill ha\r\noch som därför i många fall behandlas sämre än\r\ndjur. Många har bilderna av barnen i burar eller\r\nbarnen i dödens väntrum i källaren på en av dessa\r\ninstitutioner på näthinnan.</pre><pre>Enligt reportaget finns det upp emot 40 000 barn i\r\nsamma fruktansvärda situation, barn som plågas\r\noch dör av sjukdomar och svält -- i Europa 1990.</pre><pre>Detaljer är överflödiga. Det som redovisades var\r\nvämjeligt nog, och ord kan inte på något sätt\r\nbeskriva de fullkomligt vidriga förhållanden dessa\r\noskyldiga barn tvingas att leva i.</pre><pre>Den läkare som följde med TV-teamet från det ena\r\ndödslägret till det andra hävdade gång på gång att\r\ndessa barn genom, i många fall, mycket enkla\r\nmedicinska behandlingar skulle kunna klara sig och\r\nfungera som helt normala barn. Hon hävdade också\r\natt vad dessa läger behöver är medicinska resurser\r\ni form av läkare, sjuksköterskor, läkemedel,\r\nbarnpsykologer och terapeuter. Men även dietister\r\noch tandläkare är nödvändiga.</pre><pre>Rumänien är i dag i många stycken ett u-land, det\r\när uppenbart inom många områden. Samtidigt vet\r\nvi att många av dem som fanns runt Ceaucescu\r\nfortfarande har makt och inflytande i Bukarest.\r\nDetta får dock inte hindra Sverige att på alla sätt\r\nförsöka hjälpa dessa barn och detta så fort det över\r\nhuvud taget är möjligt.</pre><pre>En snabb svensk biståndsinsats är definitivt\r\npåkallad i en situation som denna. De frivilliga\r\norganisationerna som Röda korset och Rädda\r\nbarnen måste också erhålla stöd för att kunna\r\nfortsätta det arbete de redan inlett.</pre><pre>1.  Är regeringen beredd att göra en svensk insats\r\nför att hjälpa och rädda de oskyldiga rumänska\r\nbarnen?</pre><pre>2.  Avser regeringen att kontakta de rumänska\r\nmyndigheterna och protestera mot de i\r\ninterpellationen påtalade förhållandena?</pre><pre>44 § Kammaren åtskildes kl. 19.53.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}