{"dokumentstatus":{"dokument":{"hangar_id":"2387735","dok_id":"GG0971","rm":"1992/93","beteckning":"71","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"71","slutnummer":"0","datum":"1993-03-09 00:00:00","systemdatum":"2005-10-27 13:55:37","publicerad":"1993-03-09 00:00:00","titel":"Riksdagens snabbprotokoll 1992/93:71 Tisdagen den 9 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{52257A3C-39F7-4728-B56D-DE23B4AB4314}","dokument_url_text":"http://data.riksdagen.se/dokument/GG0971/text","dokument_url_html":"http://data.riksdagen.se/dokument/GG0971","dokumentstatus_url_xml":"http://data.riksdagen.se/dokumentstatus/GG0971","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:71</div>\r\n<div class=\"sidhuvud_datum\">Tisdagen den 9 mars</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Anmälan om kompletteringsval till\r\nutrikesutskottet</pre><pre>Talmannen meddelade</pre><pre>dels att socialdemokratiska riksdagsgruppen som\r\nsuppleant i utrikesutskottet under Lena Boströms\r\nledighet anmält hennes ersättare Eva Husing,</pre><pre>dels att Folkpartiet liberalernas riksdagsgrupp som\r\nsuppleant i utrikesutskottet under Håkan\r\nHolmbergs ledighet anmält hans ersättare Bengt\r\nAhlquist.</pre><pre>Talmannen förklarade valda till</pre><pre>suppleanter i utrikesutskottet</pre><pre>Eva Husing (s)</pre><pre>Bengt Ahlquist (fp)</pre><pre>2 §  Svar på frågorna 1992/93:426, 428, 444 och\r\n445 om Öresundsbron</pre><pre>Anf. 1  Statsminister CARL BILDT (m):</pre><pre>Fru talman! Annika Åhnberg har frågat mig om\r\nregeringen avser att ta upp nya förhandlingar med\r\nDanmarks regering i syfte att skrinlägga planerna\r\npå en Öresundsbro och finna andra lösningar.</pre><pre>Bengt Hurtig har frågat mig om regeringen ämnar\r\nbegära omförhandlingar av avtalet med Danmark\r\nom Öresundsförbindelserna.</pre><pre>Per Stenmarck har frågat\r\nkommunikationsministern vilka initiativ han är\r\nberedd att ta för att få i gång en snar byggstart av\r\nen bro mellan Malmö och Köpenhamn.</pre><pre>Jan Jennehag har frågat miljöministern om\r\nregeringen avser att föreslå att en Öresundsbro som\r\nstrider mot svensk miljölagstiftning byggs.</pre><pre>Frågorna till kommunikationsministern och\r\nmiljöministern har överlämnats till mig för\r\nbesvarande. Jag besvarar de fyra frågorna\r\ntillsammans.</pre><pre>Efter godkännande av den svenska riksdagen den\r\n12 juni 1991 och det danska folketinget den 14\r\naugusti 1991 finns det ett folkrättsligt bindande\r\navtal mellan Sverige och Danmark om\r\nÖresundsförbindelsen. Länderna har i avtalet\r\nåtagit sig att gemensamt anlägga och driva en\r\navgiftsfinansierad fast förbindelse för järnvägs- och\r\nvägtrafik mellan Kastrup och Limhamn. Den\r\nplanerade sträckningen och den huvudsakliga\r\ntekniska utformningen framgår av propositionen\r\nsom låg till grund för riksdagens beslut (prop.\r\n1990/91:158).</pre><pre>Enligt artikel 4 i avtalet är de båda länderna ense\r\nom att de prövningar som skall ske enligt resp. stats\r\nlagstiftning kan leda till avvikelser i fråga om den i\r\nbil. 1 till avtalet angivna utformningen av\r\nÖresundsförbindelsen. Som framgår av artikel 5 i\r\navtalet skall den slutliga utformningen av\r\nförbindelsen ske med hänsyn till vad som är\r\nekologiskt motiverat, tekniskt möjligt och\r\nekonomiskt rimligt så att skadliga verkningar på\r\nmiljön förebyggs.</pre><pre>Den rättsliga prövning som avses i artikel 4 är\r\nfortfarande i ett förberedande skede.</pre><pre>Enligt regeringens beslut den 15 augusti 1991\r\nkommer Öresundsförbindelsen att prövas enligt 4\r\nkap. 2 § naturresurslagen. Den prövningen görs av\r\nregeringen, som också, enligt samma beslut, skall\r\npröva frågan om Öresundsförbindelsens tillåtlighet\r\nenligt vattenlagen.</pre><pre>Yttrande över ansökan om tillstånd enligt\r\nnaturresurslagen har inkommit från ett mycket\r\nstort antal remissinstanser, bland dem\r\nKoncessionsnämnden för miljöskydd.</pre><pre>Regeringen väntar nu närmast på ett yttrande från\r\nden internationella expertpanel som skall bedöma\r\nde miljömässiga konsekvenserna av bron. Det\r\nyttrandet väntas i mitten av april månad.</pre><pre>Under juni månad väntas ett yttrande av\r\nVattendomstolen i ärendet om prövning enligt\r\nvattenlagen.</pre><pre>Först när den beredning som jag här har redovisat\r\när klar kan regeringen ta ställning till frågan om\r\ntillstånd för Öresundsförbindelsen. Enligt\r\nregeringsförklaringen skall miljöprövningen gälla\r\nen fast förbindelses regionala påverkan och\r\neffekter på Östersjön. Avgörande i denna\r\nbedömning är att den s.k. nollösningen vad gäller\r\nvattenströmningen mellan Östersjön och Kattegatt\r\nkan säkerställas.</pre><pre>Som direkt svar på frågorna vill jag först säga att\r\nSverige naturligtvis inte kommer att medverka till\r\natt anlägga en Öresundsförbindelse som strider mot\r\nsvensk lagstiftning.</pre><pre>I det läge som nu råder, med pågående sakprövning\r\nsom jag har redogjort för, har regeringen inga\r\nplaner på att ta några initiativ till nya förhandlingar\r\nmed Danmark om Öresundsförbindelsen.</pre><pre>Inte heller är det aktuellt att, utöver den planering\r\nsom redan gjorts, ta några ytterligare initiativ för\r\natt påskynda byggstarten för förbindelsen.</pre><pre>Anf. 2  ANNIKA ÅHNBERG (-):</pre><pre>Fru talman! Jag ber att få tacka för svaret på min\r\nfråga. Jag är naturligtvis glad åt att statsministern\r\nsäger att Sverige naturligtvis inte kommer att\r\nmedverka till ett projekt som strider mot svensk\r\nlagstiftning. Problemet är bara att det finns en hel\r\ndel bedömare som anser att beslutet redan strider\r\nmot svensk lagstiftning, t.ex. professorn i miljörätt\r\nStaffan Westerlund. Jag känner också en viss oro\r\ndärför att jag inte tycker att resten av svaret ligger\r\ni linje med detta i och för sig självklara\r\nkonstaterande.</pre><pre>När beslutet om Öresundsbron fattades här i\r\nriksdagen var det mycket kontroversiellt och hade\r\nföregåtts av många och upprörda diskussioner. De\r\nsom inte ville att beslutet skulle bli ett ja till bron,\r\nbl.a. jag själv, hävdade att det logiska vore att en\r\nmiljöprövning fick föregå beslutet om brobygget.\r\nMen broanhängarna sade att det var en formalitet\r\natt miljöprövningen skulle göras efter det att\r\nbeslutet var fattat. Självfallet skulle man respektera\r\ndet resultat som miljökonsekvensanalysen gav.</pre><pre>Nu har den tyngst vägande instansen i Sverige när\r\ndet gäller sådana bedömningar,\r\nKoncessionsnämnden för miljöskydd, konstaterat\r\natt det här projektet inte är förenligt med vår\r\nlagstiftning, inte heller är det förenligt med de\r\nmiljöbeslut som vi i övrigt har fattat om framtida\r\ntrafiksystem m.m. Man har inte fattat sitt beslut i\r\nluften, utan man grundar sig på 110 remissvar. Den\r\ninternationella expertpanel som studerar detta har\r\nockså haft invändningar mot de modeller som har\r\nanvänts för att pröva t.ex.\r\nvattengenomströmningen. Svenska\r\nnaturvårdsverket är också tveksamt.</pre><pre>För mig är den logiska slutsatsen av detta att\r\nregeringen omedelbart borde ta upp frågan för\r\nförnyad diskussion med sin danska avtalspartner\r\nmen också med staterna runt Östersjön som\r\nnaturligtvis är mycket berörda av detta projekt.\r\nDärför känner jag, trots det statsministern säger i\r\nsitt svar, en djup oro över att regeringen inte\r\nomedelbart är beredd att gå vidare mot bakgrund\r\nav Koncessionsnämndens yttrande.</pre><pre>Anf. 3  PER STENMARCK (m):</pre><pre>Fru talman! Jag ber att få tacka för svaret.</pre><pre>I går lade regeringen fram förslag om en av de mest\r\nomfattande infrastruktursatsningarna någonsin. En\r\nsatsning för en bro mellan Malmö och Köpenhamn\r\när av mycket stor betydelse inte enbart i det\r\nregionala perspektivet. Det finns visserligen flera\r\nbetydelsefulla länkar mellan Sverige och\r\nkontinenten, men när det gäller persontrafiken på\r\njärnväg kommer en fast förbindelse över Öresund\r\natt högst avsevärt förkorta restiden. En bro blir på\r\nså vis den naturliga fortsättningen på den satsning\r\npå snabbtåg från Stockholm och Göteborg som nu\r\ngörs.</pre><pre>Mot den bakgrunden är det anmärkningsvärt att\r\nKoncessionsnämnden drar slutsatsen att -- för att\r\nanvända nämndens egna ord -- ''den sökta\r\nförbindelsen knappast skulle få någon större\r\nbetydelse för de långväga transporterna''.\r\nKoncessionsnämndens nej till en bro över Öresund\r\när självklart ett bakslag i alla strävanden att binda\r\nsamman Malmö- och Köpenhamnsregionerna.</pre><pre>Det som är viktigt i sammanhanget är att beslutet\r\ninte får tas till intäkt för att projektet inte kan\r\ngenomföras. Koncessionsnämndens synpunkter\r\nbör, i likhet med andra remissinstansers, vägas in i\r\nsitt sammanhang, där hänsyn tas till en rad andra\r\nfaktorer i sammanhanget. I det arbetet är det\r\nviktigt att regeringen tar initiativet och visar på\r\nlösningar på de problem som Koncessionsnämnden\r\noch andra remissinstanser har pekat på, för att\r\nmöjliggöra en snabb byggstart.</pre><pre>Låt mig få ställa följande fråga: Vilken tidtabell\r\nanser statsministern vara realistisk för etablerandet\r\nav en bro mellan Malmö och Köpenhamn?</pre><pre>Anf. 4  JAN JENNEHAG (v):</pre><pre>Fru talman! Jag vill tacka statsministern för svaret.\r\nFrågan var ställd till miljöministern, men jag förstår\r\natt statsministern gärna vill ta det här själv. Detta\r\när just nu en fråga av högsta politiska intresse,\r\nnaturligtvis inte helt orätt.</pre><pre>Samtidigt förstår jag också miljöministern, med\r\ntanke på innehållet i den centerpartistiska\r\nmotionen med anledning av prop. 1990/91:158, som\r\nstatsministern refererar till i sitt svar. Motionen är\r\nbl.a. undertecknad av Olof Johansson och Görel\r\nThurdin. I motionen gick de i mycket skarpa\r\nordalag emot denna proposition. Jag tycker\r\nnaturligtvis att det var en mycket bra motion. Jag\r\nställer till stora delar upp på den än i dag.</pre><pre>Nu säger statsministern att regeringen naturligtvis\r\ninte kommer att lägga fram ett förslag som strider\r\nmot svensk lag. Om regeringen är lagtolkaren är\r\nnaturligtvis bakdörren alltid öppen. Om vi tills\r\nvidare utgår från att de remissinstanser som har att\r\npröva detta -- Koncessionsnämnden är en av de\r\ntyngsta -- finner att det här faktiskt strider mot\r\nsvensk lag återstår ändå bakdörrar. Svensk lag kan\r\nnaturligtvis ändras.</pre><pre>I min första del av denna debatt vill jag fråga om\r\nstatsministern har några som helst planer på att ta\r\ninitiativ i riktningen mot att svensk lag skall ändras.</pre><pre>Anf. 5  BENGT HURTIG (v):</pre><pre>Fru talman! Jag vill också tacka för svaret.</pre><pre>I det här avtalet sägs det att man skall åstadkomma\r\nen byggstart redan 1993. Det betyder rimligen att\r\nman inte har särskilt lång tid på sig. Man närmar sig\r\nsnabbt den situation då man måste komma fram till\r\nett beslut. Då måste man ta till vara den nya\r\nkunskap -- och den nya situation -- som vi i flera\r\navseenden har fått sedan riksdagen fattade detta\r\nbeslut.</pre><pre>Det blir alltså alltmer uppenbart att det är svårt att\r\nförena detta beslut med svensk lagstiftning och med\r\nriksdagens mål när det gäller miljö- och\r\nnaturresurshushållning. Det står också klart att\r\nman i Europa, där man är nere i medelhastigheter\r\nför långtradartrafiken på kanske 10 kilometer i\r\ntimmen, ser det som absolut nödvändigt att få över\r\nen allt större del av godstransporterna på järnväg.\r\nLångtradartrafiken på längre sträckor blir allt\r\nmindre intressant.</pre><pre>SJ och åkeriföretagen är ju inte heller särskilt\r\nengagerade i den här bron.</pre><pre>Statsfinansiellt och också samhällsekonomiskt är vi\r\ni ett helt nytt läge. Den stundande brosatsningen\r\nkommer att tränga undan andra investeringar hur\r\nman än räknar. Jag är litet förvånad över att man\r\nännu inte har insett det nödvändiga: Detta håller\r\nhelt enkelt inte. Det gungar under bron.</pre><pre>Anf. 6  Statsminister CARL BILDT (m):</pre><pre>Fru talman! Får jag inleda med en reflexion på det\r\nhalvhumoristiska planet, även om Olof Johansson\r\nskall uppträda senare och diskutera skämt mera\r\nexplicit.</pre><pre>Jan Jennehag tyckte att Olof Johansson skulle vara\r\nhär och svara. Jag lämnade honom just i Rosenbad\r\nför att i mitt ställe leda ett sammanträde angående\r\nkoordineringen av våra EG-förhandlingar. Olof\r\nJohansson sköter just nu koordineringen av EG-\r\nförhandlingarna, och jag tar hand om\r\nÖresundsbron. Jag vet inte om det är en fördel för\r\nbåda frågorna, men så är i alla fall sakförhållandet.\r\nOlof Johansson återkommer senare.</pre><pre>Det vi har hört här är till stora delar upprepningar\r\nav de argument som fördes fram innan beslut\r\nfattades i Sveriges riksdag i juni 1991. Det fanns ju\r\ndelade meningar om det avtal som då hade ingåtts\r\nmed Danmark, men riksdagsmajoritetens klara\r\nbeslut, liksom folketingsmajoritetens klara beslut,\r\nblev att godkänna detta avtal, inkl. den ordning\r\nsom däri lagts fast för att klara miljöprövningen.</pre><pre>Nu ligger lagda kort, så att säga. Träffade avtal\r\ngäller. Fattade beslut om hur beslut skall fattas\r\ngäller alltfort, och de påverkas i grunden inte av\r\nenstaka remissinstanser, hur tunga man än anser att\r\ndessa är.</pre><pre>Den ordning som jag har redogjort för är den som\r\ngäller för den svenska prövningen. Därutöver finns\r\ndet självfallet också en dansk prövning. Den är inte\r\nheller avklarad. Vi har också ett antal\r\ngemensamma inslag. Låt mig peka på det mycket\r\ntunga inslag som den internationella expertpanelen\r\när.</pre><pre>Det har inte från vare sig den svenska eller danska\r\nregeringens sida funnits anledning att i detta läge\r\naktualisera några förhandlingar om ändringar i\r\navtalet, utan nu skall vi värdera samtliga\r\nremissinstanser, självfallet inkl.\r\nKoncessionsnämnden för miljöskydd. Men om den\r\nhade varit den enda eller avgörande\r\nremissinstansen kunde vi ha inställt allt annat. Det\r\nhar aldrig varit meningen, utan vi har velat göra\r\ndenna prövning på så stor bredd och med en så stor\r\nsaklighet som möjligt. Det skall vi också se till att\r\nvi gör.</pre><pre>Anf. 7  ANNIKA ÅHNBERG (-):</pre><pre>Fru talman! Jag förstår att regeringsmedlemmarna\r\nalltmer försöker ägna sig åt att vara lustigkurrar. De\r\nbehöver säkert muntras upp. Det verkar inte vara\r\nalltför roligt att regera, men själv känner jag att\r\nskrattet ganska ofta fastnar i halsen.</pre><pre>Nu får vi höra en upprepning av debatten, säger\r\nstatsministern. Ja, fast med den ganska väsentliga\r\nskillnaden att vi som redan före beslutet hade\r\nstarka invändningar av miljöskäl nu har fått stöd av\r\nen mycket tung instans -- Koncessionsnämnden för\r\nmiljöskydd -- och också av den internationella\r\nexpertpanelen.</pre><pre>Nu är det plötsligt annat ljud i skällan. Nu skall alla\r\nremissinstanser vägas mot varandra. Nu är fattade\r\nbeslut fattade. Nu skall inte längre\r\nmiljökonsekvensanalysen, oavsett att den företas\r\nefter beslutet, ha ett avgörande inflytande på den\r\nfortsatta processen.</pre><pre>Den muntliga fortsättningen på svaret -- den som\r\nstatsministern inte hade tränat in i förväg utan som\r\nhan hittade på när han stod i talarstolen -- gör mig\r\nmycket upprörd.</pre><pre>Detta handlar om en oerhört viktig fråga i sig, men\r\ndet handlar faktiskt också om att vi är i en situation\r\ndär vi har chansen att göra någonting unikt nytt, att\r\nvända denna påbörjade process och ta hänsyn till\r\nmiljön.</pre><pre>Denna regering har chansen, men det verkar inte\r\nsom om man tänker ta den.</pre><pre>Anf. 8  BENGT HURTIG (v):</pre><pre>Fru talman! Ordningen skall gälla, säger Carl Bildt.\r\nMen när riksdagen fattade sitt beslut gällde tyvärr\r\noordningen. Man fattade ett beslut som stred mot\r\nde miljömål som riksdagen tidigare har lagt fast.\r\nDet får vi allt eftersom tiden går mer och mer\r\nbekräftat.</pre><pre>Det är inte bara Koncessionsnämnden som har\r\ninvändningar. Naturvårdsverket skulle ha sagt nej\r\ntill bron om inte detta avtal hade gällt; det intrycket\r\nfår man. Vetenskapsakademin, en samlad\r\nmiljörörelse och flera politiska ungdomsförbund\r\nhar också denna uppfattning. Den internationella\r\nexpertpanelen nämndes.</pre><pre>Låt oss återgå till ordningen! Låt oss omförhandla\r\ndet här avtalet!</pre><pre>Anf. 9  PER STENMARCK (m):</pre><pre>Fru talman! Jag förstår att det svar som\r\nstatsministern inledningsvis gav är det formellt\r\nriktiga. Det är den ordning som förmodligen måste\r\ngälla, även om jag måste säga att det är litet för\r\nformellt och att det är för litet vilja bakom det hela.</pre><pre>När Koncessionsnämnden säger nej till en\r\nÖresundsbro, finns det all anledning att lyssna till\r\nargumenten och att göra de av miljöskäl\r\nnödvändiga förändringarna. Därefter måste bron\r\nbyggas utan onödig tidsförlust.</pre><pre>I det sammanhanget finns det anledning att lyssna\r\nockså på andra remissinstanser -- Naturvårdsverket\r\nsom till stora delar har en annan uppfattning och\r\nden internationella expertgrupp som arbetar med\r\nfrågan.</pre><pre>Det bör vara möjligt att göra sådana\r\nhänsynstaganden utan att det stör förutsättningarna\r\nför det avtal mellan Sverige och Danmark som är\r\nundertecknat. Det nämner också statsministern i\r\nsitt svar när han hänvisar till artikel 4 i avtalet, som\r\ngäller i det fallet.</pre><pre>Mot den bakgrunden är det viktigt att de tidsramar\r\nsom hittills har gällt fortfarande ligger fast.</pre><pre>Anf. 10  JAN JENNEHAG (v):</pre><pre>Fru talman! I denna debatt skulle det vara frestande\r\natt också debattera med Per Stenmarck, men jag\r\nskall försöka lägga band på mig.</pre><pre>Jag återgår till det som jag talade om förut.\r\nRegeringen tänker inte lägga fram några förslag\r\nsom strider mot svensk lag.</pre><pre>Det kan verka politiskt utmanande att köra över\r\ntunga remissinstanser. Det finns ett antal\r\nremissinstanser, som i varje fall jag uppfattar som\r\ntunga, som har sagt och kommer att säga nej till\r\ndetta. Det finns då en teoretisk möjlighet att ändra\r\nsvensk lag så att miljöskyddet försämras.\r\nDärigenom kan en bro tillåtas i enlighet med\r\navtalet.</pre><pre>Tänker statsministern ta några sådana initiativ för\r\natt ändra svensk miljölag så att det skall bli lättare\r\natt få igenom ett beslut om en bro?</pre><pre>Anf. 11  Statsminister CARL BILDT (m):</pre><pre>Fru talman! Svaret på den frågan är självfallet att vi\r\ninte planerar att göra några ändringar för att på det\r\nsättet smyga igenom detta. Prövningen kommer att\r\nske i enlighet med gällande lag -- naturresurslagen\r\noch vattenlagen. Regeringen skall fatta det\r\nslutgiltiga beslutet efter hörande av en stor mängd\r\nolika remissinstanser.</pre><pre>Regeringen skall dock göra en i grunden rättslig\r\nprövning, inte minst mot bakgrund av de kriterier\r\nsom regeringen själv har satt upp och som är\r\nbaserade i riksdagsbeslut när det gäller den\r\navgörande betydelse som vi tillmäter möjligheten\r\natt uppnå en s.k. noll-lösning för vattenflödet\r\nmellan Kattegatt och Östersjön. Vi menar faktiskt\r\nallvar med detta.</pre><pre>Vänsterpartiet är emot förbindelsen. Annika\r\nÅhnberg tillhörde tidigare Vänsterpartiet, men har\r\nnu denna åsikt även utanför partiet. Att\r\nVänsterpartiet intar denna ståndpunkt är ingen\r\nnyhet. Vänsterpartiet har alltid varit och kommer\r\nsannolikt alltid att vara emot en sådan förbindelse.\r\nMen man får också acceptera att riksdagens\r\nmajoritet fattar ett annat beslut och ingår ett avtal.\r\nVilken regering det än vara månde har att\r\nrespektera ett sådant avtal mellan två stater.</pre><pre>Det finns både i Sveriges riksdag och i Sveriges\r\nregering och i Danmarks folketing och i Danmarks\r\nregering partier som när beslutet en gång fattades\r\nhade en annan mening. Men respekten både\r\ngentemot dem och gentemot dem som\r\nrepresenterade majoriteten den gången kräver att\r\nvi gör denna prövning med all saklighet, all den\r\nnoggrannhet och allt det omdöme som behövs och\r\nutan att återvända till det förgångnas positioner.</pre><pre>Anf. 12  BENGT HURTIG (v):</pre><pre>Fru talman! Det är inte bara en noll-lösning som\r\nhar varit på tapeten. Riksdagen har varit med om\r\natt fatta en rad beslut som gäller att man skall\r\nminska utsläppen av kväveoxid och koldioxid. Hur\r\nvi än renar avgaserna i framtiden så kommer vi inte\r\nåt problemet med koldioxid. Det är nödvändigt\r\nmed en kraftig minskning av kväveutsläppen i södra\r\nSverige. Det finns ett helt spektrum av problem,\r\noch man har inte kunnat visa hur man skall klara av\r\ndem.</pre><pre>Carl Bildt nämnde den danska regeringen. I den\r\nfinns människor som gärna skulle vilja ompröva\r\nfrågan. Det är nog så att den nu sittande regeringen\r\när mera positiv till en sådan omprövning än den\r\nförra danska regeringen var. Det skulle kanske\r\nunderlätta med ett sådant initiativ.</pre><pre>Anf. 13  ANNIKA ÅHNBERG (-):</pre><pre>Fru talman! Statsministern sade att vi som var emot\r\nbron innan beslutet fattades förmodligen alltid\r\nkommer att ha den uppfattningen. Man kan\r\nunderförstått ana att de som var för bron också\r\nalltid kommer att ha den uppfattningen. Jag tror att\r\nden inställningen till ett sådant här beslut är\r\nlivsfarlig. Vad är det då för mening med att vi t.ex.\r\nmiljöprövar en fråga om man inte är beredd att ta\r\ntill sig resultatet av en miljöprövning eftersom man\r\nhar bestämt sig.</pre><pre>Jag tror nog att litet grand av kärnfrågan finns här.\r\nDet har gått oerhört mycket prestige i det här\r\nbeslutet. Det är naturligtvis svårt att ompröva\r\nbeslutet när så många har lagt ner så mycket av sin\r\nsjäl och när debatten har varit så fylld av\r\nmotsättningar. Men det politiskt mest hedervärda\r\när faktiskt att man tar till sig den prövning som en\r\ninstans som har att bedöma miljöfrågorna har gjort.\r\nDet blir inte mera behagligt att göra den här\r\nomprövningen om vi skjuter den längre fram i\r\ntiden. Om man skall leva upp till det man har sagt\r\ninför den här diskussionen, måste man ta\r\nmiljökonsekvensanalysen på allvar. Detta kan inte\r\nbara vara en remissinstans bland många andra, utan\r\ndenna prövning måste väga mycket, mycket tungt.</pre><pre>Anf. 14  JAN JENNEHAG (v):</pre><pre>Fru talman! Statsministern sade att Vänsterpartiet\r\nalltid har varit och förmodligen alltid kommer att\r\nvara emot bron. Det ligger säkert en del i det.\r\nDäremot säger vi inte nej till en fast förbindelse i\r\nalla dess former. Vi kan mycket väl tänka oss att\r\nman diskuterar andra alternativ. Men det är helt\r\nrätt uppfattat att vi är emot en bro, och åtminstone\r\nunder innevarande mandatperiod är det ingen som\r\nhelst tvekan om det.</pre><pre>Nu gäller det, utifrån sedvanliga styrkepositioner i\r\npolitiken, att propagera för sina åsikter och att få\r\nstöd för sin lösning. Jag vill ansluta mig till vad\r\nBengt Hurtig sade om att man i Danmark ser en\r\nrörelse i de här frågorna. Här finns ett läge för båda\r\nsidor att rädda delar av det positiva som en fast\r\nförbindelse skulle kunna föra med sig samtidigt som\r\nman räddar miljöaspekterna och får större delar av\r\nbefolkningen på båda sidor om sundet med sig på\r\nen lösning.</pre><pre>Anf. 15  PER STENMARCK (m):</pre><pre>Fru talman! Som statsministern sade fanns det och\r\nfinns förmodligen också en mycket klar majoritet\r\nbåde i den svenska riksdagen och i det danska\r\nfolketinget i den här frågan. Det är också så att\r\nolika remissinstanser drar åt olika håll. Det gäller\r\ninte bara på miljöområdet utan även på alla andra\r\nområden. Man måste naturligtvis lyssna på alla.\r\nKoncessionsnämnden har kommit till en slutsats,\r\noch Naturvårdsverket har i stora delar kommit till\r\nen annan slutsats. Naturvårdsverket anser att man\r\nkan lämna tillstånd till en förbindelse.</pre><pre>Den expertpanel som arbetar med denna fråga har\r\nkommit med ett antal utomordentligt konstruktiva\r\nförslag i en första delrapport. De talar om att man\r\nskall minska den s.k. konstgjorda ön och i stället\r\nöka längden på den tunnel som skall förbinda de\r\nbåda delarna av det här projektet. Det finns all\r\nanledning att försöka lyssna på dessa argument och\r\nväga in dem för att därigenom komma fram till den\r\nkonstruktiva lösning som så småningom måste\r\ngälla.</pre><pre>Anf. 16  Statsminister CARL BILDT (m):</pre><pre>Fru talman! Annika Åhnberg säger att det\r\nhederliga skulle vara att ändra åsikt på grund av vad\r\nKoncessionsnämnden har sagt. Men det vore inte\r\nhederligt mot processen, mot de beslut som\r\nriksdagen har fattat och mot de avtal som vi har\r\ningått med Danmark. Det vore inte heller hederligt\r\ngentemot andra remissinstanser.</pre><pre>Vi har tillkallat en internationell expertpanel som\r\narbetar med denna fråga och gör ett mycket seriöst\r\narbete. Panelen kommer med sin rapport i april.\r\nSkall vi tala om för dem att vi inte bryr oss om vad\r\nde säger? Naturvårdsverket har kommit med sitt\r\nyttrande. Skall vi säga att det är av noll och intet\r\nvärde? Ett hundratal remissinstanser har kommit\r\noch kommer fortfarande med inslag och\r\nsynpunkter. Skall vi säga att vi inte bryr oss om det?\r\nSkall vi avbryta prövningen enligt vattenlagen?\r\nSjälvfallet inte!</pre><pre>Detta är en allvarlig rättslig prövning och process\r\nsom inte skall avbrytas bara för att en\r\nremissinstans, oavsett vilken och oavsett vilken\r\nståndpunkt den intar, säger någonting. En mycket\r\nentusiastisk broförespråkare skulle mycket väl\r\nkunna ställa sig upp här med Naturvårdsverkets\r\nremissvar och säga att vi skall avbryta processen\r\noch bygga bron på en gång. Detta skulle jag avvisa\r\nlika bestämt som jag nu avvisar dem som säger att\r\nvi skall avbryta processen helt och hållet. Vi skall\r\nfullgöra ett rättsligt uppdrag att granska och pröva\r\ni samverkan med Danmarks regering. Vi skall inte\r\nledas åt vare sig det ena eller det andra hållet av det\r\nförflugnas -- ursäkta, det förflutnas -- politiska\r\nlocktoner.</pre><pre>Anf. 17  ANNIKA ÅHNBERG (v):</pre><pre>Fru talman! Om det är ohederligt att nu fästa stor\r\navsikt vid Koncessionsnämndens yttrande så var\r\ndet dubbelt ohederligt att före beslutet påstå att\r\nman skulle göra det. Jag hoppas att statsministern\r\nhåller med mig om det och ägnar sig åt en retroaktiv\r\nsjälvkritik på den punkten. Debatten här i\r\nkammaren och annorstädes i samhället borde inte\r\nha förts på de villkor som den har gjort.\r\nBroförespråkarna lät påskina att man skulle fästa\r\nmycket stor vikt vid just miljökonsekvensanalysen.</pre><pre>Den internationella expertpanelen har fått i\r\nuppdrag att undersöka det projekt som finns.\r\nPanelen har ändock tagit sig friheten att säga att en\r\nborrad järnvägstunnel vore att föredra. Jag tycker\r\natt man skall akta sig litet för att använda\r\nexpertpanelen som något slags skydd för inte nu\r\nförbereda även andra alternativ.</pre><pre>Processen är i gång, och den måste löpa till slut.\r\nMen det finns nu allvarliga tecken som tyder på att\r\nvi måste fundera igen. Vi kanske åtminstone borde\r\nparallellt återuppta diskussionerna om den borrade\r\ntunneln. Vi kanske återigen borde höra med\r\ngrannarna runt Östersjön om hur de ser på\r\nKoncessionsnämndens yttrande. Det vore enligt\r\nmin mening ett minimum, och det är nödvändigt att\r\ngöra det nu.</pre><pre>Anf. 18  BENGT HURTIG (v):</pre><pre>Fru talman! Det står i avtalet att man skall börja att\r\nbygga bron i år. Så förfärligt mycket tid att vifta\r\nmed har vi inte. Konsekvenserna av\r\ntunnelalternativet är inte utrett. Man kunde\r\nrimligen börja med att åtminstone uppta en\r\nförhandling om starttiden och om hur man skall\r\nutreda tunnelalternativet parallellt med den nu\r\npågående processen. Det borde gå att uppnå.</pre><pre>Anf. 19  Statsminister CARL BILDT (m):</pre><pre>Fru talman! Låt mig till Bengt Hurtig säga att\r\nregeringen självfallet kommer att ha löpande\r\nkontakter med den danska regeringen. Men vi ser\r\nnu ingen anledning att uppta några speciella\r\nförhandlingar eller samtal. Jag har överenskommit\r\nmed den danske statsministern att vi skall ha\r\nkontakt i sommar när den svenska prövningen har\r\nkommit längre och den danska prövningen har\r\nnärmat sig sin slutstation. Intill dess skall vi ta varje\r\ninslag i denna miljöprövning på allvar.</pre><pre>Jag har inte alls sagt, Annika Åhnberg, att vi inte\r\nskall beakta vad Koncessionsnämnden säger. Vi\r\nfäster stor vikt vid de synpunkter som den har. Men\r\ndet får inte innebära att vi inte fäster någon vikt vid\r\nvad andra säger. Varje instans har sin roll i denna\r\nprocess. Att nu med hänvisning till\r\nKoncessionsnämnden vilja sopa allting överända,\r\navbryta processen och inte göra någon ytterligare\r\nmiljöprövning kan inte accepteras av mig eller\r\nnågon som tar processen på allvar. Då är det politik\r\ndet handlar om och inte miljöprövning.</pre><pre>Låt mig sedan på området sakliga korrigeringar\r\nbeträffande vad den internationella expertpanelen\r\nsäger nämna att den förvisso förordar, eller\r\ntentativt diskuterar, en borrad tunnel. Det är dock\r\ninte fråga om en järnvägstunnel, utan en järnvägs-\r\noch vägtunnel. Det gäller inte för hela\r\nförbindelsen, utan enbart mellan den konstgjorda\r\nön söder om Saltholm och Amager. Det tillhör\r\nsjälvfallet sådant som måste prövas i den fortsatta\r\nprocessen, liksom alla andra synpunkter som\r\nkommer in. Att avbryta processen vore politik och\r\ninte miljö.</pre><pre>Överläggningen var härmed avslutad.</pre><pre>3 §  Svar på fråga 1992/93:402 om\r\nmiljöprövningen av Öresundsbron</pre><pre>Anf. 20  Miljöminister OLOF JOHANSSON\r\n(c):</pre><pre>Fru talman! Olle Schmidt har frågat mig om\r\nregeringen avser att koppla samman frågan om\r\nframtiden för Barsebäcks kärnkraftverk med\r\nbeslutet om miljöprövningen av Öresundsbron.</pre><pre>Frågan föranleds av ett uttalande i dansk TV där\r\njag, som svar på en fråga om det vore lämpligt för\r\nDanmark att koppla ihop ett danskt nej till\r\nÖresundsförbindelsen med en stängning av\r\nBarsebäcks kärnkraftverk. Jag sade då att jag\r\npersonligen inte skulle ogilla en sådan koppling.</pre><pre>Det framgick tydligt av uttalandet att det var en\r\npersonlig synpunkt och inte någon uppmaning eller\r\nett uttalande om vad Sverige skall göra. Regeringen\r\nhar alltså inte behandlat frågan om att koppla\r\nsamman frågan om framtiden för kärnkraftverket i\r\nBarsebäck med prövningen av en fast förbindelse\r\növer Öresund.</pre><pre>Jag har i samband med Nordiska rådets möte i Oslo\r\nmött den danska inrikesministern och dryftat\r\nfrågan om Barsebäck. Vi var överens om att\r\nSverige och Danmark borde hålla regelbundna\r\nkontakter på politisk nivå i frågan.</pre><pre>Anf. 21  OLLE SCHMIDT (fp):</pre><pre>Fru talman! Jag ber att få tacka miljöministern för\r\nsvaret. Även om frågan om Öresundsbron har blivit\r\nän mer aktuell i dag än vad den var när jag ställde\r\nfrågan den 18 februari, är det just min fråga som tar\r\nupp kopplingen mellan Öresundsbron och\r\nBarsebäcksverket. Den har, såvitt jag har förstått,\r\nbesvarats av miljöministern ett otal gånger.</pre><pre>Jag är nöjd med Olof Johanssons klarläggande här\r\ni riksdagen. Jag noterar att uttalandet i dag\r\nrubriceras som ett personligt uttalande. Tidigare\r\nhar jag förstått att miljöministern och även\r\nstatsministern har betraktat det som ett skämt.</pre><pre>Fru talman! Jag är ny i riksdagen, och jag skall\r\nsjälvfallet inte undervisa en gammal politisk räv\r\nsom Olof Johansson om vådan av att skämta i\r\npolitiken. När jag arbetade på en tidning fick jag\r\nlära mig att man aldrig skulle använda ironi eller\r\nhumor, eftersom det alltid missuppfattas av någon.\r\nMin erfarenhet är att det är ungefär likartat i\r\npolitiken -- tyvärr, skulle man kanske ibland kunna\r\nsäga.</pre><pre>När det gäller sakfrågan undrar jag om\r\nmiljöministern möjligen har skämtat i samma\r\närende tidigare. Jag har här vid sidan av mig ett\r\nbrev från en kollega i folketinget med en artikel\r\nfrån december förra året, där enligt skribenten den\r\nsvenske miljöministern uppmanar de danska\r\npolitiska partierna att påverka sina resp.\r\npartivänner i Sverige för att stoppa Barsebäck. Är\r\ndetta uttalande möjligtvis också att rubricera som\r\nett personligt tyckande, uttalande eller kanske ett\r\nskämt? Jag vill få detta klarlagt i detta\r\nsammanhang.</pre><pre>Fru talman! För att inga ytterligare oklarheter skall\r\nuppstå vill jag slutligen fråga miljöministern om\r\nhan stöder regeringsförklaringen angående\r\nkärnkraftsavvecklingen och byggandet av\r\nÖresundsbron. Delar Olof Johansson den\r\nuppfattning som statsministern här alldeles nyligen\r\nframförde om byggandet av Öresundsbron? Min\r\npersonliga uppfattning är självklar. Det är oerhört\r\nviktigt att arbetet med de planer som finns för\r\nbyggandet av Öresundsbron inte stannar upp. Det\r\nfinns tecken på att det kanske sker just nu.</pre><pre>Anf. 22  Miljöminister OLOF JOHANSSON\r\n(c):</pre><pre>Fru talman! Olle Schmidt ställer en rad frågor. Jag\r\ntar den sista först. Det är mycket enkelt. Ett\r\nfrågesvar delas, och det har varit föremål för\r\ndiskussion mellan statsministern och mig. Jag har\r\ninte hört hela den tidigare debatten. Men jag har\r\nförstått att den blommade ut, vilket också den här\r\nkan göra om jag nu tar upp alla de kastade\r\nhandskarna.</pre><pre>Låt mig först konstatera att detta med skämt är\r\nbesvärligt. Jag håller med om det. Jag har inte\r\nbegärt att någon annan skall tycka att detta är\r\nroligt. För mig är det nämligen blodigt allvar. Jag\r\nhar inte lämnat mina grundvärderingar vare sig när\r\ndet gäller Barsebäcksverket eller Öresundsbron.\r\nMen jag respekterar självfallet att\r\nBarsebäcksverket ligger där det ligger och att vi har\r\nen energiöverenskommelse, och den står jag\r\nbakom. Det var detta Olle Schmidt frågade om.</pre><pre>Jag respekterar också att det finns fattade beslut\r\noch folkrättsligt bindande avtal, även om jag inte\r\nstår bakom dem. Jag respekterar att de finns och att\r\ndet nu skall göras en miljöprövning. Det har\r\ndiskuterats i den förra debatten, och det behöver vi\r\ninte ägna oss åt nu. Däremot har jag noterat att det\r\npå nordisk grund förekommit partipolitiska\r\npåtryckningar.</pre><pre>Det var detta som jag syftade på i fallet från\r\ndecember. Jag har uttalat mig också om detta i\r\nDanmark. Jag noterade vad förre statsministern\r\nIngvar Carlsson ägnade sig åt i förhållande till\r\nSvend Auken, som då var socialdemokraternas\r\npartiordförande i Danmark, när det gällde\r\nÖresundsbron. Jag sade att den modell som\r\netablerats i detta sammanhang är att vi går till\r\nnärstående partier, utövar påtryckning och får dem\r\natt ändra uppfattning. Visst har jag sagt detta. Det\r\nvar inget skämt, utan det var blodigt allvar. Det\r\nsäger jag i min egenskap av partiordförande. Jag\r\nanser nämligen att det är ett legitimt sätt att umgås\r\ni den nordiska politiken.</pre><pre>När det sedan gäller frågan om skämt har det jag\r\nsagt missförståtts en aning. För mig är detta ett\r\npartipolitiskt skämt. När man är politiskt\r\nvälinformerad vet man att det finns en politisk\r\nmajoritet för Barsebäcks byggande och för detta\r\nfolkrättsliga avtal. Det är därför ett skämt att tala\r\nom en koppling. Vad andra tycker om detta, och\r\nom det är roligt eller inte, har jag inte någon\r\nuppfattning om. Det får andra ha.</pre><pre>Anf. 23  OLLE SCHMIDT (fp):</pre><pre>Fru talman! Min avsikt är inte alls att stå här och\r\nkasta handskar, miljöministern. Jag har förstått av\r\nretorikprofessorer och andra att skämt och humor i\r\npolitiken kan göra att folk lyssnar bättre. Men det\r\när inte alls detta det handlar om.</pre><pre>Min fråga och den oro som uppstått har sin grund i\r\natt miljöministern kanske menar vad han säger.\r\nDen politiska majoriteten inom regeringen, som\r\nmiljöministern i detta fall syftar på, kanske inte är\r\nså kristallklar. Min uppfattning både när det gäller\r\nBarsebäcksverket och Öresundsbron har jag i\r\nmånga olika sammanhang, också från denna\r\ntalarstol, redogjort för.</pre><pre>När signaler som dessa kommer från regeringen,\r\nföranleder det mig att fråga: Har det hänt\r\nnågonting? Håller regeringen på att ändra\r\nuppfattning? En annan intressant fråga är, och nu\r\nmenar jag inte att vara ohövlig mot statsrådet: Kan\r\nen miljöminister och ett statsråd ha en personlig\r\nuppfattning i en sådan viktig fråga som han själv är\r\nansvarig för? Det är en konstitutionellt intressant\r\nfråga. Anser miljöministern att det är möjligt?</pre><pre>Anf. 24  Miljöminister OLOF JOHANSSON\r\n(c):</pre><pre>Fru talman! Detta skall bli intressant att diskutera\r\nmed bl.a. konstitutionsutskottet, där det också\r\nfinns en anmälan. Det kommer jag att göra med liv\r\noch lust. Det kan jag försäkra. Om det skulle vara\r\nså att man inte kan ha en partiuppfattning, kan inte\r\npartiledare i fortsättningen ingå i svenska\r\nregeringar, i varje fall inte i koalitionsregeringar.\r\nDet är en omöjlighet. Jag är mycket intresserad av\r\natt höra svaret på den frågan.</pre><pre>Om jag uttalar mig personligen, säger jag att det är\r\npersonligen. Jag gör en mycket klar distinktion\r\nmellan min roll som miljöminister och talesman för\r\nregeringen i miljöfrågor och när jag uttalar mig i\r\nandra sammanhang som partiordförande. Fler\r\nhattar har jag inte.</pre><pre>Jag har utskriften här, och därför vet jag att jag\r\nhåller mig till formulär 1 A. Jag har inte fått den\r\ndanska utskriften, men det lär vara ett utklipp ur\r\nden. Där markerar jag att jag inte skulle ogilla den\r\nkopplingen. I ett annat sammanhang använde jag\r\nordet personligen. Så är det!</pre><pre>Anf. 25  OLLE SCHMIDT (fp):</pre><pre>Fru talman! Nu skall vi inte göra den här debatten\r\nsvårare än den är. Jag har fått det svar jag vill ha,\r\nnämligen att den här kopplingen inte kommer att\r\näga rum.</pre><pre>Däremot är det kanske intressant att debattera\r\ndetta, att när ett statsråd och en miljöminister\r\nuttalar sig och säger ''jag'', uttalar han sig väl både\r\nsom minister och som person. Det går ju knappast\r\natt dela på personer, om Olof Johansson förstår vad\r\njag menar.</pre><pre>Olof Johansson har här använt uttrycken personlig\r\nuppfattning och partiuppfattning. Det förenklar\r\nmåhända inte begreppen. Jag är medveten om\r\ndessa problem. Jag har full förståelse för dem. Jag\r\nhar också respekt för att Olof Johansson har drivit\r\nen annan uppfattning i den här frågan tidigare. Men\r\ndet är ju inte bara jag som har missuppfattat det\r\nhela. Det har väldigt många gjort. Danskarna har\r\nuppenbarligen missuppfattat det helt.</pre><pre>Nu har jag fått det svar jag önskar. Jag är glad för\r\ndet. Det finns uppenbarligen ingen olikartad\r\nuppfattning inom regeringen när det gäller\r\nmiljöprövningen och det fortsatta arbetet för\r\nÖresundsbron.</pre><pre>Anf. 26  Miljöminister OLOF JOHANSSON\r\n(c):</pre><pre>Fru talman! Det senare kan jag bekräfta, men det\r\ninnebär inte att jag har ändrat mina\r\ngrundvärderingar när det gäller det beslut som vi\r\närvde. Det är mycket viktigt att den distinktionen\r\nockså är klar. Dessutom är jag ingen anhängare av\r\ntystnadens konformism bara för att det bildas\r\nregeringar. Det är en känd före detta statsminister\r\nsom har använt det uttrycket. Jag gräver gärna upp\r\ndet igen och talar om att partiuppfattningar inte\r\nförsvinner när man deltar i en regering och\r\nrespekterar det man kommer fram till gemensamt i\r\ndenna regering. Det är den linjen jag vill driva.</pre><pre>Anf. 27  OLLE SCHMIDT (fp):</pre><pre>Fru talman! Då vill jag bara återigen ställa två enkla\r\nfrågor. Det är väl så ett miljöministern delar\r\nuppfattningen i regeringsförklaringen vad gäller\r\nÖresundsbron och kärnkraftsavvecklingen i vårt\r\nland? Det är ju de två viktiga frågor vi nu diskuterar\r\noch debatterar. Det är egentligen bara det jag vill\r\nha svar på. Jag vill veta vad miljöministern tycker i\r\nden här frågan.</pre><pre>Anf. 28  Miljöminister OLOF JOHANSSON\r\n(c):</pre><pre>Fru talman! Den frågan har jag redan besvarat i\r\nmin föregående replik.</pre><pre>Överläggningen var härmed avslutad.</pre><pre>4 §  Svar på fråga 1992/93:443 om finansieringen\r\nav en Öresundsbro</pre><pre>Anf. 29  Kommunikationsminister MATS\r\nODELL (kds):</pre><pre>Fru talman! Johan Lönnroth har frågat\r\nfinansministern hur regeringen kommer att\r\nfinansiera förlusterna som uppstår om en\r\nÖresundsbro byggs. Arbetet inom regeringen är så\r\nfördelat att det är jag som skall svara på frågan.</pre><pre>År 1991 träffade de svenska och danska\r\nregeringarna ett avtal om en fast förbindelse över\r\nÖresund. Samma år beslutade den svenska\r\nriksdagen och det danska folketinget att godkänna\r\navtalet, varefter det ratificerades av de båda\r\nregeringarna.</pre><pre>Enligt avtalet skall Öresundsförbindelsen i sin\r\nhelhet finansieras av ett svensk-danskt konsortium\r\nmed trafikantavgifter. Inga statliga anslag skall\r\nanslås för förbindelsen. Under byggnadsfasen\r\nkommer konsortiets verksamhet att täckas av lån\r\nsom tas upp på den öppna marknaden, vilka\r\ngaranteras solidariskt av den svenska och danska\r\nstaten.</pre><pre>SVEDAB:s uppgift är att vara svenskt ägarbolag i\r\nkonsortiet samt att svara för all verksamhet\r\nbeträffande de svenska anslutningarna.</pre><pre>Under de inledande åren i driftsfasen kommer\r\nkonsortiet att få ett negativt rörelseresultat,\r\neftersom en stor del av kostnaderna utfaller under\r\ndenna period och trafikantavgifterna därför inte\r\nhelt kan täcka konsortiets kostnader. Eftersom\r\nSVEDAB är ägarbolag i konsortiet, kommer då\r\nbolagets egna kapital att snabbt minska, och\r\nbolaget kan komma att utsättas för\r\ntvångslikvidation enligt svensk bolagslagstiftning.</pre><pre>För att undvika detta bör konsortiet låna upp medel\r\nför att täcka förlusten med en solidarisk garanti från\r\nden svenska och danska staten vilken från svensk\r\nsida utfärdas genom SVEDAB:s ägare, Vägverket\r\noch Banverket, efter riksdagens och regeringens\r\nbemyndigande.</pre><pre>Denna garanti för SVEDAB:s kapital innebär inga\r\nytterligare garantiåtaganden utöver vad som\r\nangivits i riksdagsbeslutet om förbindelsen\r\neftersom den inledande perioden med ett negativt\r\nrörelseresultat förväntas följas av rörelseöverskott.\r\nGarantin skall närmast ses som en teknikalitet.</pre><pre>Då Johan Lönnroth, som framställt frågan, anmält\r\natt han var förhindrad att närvara vid\r\nsammanträdet, medgav talmannen att Rolf L\r\nNilson i stället fick deltaga i överläggningen.</pre><pre>Anf. 30  ROLF L NILSON (v):</pre><pre>Fru talman! Jag får delvis gå över ån eller över\r\nsundet efter vatten eller efter argument i den här\r\nfrågan. Finansieringsfrågan har ju kommit upp som\r\nett ytterligare problem när det gäller\r\nbroförbindelsen över Öresund.</pre><pre>Projektet har ju presenterats som ett lönsamt\r\nprojekt och som en lönsam investering som skulle\r\nkunna klara sig på marknadens villkor. Ett rimligt\r\nbevis på tilltro till ett sådant argument vore ju att\r\nprivatisera brobolaget och låta det utsättas för\r\nmarknadens krafter och se om det tål en\r\nmarknadstestning.</pre><pre>Det verkar som om beräkningarna av kostnaderna\r\nhar gått fel i flera steg. Det som ursprungligen\r\nbeskrevs som en lönsam affär beskrivs nu som en\r\njättelik förlustaffär. I dansk press, där man inte är\r\nså hövlig som här, säger man att de danska\r\nministrarna fifflar med siffrorna. De ändrade\r\nkalkylräntor och trafikströmmar för att få det hela\r\natt gå ihop. Vad jag förstår har den svenska\r\nregeringen och riksdagen, när riksdagen fattade\r\nbeslut, haft samma siffror som danskarna.</pre><pre>Sedan har det tillkommit kostnader som har med\r\nvattengenomströmningen att göra i första hand.\r\nDet kommer till ytterligare kostnader som måste\r\nräknas in. De har att göra med de luftburna\r\nföroreningar som är förknippade med den här\r\nförbindelsen. Eftersom den danska finansministern\r\nhar gått ut och sagt i pressen att det för hans del är\r\nrimligt att skjuta till statliga pengar, borde det vara\r\nargument nog för att ta upp omförhandlingar om\r\navtalet. Kommer regeringen att göra det mot den\r\nbakgrunden?</pre><pre>Anf. 31  Kommunikationsminister MATS\r\nODELL (kds):</pre><pre>Fru talman! Vi vet ju alla att Rolf L Nilsons parti\r\nhar tagit bort det kommunistiska prefixet och kallar\r\nsig numera Vänsterpartiet. Här går det undan i\r\nsvängarna. Nu föreslår de en privatisering av\r\nbrokonsortiet. Jag har ingenting emot den tanken.</pre><pre>Det är intressant att notera i sammanhanget att den\r\ndåvarande svenska socialdemokratiska regeringen\r\nförordade att det skulle vara just ett privat\r\nkonsortium, medan den dåvarande danska\r\nkonservativa regeringen förordade att det skulle\r\nvara ett statligt konsortium. Slutresultatet av detta\r\nblev en statlig konstruktion av den art som finns i\r\navtalet.</pre><pre>Fru talman! Låt mig också konstatera att Rolf L\r\nNilson säger att det som förut beskrevs som en\r\nlönsam affär nu beskrivs som en förlustaffär. Jag vill\r\ndå hänvisa till avtalet. Jag vill hänvisa till den\r\nbudgetproposition som regeringen lade fram på\r\nkammarens bord den 11 januari. Där står exakt\r\nsamma sak som jag redovisar i mitt svar, nämligen\r\natt projektet inledningsvis kommer att ha en första\r\nolönsam driftsfas som senare kommer att övergå i\r\nett överskott.</pre><pre>Bakgrunden till de här beräkningarna, som har\r\nlegat till grund för avtalet, är öppna siffror, som\r\nRolf L Nilson kan kontrollera när han vill. Det\r\nfinns en uppgift om att man räknar med mellan\r\n8 000 och 10 000 fordon per dygn under de\r\ninledande åren. Naturvårdsverket skriver i sitt\r\nremissvar om miljöprövningen att man anser att ett\r\ntillstånd enligt naturresurslagen bör förknippas\r\nmed ett särskilt villkor. Bl.a. bör avgiftspolitiken\r\nutformas så, att vägtrafiken begränsas till högst\r\n10 000 fordon per årsmedeldygn under\r\nöppningsåren, och den årliga ökningen av\r\nvägtrafiken på bron bör sedan inte överskrida den\r\ngenomsnittliga ökningen i regionen.</pre><pre>Anf. 32  ROLF L NILSON (v):</pre><pre>Fru talman! Om Mats Odell och jag är överens om\r\nen privatisering av bolaget kan vi väl försöka få\r\nmajoritet för det förslaget, men jag tror att det\r\nförutsätter att avtalet omförhandlas, och då är det\r\nmånga saker som bör tas upp.</pre><pre>Jag tror att det är omöjligt att säga var kostnaderna\r\nför ett brobygge anpassat efter miljökrav hamnar.\r\nDet är möjligt att man kan hävda att ett sådant\r\nbygge någon gång i framtiden kommer att bli\r\nlönsamt. De kostnader man rimligtvis måste lägga\r\ntill gör att det alternativ som Vänsterpartiet har\r\nförespråkat, nämligen en borrad järnvägstunnel,\r\nsom inte har negativa utan tvärtom positiva\r\nmiljöeffekter, blir intressant och bör föras in i\r\ndiskussionen. Är Mats Odell beredd att föra in\r\nförslaget om en tunnel i den debatt med danskarna\r\nsom med nödvändighet kommer?</pre><pre>Anf. 33  Kommunikationsminister MATS\r\nODELL (kds):</pre><pre>Fru talman! Statsministern har redan svarat på den\r\nhär typen av principiella frågor. Regeringens\r\nuppfattning är att den här miljöprövningen nu skall\r\ngöras. Vi avvaktar Vattendomstolens remissvar\r\nliksom den internationella expertpanelens\r\nsynpunkter. Därefter får regeringen samla sig till\r\nett beslut enligt naturresurslagen. Vad det kan\r\ninnebära i fråga om olika internationella kontakter\r\när det i dagsläget för tidigt att uttala sig om.</pre><pre>Låt oss konstatera något som jag tycker har kommit\r\nbort i debatten, nämligen att det här handlar om en\r\ndubbelspårig järnvägsförbindelse. Regeringen lade\r\ni går fram en proposition med den största\r\njärnvägssatsningen i vårt land under 1900-talet.\r\nVårt förslag bygger på att vi skall kunna attrahera\r\ngodstransporter från väg över till järnväg. Själva\r\ngrundbulten skall vara att vi också kan få\r\nexportindustrins intresse, och en förutsättning för\r\ndet är att vi får till stånd en fast förbindelse ner till\r\ndet europeiska fastlandet. Man räknar nämligen\r\nmed att ca 10 miljoner ton gods per år kommer att\r\npassera över bron, varav ungefär hälften på\r\njärnväg.</pre><pre>Anf. 34  ROLF L NILSON (v):</pre><pre>Fru talman! Jag är en varm anhängare av en snabb\r\noch effektiv järnvägsförbindelse mellan Sverige och\r\nkontinenten. Det går att uppnå en sådan lösning\r\ngenom ett tunnelalternativ, och man slipper då de\r\nnegativa miljökonsekvenser som man får med\r\nbroalternativet. Visst är bron en\r\njärnvägsförbindelse, men det är också en\r\nbilförbindelse, som i stor utsträckning kommer att\r\nanvändas för lokal och regional trafik och som i och\r\nmed det kommer att öka miljöbelastningen på en\r\ndel av Sverige som är oerhört sårbar, som nu\r\nbefinner sig på gränsen för vad den tål.</pre><pre>Jag menar att det är självklart att det måste bli fråga\r\nom överläggningar med danskarna, framför allt\r\nmed tanke på det uttalande som Mogens Lykketoft,\r\nden danske finansministern, har gjort om\r\nmöjligheterna till danskt statligt stöd till bron. Har\r\nMats Odell principiellt något emot att föra in\r\ntunnelförslaget i de diskussionerna?</pre><pre>Anf. 35  Kommunikationsminister MATS\r\nODELL (kds):</pre><pre>Fru talman! I samband med Nordiska rådets session\r\ni Oslo hade jag tillfälle att diskutera dessa frågor\r\nsåväl med den danske statsministern som med\r\ntrafikministern och Östersjöministern. Vi är helt\r\neniga om det som statsministern sade, nämligen att\r\ndet när miljöprövningen är klar kommer att tas\r\nkontakter, såväl på statsministernivå som mellan\r\nfackministrarna. Då skall vi diskutera utfallet av\r\nmiljöprövningen.</pre><pre>Anf. 36  ROLF L NILSON (v):</pre><pre>Fru talman! Jag vill tacka Mats Odell för den här\r\ndebatten. Det lär bli fler.</pre><pre>Överläggningen var härmed avslutad.</pre><pre>5 §  Svar på fråga 1992/93:416 om\r\nInterrailkortet</pre><pre>Anf. 37  Kommunikationsminister MATS\r\nODELL (kds):</pre><pre>Fru talman! Ulrica Messing har frågat mig om\r\nInterrailkortet för ungdomar kommer att finnas\r\nkvar och vad jag gör för att påverka arbetet.</pre><pre>Interrailsamarbetet i Europa avgörs närmast inom\r\nUIC, som är en samarbetsorganisation för de\r\neuropeiska järnvägsförvaltningarna. Trots att ett\r\nantal länder ifrågasätter Interrailkortets framtid\r\nbeslöts vid ett UIC-möte under förra hösten att\r\nInterrailkortet skall finnas kvar även under 1993.\r\nUnder 1993 kommer järnvägsförvaltningarna att\r\ndiskutera kortets framtid.</pre><pre>Anf. 38  ULRICA MESSING (s):</pre><pre>Fru talman! Jag vill tacka\r\nkommunikationsministern för svaret. Jag är mycket\r\nglad över att kortet kommer att finnas kvar under\r\ndet här året.</pre><pre>Jag tror att många ungdomar -- det är ju framför allt\r\nungdomar som använder Interrailkortet -- upplever\r\nfrågetecknet kring kortets vara eller inte vara som\r\nlitet ironiskt. Samtidigt som vi som politiska\r\nföreträdare gärna talar om den stora betydelsen av\r\ninternationellt samarbete, kontakt över gränser och\r\nutbyte mellan länder, känner vi av att\r\nInterrailkortet i framtiden är hotat. Jag tycker i och\r\nför sig att det är synd, men det är bra att kortet i alla\r\nfall kommer att finnas kvar under 1993.</pre><pre>Även om det inte är kommunikationsministerns\r\nuppgift att sia om framtiden, vill jag fråga om\r\nkommunikationsministern ändå har några aningar\r\nom vilka diskussioner och tankar som förekommer\r\ni den internationella kommittén vad gäller vad som\r\nkommer att hända med Interrailkortet under resten\r\nav 90-talet.</pre><pre>Anf. 39  Kommunikationsminister MATS\r\nODELL (kds):</pre><pre>Fru talman! Det är, som Ulrica Messing säger,\r\nalldeles riktigt att det här är en fråga som det åvilar\r\njärnvägsförvaltningarna att fatta beslut om.</pre><pre>Ungdomar från de skandinaviska länderna och\r\nnorra Europa har en väldig förkärlek för att dra sig\r\nsöderut, ner till Medelhavsländerna. De betalar då\r\nden avgift som nu är uppe i 2 590 kr -- den har ökat\r\nganska kraftigt. I de sydeuropeiska länderna anser\r\nman helt enkelt att man inte får kostnadstäckning\r\ngenom den här avgiften. Ungdomar som reser med\r\nInterrailkort upptar plats för människor som är\r\nberedda att betala full biljettkostnad. Detta är\r\nalltså bakgrunden till problemen.</pre><pre>Det pågår nu ett mycket kraftfullt arbete på olika\r\nnivåer för att rädda Interrailkortet. Jag vill gärna\r\nnämna att även min kollega ungdomsminister Inger\r\nDavidson i olika sammanhang har arbetat för att\r\nInterrailkortet skall få finnas kvar. Så sent som den\r\n5 februari i år träffade ungdomsministern\r\nEuroparådets generalsekreterare Lalumière bl.a.\r\nför överläggningar om vad som kan göras för att\r\nrädda kortet. Jag har fått reda på att\r\ngeneralsekreteraren då lanserade en idé om att\r\nsammankalla en konferens med alla berörda\r\nregeringar och järnvägsbolag. Detta var ett upplägg\r\nsom också stöddes av statsrådet Davidson.</pre><pre>Nu i april samlas därför de europeiska\r\nungdomsministrarna till en konferens i Wien, och\r\nInterrailkortet kommer då särskilt att tas upp i\r\nslutdokumentet, med en försäkran om att\r\nungdomsministrarna kommer att verka för att\r\nkortet behålls och utvidgas.</pre><pre>Inte minst i det nya Europa är det viktigt att\r\nInterrailkortet får vara kvar och underlätta för\r\nungdomar att träffas över gränserna. Kortet är helt\r\nenkelt ett instrument för att underlätta förståelsen\r\nmellan ungdomar i Europa. Det bör vi slå vakt om.</pre><pre>Anf. 40  ULRICA MESSING (s):</pre><pre>Fru talman! Jag vill tacka\r\nkommunikationsministern för svaret. Jag får väl\r\nåterkomma efter mötet i april för att höra efter hur\r\ndet kommer att bli i framtiden. Jag uppskattar\r\nmycket att vi har samma syn på vikten av att\r\nInterrailkortet får vara kvar också i framtiden.</pre><pre>Överläggningen var härmed avslutad.</pre><pre>6 §  Svar på fråga 1992/93:442 om förslaget till\r\nny hyreslag och avgifter för kabel-TV</pre><pre>Anf. 41  Statsrådet REIDUNN LAURÉN</pre><pre>(-):</pre><pre>Fru talman! Eva Zetterberg har frågat mig om den\r\nnya hyreslagen kommer att innebära att vägran att\r\nbetala avgift för kabel-TV inte skall leda till hot om\r\nvräkning.</pre><pre>Det har förekommit fall där en hyresgäst blivit\r\nvräkt därför att hyresgästen inte betalat den del av\r\nhyran som motsvarar kostnaden för kabel-TV. Ett\r\nsådant fall avgjordes av Högsta domstolen år 1989.\r\nHyresgästen hade underlåtit att betala en höjning\r\nav hyran som avsåg installation av kabel-TV.\r\nHyreshöjningen var på 30 kr per månad och\r\nhyresgästen hade under tio månader underlåtit att\r\nerlägga detta belopp. Domstolen ansåg att\r\ndröjsmålet med betalningen inte var av ringa\r\nbetydelse och att hyresrätten därför var förverkad.\r\nHögsta domstolen anförde i sina skäl bl.a. att\r\nhyresgästen vägrat att betala en i behörig ordning\r\ntillkommen hyreshöjning och att han vidhållit sin\r\ninställning under en avsevärd tid och att det således\r\ninte var fråga om vare sig glömska eller förbiseende\r\neller något därmed jämförbart förhållande.</pre><pre>I den proposition (1992/93:115) som regeringen har\r\nlagt på riksdagens bord föreslås en del förändringar\r\ni hyreslagens regler om dröjsmål med betalning av\r\nhyra. Förslaget innehåller bl.a. att den s.k.\r\nförverkandefristen förlängs från två vardagar till en\r\nvecka och att det skall bli möjligt för\r\nSocialnämnden att ta på sig betalningsansvaret för\r\nhyran med verkan att hyresgästen inte förlorar sin\r\nbostad.</pre><pre>Förslaget omfattar inte något som bör föranleda en\r\nändrad bedömning av ett fall där hyresgästen inte\r\nvill betala en del av hyran därför att han eller hon\r\ninte önskar kabel-TV.</pre><pre>Anf. 42  EVA ZETTERBERG (v):</pre><pre>Fru talman! Tack för statsrådets svar på min fråga!\r\nBakgrunden till mitt intresse är inte historisk. Mitt\r\nintresse beror på att frågan i högsta grad är aktuell,\r\neftersom en 85-årig dam i dag hotas av vräkning\r\ndärför att hon inte accepterar att betala för kabel-\r\nTV, som hon inte vill ha i sitt hem.</pre><pre>Det fall från 1989 som statsrådet hänvisar till i\r\nsvaret, rör sig inte om ett enstaka misstag. Frågan\r\när i högsta grad aktuell även i dag.</pre><pre>Naturligtvis kan man undra om personer i\r\nhyresbolag eller i domstolar inte använder sitt\r\nsunda förnuft och omdöme när de på grund av\r\nsådana här skäl fäller domar och tar upp hot om\r\nvräkning. Det har alltså förekommit. Jag tycker\r\nnaturligtvis att det är fel och att det visar på dåligt\r\nomdöme.</pre><pre>Grunden till detta är fel i hyreslagen, eftersom\r\navgift till kabel-TV anses ingå i hyran. Vi i\r\nVänsterpartiet tycker att det är fel. Vi har tidigare\r\nföreslagit förändring på den punkten.</pre><pre>Det är därför bra att statsrådet tar upp aspekterna\r\nnär det gäller den nya hyreslagen. Jag delar helt den\r\nuppfattningen att den nya hyreslagens föreslagna\r\nförändringar är positiva. Men varför betraktar man\r\ninte även den här frågan som väsentlig vid förslag\r\nom ny hyreslag? Avgiften för kabel-TV skall inte\r\nses som en del av hyran, utan som en frivillig del\r\nsom man kan välja på samma sätt som man väljer\r\natt ha telefon eller TV. Inget hyresbolag bestämmer\r\nju det -- tack och lov. Det får var och en själv\r\navgöra.</pre><pre>Varför vill regeringen inte betrakta rätten att avstå\r\nfrån kabel-TV på samma sätt som rätten att avstå\r\nfrån andra delar i sin lägenhet?</pre><pre>Anf. 43  Statsrådet REIDUNN LAURÉN</pre><pre>(-):</pre><pre>Fru talman! Jag tycker att Högsta domstolens\r\navgörande i det här fallet är riktigt. Beloppet 30 kr\r\nkan förefalla litet, men man måste se det hela i sitt\r\nsammanhang.</pre><pre>Ena parten i ett hyresförhållande skall inte ensidigt\r\nkunna ändra på ett hyresavtal. Ett hyresavtal\r\ninnebär att hyresvärden å ena sidan förbinder sig att\r\ntillhandahålla en viss lägenhet och att hyresgästen å\r\nandra sida förbinder sig att betala ett bestämt\r\nbelopp i hyra. Hyresbeloppet är den viktigaste\r\ningrediensen i avtalet, och den är den viktigaste\r\nförpliktelsen som hyresgästen har enligt avtalet.</pre><pre>Det är en sak om man någon gång på grund av\r\nglömska eller försummelse inte betalar en mindre\r\ndel av ett hyresbelopp, en helt annan om man sätter\r\ntillvägagångssättet i system, dvs. av ren obstruktion\r\nvägrar att betala en del av hyresbeloppet. Ett\r\nsådant förfaringssätt kan naturligtvis inte i längden\r\ntolereras, vilket Högsta domstolens dom innebär.</pre><pre>Enligt hyreslagen är hyresrätten inte förverkad om\r\ndet som ligger hyresgästen till last är av ringa\r\nbetydelse. En enstaka försummelse kan anses som\r\nringa.</pre><pre>Att kabelavgiften skall ingå i hyran träffar man\r\növerenskommelse om när hyresavtal skrivs.\r\nÖverenskommelsen är alltså frivillig och skall\r\nföljaktligen följas.</pre><pre>Anf. 44  EVA ZETTERBERG (v):</pre><pre>Fru talman! Det verkar som om statsrådet inte\r\nuppfattat min fråga riktigt. Naturligtvis skall hyran,\r\noch den mindre summa som hyran stigit med,\r\nerläggas -- summan stiger ju i takt med den tid\r\nunder vilken man inte betalar.</pre><pre>Men det handlar om grundfrågan, nämligen\r\nhuruvida kabel-TV skall anses ingå i hyran. Jag har\r\nviss förståelse för problemet om man som ny\r\nhyresgäst flyttar till ett hus där kabel-TV-avgiften\r\nredan ingår. Men jag tänker på fall där det inte är\r\nså. I det här fallet gäller det en gammal människa\r\nsom tvingas flytta från sin bostad därför att hon inte\r\naccepterar denna del av hyresavtalet. Sådana fall\r\nkan ju uppstå igen, om man inte ändrar lagen. Jag\r\nanser att den människans valfrihet när det gäller\r\nhur man vill ha det i sitt hem i allra högsta grad\r\ngrovt åsidosatts.</pre><pre>Anf. 45  Statsrådet REIDUNN LAURÉN</pre><pre>(-):</pre><pre>Fru talman! Överenskommelsen är ju träffad, då är\r\nhyresgästen bunden av den. Jag utgår från att\r\növerenskommelsen är träffad enligt\r\nförhandlingsordningen för ifrågavarande hus.</pre><pre>Mycket snart kommer det emellertid en\r\ndepartementspromemoria från\r\nJustitiedepartementet med förslag om ändringar i\r\nhyresförhandlingslagen. Ändringarna kommer i\r\nkorthet i princip att innebära att varje hyresgäst\r\nsjälv skall få rätt att förhandla om sin hyra, om så\r\nönskas. Det innebär att hyresgästen kommer att ha\r\nbetydligt mer insyn och större kontroll över sitt\r\nhyresavtal än i dag, med den nuvarande ordningen\r\nenligt hyresförhandlingslagen. Problemet med\r\nkabel-TV-avgift klaras möjligen med dessa\r\nförändringar.</pre><pre>Anf. 46  EVA ZETTERBERG (v):</pre><pre>Fru talman! Naturligtvis kan det vara bra om varje\r\nhyresgäst själv får förhandla. Det kan vara till stor\r\nfördel för många människor. Men hjälper det 85-\r\nåriga damer, som har svårt att själva sköta dessa\r\nförhandlingar? Vi är då tillbaka vid grundfrågan.</pre><pre>Jag vill inte föra debatten vidare utan bara beklaga\r\natt regeringen uppenbarligen inte är intresserad av\r\natt i det konkreta arbetet med ny hyreslagstiftning\r\nvärna om hyresgästers valfrihet. Regeringen\r\nföredrar i stället -- som i det här fallet -- att den här\r\ntypen av domar får förekomma, vilka grovt\r\nåsidosätter valfriheten för människor som inte vill\r\nha kabel-TV.</pre><pre>Anf. 47  Statsrådet REIDUNN LAURÉN</pre><pre>(-):</pre><pre>Fru talman! Det är inte alls fråga om att åsidosätta\r\nnågon valfrihet. Den överenskommelse som Eva\r\nZetterberg talar om är frivillig och har ingåtts.\r\nHyresgästen är alltså bunden av denna\r\növerenskommelse. Man kan inte lagstiftningsvägen\r\nta bort detta förhållande.</pre><pre>I lagstiftningen sägs det emellertid att en mindre\r\nförsummelse kan tolereras, men en uppenbar\r\nvägran att betala en del av avgiften under en längre\r\ntid kan inte tolereras.</pre><pre>Överläggningen var härmed avslutad.</pre><pre>7 §  Svar på frågorna 1992/93:436 och 441 om\r\nanvändningen av återbetalda lokaliseringsstöd</pre><pre>Anf. 48  Arbetsmarknadsminister BÖRJE\r\nHÖRNLUND (c):</pre><pre>Fru talman! Kurt Ove Johansson har frågat\r\nnäringsministern om han är beredd att medverka\r\ntill att de 77 miljoner kronor som skall återbetalas\r\nav Saab Automobile AB skall användas till att\r\nskapa nya arbetstillfällen i Malmöregionen.</pre><pre>Rolf L Nilson har frågat näringsministern vad\r\nregeringen tänker göra för att Saabpengarna skall\r\nbidra till nya varaktiga arbetstillfällen i\r\nMalmöregionen.</pre><pre>Frågorna har överlämnats till mig och jag besvarar\r\ndem i ett sammanhang.</pre><pre>Alla regionalpolitiska medel, som riksdagen ställer\r\ntill regeringens förfogande utan detaljerade\r\nanvisningar, fördelar regeringen över landet med\r\nhänsyn främst till de långsiktiga problemens\r\nsvårighetsgrad. Detta gäller även de medel som av\r\nolika anledningar återbetalas till staten.</pre><pre>Samtliga länsstyrelser tilldelas medel för regionala\r\nutvecklingsinsatser. Dessa kan användas till\r\nföretagsstöd i stödområdena, till glesbygdsstöd i\r\nområden som länsstyrelserna utpekar samt till\r\nprojektverksamhet i samtliga län. Härutöver\r\ndisponerar NUTEK och regeringen medel för\r\nfrämst företagsstöd i stödområdena.</pre><pre>Malmöhus län är enligt min bedömning en region\r\nsom är mycket livskraftig på lång sikt.</pre><pre>Gentemot den nuvarande höga arbetslösheten i\r\nhela landet har regeringen vidtagit\r\narbetsmarknadspolitiska åtgärder i stor\r\nutsträckning. Arbetsmarknadsstyrelsen fördelar på\r\nregeringens uppdrag medel till\r\nlänsarbetsnämnderna efter de\r\narbetsmarknadspolitiska problemens\r\nsvårighetsgrad. På grund av den höga\r\narbetslösheten har sålunda länsarbetsnämnden i\r\nMalmöhus län erhållit närmare 3 miljarder kronor\r\nunder innevarande budgetår. Det innebär att\r\nMalmöhus län tillsammans med Stockholms län\r\nerhållit mest i landet.</pre><pre>Fru talman! Regeringens främsta uppgift i detta\r\nsammanhang är dock att skapa goda allmänna\r\nförutsättningar för näringslivet. En mångfald\r\nåtgärder har därför vidtagits med denna avsikt.</pre><pre>Det är mitt och regeringens mål att alla regioner i\r\nvårt land så snart som möjligt härigenom skall\r\nåterkomma till en arbetsmarknad med god\r\nsysselsättning och tillväxt.</pre><pre>Anf. 49  KURT OVE JOHANSSON (s):</pre><pre>Fru talman! Jag tackar arbetsmarknadsministern\r\nför svaret på den fråga som jag har ställt. Jag\r\nhoppas att jag inte gör honom alltför besviken om\r\njag säger att jag inte är nöjd med svaret.</pre><pre>Tyvärr blev den satsning som gjordes från Saab:s\r\nsida på en bilproduktion på Kockums\r\nindustriområde i Malmö mycket kortlivad. Efter ett\r\nårs verksamhet stängdes fabriksdörrarna. Av det\r\nsom skulle bli 2 700 jobb bidde inte en tumme.</pre><pre>Samhället satsade många miljoner i Saabprojektet,\r\noch företaget lovade många nya jobb i Malmö. När\r\nföretaget inte levde upp till sina löften, är det\r\nnaturligtvis inte mer än rätt att Saab återbetalar vad\r\nman har fått av samhället.</pre><pre>Regeringens ställningstagande att Saab skall betala\r\ntillbaka är ett bra beslut. Man kan naturligtvis alltid\r\ndiskutera beloppets storlek. Med 77 miljoner att\r\nåterbetala senast i december 1995 kommer Saab\r\nenligt min mening lindrigt undan. Saab kan\r\nnaturligtvis inte springa ifrån sitt ansvar för att man\r\ninte levde upp till löftena om varaktiga jobb i\r\nMalmö.</pre><pre>Men, och det är viktigt att slå fast, inte heller\r\nregeringen, Börje Hörnlund, får smita från sitt\r\nansvar mot Malmö som staten tog på sig i samband\r\nmed nedläggningen av den civila\r\nfartygsproduktionen vid Kockums Warf.</pre><pre>De 77 miljoner som regeringen nu kräver att Saab\r\nskall återbetala ingår, som jag ser det, i det paket\r\nsom riksdagen fattat beslut om skall gå till varaktiga\r\narbetstillfällen i Malmöregionen och ersätta de som\r\ngick förlorade vid Kockums Warf när\r\nfartygsproduktionen lades ned. Från\r\nMalmöregionen är vårt krav att de pengar som\r\nåterbetalas från Saab skall återföras till\r\nMalmöregionen för att skapa nya och varaktiga\r\njobb.</pre><pre>Anf. 50  Arbetsmarknadsminister BÖRJE\r\nHÖRNLUND (c):</pre><pre>Fru talman! Saabsatsningen i Malmö är tyvärr\r\nkanske den allra största felsatsningen någonsin för\r\nstaten och också för Saab. Det blev tyvärr inte\r\nmånga månader av arbete för mycket mycket stora\r\npengar. Som jag tolkar Kurt Ove Johansson så är ju\r\nde 77 miljonerna de små pengarna i det här\r\nsammanhanget, men det är ju de enda pengar som\r\när återkrävningsbara. Att man sålde förluster för\r\nskatteavdrag, att man fick loss de stora\r\ninvesteringsfonderna i förtid, osv. innebar ju de\r\nstora pengarna.</pre><pre>Dessa 77 miljoner kommer att betalas tillbaka först\r\nom ett antal år. Vid den tidpunkten skall väl\r\nkonjunkturerna förhoppningsvis ha vänt på ett\r\nsådant sätt att Malmöregionen återigen mår bra.</pre><pre>Jag vill också peka på vad som har gjorts med\r\narbetsmarknadspolitiska medel. Det är mycket\r\nstora resurser som har satsats i detta sammanhang i\r\nförhållande till den relativt lilla summan 77\r\nmiljoner. Men alla pengar är viktiga i ett\r\nsammanhang när man vill göra saker och ting.</pre><pre>Anf. 51  KURT OVE JOHANSSON (s):</pre><pre>Fru talman! Det är naturligtvis mycket lätt att nu,\r\nnär man har facit i hand, säga att den satsning som\r\ngjordes i Malmö var en felsatsning. Det är klart att\r\nom en produktion inte varar mer än ett år så är det\r\nen felsatsning. Men såväl regering som riksdag\r\ntrodde på denna produktion när vi fattade beslut\r\nom den.</pre><pre>Det är naturligtvis riktigt, som\r\narbetsmarknadsministern säger, att dessa pengar\r\nkommer att återbetalas först om ett antal år. Men\r\nenligt länsarbetsnämndens prognoser som gäller\r\nutvecklingen för Malmöhus län, kommer bortemot\r\n20 % att vara arbetslösa inom loppet av tio\r\nmånader. Om man ser det från denna utgångspunkt\r\nkommer varenda satsning som görs att vara av stor\r\nbetydelse. Jag tycker alltså att\r\narbetsmarknadsministern ändå skall lägga på\r\nminnet att när detta program för Malmö antogs,\r\nsom en ersättning för nedläggningen av den civila\r\nfartygsproduktionen vid Kockums, var det\r\nmeningen att detta skulle skapa varaktiga jobb.</pre><pre>När staten nu kräver tillbaka 77 miljoner kronor,\r\nvore det väl inte mer än rimligt att dessa pengar\r\nsatsades på insatser just för att skapa de varaktiga\r\njobb som både regering och riksdag lovade vid\r\ntidpunkten för beslutet om Saab. Om dessa pengar\r\ninte återbetalas, bryter regeringen egentligen mot\r\nriksdagens fattade beslut.</pre><pre>Överläggningen var härmed avslutad.</pre><pre>8 §  Svar på fråga 1992/93:408 om stödet för\r\nmänskliga rättigheter i Burma</pre><pre>Anf. 52  Statsrådet ALF SVENSSON (kds):</pre><pre>Fru talman! Kristina Svensson har frågat mig om\r\njag kommer att stödja det krav på ekonomiska\r\nsanktioner mot Burma som ett antal\r\nnobelpristagare har ställt om inte\r\noppositionsledaren och fredspristagaren Aung San\r\nSuu Kyi frisläpps.</pre><pre>Jag vill redan inledningsvis erinra om vad jag\r\ntidigare på fråga av Kristina Svensson har haft\r\nanledning att framföra i denna kammare, nämligen\r\natt Sverige under de senaste åren varit mycket\r\naktivt då det gäller att protestera mot mänskliga\r\nrättighetsöverträdelser i Burma. Vi har också starkt\r\nkritiserat den burmesiska militärregimen som bl.a\r\nalltjämt håller Nobels fredspristagare Aung San\r\nSuu Kyi i husarrest. Vidare har Sverige nu två år i\r\nrad varit huvudförslagsställare till en resolution om\r\nBurma i FN:s generalförsamling. Vid fjolårets\r\ngeneralförsamling förhandlade Sverige fram en\r\nskarpt formulerad resolution som antogs utan\r\nomröstning. I denna krävdes bl.a. att Aung San Suu\r\nKyi friges.</pre><pre>Likaså har vi nyligen inför det pågående mötet med\r\nFN:s kommission för de mänskliga rättigheterna\r\nkraftigt kritiserat de fortgående kränkningarna av\r\nde mänskliga rättigheterna. Vi är också\r\nmedförslagsställare till den resolution som vi\r\nräknar med skall antas i dagarna av FN:s\r\nkommission för de mänskliga rättigheterna. I\r\ndenna resolution kan man notera att den\r\ninternationella tonen ytterligare skärps mot\r\nmilitärregimen.</pre><pre>Såsom Kristina Svensson nämner inbjöd jag Aung\r\nSan Suu Kyi till den internationella konferens om\r\nmänskliga rättigheter som nyligen hölls i\r\nStockholm. Dess värre frisläpps hon inte från den\r\nhusarrest som hon befinner sig i sedan mer än tre år\r\nmed mindre än att hon lämnar Burma för gott.\r\nDetta vägrar hon naturligtvis att gå med på.</pre><pre>Vårt agerande i FN:s generalförsamling i\r\nBurmafrågan har rönt stor uppskattning i många\r\nländer. Detta beror till stor del på att vi har lyckats\r\nuppnå enighet kring fördömandena av regimen i\r\nBurma, vilket är av avgörande betydelse för att\r\nåstadkomma ett effektivt tryck.</pre><pre>När det gäller förslaget om ekonomiska sanktioner\r\nmot Burma bör det ses mot denna bakgrund. För\r\natt ekonomiska sanktioner skall vara meningsfulla\r\nkrävs internationell enighet och inte minst ett\r\nsamlat stöd från länderna i regionen. Att uppnå\r\nenighet om detta i denna fråga torde vara mycket\r\nsvårt.</pre><pre>Det kan också i sammanhanget konstateras att det\r\nekonomiskt oberoende Burma redan har uthärdat\r\n30 år av relativ isolering. Även om landets ekonomi\r\när mycket bräcklig kan regimen kompensera sig\r\ngenom intäkter för oljekoncessioner från ett antal\r\nutländska företag. Burma ligger som bekant i den\r\ns.k. gyllene triangeln, ökänd för sin\r\nnarkotikaproduktion. Det kan inte uteslutas att\r\nden parallellekonomi som detta ger upphov till ger\r\nintäkter till landet.</pre><pre>Mot denna bakgrund tror jag att den mest\r\nverkningsfulla vägen att åstadkomma förbättringar\r\nför befolkningen i Burma är att vi -- tillsammans\r\nmed andra länder -- fortsätter att sätta press på\r\nregimen i Rangoon i mänskliga\r\nrättighetshänseenden och på bästa möjliga sätt ger\r\nstöd åt den fängslade fredspristagaren och de i\r\ndemokratisk ordning valda politiker som förhindras\r\nverka fritt i sitt land. Jag hade själv helt nyligen ett\r\nmöte i Stockholm med premiärministern i den\r\nburmesiska parallellregeringen, Dr Sin Wein, som\r\nför övrigt är kusin till Aung San Suu Kyi.</pre><pre>Slutligen vill jag säga att jag efter ett samtal med\r\nAung San Suu Kyis brittiske make i början av\r\ndecember förra året gjorde ett uttalande i vilket det\r\nbl.a. underströks att världssamfundet nu måste ta\r\nsitt ansvar för utvecklingen avseende mänskliga\r\nrättigheter i Burma och att militärregimen måste\r\ninleda en konstruktiv dialog med\r\noppositionsgrupperna som kämpar för mänskliga\r\nrättigheter och demokrati.</pre><pre>Anf. 53  KRISTINA SVENSSON (s):</pre><pre>Fru talman! Jag tackar biståndsministern för svaret\r\npå den här frågan. Jag ställer den och jag har, precis\r\nsom vi hörde, ställt den tidigare för att jag vet att\r\ndet enbart är det internationella trycket som är\r\nnågot av ett hopp för att situationen skall förbättras\r\ni Burma. Det som vi samtalar om här kommer på\r\nolika vägar fram till människor som det här är viktig\r\ninformation för.</pre><pre>Jag tror att den aktion som nobelpristagarna -- flera\r\nmycket namnkunniga fredspristagare --\r\ngenomförde nyligen när de blev hindrade från att\r\nkomma in i Burma och i stället skrev ett öppet brev\r\ntill juntan, där de krävde ett omedelbart frigivande\r\noch att demokratin återinförs, är en av de aktioner\r\nsom är viktiga för att vi skall nå en förändring.\r\nNågra av de här pristagarna, Desmond Tutu, Dalai\r\nLama och Oscar Arias, framförde kravet på\r\nembargo. Det är inte första gången det har\r\nframförts. Willy Brandt gjorde det också på sin tid.</pre><pre>Det är bra att vi från svensk sida har tagit initiativ;\r\nresolutionerna i FN. Men jag tycker att vi måste\r\nhöja ribban i den här frågan. Det var också bra att\r\nAung San Suu Kyi inbjöds till MR-konferensen.\r\nMen jag vill veta hur Sverige kommer att agera\r\nfortsättningsvis, just för att vi skall kunna agera mer\r\nkraftfullt än vi har gjort tidigare.</pre><pre>Anf. 54  Statsrådet ALF SVENSSON (kds):</pre><pre>Fru talman! Jag kan känna full respekt för\r\nönskemålen att Sverige skall agera mer kraftfullt.\r\nLikväl är det, tycker jag, rim och reson att få säga\r\natt Sverige agerar och har agerat kraftfullt.</pre><pre>Sveriges företrädare i de internationella fora som\r\nhar att hantera den här typen av frågor har, som jag\r\nsade i mitt svar, lyckats uppnå enighet för att få till\r\nstånd fördömanden visavi regimen i Burma. Det\r\nkan vara mycket mödosamt och mycket svårt, men\r\ndet är en förutsättning för att man skall komma\r\nnågon vart. Det sämsta som kunde hända tror jag --\r\noch det är säkert ingen unik ståndpunkt -- är att\r\nman uppnår en splittring som den burmesiska\r\nregeringen kan flagga med och opinionsmässigt dra\r\nnytta av.</pre><pre>Jag vill gärna ha sagt, fru talman, att jag är helt\r\növerens med Kristina Svensson om att det krävs\r\ninternationellt tryck. Det arbetar vi för och det\r\nkommer vi fortsättningsvis att arbeta för. Jag tycker\r\natt nobelpristagaraktionen i allra högsta grad var\r\nlovvärd. Men det finns anledning att säga ännu en\r\ngång att den svenska regeringen verkligen inte har\r\nsuttit passiv.</pre><pre>Anf. 55  KRISTINA SVENSSON (s):</pre><pre>Fru talman! Det är vi överens om. Det råder inget\r\ntvivel om att Sverige har varit initiativtagare till\r\nresolutionerna i FN. Det är alldeles utmärkt,\r\nliksom inbjudan hit till MR-konferensen. Men vad\r\när nästa steg? Det är det som intresserar mig.</pre><pre>Jag träffade också dr Sin Wein, premiärministern i\r\nparallellregeringen, när han var här i Stockholm.\r\nHan vädjar t.ex. om bistånd till exilgrupperna.\r\nNorge är ett föredöme i de här frågorna. Vad gör\r\nvi?</pre><pre>Det finns flera rapporter som har kommit det\r\nsenaste året. En australisk senator, Schacht, som\r\nhar skrivit en intressant rapport, framför kravet på\r\nekonomiska sanktioner. Europaparlamentet har\r\nantagit en resolution där man fördömer kvinnornas\r\nsituation. Kvinnor kidnappas och hamnar i\r\nprostitution i Thailand.</pre><pre>Jag tycker att det är alldeles utmärkt att vi har drivit\r\nden här frågan. Men jag vill veta vad som är nästa\r\nsteg.</pre><pre>Anf. 56  Statsrådet ALF SVENSSON (kds):</pre><pre>Fru talman! Frågan till mig var om vi ställer oss\r\nbakom de ekonomiska sanktioner som\r\nnobelpristagarna vädjat om.</pre><pre>Nu är det så, vilket naturligtvis Kristina Svensson\r\nkänner väl till, att ett internationellt bindande\r\nbeslut om handelssanktioner enbart kan fattas av\r\nFN:s säkerhetsråd, om rådet finner det motiverat\r\nför att undanröja ett hot mot internationell fred och\r\nsäkerhet. Vi vet också alltför väl att Sverige inte är\r\nmedlem i säkerhetsrådet. Jag bedömer det inte som\r\nrealistiskt att söka uppnå ett sådant beslut där.</pre><pre>Men vi kommer fortsättningsvis i alla de\r\ninternationella fora som har med mänskliga fri- och\r\nrättigheter att göra, inkl. allt vi kan göra bilateralt,\r\natt driva på en förändring av situationen i Burma.</pre><pre>Anf. 57  KRISTINA SVENSSON (s):</pre><pre>Fru talman! Det är bra. Det jag efterlyser är alltså\r\nambitionsnivån. Jag kan gå vidare med dem som\r\nhar tagit upp sanktionskrav. T.o.m. James Baker\r\nhar faktiskt uttalat att det skulle vara mycket\r\nverkningsfullt om man kunde få till stånd\r\nsanktioner i länder i ASEAN-regionen. Det finns\r\npolitiskt intresse för detta. Vi vet att landet, även\r\nom det har varit isolerat, är ekonomiskt sårbart.\r\nDet är alldeles uppenbart.</pre><pre>Jag tycker att det är en liten felskrivning i svaret när\r\nman talar om ett ekonomiskt oberoende Burma.\r\nDet är det faktiskt inte. Man får inkomster från\r\nnarkotikahandeln, det finns ädelstensintressen --\r\njade -- och liknande. Vi har kopplingen till Kina.</pre><pre>Anf. 58  Statsrådet ALF SVENSSON (kds):</pre><pre>Fru talman! Jag vill bara säga att det inte var en\r\nheltäckande återgivning. Det står i svaret att ''Även\r\nom landets ekonomi är mycket bräcklig kan\r\nregimen kompensera sig genom intäkter för -- - -.''</pre><pre>Anf. 59  KRISTINA SVENSSON (s):</pre><pre>Fru talman! Jag hoppas att vi under nästa session i\r\nFN har en resolution med skarpare skrivningar.</pre><pre>Överläggningen var härmed avslutad.</pre><pre>9 §  Svar på fråga 1992/93:381 om\r\nbifallsprocenten i nådeärenden</pre><pre>Anf. 60  Justitieminister GUN HELLSVIK\r\n(m):</pre><pre>Fru talman! Hans Göran Franck har frågat mig om\r\ndet efter regeringsskiftet har skett någon\r\nförändring i nådepraxis.</pre><pre>Nådeinstitutets karaktär av undantagsföreteelse\r\ninnebär att det bör användas med försiktighet och\r\nomdöme. Regeringens prövning av nådeärenden\r\nregleras bara av en mycket allmän bestämmelse i\r\nregeringsformen och grundas på allmänna\r\nvärderingar och en fri bedömning. Det är mycket\r\nvanligt att en sökande åberopar flera olika skäl till\r\nstöd för sin ansökan. Detta innebär att det är\r\nvanskligt, för att inte säga ogörligt, att jämföra\r\nolika nådeärenden med varandra, särskilt som\r\nnådebesluten liksom tidigare är utan motivering.\r\nNågon praxis i vedertagen mening finns inte på\r\nannat sätt än att vissa nådeskäl är mer vanligt\r\nförekommande än andra. De nådeskäl som beaktas\r\när i allt väsentligt desamma nu som tidigare.</pre><pre>Som Hans Göran Franck mycket riktigt påpekat är\r\nbifallsprocenten i nådeärenden lägre år 1992 än\r\ntidigare år. Det är emellertid viktigt att ha i åtanke\r\natt siffrorna avser endast ett år och att någon\r\nnärmare undersökning av ärendematerialet inte har\r\ngjorts. Det är därför omöjligt att nu dra den\r\nslutsatsen att förutsättningarna för att få nåd\r\nändrats i någon större utsträckning.</pre><pre>Anf. 61  HANS GÖRAN FRANCK (s):</pre><pre>Fru talman! Jag tackar för svaret.</pre><pre>Bifallsprocenten till nådeansökan har sjunkit. Efter\r\natt ha varit relativt jämn under hela 1980-talet,\r\nmellan 10 % och 13 %, ligger den för 1992 på\r\n5,8 %. Det är inte acceptabelt att regeringen på\r\ndetta sätt gör en kraftig inskränkning av\r\nmöjligheten att erhålla nåd. Även om det inte är en\r\npraxis i vedertagen mening, går det inte att komma\r\nifrån att det rent faktiskt finns en viss praxis.</pre><pre>Distriktsåklagare Yngve Rydberg, som tjänstgjort\r\nvid nådeenheten, har gjort en omfattande\r\nundersökning av nådeärendena, och han\r\nkonstaterar att den nuvarande justitieministern\r\nställer högre krav.</pre><pre>Syftet med nådeinstitutet är inte att rätta felaktiga\r\ndomar. Däremot är det nödvändigt att ha möjlighet\r\natt ändra en fängelsepåföljd till icke\r\nfrihetsberövande påföljd, eftersom det i vissa fall\r\nskulle vara inhumant att kräva att ett fängelsestraff\r\nskall verkställas. Orsakerna kan vara sådana\r\nomständigheter som domstolen inte har haft\r\nkunskap om eller att väsentligt ändrade\r\nföhållanden inträffat mellan dom och\r\nverkställighet.</pre><pre>Antalet fängelsedömda ökar. Strafflatituderna\r\nskärps. Under sådana omständigheter finns det skäl\r\natt inte förändra nådepraxis. Jag hoppas att det som\r\nhar inträffat 1992 endast utgör ett tillfälligt avsteg\r\noch möjligtvis till en del beror på speciella\r\nomständigheter. Men jag har väckt frågan därför\r\natt det finns behov av att ha en viss fast nådepraxis\r\ni dagens situation, och den bör snarare gå i\r\nmildrande än i skärpande riktning.</pre><pre>Regeringen borde årligen lämna en redogörelse för\r\nhur nådeinstitutet har tillämpats.</pre><pre>Anf. 62  Justitieminister GUN HELLSVIK\r\n(m):</pre><pre>Fru talman! När Hans Göran Franck säger att han\r\nhoppas att det är ett tillfälligt avsteg visar det, och\r\ndet är bra att det kommer fram, en skillnad i vårt\r\nsätt att se på nådeinstitutet.</pre><pre>Det jag tycker att man egentligen skulle fråga sig\r\när: Hur är det möjligt att det under i stort sett tio\r\nsoicaldemokratiska år har varit nästan exakt\r\nprocentuellt lika många som har beviljats nåd? Om\r\nman tillämpar nådeinstitutet med den individuella\r\nprövning som det skall vara fråga om, borde det\r\nstatistiskt sett bli stora variationer mellan olika år.</pre><pre>Även jag förväntar mig att det skall bli variationer\r\nmellan olika år och att det som gäller för 1992 inte\r\nkommer att gälla för 1993. Inte för att vi skall hålla\r\nen viss nivå på antalet beviljade nådefall, utan för\r\natt vi skall tillämpa nådeinstitutet på det sätt som\r\ndet är avsett, som en rent individuell prövning av de\r\nfall där man i efterhand kan påtala att det inte är\r\nrimligt att personen exempelvis sitter i fängelse.</pre><pre>Anf. 63  HANS GÖRAN FRANCK (s):</pre><pre>Fru talman! Det är självklart att det sker\r\nvariationer. Det har också skett variationer på 3--\r\n4 % under den här tiden. Jag vill nämna att de\r\nskillnader som fanns under den tid som föregick\r\nnuvarande regering också fanns under den tidigare\r\nborgerliga regeringen, exempelvis när\r\njustitieminister Romanus var med i regeringen.</pre><pre>Men en sådan här stor skillnad som vi får för år\r\n1992, dvs. att de beviljade ansökningarna minskar\r\nmed hälften, är en så dramatisk förändring att jag\r\ninte kan låta bli att ställa frågan här i riksdagen. Jag\r\nvill gärna höra justitieministerns kommentar till\r\nden undersökning som distriktsåklagare Yngve\r\nRydberg har gjort. Det finns alltså anledning att\r\nfundera på den här frågan på ett annat sätt.</pre><pre>Anf. 64  Justitieminister GUN HELLSVIK\r\n(m):</pre><pre>Fru talman! Den undersökning som har gjorts\r\nbygger på ett mycket begränsat material. Jag\r\nförnekar inte att jag ställer högre krav. Jag tycker\r\natt nådeinstitutet är till, inte för att ompröva och\r\ngöra en bedömning av om man tycker att\r\ndomstolarna har dömt rätt, utan för att göra en\r\nbedömning av faktorer som domstolen inte har\r\nkunnat ta ställning till för att avgöra om\r\nfängelsestraffet skall kunna verkställas eller ej.</pre><pre>Det intressanta är att över en längre period jämföra\r\nen borgerlig och en socialdemokratisk regering. Än\r\nså länge har vi inte fått en längre period. När vi har\r\nfått det kan vi ta den diskussionen.</pre><pre>Det som sägs i den undersökning som Hans Göran\r\nFranck åberopar är att jag ställer högre krav. Det\r\nuttrycks på så sätt: Man kan säga att hon höjt\r\nribban något.</pre><pre>Jag tror att det är korrekt att höja ribban något.</pre><pre>Anf. 65  HANS GÖRAN FRANCK (s):</pre><pre>Fru talman! I det här inlägget medger alltså\r\njustitieministern att förändringen inte bara beror\r\npå omständigheter som ligger utanför hennes\r\nkontroll och kan bero på tillfälligheter. Hon har\r\nhöjt ribban och skärpt praxis.</pre><pre>Jag tycker att man i nuvarande läge, när antalet\r\nfängelsedömda har ökat så kraftigt som det har\r\ngjort och strafflatituderna har skärpts, rimligtvis\r\nborde kunna gå i motsatt riktning. Jag tycker att det\r\när oroväckande att justitieministern har den här\r\ninställningen. Det här har inte tidigare varit en\r\nstridsfråga mellan borgerligt sinnade och\r\nsocialdemokrater, möjligtvis från moderat håll,\r\nmen inte från liberal sida.</pre><pre>Anf. 66  Justitieminister GUN HELLSVIK\r\n(m):</pre><pre>Fru talman! Det som Hans Göran Franck säger är\r\nfaktiskt att vi skall använda nådeinstitutet som en\r\nventil. Det har jag svårt för att se. Det kan icke vara\r\nmeningen att vi när vi har fler i fängelse skall släppa\r\nfler fria. Det är ju sådant som vi ofta kritiserar i\r\nandra länder, där man har litet egendomliga\r\namnestiregler. När man skall fira någon politisk\r\nhändelse släpps människor fria. Har man fullt på\r\nfängelserna släpps människor fria. Jag tror inte att\r\ndet är det som vi skall använda nådeinstitutet till.</pre><pre>Dessutom tycker jag, som jag sade tidigare, inte att\r\ndet finns något skäl för oss att tala om någon större\r\nmotsättning när det gäller nådeärendena. Vi kan\r\ninte på så kort tid få fram något vettigt underlag\r\nsom pekar på en eventuell förändring. Vad vi i dag\r\nkan se över en längre period är att den\r\nsocialdemokratiska regeringen har haft samma\r\nprocentandel under lång tid -- två procentenheters\r\nskillnad är det -- trots att det är individuell\r\nprövning. Vi har ett år att titta på. Det är för litet\r\nför att dra några slutsatser.</pre><pre>Anf. 67  HANS GÖRAN FRANCK (s):</pre><pre>Fru talman! Till slut vill jag bara säga att\r\njustitieministern nu går tillbaka till att skillnaderna\r\ninte är så stora och att det kanske är tillfälligheter\r\nsom har spelat in.</pre><pre>Jag tar fasta på det justitieministern säger, att hon\r\ninte vill göra några stora förändringar. Jag kommer\r\natt bevaka den här frågan i fortsättningen. Jag\r\nskulle helst önska att regeringen årligen gjorde en\r\nskrivelse där man redogjorde för hur man har\r\nhandlagt de här ärendena. De är trots allt så viktiga\r\nför väldigt många enskilda människor. Detta är ett\r\ninstitut som är fastslaget i regeringsformen, därför\r\nborde det finnas en redogörelse för\r\nhandläggningen; om inte årligen så i varje fall\r\nåterkommande.</pre><pre>Om det inte blir på det sättet skall jag i varje fall se\r\ntill att återkomma med frågor till justitieministern\r\nom hur handläggningen fortsätter.</pre><pre>Överläggningen var härmed avslutad.</pre><pre>10 §  Svar på fråga 1992/93:393 om ett nytt\r\npolishus i Solna</pre><pre>Anf. 68  Justitieminister GUN HELLSVIK\r\n(m):</pre><pre>Fru talman! Hans Göran Franck har frågat mig när\r\nregeringen kommer att besluta att ett nytt polishus\r\ni Solna skall byggas.</pre><pre>Den 11 januari i år hemställde Byggnadsstyrelsen\r\nhos regeringen om ett projekterings- och\r\nbygguppdrag gällande en om- och tillbyggnad av en\r\nförvaltningsbyggnad för Solnapolisen. Ärendet\r\nbereds för närvarande. Liksom Hans Göran Franck\r\nanser jag det vara ytterst angeläget att Solnapolisen\r\nfår ett nytt hus. Jag räknar därför med att under\r\nvåren föreslå regeringen att ett nytt polishus skall\r\nbyggas i Solna.</pre><pre>Anf. 69  HANS GÖRAN FRANCK (s):</pre><pre>Fru talman! Jag får tacka för svaret. Jag uppfattar\r\ndet som mycket positivt.</pre><pre>Det är nödvändigt att detta beslut fattas helst under\r\ndet första kvartalet, i varje fall under våren, för att\r\nprojektet skall kunna komma i gång och polishuset\r\nkunna bli färdigställt inom den beräknade tiden.</pre><pre>Diskussionen om polishuset i Solna har varit\r\nmycket lång. Den har pågått i 25 år. Det är därför\r\nglädjande att diskussionen nu leder till ett positivt\r\nresultat. Situationen i Solna är akut.\r\nYrkesinspektionen har gjort mycket grava\r\nanmärkningar mot polishuset. Det är med stora\r\nsvårigheter som det går att få anstånd med att rätta\r\ntill alla brister. Det är med hjälp av denna till- och\r\nombyggnad som det går att avhjälpa dessa brister.</pre><pre>Jag vill också påpeka hur angelägen frågan är inte\r\nminst beroende på att arrestavdelningen sedan\r\n1954 inte på något sätt har uppfyllt de krav som\r\nställs. Avdelningen omfattar bara åtta platser. Det\r\när helt otillräckligt, inte minst med hänsyn till\r\nnärheten till Råsunda stadion -- av välbekanta skäl.</pre><pre>Jag utgår från att det nu inte skall komma något\r\nnytt grus i maskineriet, utan att vi skall se att Solna,\r\ni likhet med Huddinge, inom en kortare tid skall få\r\nsitt polishus.</pre><pre>Anf. 70  Justitieminister GUN HELLSVIK\r\n(m):</pre><pre>Fru talman! Jag har tillgång till en sammanställning\r\növer vad som har hänt när det gäller frågan om\r\npolishuset i Solna. Jag kan konstatera att i oktober\r\n1983 ställdes senast en fråga i riksdagen om när\r\nombyggnaden av polishuset skulle komma till\r\nstånd. Jag vet inte om det var Hans Göran Franck\r\nsom ställde frågan då också. Sedan oktober 1983,\r\ndvs. under hela 80-talet, har ärendet valsat fram\r\noch tillbaka. Någon byggnation skedde inte efter\r\ndet att frågan ställdes 1983. Nu har det kommit en\r\nytterligare fråga. I samband med denna fråga -- och\r\ndet arbete som har skett under vintern -- kan vi\r\nkonstatera att det inte kommer att fyllas på några\r\nytterligare sidor i sammanställningen över valserna\r\nkring polishuset i Solna.</pre><pre>Anf. 71  HANS GÖRAN FRANCK (s):</pre><pre>Fru talman! Det är bra att justitieministern\r\nbekräftar vad hon har sagt i svaret. Jag hälsar med\r\ntillfredsställelse att regeringen, som tydligen\r\ntidigare hade en något mera avvaktande hållning i\r\nfrågan, har kommit till skott. Det är bara att\r\nrapportera detta vidare till Solna kommun, där det\r\nfinns en mycket stark och enhällig opinion i\r\nkommunfullmäktige för att få problemet löst.</pre><pre>Överläggningen var härmed avslutad.</pre><pre>\r\n11 §  Svar på fråga 1992/93:388 om utmätning av\r\narbetsersättning som utgår till intagen i\r\nkriminalvårdsanstalt</pre><pre>Anf. 72  Justitieminister GUN HELLSVIK\r\n(m):</pre><pre>Fru talman! Sten Andersson i Malmö har frågat mig\r\nom vilka åtgärder jag är beredd att medverka till så\r\natt lön intjänad i fängelse skall bli indrivningsbar.</pre><pre>Den svenska kriminalvårdslagstiftningen bygger\r\nbl.a. på att den tid den dömde vistas i fängelse så\r\nlångt möjligt bör utformas så att anpassningen till\r\nsamhället efter avtjänat straff underlättas. Ett led i\r\ndetta är bl.a. att den intagne skall arbeta, studera\r\neller delta i annan särskilt anordnad verksamhet,\r\nexempelvis olika påverkansprogram. För sådan\r\nsysselsättning erhåller den intagne viss ersättning.</pre><pre>Den arbetsersättning som för den intagnes räkning\r\ninnestår hos kriminalvårdsmyndighet får enligt\r\nlagen (1974:203) om kriminalvård i anstalt inte\r\nutmätas. Det kan vara intressant att känna till att\r\nen sådan bestämmelse har funnits åtminstone från\r\nslutet av 1800-talet.</pre><pre>Till skillnad från vad som gäller i fråga om\r\nutmätning finns det i princip inget hinder för\r\ninförsel av medel som intagen erhållit som\r\nersättning inom anstalten. Införsel skulle således\r\nkunna ske för t.ex. böter. I praktiken förekommer\r\ndetta sällan, framför allt beroende på de i detta\r\nsammanhang relativt låga belopp det kan bli fråga\r\nom.</pre><pre>Av den ersättning de intagna får innehålls en\r\nfjärdedel av kriminalvården för att användas för\r\nutgifter i samband med permissioner och frigivning,\r\nt.ex. resekostnader. Därutöver skall ersättningen\r\nräcka till bl.a. telefonsamtal till anhöriga och andra\r\nutgifter för privat bruk. Således är det endast en del\r\nav ersättningen som får användas till s.k.\r\nfickpengar.</pre><pre>Vid två anstalter får de intagna en högre ersättning,\r\ns.k. marknadsanpassad arbetsersättning. En del av\r\ndenna ersättning används i syfte att sanera den\r\nintagnes ekonomi, t.ex. genom att betala\r\nskadestånd och andra skulder.</pre><pre>Bl.a. annat mot bakgrund av de överväganden som\r\nsker och har skett inom olika samhällssektorer till\r\nföljd av den ekonomiska situationen i landet kan\r\njag nämna att det på mitt initiativ pågår en översyn\r\ninom departementet av systemet med ersättning till\r\nde intagna för arbete, utbildning, m.m.</pre><pre>Vidare har Riksskatteverket på regeringens\r\nuppdrag gjort en översyn av utsökningsbalken, där\r\ndenna fråga berörs. Rapporten har\r\nremissbehandlats och bereds för närvarande inom\r\ndepartementet. När detta beredningsarbete och\r\nden pågående översynen av systemet med\r\nersättning till de intagna är slutförd kommer jag att\r\nbl.a. ta ställning till om reglerna om utmätning skall\r\nändras.</pre><pre>Anf. 73  STEN ANDERSSON i Malmö (m):</pre><pre>Fru talman! Jag tackar för svaret på frågan.</pre><pre>Bakgrunden är att de ryska sjömän som var\r\nbesättningsmän på det fartyg som smugglade\r\nmänniskor över Östersjön var oerhört lyckliga när\r\nde greps av polisen på Gotland. Faktum är -- och\r\ndet kan vi inte göra något åt -- att om de blir dömda\r\ntill sex månaders fängelse i Sverige, och de jobbar\r\noch tjänar ihop en hundralapp om dagen, vilket de\r\nkan göra, har de möjlighet att tjäna ihop\r\nmotsvarande 15 årslöner i Ryssland. Det är detta\r\nproblem jag vill angripa.</pre><pre>Ryska sjömän skall inte kunna stå i kö för att få\r\ndelta som besättningsmän på dessa fartyg. Så sker\r\ntydligen i dag. Jag förstår dem. Det är exakt samma\r\nsituation som inträffade när svenska\r\nbyggnadsarbetare åkte ner till Saudi Arabien och\r\nblev befriade från skatt om de var borta mer än 6\r\nmånader.</pre><pre>Med hänsyn till hur läget är i Ryssland, kan jag\r\ntänka mig att många är intresserade av att få bli\r\nbesättningsmän på dessa fartyg, bli gripna och\r\nsedan tjäna stora pengar i Sverige. Sedan kan de\r\nkomma tillbaka och leva som minikungar i\r\nRyssland.</pre><pre>Nu sägs det att det går att omvandla fängelsestraff\r\ntill böter. Men för den som inte kan betala blir det\r\nfängelsestraff. Jag har ytterligare en fråga som inte\r\när besvarad. Finns det, baserat på dagens\r\nlagstiftning, någon möjlighet att av den hundralapp\r\nsom det går att tjäna att dra in pengarna för att\r\nbetala dessa böter? Det är små pengar för oss\r\nsvenskar men stora pengar för en rysk sjöman. Så\r\nlänge vi har de regler vi har i dag, är det faktiskt\r\nmycket attraktivt för en rysk medborgare att bli\r\ngripen och dömd till ett fängelsestraff i Sverige.</pre><pre>Anf. 74  Justitieminister GUN HELLSVIK\r\n(m):</pre><pre>Fru talman! Det finns möjligheter, men det är inte\r\nså helt enkelt. Det finns utmätningsregler. Men det\r\nfinns en begränsning som innebär att det inte går att\r\nutmäta inom kriminalvårdsverksamheten. Men det\r\när ingenting som hindrar att det görs en utmätning\r\nnär man kommer ut från kriminalvården. Det är i\r\noch för sig krångligt.</pre><pre>Det utgör alltid ett problem att hitta ett regelsystem\r\nsom är anpassat även för de litet extrema\r\nsituationerna. Vårt system är anpassat efter\r\nsvenska förhållanden.</pre><pre>I och för sig tror jag att vi alla är överens om att\r\nutgångspunkten måste vara att vi har ett system\r\nsom är anpassat till svenska förhållanden.</pre><pre>Som jag sade i mitt svar håller vi på med en översyn\r\nav hela ersättningssystemet. Även\r\nutmätningsreglerna är föremål för en översyn. I det\r\nsammanhanget finns det, som jag också sagt, skäl\r\natt se om vi kan göra förändringar. Men samtidigt\r\nmåste vi vara försiktiga när det gäller att\r\nåstadkomma en mängd dellösningar. Det\r\nproblemet och tankarna på dessa saker finns med i\r\nden diskussion som pågår.</pre><pre>Jag vill också passa på att nämna följande. Visst är\r\nersättningen varierande. Det finns de som har\r\nmarknadsanpassad lön. Men det gäller speciella\r\nfångar, och detta har det pedagogiska syftet att de\r\nhär personerna skall kunna göra rätt för sig. I\r\ngenomsnitt får en fånge, inkl. övrig ersättning, 360\r\nkr per vecka för sitt arbete. 25 % av det beloppet\r\ninnehålles av kriminalvården att användas för\r\npermissioner och frigivningsändamål.</pre><pre>Det är viktigt att vi har klart för oss att det i de flesta\r\nfall faktiskt bara är fråga om rätt små belopp. Det\r\nfinns undantag, men de är rätt så speciella.</pre><pre>Anf. 75  STEN ANDERSSON i Malmö (m):</pre><pre>Fru talman! Bakgrunden till frågan är följande.\r\nDen som döms till fängelse i Sverige har rätt att\r\nkräva ett arbete under anstaltstiden. För den som\r\ninte kan få ett arbete då finns det något som kallas\r\nför fångarnas A-kassa. Man får 40 kr per dag. 40\r\nkr per dag motsvarar i rysk valuta en normal rysk\r\npension. Vidare tjänar man mellan 5 kr och 10:50\r\nkr per timme om man jobbar och inte har\r\nmarknadsmässig ersättning.</pre><pre>Anledningen till att jag tagit upp frågan är att man\r\nett tag i den svenska debatten trodde att man skulle\r\nkomma till rätta med förhållandena genom att\r\nutmäta längre straff. Men jag menar nog att det är\r\ndet dummaste man kan göra. Den som får stanna\r\ntvå månader till blir ju ännu lyckligare.</pre><pre>Jag förstår att det är förenat med problem att det är\r\nfråga om två olika kulturer och system. Jag förstår\r\nockså att man håller på med en översyn. Men vi kan\r\ninte ha ett system som gör att det är attraktivt att\r\nkomma till Sverige och att, helst, bli gripen här,\r\neftersom man kan tjäna pengar under\r\nfängelsetiden. Man måste arbeta i kanske 15 år i det\r\nland som man kommer från för att tjäna\r\nmotsvarande belopp. Det här är säkert en svår nöt\r\natt knäcka, men jag hoppas att man skall hitta en\r\nlösning som innebär att det inte är så attraktivt för\r\nt.ex. en rysk sjöman att sitta i svenskt fängelse.</pre><pre>Anf. 76  Justitieminister GUN HELLSVIK\r\n(m):</pre><pre>Fru talman! Det är väsentligt att framhålla att Sten\r\nAndersson i Malmö och jag är överens om att det\r\nviktigaste vi kan göra är att förbättra samarbetet\r\nmed de baltiska staterna och med Ryssland för att\r\njust i samarbetet med dessa länder stävja\r\nmänniskosmugglingen. Det gäller att se till att vi\r\növer huvud taget inte får hit smugglarna, så att\r\nbehovet av att straffa dem inte uppstår. Det är\r\nkanske i det avseendet som vi i första hand skall\r\nlägga ner arbete.</pre><pre>Som sagt: De erfarenheter som vi vunnit måste vi\r\nha med när vi generellt gör en översyn av det här\r\nsystemet.</pre><pre>Anf. 77  STEN ANDERSSON i Malmö (m):</pre><pre>Fru talman! Jag skall bara göra en kort\r\nslutkommentar. Det är i dag i praktiken så, att\r\nunder den tid ett fängelsestraff avtjänas och en viss\r\nersättning erhålls för utfört arbete på anstalten\r\nräknas inte beloppen ihop på ett konto.\r\nVederbörande kan faktiskt ta ut så mycket som\r\n75 % av ersättningen för utfört arbete och se till att\r\npengarna hamnar utanför anstalten.</pre><pre>För böter görs inte avdrag förrän strafftiden är slut.\r\nMen då kan det vara så illa att 75 % av det\r\nintjänade beloppet redan har tagits ut från kontot.</pre><pre>Jag hoppas att också detta beaktas i de resonemang\r\nsom statsrådet framöver kommer att delta i.</pre><pre>Överläggningen var härmed avslutad.</pre><pre>12 §  Svar på fråga 1992/93:423 om den svenska\r\nkronan och småföretagen m.m.</pre><pre>Anf. 78  Finansminister ANNE WIBBLE\r\n(fp):</pre><pre>Fru talman! Claus Zaar har frågat mig vilka\r\nåtgärder jag avser att vidta för att på kort sikt\r\nförbättra situationen för den svenska kronan och\r\ndet allvarliga finansiella läget för små och\r\nmedelstora företag.</pre><pre>Jag håller helt med frågeställaren om att en alltför\r\nsvag krona skulle utgöra ett stort problem för\r\nmånga små och medelstora företag med lån i\r\nutländsk valuta.</pre><pre>Den svåra situationen för dessa företag är en viktig\r\nanledning till att inte föra en politik som medför att\r\nkronans värde minskar ytterligare. Alltför snabba\r\noch kraftiga sänkningar av den korta räntan skulle\r\nriskera att förvärra läget för många mindre och\r\nmedelstora företag om kronans kurs påverkas\r\nnegativt.</pre><pre>Lägre räntor är utomordentligt angeläget. Men de\r\nfår inte åstadkommas på ett sådant sätt att kronans\r\nvärde minskar och inflationen tar fart. Endast\r\ngenom en uppslutning kring målet om låg inflation\r\noch en fortsatt stram finanspolitik finns det\r\nförutsättningar för bestående sänkningar av räntan.</pre><pre>Anf. 79  CLAUS ZAAR (nyd):</pre><pre>Fru talman! Jag tackar finansministern för svaret.\r\nMen samtidigt vill jag säga att jag är oroad över att\r\ndet är den gamla vanliga trallen. Det behövs nu\r\nandra åtgärder än de traditionella.</pre><pre>Vi har ju råkat i en situation där det behövs\r\nåtgärder inom den ekonomiska politiken som\r\nskapar förutsättningar för en utveckling av våra\r\nföretag. Just nu faller företagen som käglor.\r\nReaktionen kan liknas vid kedjebrev. Sunda\r\nföretag tvingas inställa betalningarna. Orsaken till\r\ndetta är den onormalt stora depreciering av den\r\nsvenska kronan som skett. Jag tycker inte att vare\r\nsig Riksbanken eller Finansdepartementet här har\r\nagerat kraftfullt. Riksbanken fanns ju inte med på\r\nmarknaden under en lång tid efter det att kronan\r\ntilläts flyta. I stället avvaktade man så att säga i\r\nbusken. Så sent som nu i dagarna har Riksbanken\r\ngått in i syfte att stödja den svenska kronan.</pre><pre>T.o.m. förra torsdagen lär man ha stött den svenska\r\nkronan med 20 miljarder. Nu stöder man den\r\nfemfaldigt mer per dag. Det lär vara fråga om ca 5\r\nmiljarder.</pre><pre>En nivå måste åstadkommas som innebär en\r\ntrovärdig politik, så att räntan så småningom kan\r\nsänkas.</pre><pre>Anf. 80  Finansminister ANNE WIBBLE\r\n(fp):</pre><pre>Fru talman! De uppgifter som Claus Zaar lämnar\r\nom belopp är jag helt främmande för. Jag föreslår\r\natt Claus Zaar vänder sig till exempelvis\r\nRiksbanken, så att han kan få mer tillförlitliga\r\nsiffror. De som han nämner förefaller mig helt\r\nosannolika.</pre><pre>Det är väl värt att notera att den valutapolitik som\r\nRiksbanken bedrivit har inneburit en successiv\r\nförstärkning av den svenska kronans värde under\r\nsenare tid, när det s.k. index som mäter kronans\r\nvärde har förstärkts. Från att ha varit uppe i 125 är\r\nindexet starkt och ligger nu på ungefär 120, vilket\r\när en stor fördel.</pre><pre>Personligen tror jag att det viktiga, utöver detta\r\nmed att hålla en växelkurs som inte skapar mycket\r\nstora förändringar i valuta- och förlustsituationen\r\nvad gäller de små företagen, är att få ordning på\r\nbanksystemet och att möjliggöra för ett fungerande\r\nbanksystem att ge småföretagen krediter på mer\r\nnormala villkor. Jag tror att den väsentliga\r\nåtgärden -- om man månar om de mindre och\r\nmedelstora företagen, vilket jag gör -- är att försöka\r\nminska de mycket stora räntemarginalerna. Dessa\r\när i dag ett stort problem och ett utflöde av\r\nfinanskrisen.</pre><pre>I ett par olika sammanhang har jag pekat på de\r\nmöjligheter som finns när det gäller att minska\r\nräntedifferenser och få ner den ränta som de här\r\nföretagen faktiskt betalar. Det handlar då inte om\r\nden ränta som Riksbanken hanterar, utan det gäller\r\nden ränta som man betalar på sin\r\ncheckräkningskredit. Räntan kan vara 17, 18 eller\r\n19 %. Att få ner den räntan är något som vi i\r\nFinansdepartementet har en ambition att\r\nförverkliga.</pre><pre>Anf. 81  CLAUS ZAAR (nyd):</pre><pre>Fru talman! Man har ju varit sysselsatt med att\r\nförverkliga det här under bra lång tid. Men vi har\r\nännu inte sett tillräckliga resultat av det arbetet på\r\nmarknaden. Vad vi ser är i stället effekterna av\r\nföretagsnedläggningar och av en ökande\r\narbetslöshet. Det måste alltså till en förändring som\r\nger helt andra resultat.</pre><pre></pre><pre>Om vi fortsätter så här, är det risk att kronan faller,\r\naktiekurserna faller, räntan och inflationen stiger\r\noch arbetslösheten ökar. Det är det värsta vi kan\r\nråka ut för. Samtidigt är det viktigt att vi nu inför\r\navskrivningsmöjligheter för valutaförluster, som vi\r\ni Ny demokrati har föreslagit, just för att förhindra\r\nkonkurser som inte är förorsakade av företagens\r\nbeteende utan av den valutaförändring som har\r\ninträffat.</pre><pre>Anf. 82  Finansminister ANNE WIBBLE\r\n(fp):</pre><pre>Fru talman! Det gläder mig mycket att Claus Zaar\r\när motståndare till hög inflation. Det var första\r\ngången på mycket länge som jag har hört någon\r\nfrån hans parti säga det. Det är bra.</pre><pre>Tyvärr finns det ingen mirakelmedicin. Det ser man\r\nom man tittar på nästan vilken ekonomisk analys\r\neller vilket ekonomiskt läge i Sverige som helst. Det\r\nsom i dag känns mycket aktuellt är rapporten från\r\nLindhékommissionen. Den har dragit den slutsats\r\nsom vi från regeringens sida också har dragit och\r\nsom också, såvitt jag förstår, dragits i även alla\r\nandra ekonomiska analyser över huvud taget,\r\nnämligen att det krävs ett batteri av åtgärder över\r\nbred front -- inom finanspolitik, penningpolitik,\r\nstrukturpolitik, konkurrenspolitik,\r\nsmåföretagspolitik -- för att få bukt på de problem\r\nsom vi alla är angelägna om att klara av: att undvika\r\natt företag går omkull och att skapa fler jobb.</pre><pre>Claus Zaar tar slutligen upp ändringar i\r\nbokföringsreglerna. Jag kan förstå önskemålet,\r\nmen det skulle strida mot god redovisningssed och\r\nmot internationell praxis.</pre><pre>Anf. 83  CLAUS ZAAR (nyd):</pre><pre>Fru talman! Trots att det strider mot god\r\nredovisningssed måste vi se på vad framtiden ger\r\noss, om vi inte vidtar åtgärder. Vi måste tänka på\r\natt få företag att överleva. När man jämför antalet\r\nnya företag med antalet konkurser finner man att\r\nde förr om åren ungefär balanserade varandra. I\r\ndag är nyföretagandet mycket litet i förhållande till\r\nkonkurser. Ett nytt företag föds medan tre går i\r\nkonkurs på vissa orter. Det är jag mycket oroad för.\r\nDet värsta scenariot kan inträffa om vi inte sätter in\r\nåtgärder. Vi måste hitta lösningar, även\r\nokonventionella. Försök att hjälpa till med det,\r\nfinansministern!</pre><pre>Anf. 84  Finansminister ANNE WIBBLE\r\n(fp):</pre><pre>Fru talman! Jag kan hålla med om att det föds för\r\nfå nya företag. De företag som föds har för svåra\r\nförutsättningar att växa och erbjuda fler jobb, inte\r\nminst åt egna familjeföretagare. Jag tycker att det\r\när en oerhört viktig sak.</pre><pre>Jag tror att det väsentliga man skall göra för att\r\nunderlätta bildandet av nya företag är allmänna\r\ninsatser för att förbättra företagsklimatet. Det\r\nhandlar inte om att rucka på redovisningsregler,\r\nutan det handlar om att göra Sverige till ett\r\nattraktivt land för företagande. Det är vi på väg att\r\ngöra.</pre><pre>Överläggningen var härmed avslutad.</pre><pre>13 §  Svar på fråga 1992/93:434 om den\r\nkommunala beskattningen</pre><pre>Anf. 85  Finansminister ANNE WIBBLE\r\n(fp):</pre><pre>Fru talman! Roland Lében har frågat mig om jag är\r\nberedd att verka för att överläggningar med\r\nsamtliga partier kring en eventuell omläggning av\r\nden kommunala beskattningen kommer till stånd\r\nmed siktet inställt på en bred uppslutning.</pre><pre>Låt mig först konstatera att det finns vissa\r\negenskaper i det nya statsbidragssystemet för\r\nkommunerna som bör rättas till.</pre><pre>En brist är utformningen av det\r\nstrukturkostnadsindex som används i\r\nbidragssystemet. En särskild utredare har därför\r\ntillsatts med uppgift att utveckla principerna och\r\nmetoderna för strukturkostnadsutjämningen\r\nmellan kommunerna. Till utredningen har knutits\r\nen parlamentarisk referensgrupp, där samtliga\r\nriksdagspartier är företrädda. Utredningsarbetet\r\nskall vara avslutat senast den 31 maj 1993.\r\nUtredarens förslag kommer sedan att remitteras,\r\noch avsikten är att regeringen skall lämna förslag\r\ntill förändringar senast i 1994 års\r\nkompletteringsproposition.</pre><pre>En annan egenskap är att systemet inte omfattar\r\nsamtliga kommuner, vilket försvårar t.ex.\r\ntillämpningen av den s.k. finansieringsprincipen.\r\nDen beskattningsmodell som Lennart Hedquist\r\npresenterade i Dagens Nyheter är ett bland flera\r\nförslag till lösningar som för närvarande diskuteras\r\ninom Finansdepartementet. Det nu påbörjade\r\nberedningsarbetet kommer att fortsätta i nära\r\nsamarbete med kommunförbunden, och\r\növerläggningar kommer att äga rum med\r\nförbundens politiska ledningar där även\r\noppositionen är företrädd. Dessutom följs arbetet\r\nav en politisk referensgrupp, där samtliga\r\nregeringspartier är representerade. Avsikten är att\r\nresultatet av detta utredningsarbete skall\r\nremitteras. Regeringen kommer sedan tidigast i\r\nbörjan av år 1994 att kunna presentera sina förslag.</pre><pre>Avsikten är således inte att i den nu förestående\r\nkompletteringspropositionen presentera ett färdigt\r\nförslag. Ytterligare beredning krävs innan ett\r\nförslag om en eventuell förändring av underlaget\r\nför den kommunala beskattningen kan läggas fram.\r\nGivetvis skall siktet för ett kommande förslag vara\r\ninställt på att få en så bred uppslutning som möjligt.</pre><pre>Anf. 86  ROLAND LÉBEN (kds):</pre><pre>Fru talman! Jag ber att få tacka för svaret, som jag\r\nuppfattar mycket positivt. Anledningen till frågan\r\nvar naturligtvis att Lennart Hedquists förslag\r\nmottogs väldigt positivt överlag. En del signaler\r\nfrån regeringshåll tolkades av många på litet annat\r\nsätt än vad finansministern nu har angett. Det fanns\r\nockså farhågor för att det skulle gå så snabbt, att vi\r\nskulle få onödiga politiska spänningar.</pre><pre>Lennart Hedquists förslag och även andra aktuella\r\nförslag kan vändas från att ha tagits emot positivt\r\ntill att väcka skepsis och kritik. Många upplever\r\nförslaget som så positivt, seriöst och väl värt att\r\npröva att det vore väldigt värdefullt med en bred\r\ndialog och enighet. Jag förstår att så nu kommer att\r\nske.</pre><pre>Jag tror också att problemen med\r\nstrukturkostnadsindex och andra problem som\r\nfinansministern pekade på kan lösas parallellt med\r\natt utvärdering pågår.</pre><pre>Jag tackar än en gång för svaret och konstaterar att\r\nvi är överens. Det kommer säkert att finnas många\r\nandra frågor att debattera här i kammaren. Jag\r\nhoppas på en bred enighet och en bra lösning på det\r\nhär problemet.</pre><pre>Överläggningen var härmed avslutad.</pre><pre>14 §  Svar på fråga 1992/93:431 om\r\ngrundtrygghet i välfärden</pre><pre>Anf. 87  Statsrådet BO KÖNBERG (fp):</pre><pre>Fru talman! Pontus Wiklund har frågat\r\nsocialministern om denne är beredd att verka för att\r\nsittande utredningar får tilläggsdirektiv som gör det\r\nmöjligt att även belysa vilka effekter ett\r\ngrundtrygghetssystem skulle få inom resp. område.\r\nArbetet inom regeringen är så fördelat att det är jag\r\nsom skall besvara frågan.</pre><pre>Pontus Wiklund har framhållit att i debatten om\r\nvälfärdssystemet hävdar allt fler debattörer att de\r\nnuvarande transfereringssystemen med\r\nersättningar enligt inkomstbortfallsprincipen blivit\r\nalltför kostsamma. Ytterligare argument är att de\r\nav ekonomiska skäl nödvändiga nedskärningarna i\r\nstandardtrygghetssystemen vanligen drabbar de\r\nsvaga.</pre><pre>Diskussionen om å ena sidan system som ger enbart\r\ngrundtrygghet och å andra sidan\r\nsocialförsäkringssystemet som ger ersättning enligt\r\ninkomstbortfallsprincipen är för närvarande\r\nintensiv.</pre><pre>Det utan jämförelse tyngsta inslaget i\r\nsocialförsäkringssystemet är pensionssystemet.\r\nVad beträffar direktiven för det arbete som bedrivs\r\nav den parlamentariskt sammansatta\r\npensionsarbetsgruppen råder det en bred enighet\r\nbland representanterna för de fyra\r\nregeringspartierna och Socialdemokraterna att de\r\nförslag som utarbetats skall syfta till att stärka\r\nsambandet mellan avgifter och förmåner. En\r\nangelägen effekt härav är bl.a. att det faktiska\r\nskattetrycket kan sänkas.</pre><pre>I den skiss till ett reformerat pensionssystem som\r\npresenterats framläggs ett system som innebär att\r\npensionerna skall relateras till hela den samlade\r\nlivsinkomsten och inte till inkomsten under ett\r\nbegränsat antal år. Samtidigt ingår som en\r\nförutsättning för gruppens arbete att det även\r\nfortsättningsvis ger en god grundtrygghet för\r\npersoner som inte har förvärvsarbetat eller enbart\r\ntjänat in rätt till en låg inkomstrelaterad pension.</pre><pre>Mot denna bakgrund är jag inte beredd att verka\r\nför sådana tilläggsdirektiv som frågeställaren\r\nefterlyser.</pre><pre>Anf. 88  PONTUS WIKLUND (kds):</pre><pre>Fru talman! Jag vill tacka för svaret, som var helt\r\ntillfredsställande i vad avser det kommande\r\nreformerade pensionssystemet. Där är vi överens\r\nom en god grundtrygghet, även om vi inte är\r\növerens om nivån. Men svaret täcker inte övriga\r\nsocialförsäkringar, och det ser jag som en stor brist.\r\nAlla socialförsäkringar är nu mer eller mindre\r\nföremål för justeringar och förändringar.</pre><pre>Statsrådet nämner att diskussionen om\r\nstandardtryggheten kontra grundtryggheten är\r\nlivlig. Och det är inte utan orsak. Båda sidorna har\r\ntunga argument.</pre><pre>Socialförsäkringssystemen är mycket komplexa,\r\noch inga komplexa samhällssystem håller i längden.\r\nJu fler detaljer som läggs till och ju fler\r\nförändringar som görs, desto mer oförutsägbart blir\r\ndet hela och desto svårare blir det att styra. Till\r\ndetta kommer dynamiken i det moderna samhället,\r\nt.ex. beträffande människors stora sociala\r\nrörlighet. Därför krävs kontinuerlig övervakning\r\noch omprövning.</pre><pre>Jag anser att det nu är mycket som talar för att vi av\r\nflera skäl bör försöka att förenkla\r\nsocialförsäkringssystemen för att de skall bli mera\r\nrättvisa. Detta är viktigare för mig än kostnaden.\r\nNär nu ersättningsnivåerna av ekonomiska skäl\r\nmåste skäras ner visar det sig inte sällan att de som\r\när mest beroende av systemen drabbas hårdast,\r\nvilket har påtalats av flera kommunalråd i en enkät\r\ni tidningen Kommun-Aktuellt -- kommunalråden är\r\nalltså de som står nära verkligheten.</pre><pre>Vårt förslag är att vid förändringar av något\r\nsocialförsäkringssystem bör det utarbetas förslag\r\ntill grundtrygghetssystem. Anser inte statsrådet att\r\ndet skulle öka kunskaperna om fördelar resp.\r\nnackdelar med de två olika systemen?</pre><pre>Anf. 89  Statsrådet BO KÖNBERG (fp):</pre><pre>Fru talman! Jag har i mitt svar i första hand pekat\r\npå det utan jämförelse tyngsta av alla\r\nsocialförsäkringar i vårt samhälle, nämligen\r\npensionssystemet, som ekonomiskt helt\r\növerskuggar de andra system som är föremål för\r\ndebatt. Jag pekade på hur de olika partierna tycks\r\nvara överens om en förändring i riktning mot ett\r\nstörre samband mellan förmåner och avgifter, dvs.\r\nett system som ibland brukar kallas ett aktuariskt\r\nsystem. Detta känner Pontus Wiklund väl till,\r\neftersom vi gemensamt arbetar med dessa frågor.</pre><pre>När det gäller de övriga systemen är det för\r\nnärvarande inte speciellt många utredningar som\r\nsysslar med dem. Den regering som stöttas av både\r\nmig och Pontus Wiklund har genomfört större\r\nförändringar i socialförsäkringssystemet under de\r\ngångna ett och ett halvt åren än vad som har gjorts\r\npå mycket länge, om ens någonsin i svensk historia.\r\nDet är bakgrunden till att jag inte anser att det finns\r\nnågot stort behov av att utfärda tilläggsdirektiv till\r\nsittande utredningar.</pre><pre>En aktuell och mycket väsentlig utredning på det\r\nhär området men som inte tillhör mitt direkta\r\nansvarsområde utan ett annat statsråds -- chefen för\r\nArbetsmarknadsdepartementet -- område är en\r\nutredning om arbetslöshetsförsäkringar. Den skiss\r\nsom utredarna har framlagt handlar om att man\r\nskall införa litet mera försäkringsmässighet i\r\narbetslöshetsförsäkringen. Jag vill för övrigt inte\r\nrecensera förslaget innan det har lagts fram, vilket\r\nkommer att ske om någon månad.</pre><pre>Dessutom har den s.k. Lindbeckkommissionen i\r\ndag presenterat sin rapport med en utförlig\r\nredovisning av socialförsäkringssystemet inkl. en\r\nomfattande bilaga. Författaren till denna bilaga,\r\nchefen för Riksförsäkringsverket, har i dag\r\npresenterat hela sin skiss som omfattar drygt 200\r\nsidor.</pre><pre>Jag vill för övrigt kvarstå vid den slutsats som jag\r\nredovisade i mitt inledande svar.</pre><pre>Anf. 90  PONTUS WIKLUND (kds):</pre><pre>Fru talman! Även om förslaget till\r\narbetslöshetsförsäkring inte tillhör statsrådets\r\nområde, vill jag ändå ta upp den frågan, och jag\r\nskall återkomma till varför.\r\nArbetslöshetsförsäkringen är nämligen utformad\r\nså, att den innehåller en grundtrygghet för alla,\r\nvilket jag ser som ett framsteg. Men ett utvecklat\r\ngrundtrygghetssystem löser ju inte alla problem.\r\nDet behövs ofta påbyggnader, ibland obligatoriska,\r\nibland avtalsmässiga, ibland frivilliga. Inget\r\nsocialförsäkringssystem är det andra likt.</pre><pre>Det utarbetas nu direktiv till en utredning där det\r\navses att arbetsmarknadens parter skall ta hand om\r\nsjukförsäkring, arbetsskadeförsäkring, kanske\r\nockså arbetslöshetsförsäkring, eventuellt med en\r\nutlöpare till förtidspension. Då vill jag framhålla\r\nvikten av att det i dessa direktiv också ingår direktiv\r\nom att det skall utarbetas ett alternativ med\r\ngrundtrygghet som bas. Är inte statsrådet beredd\r\natt verka för detta?</pre><pre>Det finns också en annan nu sittande utredning om\r\nsjukvårdens framtida organisation och finansiering.\r\nI det sammanhanget vore det också värdefullt om\r\nman utfärdade sådana tilläggsdirektiv.</pre><pre>Anf. 91  Statsrådet BO KÖNBERG (fp):</pre><pre>Fru talman! Låt mig då kommentera även de\r\nområden som inte tillhör mitt ansvarsområde inom\r\nregeringen, eftersom Pontus Wiklund har tagit upp\r\ndem. Jag har ju i andra sammanhang kommenterat\r\ndessa frågor i debatten.</pre><pre>När det gäller arbetslöshetsförsäkringen har vi\r\nredan i dag ett system av den typ som Pontus\r\nWiklund förefaller att efterlysa, nämligen ett\r\nsystem med grundtrygghet. Det finns infört en nivå\r\nsom kallas för KAS för dem som inte är med i\r\nförsäkringen. Detta system är frivilligt, vilket leder\r\ntill att många människor ställts utanför, vilket, som\r\njag uppfattat det, Pontus Wiklund inte önskar.</pre><pre>Jag har väldigt svårt att se på vilket sätt det skulle\r\nkunna ingå någon form av grundtrygghet i\r\nsjukvårdsfinansieringsutredningen. Pontus\r\nWiklund kan väl inte mena att det skall finnas\r\nnågon form av grundsjukvård på låg nivå som alla\r\nmedborgare skall komma i åtnjutande av, en\r\ngrundsjukvård som sedan kan kompletteras med\r\ntilläggsförsäkringar? Jag har inte uppfattat vare sig\r\nhonom själv eller kds som anhängare av ett sådant\r\nsystem.</pre><pre>Anf. 92  PONTUS WIKLUND (kds):</pre><pre>Fru talman! Vi står dock inför problemet att\r\nresurserna inte räcker till inom sjukvården. Alla\r\nskall ha tillgång till en mycket god sjukvård, lika för\r\nalla. Det finns också system utanför den angelägna\r\nsjukvården som människor kräver att man skall\r\ntillhandahålla. Man bör faktiskt kunna ange i\r\nklartext hur det problemet skall lösas i framtiden.</pre><pre>Om man har ett grundtrygghetssystem, är det\r\ntroligen lättare att banta i välfärden utan att de\r\nsvagare drabbas så hårt. Det kommer säkert\r\nperioder även i framtiden då det behövs\r\nnedbantningar. Vi lär inte av våra fäder och\r\nmödrar. Det handlar alltså inte bara om pengar,\r\nutan det är fråga om rättvisa. Det måste finnas ett\r\ngrundtrygghetssystem som kan skyddas vid\r\nnedbantningar, så att man kan se hur effekterna blir\r\nför de svaga, vilket vi inte alltid kan i dag.</pre><pre>Anf. 93  Statsrådet BO KÖNBERG (fp):</pre><pre>Fru talman! En stor del av reformarbetet på detta\r\nområde går ut på att öka sambandet mellan avgifter\r\noch förmåner. Ett huvudskäl för detta är förstås att\r\nfå till stånd ett mindre skattetryck och mindre\r\nskattekilar. Detta är en inriktning som kan få stora\r\neffekter just inom pensionssystemet. Ekonomer\r\nhar bedömt att det skulle gå att sänka den svenska\r\nskattekvoten i storleksordningen fem\r\nprocentenheter, vilket vore det största enstaka s.k.\r\nklipp som man skulle kunna göra i det fallet. Detta\r\när viktigt.</pre><pre>När det gäller sjukvården måste jag säga att jag inte\r\nförstod Pontus Wiklunds svar till mig på annat sätt\r\nän att han önskar separera en del av sjukvården\r\nsom skall omfatta alla. Andra delar av sjukvården\r\nskulle bara vissa kunna få del av. Sådant kan säkert\r\ndiskuteras i marginalen, men jag tar för givet att det\r\nsystemet inte skulle var inkomstdifferentierat utan\r\natt det mera skulle handla om vad som skulle ligga\r\ninom den gemensamma finansieringens ram. Jag\r\ntror alltså inte att en utflykt till något slags\r\ngrundtrygghetsresonemang inom sjukvården gör\r\nden sidan av debatten som förespråkar enbart\r\ngrundtrygghet inom socialförsäkringarna någon\r\nstörre tjänst.</pre><pre>Anf. 94  PONTUS WIKLUND (kds):</pre><pre>Fru talman! Jag tycker att detta är en strid om ord.\r\nVisst skall vi enas om vad som skall ligga inom den\r\nofficiella finansieringens ram, men även statsrådet\r\nerkänner att det finns vård som måste ges utanför\r\ndenna ram i framtiden. Det är den jag talar om.\r\nVarför inte kalla den vård som finns inom det\r\noffentliga systemets ram för grundtrygghet inom\r\nsjukvården?</pre><pre>Sedan är också jag medveten om att ett\r\ngrundtrygghetssystem minsann inte löser alla\r\nproblem. Det behövs även behovsprövad\r\nkomplettering. Det kommer alltid att behövas,\r\neftersom vi människor är olika funtade. Vi kan inte\r\nalltid hushålla med våra resurser lika bra. Därför\r\nbehövs det precis som i dag en behovsprövning för\r\natt träffsäkerheten skall bli god. Jag anser dock att\r\nett grundtrygghetssystem ger större möjligheter att\r\nträffa bra, träffa rätt och ge rättvisa ersättningar.\r\nMan borde skaffa mera kunskap, vilket kan ske\r\ngenom att statsrådet stöder våra tankar om att\r\nutfärda direktiv om alternativ till utredningar, som\r\nvisar vad ett grundtrygghetssystem kan ge. Sedan\r\nkan man gärna ha raka rör när det gäller vad man\r\nbetalar och vad man får ut.</pre><pre>Anf. 95  Statsrådet BO KÖNBERG (fp):</pre><pre>Fru talman! Jag har en avslutande kommentar\r\nangående sjukvården. Pontus Wiklund och jag\r\ntycks vara överens om att det finns vård -- nu och i\r\nframtiden -- som inte skall finansieras gemensamt.\r\nEtt sådant exempel är de mera extrema formerna\r\nav skönhetsförbättrande ingrepp som även i dag\r\nligger utanför den gemensamma finansieringen. Jag\r\nhar tidigare i debatten påpekat att det på intet vis\r\när självklart att de nytillkomna\r\nnärsynthetsoperationerna skall falla inom ramen\r\nför den gemensamma finansieringen. För egen del\r\ntycker jag att de mycket väl kan ligga utanför\r\ndenna. Det finns säkert fler exempel.</pre><pre>I övrigt tror jag inte att vi har så mycket att hämta i\r\ndiskussionen om grundtrygghetsresonemangen.\r\nDessutom diskuteras dessa frågor inom en\r\nutredning som har just sådana direktiv, nämligen\r\nden s.k. prioriteringsutredningen under ledning av\r\nprofessor Jerzy Einhorn.</pre><pre>En kommentar angående socialförsäkringarna är\r\natt om man skulle sänka förmånerna till en\r\ngrundtrygghetsnivå utan att sänka avgifterna,\r\ninnebär detta självfallet en höjning av\r\nskattetrycket. Jag är inte säker på att det är detta\r\nsom Pontus Wiklund förespråkar.</pre><pre>Anf. 96  PONTUS WIKLUND (kds):</pre><pre>Fru talman! Nej minsann, det är inte den vägen vi\r\nskall gå. Träffsäkerheten skall vara större.\r\nPengarna skall kunna användas bättre.</pre><pre>Jag har faktiskt under mitt yrkesverksamma liv\r\nalltmera observerat att våra system ibland slår\r\nsnett, vilket gör att de som har bästa förmågan att\r\nta för sig också får den bästa utdelningen. Det är\r\nbl.a. det som jag vill komma ifrån.</pre><pre>Anf. 97  Statsrådet BO KÖNBERG (fp):</pre><pre>Fru talman! Det låter förvisso som ett hedervärt\r\nsyfte, men jag är inte säker på att det uppnås med\r\nden metoden.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.21 på förslag av talmannen\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>15 §  Svar på fråga 1992/93:413 om ÄDEL-\r\nreformen</pre><pre>Anf. 98  Socialminister BENGT\r\nWESTERBERG (fp):</pre><pre>Herr talman! Margareta Israelsson har frågat mig\r\nom vilka åtgärder jag tänker vidta för att garantera\r\nde äldre den vård och omsorg de skulle garanteras\r\ngenom ÄDEL-reformen.</pre><pre>Margareta Israelsson ställer frågan med anledning\r\nav en enkät som nyligen redovisades i tidningen\r\nKommun-Aktuellt. Enligt tidningen skulle\r\nkommunerna i Malmöhus län genom ÄDEL-\r\nreformen ha gjort en ''vinst'' på drygt 58 miljoner\r\nkronor. Detta skall jämföras med de totalt 184\r\nmiljoner kronor som via skatteväxling och\r\nstatsbidrag överförts till kommunerna för att täcka\r\nkostnader för det kommunala betalningsansvaret\r\nför medicinskt färdigbehandlade.</pre><pre>ÄDEL-reformen genomfördes den 1 januari 1992.\r\nEtt viktigt syfte med reformen var att samordna och\r\ndärigenom bättre utnyttja tillgängliga resurser på\r\näldreområdet. Detta skedde genom en överföring\r\nav ansvaret för hela äldreomsorgen till en\r\nhuvudman -- kommunerna.</pre><pre>En viktig del av reformen är beslutet om ett\r\nobligatoriskt kommunalt betalningsansvar för\r\nmedicinskt färdigbehandlade inom somatisk\r\nakutsjukvård och geriatrisk vård. Systemet med ett\r\nkommunalt betalningsansvar syftar till att ge\r\nkommunerna ett ekonomiskt incitament att snabbt\r\nordna till lämpligt boende- och\r\nomvårdnadsalternativ på hemorten efter det att\r\npatienten bedömts vara medicinskt\r\nfärdigbehandlad inom länssjukvården.</pre><pre>Regeringen tillsatte hösten 1991\r\nBetalningsansvarsutredningen, vars uppgift är att\r\nutvärdera effekterna av det kommunala\r\nbetalningsansvaret och vid behov föreslå\r\nförändringar.</pre><pre>En första bild av huvudmännens erfarenheter och\r\nbetalningsansvarets funktion gavs i en delrapport\r\nsom avlämnades i juni 1992. Huvudmännens\r\nuppfattning var då att reformen hade medverkat till\r\nen utveckling i önskad riktning, och att det\r\nekonomiska styrinstrumentet hade fått starkt\r\ngenomslag.</pre><pre>Landstingsförbundets återkommande inventering\r\nav antalet medicinskt färdigbehandlade visade\r\nockså att antalet i det närmaste halverades under\r\nförsta halvåret 1992. 60 % av kommunerna uppgav\r\natt de efter årsskiftet hade ökat resursinsatserna i\r\neget boende eller byggt ut särskilda boendeformer.\r\n60 % av landstingen uppgav att de fr.o.m. 1992\r\nhade reducerat antalet platser inom somatisk\r\nakutsjukvård och/eller geriatrisk vård som en följd\r\nav reformen.</pre><pre>Våren 1993 genomförs ytterligare en\r\nenkätundersökning, i vilken huvudmännen bl.a. får\r\nsvara på frågor rörande ekonomiska och\r\nverksamhetsmässiga konsekvenser av systemet\r\nmed betalningsansvar.\r\nBetalningsansvarsutredningen beräknas avlämna\r\nsitt slutbetänkande i maj 1993.</pre><pre>Så långt vi hittills har kunnat få kunskap om\r\nÄDEL-reformen, och då särskilt om systemet med\r\nbetalningsansvar, tycks syftet med reformen i\r\ndenna del ha uppnåtts. Systemet syftade bl.a. till att\r\nge samordningsvinster och effektivisera\r\nresursutnyttjandet och därigenom lägga grunden\r\ntill en bättre äldreomsorg. Uppgifterna från\r\nMalmöhus län är kanske ett exempel på just sådana\r\nsamordningsvinster.</pre><pre>En viktig uppgift för Betalningsansvarsutredningen\r\när nu att ge en bild av de ekonomiska effekterna i\r\nstort och effekterna för den enskilde. På vilket sätt\r\nhar behoven av kommunala boendealternativ och\r\nomvårdnad faktiskt tillgodosetts, hur är de\r\nutformade, på vilket sätt sker vårdplanering, hur\r\nstort är den enskildes inflytande och hur stor är den\r\nenskildes valfrihet? Detta är några av de frågor som\r\njag hoppas att vi skall kunna få svar på snart. Jag\r\nskall på basis av Betalningsansvarsutredningens\r\narbete överväga om det finns anledning att vidta\r\nåtgärder inom området.</pre><pre>Anf. 99  MARGARETA ISRAELSSON (s):</pre><pre>Herr talman! Socialministern talar mycket om\r\nvinsterna, och det var påståendet om vinst som fick\r\nmig att hoppa till när jag såg tidningsartikeln.\r\nÄDEL-reformen ger vinst -- det låter ju väldigt\r\npositivt i dessa tider. Men samordningsvinsten\r\nskulle ju delvis komma av att vi fick en huvudman.</pre><pre>Jag ser själv ett problem i det faktum att vi nu får\r\nallt fler huvudmän ute i kommunerna. Många\r\nkommuner väljer att privatisera eller att lägga ut\r\ndessa uppgifter på entreprenad. I stället för en\r\nhuvudman är det nu flera olika som organiserar\r\ndenna verksamhet.</pre><pre>Det kan naturligtvis betraktas som valfrihet, men\r\njag funderar litet grand över vilken meningen med\r\nvinsten var. Var det samhället som skulle göra en\r\nvinst, eller var det de äldre? Jag menar att ordet\r\nkvalitet har en väldigt stor betydelse i ÄDEL-\r\nreformen.</pre><pre>Jag tänker inte bara på det socialministern själv så\r\nofta talat om, nämligen rätten till eget rum, utan\r\nockså på att det bör finnas en god personaltäthet.</pre><pre>Nu när kommunerna lägger ut denna verksamhet\r\npå olika huvudmän -- om jag får kalla det så --\r\nhandlar det om att konkurrera för att få leda\r\nverksamheten. Då konkurrerar man med lägre\r\nkostnader, och lägre kostnader innebär exempelvis\r\nsämre bemanning.</pre><pre>Det är inte bra om de vinster man gjort genom\r\nÄDEL-reformen försvinner i annan verksamhet i\r\nkommunerna. Människorna vill inte spara på\r\nområden som rör de äldre och barnen. Ändå drar\r\nkommunerna in på just dessa områden. Man sparar\r\npå äldreomsorg, och man sparar på barnomsorg.\r\nSer Bengt Westerberg detta som ett problem?</pre><pre>Anf. 100  Socialminister BENGT\r\nWESTERBERG (fp):</pre><pre>Herr talman! Det artikeln i Kommun-Aktuellt\r\nhandlar om är att det blev pengar över när\r\nkommunerna tog över ansvaret. Ett av syftena med\r\nÄDEL-reformen, och det vi också trodde skulle bli\r\nresultatet av den, är att verksamheten skulle bli\r\nbilligare i kommunerna än den var i landstingen.</pre><pre>Vad detta förhoppningsvis visar, om vi skall tolka\r\nsiffrorna, är att kommunerna kunde ge de\r\nfärdigbehandlade patienterna bra boendealternativ\r\ntill lägre kostnader än när landstingen hade\r\nansvaret för dem.</pre><pre>Nästa fråga gäller vad man skall göra om det nu blir\r\n58 miljoner kronor över i dessa kommuner. Det\r\nframgår inte av artikeln. Det man säger där är\r\nnärmast att en diskussion om hur pengarna skall\r\nanvändas nu förs ute i kommunerna. Det finns\r\nkommuner som har använt pengarna för att klara\r\nbesparingsbeting, det finns kommuner som\r\nanvänder dem till ökade socialbidragskostnader\r\noch det finns kommuner som är beredda att satsa\r\ndem på att utveckla kvaliteten i barnomsorgen.</pre><pre>Att avgöra vilka prioriteringar man skall göra ute i\r\nkommunen ligger helt inom ramen för den\r\nkommunala självstyrelsen. Jag och Margareta\r\nIsraelsson kan ha synpunkter på vilka prioriteringar\r\nman skall göra, men om vi skall ha någon\r\nkommunal självstyrelse får vi väl ändå överlåta åt\r\nkommunerna att avgöra hur de överblivna\r\npengarna skall användas.</pre><pre>Anf. 101  MARGARETA ISRAELSSON\r\n(s):</pre><pre>Herr talman! Man kan naturligtvis resonera som\r\nsocialministern gör. Jag vill ändå hävda att det som\r\nses som kommunernas pengar till viss del också är\r\npensionärernas, eller de äldres, pengar. Det är synd\r\nom det är det faktum att man konkurrerar om att\r\ngöra verksamheten så billig som möjligt som gör att\r\nman inte ser det så.</pre><pre>De signaler som förs fram i denna artikel och på\r\nandra håll innebär att kommunerna söker billiga\r\nalternativ. Man sparar in på bemanningen. Man vill\r\natt patienter skall vara färdigbehandlade så snabbt\r\nsom möjligt så att man får ut dem i billigare\r\nvårdformer. Visst ger detta en vinst, men var det på\r\ndet sättet vi skulle få vinster?</pre><pre>Anf. 102  Socialminister BENGT\r\nWESTERBERG (fp):</pre><pre>Herr talman! Låt mig bara säga att jag tror att vi är\r\nhelt överens om att vi måste eftersträva god\r\nkvalitet. Den goda kvaliteten skall vi alltid försöka\r\nnå till så låga kostnader som möjligt. Det ligger inte\r\ni någons intresse att vi driver upp kostnaderna. Vi\r\nbehöver pengarna.</pre><pre>Vi kan behöva dem för att klara ett hårt sparbeting,\r\ntill socialbidrag, till äldreomsorg eller till någonting\r\nannat som är angeläget i kommunerna. Inte en\r\nkrona som inte behövs skall läggas på den här\r\nverksamheten.</pre><pre>Jag tolkar ändå artikeln så, att man har tjänat på att\r\nlägga ut ansvaret på kommunerna i stället för att\r\nlåta det ligga kvar på landstingen. Det tycker jag är\r\npositivt. Sedan får vi se hur kommunerna utnyttjar\r\nde 58 miljoner kronorna.</pre><pre>Anf. 103  MARGARETA ISRAELSSON\r\n(s):</pre><pre>Herr talman! Jag tycker ändå att någon måste ha ett\r\nansvar för att kvaliteten är god. Man kan\r\nnaturligtvis resonera som socialministern gör och\r\nsäga att man skall göra verksamheten billigare om\r\nman kan göra det. Jo visst, men om man flyttar ut\r\nde äldre som behöver tillsyn i ett privat\r\näldreboende där man konkurrerat genom att ha en\r\nsämre bemanning, är det de äldre som får betala\r\nvinsten genom att de får en sämre omvårdnad.</pre><pre>Om vi skall spara ännu mer på verksamheten blir\r\ndet ännu mindre personal och ännu mindre omsorg.\r\nJag har en känsla av att målsättningen att ge alla\r\neget rum hamnar allt längre bort.</pre><pre>Anf. 104  Socialminister BENGT\r\nWESTERBERG (fp):</pre><pre>Herr talman! Det finns, såvitt jag minns, ingenting\r\nsom säger att detta förbilligande beror på att man\r\nhar utnyttjat privata alternativ av låg kvalitet. Jag\r\nminns i varje fall inte att det fanns sådana uppgifter\r\ni artikeln. Det är bra att man använder enskilda\r\nalternativ men naturligtvis under förutsättning att\r\nde erbjuder en god kvalitet. Jag delar Margareta\r\nIsraelssons uppfattning att man inte skall göra\r\nvinster genom att sänka kvaliteten för de äldre.\r\nMen kan man erbjuda bättre boendealternativ än\r\natt låta färdigbehandlade ligga kvar på en\r\nlandstingsklinik är det utmärkt, speciellt om det\r\ndessutom blir pengar över.</pre><pre>Anf. 105  MARGARETA ISRAELSSON\r\n(s):</pre><pre>Herr talman! Låt mig avslutningsvis säga att vi kan\r\nvara överens om detta. Men fortfarande tycker jag\r\natt någon bör föra denna grupps talan. De\r\nsenildementa äldre utgör ingen större grupp, som\r\nkan föra sin egen talan. Socialministern har fört\r\nderas talan i många frågor. Det är viktigt att\r\nmarkera detta. Om vi i stället säger bravo, vilka\r\nfina samordningsvinster, spara på, då ger vi fel\r\nsignaler till kommunerna och till de äldre.</pre><pre>Överläggningen var härmed avslutad.</pre><pre>16 §  Svar på fråga 1992/93:415 om barns och\r\nungdomars situation i lågkonjunkturen</pre><pre>Anf. 106  Socialminister BENGT\r\nWESTERBERG (fp):</pre><pre>Herr talman! Ulrica Messing har frågat\r\ncivilminister Inger Davidson hur hon avser att\r\nbemöta de trender och problem som finns\r\nredovisade i rapporter och som visar att barn och\r\nungdomar är de stora förlorarna i lågkonjunkturen.\r\nFrågan har överlämnats till mig för besvarande.\r\nAnledning härtill är att civilministern och jag är\r\növerens om att de flesta problem som tas upp i\r\ndenna fråga ligger inom mitt verksamhetsområde.</pre><pre>Den 1 mars överlämnade Socialstyrelsen rapporten\r\nBarns villkor i förändringstider, vilken gjorts på\r\nregeringens uppdrag i samråd med Barnmiljörådet,\r\nStatens kulturråd, Statens ungdomsråd och\r\nSkolverket.</pre><pre>Myndigheterna har genom en rad undersökningar\r\nsamlat in uppgifter om besparingar och\r\nförändringar i verksamheter för barn och unga\r\nunder 1992 och 1993. En slutredovisning av\r\nuppdraget skall avlämnas den 1 mars 1994.</pre><pre>Avsikten med regeringens uppdrag till\r\nSocialstyrelsen är att få fram ett faktaunderlag när\r\ndet gäller hur verksamheter för barn och unga\r\npåverkas av förändrade ekonomiska\r\nförutsättningar och av det omställnings- och\r\nförnyelsearbete som nu bedrivs i kommunerna.</pre><pre>Rapporten omfattar verksamheter inom\r\nbarnomsorg, insatser för utsatta barn och\r\nungdomar, avlösarservice och korttidsvård för\r\nfunktionshindrade barn och ungdomar samt\r\nbarnmiljö. I rapporten ges en allmän bild av\r\nsituationen 1992, som visar att besparingarna inom\r\nverksamheter för barn och unga på de flesta håll\r\ngått att genomföra utan allvarliga försämringar av\r\nkvaliteten.</pre><pre>Samtidigt med dessa besparingar genomförs i\r\nkommunerna omfattande\r\norganisationsförändringar, som syftar till ett mera\r\nsamlat grepp över barn- och ungdomsfrågorna. Det\r\nfinns många goda erfarenheter av\r\norganisationsförändringar som har givit\r\nekonomiska och andra samordningsvinster. På\r\nmånga håll finns dessutom uttalade politiska\r\nambitioner att särskilt värna om barn med behov av\r\nsärskilt stöd.</pre><pre>Enligt Socialstyrelsens rapport ser man dock i\r\nmånga kommuner med oro på de besparingar som\r\nväntar under innevarande och följande år. Man\r\nanser det vara tveksamt om de kan genomföras\r\nutan att kvaliteten blir lidande. På sikt ökar risken\r\nför att nedskärningar i generella verksamheter\r\nleder till en allmänt sänkt kvalitet samt större\r\nutsatthet och ökade behov av särlösningar för vissa\r\nbarn och ungdomar.</pre><pre>Vissa grupper av barn behöver enligt rapporten\r\nsärskilt uppmärksammas. Det gäller de yngsta\r\nbarnen i barnomsorgen, där en allt större andel\r\nfinns i större barngrupper med lägre personaltäthet\r\nän tidigare. Det gäller barn i 9--10-årsåldern, vilka\r\nriskerar att stå utanför skolbarnsomsorgen när de\r\nöppna fritidsverksamheterna minskar. Barn med\r\nbehov av särskilt stöd samt invandrar- och\r\nflyktingbarn är andra grupper som enligt rapporten\r\nriskerar att inte få sina behov tillgodosedda.</pre><pre>Det rapporteras också om ökande skillnader i\r\nverksamheter och besparingar mellan olika\r\nkommuner och kommundelar. Situationen är\r\nsärskilt oroande i storstadsområdena och\r\nförortskommunerna.</pre><pre>Jag vill understryka att mycket av den oro som\r\nuttalats gäller framtiden. Det kan delvis vara\r\nnaturligt att många i ett skede av stora förändringar\r\noch allmän ekonomisk nedgång känner både\r\nosäkerhet och oro. Det behöver inte innebära att\r\ndenna alltid är befogad. I Socialstyrelsens uppdrag\r\nligger att följa utvecklingen av de faktiska\r\nförändringarna under 1993 och återkomma med en\r\nslutrapport om ett år.</pre><pre>Mycket av det förändringsarbete som nu sker är\r\nnödvändigt för att kommunerna skall kunna möta\r\n90-talets utmaningar. Att säga nej till alla\r\nförändringar är att vägra se de problem som finns\r\noch som måste lösas. Förändringsarbete innebär\r\nmed nödvändighet att man prövar nya lösningar. I\r\nmånga fall ger dessa omedelbart bättre resultat än\r\nde gamla. Men i andra fall kan de visa sig vara\r\nmindre ändamålsenliga och behöver korrigeras.\r\nDet viktiga är att noga följa utvecklingen och\r\nutvärdera verksamheterna.</pre><pre>Detta förutsätter i många fall metodutveckling,\r\nt.ex. utveckling av kvalitetsmått. Arbetet härmed\r\nutgör i dag en väsentlig del av Socialstyrelsens\r\nverksamhet, också inom ramen för uppdraget att\r\nfölja utvecklingen för barn och ungdom. Det blir en\r\nviktig uppgift för styrelsen att, när uppdraget\r\nslutrapporteras i början av nästa år, bedöma hur\r\nbesparingar och omorganisationer har påverkat\r\nkvaliteten i tjänsterna och var det kan vara\r\nnödvändigt med särskilda insatser för att förhindra\r\nen eventuell kvalitetsförsämring.</pre><pre>De problem som Socialstyrelsen så här långt har\r\nuppmärksammat är i regel inte generella och kan\r\nofta inte lösas genom åtgärder på den statliga nivån.\r\nSocialstyrelsens rapport blir därför ett viktigt\r\nunderlag för bedömningar och planering i vissa\r\nkommuner och landsting. Åtgärder för att mildra\r\neffekterna för barn och ungdomar av\r\nförändringsarbetet kan säkert på sina håll vara\r\nmotiverade redan i det korta perspektivet. Det är\r\nen uppgift i första hand för de berörda\r\nkommunerna och landstingen.</pre><pre>Jag kan dock försäkra att jag noga kommer att följa\r\nutvecklingen och ta de initiativ som kan vara\r\nmotiverade.</pre><pre>Anf. 107  ULRICA MESSING (s):</pre><pre>Herr talman! Jag tackar statsrådet för svaret. Att\r\nall verksamhet skall vara öppen och våga ta på sig\r\nförnyelse och förändring håller jag med om. Det är\r\ningenting konstigt. Hela samhället befinner sig i en\r\nständig förändringsprocess. Det ställer andra och\r\nibland helt nya krav på olika verksamheter. Jag\r\ntycker att det är bra att det finns dialektik i\r\nsamhället.</pre><pre>De problem som jag vill lyfta fram beror inte bara\r\npå de nödvändiga förändringar som faktiskt sker\r\nrunt omkring oss utan framför allt på påtvingade\r\nförändringar. Vi vet att barn och ungdomar innebär\r\nstora kostnader för kommunerna och att\r\nbarnomsorg och utbildning kostar pengar. När\r\nbesparingskraven på kommunerna ökar eller när de\r\nekonomiska medlen minskar, säger det sig självt att\r\nmånga av de besparingar som sker görs just\r\nbeträffande barn och ungdomar.</pre><pre>Den undersökning som SKTF har gjort i 20 av\r\nlandets kommuner visar enhetligt att alla\r\nkommuner har haft större barngrupper inom\r\nbarnomsorgen och större skolklasser och har\r\nförsökt banta administrationen. Man anställer färre\r\neller t.o.m. inga vikarier i undervisningen. Man\r\nminskar stöd och specialhjälp. Man drar ned på\r\nlokalvården. Man inför måltidsavgifter, och man\r\nhöjer den egna taxan för barnomsorgen. Man\r\nstänger de öppna förskolorna. Detta vet vi.</pre><pre>Det hävdas ibland att det går att rationalisera utan\r\nkvalitetsförsämringar. Det tröstar mig till en viss\r\ngräns. Men i huvudparten av dessa kommuner har\r\nman liksom passerat denna smärtgräns för länge\r\nsedan. Nu går det inte längre att bevara kvaliteten\r\npå omsorgen. Det tycker jag är allvarligt.</pre><pre>Vi måste diskutera vad detta innebär för framtiden.\r\nVi vet att det finns barn som har föräldrar, som\r\nkommer att ordna omsorgen själva. Det finns alltid\r\nbarn som kommer att klara sig. Men vad händer\r\nmed de barn som inte har föräldrar med den\r\nmöjligheten? Vem skall ta hand om de barnen, om\r\nde inte har någon som talar för dem?</pre><pre>Jag tror att Socialstyrelsens rapport i mångt och\r\nmycket kan vara bra. Men den löper under 1992\r\ndelvis och 1993 och redovisas 1994. Det är långt dit.</pre><pre>Anf. 108  Socialminister BENGT\r\nWESTERBERG (fp):</pre><pre>Herr talman! Jag delar uppfattningen att det finns\r\nen risk för att besparingar, rationaliseringar och\r\nstrukturförändringar kan gå ut över grupper som\r\nhar ett stort behöv av stöd. Därför har regeringen\r\ngivit Socialstyrelsen detta uppdrag på mitt initiativ.\r\nJag tycker att den rapport som vi nu har fått är ett\r\nförsta bra underlag.</pre><pre>Det är emellertid viktigt att betona att det man nu\r\nsäger är att de besparingar som har skett under\r\n1992 -- alltså de besparingar som man kan\r\nkonstatera effekterna av -- inte har gått ut över\r\nkvaliteten. I många kommuner och landsting har\r\nman sagt att just de utsatta barnen och ungdomarna\r\nskall särskilt skyddas i besparingstider. Jag tycker\r\natt det är utmärkt att man har gjort den\r\nprioriteringen. Sedan får vi se om den oro och\r\nosäkerhet som finns inför 1993 kommer att\r\nmanifesteras i försämringar, eller om man också då\r\nkan lösa problemen bra och göra de rätta\r\nprioriteringarna.</pre><pre>Jag vill för ett ögonblick knyta an till SKTF-\r\nrapporten. Jag blev också oroad över det som\r\nframgick av den rapporten. Jag har bett\r\nmedarbetare att ringa runt och ta reda på en del\r\nfakta. Det har då visat sig att det finns en del saker\r\nsom inte är korrekta i den rapporten. Jag berättade\r\ni en tidigare frågedebatt i riksdagen att bl.a.\r\nuppgifter om att man inte avsätter resurser till barn\r\nmed särskilda behov här i Stockholm är felaktiga.\r\nDet har tyvärr varit omöjligt för de ansvariga\r\npolitikerna att få in en dementi i Dagens Nyheter\r\npå den punkten. Det fanns alltså felaktiga uppgifter\r\ni rapporten och i den artikel som Sture Nordh skrev\r\ni Dagens Nyheter.</pre><pre>Jag tycker också att det finns anledning att följa\r\nutvecklingen noga. Det kan bli anledning för\r\nstatsmakterna att ta särskilda initiativ. Därför följer\r\nvi utvecklingen månad för månad och har\r\nfortlöpande kontakter med Socialstyrelsen i dessa\r\nfrågor. För dagen ser jag inte någon anledning för\r\nstaten att ingripa. Däremot tycker jag att det finns\r\nanledning för en del kommuner att fundera på om\r\nde har gjort de rätta prioriteringarna.</pre><pre>Anf. 109  ULRICA MESSING (s):</pre><pre>Herr talman! Jag är övertygad om att det finns\r\nanledning för många kommuner att fundera över\r\nom de har gjort de rätta prioriteringarna. Jag tycker\r\natt många kommuner har haft bra ambitioner i sitt\r\nbudgetarbete. Men verkligheten efter några\r\nmånader visar sig i mångt och mycket vara en\r\nannan.</pre><pre>Visst sker det besparingar när det gäller barn och\r\nungdomar. Visst blir det neddragningar på barn-\r\noch ungdomsverksamheten. Det gäller\r\nbarnomsorgen, skolan och fritiden. Man har inte\r\nråd med de ''extra'' resurser som har funnits\r\ntidigare.</pre><pre>Det är svårt att sätta en prislapp på den typen av\r\nverksamhet. Det går inte alltid att sätta en prislapp\r\npå livskvalitet. Jag är övertygad om att resultatet av\r\nde besparingar som görs nu kommer att visa sig om\r\nnågra år. När de barn och ungdomar som passerar\r\nbarnomsorgen, grundskolan och gymnasieskolan i\r\ndag kommer ut i arbetslivet och vuxenvärlden,\r\nkommer de kanske inte att ha den ryggsäck de\r\nskulle behöva, dvs. är så rustade som vi önskar\r\neftersom vi har sparat på framtiden. Jag tror att det\r\när fel att göra sådana besparingar.</pre><pre>Överläggningen var härmed avslutad.</pre><pre>17 §  Svar på fråga 1992/93:422 om\r\nensamförälderstödet</pre><pre>Anf. 110  Socialminister BENGT\r\nWESTERBERG (fp):</pre><pre>Herr talman! Berith Eriksson har frågat mig om\r\nregeringen avser att komma med förslag som\r\nunderlättar för de grupper som har missat\r\ninformationen om ensamförälderstödet att på ett\r\nenklare sätt än att överklaga få sin kompensation.</pre><pre>För att kompensera ensamstående föräldrar med\r\nhemmavarande barn under 18 år för den slopade\r\nskattereduktionen infördes ett särskilt bidrag\r\navseende 1991--1993.</pre><pre>Inför det första ansökningstillfället, som avsåg 1991\r\nårs bidrag, sändes informationsblad och\r\nansökningsblanketter ut till 376 000 ogifta,\r\nfrånskilda, änkor och änklingar samt gifta som inte\r\nvar folkbokförda på samma adress och som hade ett\r\nbarn under 18 år den 2 november 1991. Information\r\ngick vidare ut via Anslagstavlan i TV, annonser i\r\nkvällspressen och genom affischering i\r\nförsäkringskassor och barnavårdscentraler.\r\nSärskild information riktades till invandrare och\r\nsyn- och hörselskadade.</pre><pre>Inför det andra ansökningstillfället, som avsåg 1992\r\nårs bidrag, har alla som sökt bidrag för år 1991\r\ntillsänts ansökningsblanketter. Alla som beviljats\r\nbidragsförskott under första halvåret 1992 har\r\nockså erhållit ansökningsblanketter. Information\r\nhar vidare lämnats via Anslagstavlan, annonser och\r\naffischer.</pre><pre>Som jag nämnt var avsikten att bidraget skulle utgå\r\nför åren 1991--1993. Avsikten var från början att ett\r\nbelopp som motsvarade kompensationen därefter\r\nskulle komma ensamföräldrarna till del genom det\r\nnya ensamförälderstöd som förbereddes i\r\nSocialdepartementet. Något förslag om ett sådant\r\nnytt ensamförälderstöd har dock inte lämnats till\r\nriksdagen. I stället har regeringen i propositionen\r\n(1992/93:174) om administrationen av\r\nbostadsbidragen till barnfamiljer m.m. föreslagit\r\nriksdagen att det särskilda bidraget avvecklas och\r\natt de medel som frigörs i stället används till\r\nförbättringar av bostadsbidragen. Rent tekniskt\r\nföreslås detta ske genom att bidragsförskott eller\r\nunderhållsbidrag inte längre behöver räknas in i\r\nden bidragsgrundande inkomsten.</pre><pre>Anf. 111  BERITH ERIKSSON (v):</pre><pre>Herr talman! Jag tackar socialministern för svaret.</pre><pre>Jag har fått erfara från de människor som har hört\r\nav sig till mig att det finns en del hakar när det gäller\r\nutbetalningen av ensamförälderstödet.</pre><pre>Det första problemet är att den som missat att söka\r\nbidraget första gången det var möjligt inte har fått\r\nnågon ytterligare information. Det andra\r\nproblemet är att föräldrar som har skilt sig sedan\r\nförsta ansökningstillfället inte heller har fått\r\ninformation. Det tredje problemet utgörs av ett\r\nföräldrapar som har delad vårdnad. Barnet bor\r\nhalva tiden hos vardera föräldern, och barnet är\r\nnaturligtvis folkbokförd hos den ena föräldern.\r\nDen ena föräldern är omgift. Då får ingen av\r\nföräldrarna någon information. Det fjärde\r\nproblemet utgörs av om barnet stadigvarande har\r\nbytt hemvist sedan första ansökningstillfället.</pre><pre>Det är många som har hört av sig och undrat om det\r\ninte finns någon annan väg att gå än att överklaga\r\ntill länsrätten. Nu har jag av tidsbrist inte hunnit ta\r\nreda på hur många överklaganden som har gått till\r\nlänsrätterna och inte heller utfallet av deras\r\nbedömningar.</pre><pre>Det finns alltså två huvudproblem. Det ena är att\r\nman faktiskt inte har tillfälle att söka det bidrag\r\nman skulle vara berättigad till. Det andra\r\nproblemet är delad vårdnad. Den ena föräldern kan\r\nfå både bostadsbidrag och ensamförälderbidrag,\r\ntrots att barnet bor halva tiden hos den andra\r\nföräldern.</pre><pre>Anf. 112  Socialminister BENGT\r\nWESTERBERG (fp):</pre><pre>Herr talman! Det är riktigt att den riktade\r\ninformationen har gått till vissa grupper som var\r\nnågorlunda lätta att indentifiera. Ett av skälen till\r\ndet var att det var meningslöst att skicka ut\r\ninformationen till alla familjer som har barn. Det\r\nvar endast vissa grupper som var berörda. Det\r\nfanns också en medvetenhet om att det kunde\r\nfinnas personer eller hushåll som inte nåddes av den\r\ndirekta informationen. Därför har\r\nRiksförsäkringsverket också ägnat sig åt att ge ut\r\nallmän information, t.ex. via Anslagstavlan eller\r\nannonsering. Det är naturligtvis beklagligt om en\r\ndel personer har missat denna information. Men\r\njag har svårt att se att Riksförsäkringsverket hade\r\nkunnat göra så mycket större informationsinsatser\r\nän de som har gjorts för att uppmärksamma\r\nmänniskor om möjligheterna att få bidrag.</pre><pre>Anf. 113  BERITH ERIKSSON (v):</pre><pre>Herr talman! En möjlighet är ju faktiskt att gå in\r\noch titta på vilka som borde ha sökt bidraget men\r\nsom inte har gjort det.</pre><pre>Jag ringde i dag och pratade med\r\nFörsäkringskassan i Stockholm. Man ansåg där att\r\ni det exempel jag tog upp -- dvs. att barnet bor halva\r\ntiden hos den ena föräldern som är omgift och halva\r\ntiden hos den andra föräldern -- att den andra\r\nföräldern inte skulle få något bidrag. Den föräldern\r\növerklagade och fick sedan bidraget. Länsrätten\r\ngjorde alltså en annan bedömning.</pre><pre>Det står i informationen att ''hemmavarande barn\r\när ett barn som stadigvarande vistas hos dig. En\r\nomständighet som talar för detta är att barnet är\r\nfolkbokfört hos dig.'' Det står alltså inte att barnet\r\nmåste vara folkbokfört. Men här råder tydligen\r\nolika bedömningar på olika försäkringskassor.</pre><pre>Överläggningen var härmed avslutad.</pre><pre>18 §  Svar på fråga 1992/93:430 om förslag om\r\nvårdnadsbidrag</pre><pre>Anf. 114  Socialminister BENGT\r\nWESTERBERG (fp):</pre><pre>Herr talman! Eva Johansson har frågat mig om\r\nregeringen förbereder en proposition i vår om\r\ninförande av vårdnadsbidrag.</pre><pre>Jag besvarade den 9 februari en likalydande fråga\r\nav Eva Johansson. Jag konstaterade därvid att\r\nregeringen i budgetpropositionen aviserade att ett\r\nförslag till vårdnadsbidrag kommer att läggas fram\r\nnär de samhällsekonomiska förutsättningarna så\r\nmedger, samt att det inte var möjligt att precisera\r\ntidpunkten för när ett sådant förslag kan läggas\r\nfram. Svaret är detsamma nu som då.</pre><pre>I ett interpellationssvar till Eva Zetterberg den 25\r\nfebruari i år aviserade jag att regeringen senare i\r\nvår kommer att presentera ett förslag till en\r\nutvidgad lagreglering av kommunernas ansvar på\r\nbarnomsorgsområdet. Jag räknar med att i det\r\nsammanhanget närmare kunna redovisa hur\r\nregeringen kommer att gå vidare med frågan om\r\nvårdnadsbidraget, bl.a. hur ett vårdnadsbidrag\r\nenligt regeringens uppfattning bör utformas.</pre><pre>Anf. 115  EVA JOHANSSON (s):</pre><pre>Herr talman! Jag vill tacka för svaret.</pre><pre>Jag förstår att Bengt Westerberg har det ganska\r\nsvettigt just nu när det gäller att hålla reda på vad\r\nolika regeringskolleger vill att han skall göra på\r\nområdet.</pre><pre>Först var det Alf Svensson och Olof Johansson som\r\nkrävde vårdnadsbidrag. Det föranledde min första\r\nfråga. Jag fick så småningom ett mycket bra och\r\nrakt svar för en månad sedan. Något sådant förslag\r\nförbereddes inte i Socialdepartementet, och det var\r\njag glad över. Det skulle i så fall ha varit fråga om\r\nen total omläggning av familjepolitiken i Sverige.</pre><pre>Sedan dröjde det bara några dagar innan Carl Bildt,\r\nsom ju ändå är regeringschef, anslöt sig till dem\r\nsom driver att en proposition om ett\r\nvårdnadsbidrag skall läggas fram redan nu. Ett\r\nvårdnadsbidrag bör införas den 1 januari 1994, sade\r\nhan i Ekot en morgon, för att det skall vara klart till\r\nnästa val. Därför, sade han, bör förslag läggas fram\r\nallra senast i höst men helst nu i vår.</pre><pre>Detta får mig att fundera om man förhandlar inom\r\nregeringen om en barnomsorgslag mot ett\r\nvårdnadsbidrag. Hur ser man i så fall på\r\nfinansieringsmöjligheterna? Båda dessa saker\r\nkostar ju pengar oberoende av vad som en del av\r\nregeringskollegerna nu försöker göra gällande. Det\r\nfinns i varje fall en närstående finansminister som\r\nbrukar säga att sådana pengar inte finns.</pre><pre>I svaret säger Bengt Westerberg att han i vår skall\r\nredovisa bl.a. hur ett vårdnadsbidrag enligt\r\nregeringens uppfattning bör utformas. Betyder\r\ndetta, Bengt Westerberg, att det enbart kommer att\r\nske en sådan redovisning, eller kommer det också\r\nett förslag i vår om att införa vårdnadsbidrag?</pre><pre>Anf. 116  Socialminister BENGT\r\nWESTERBERG (fp):</pre><pre>Herr talman! Jag kan i dag inte säga exakt vad som\r\nkommer att stå i propositionen. Vi har inte kommit\r\nså långt i arbetet.</pre><pre>Låt mig erinra om den debatt Eva Johansson och\r\njag hade här i kammaren för några veckor sedan.\r\nEva Johansson viftade då med en tidningsartikel\r\noch påstod att Alf Svensson skulle ha funnit att det\r\ni regeringen inte fanns något motstånd mot att\r\nskära ned bidragen till kommunerna eller urholka\r\nföräldraförsäkringen för att på det sättet betala ett\r\nvårdnadsbidrag. Det visade sig vid närmare\r\nkontroll, som vi gjorde tillsammans, att några\r\nsådana påståenden inte fanns i den artikeln.</pre><pre>Det kan säkert finnas olika bedömningar i\r\nregeringen likaväl som utanför regeringen om när\r\ndet samhällsekonomiska utrymmet för ett\r\nvårdnadsbidrag finns. Vi får se vad våra\r\ndiskussioner på den punkten leder fram till. För\r\nmin personliga del tror jag att vi med det stora\r\nbudgetunderskott som vi nu har blir tvingade att\r\nvänta ett tag med att genomföra denna i och för sig\r\nmycket angelägna reform.</pre><pre>Anf. 117  EVA JOHANSSON (s):</pre><pre>Herr talman! Jag vill be socialministern om samma\r\nsak som jag bad om sist: Berätta detta för\r\nregeringskollegerna, och tala också om det för\r\nregeringschefen. Det kan inte vara alldeles utan\r\nbetydelse att landets statsminister ger sig ut och\r\nsäger att en proposition bör läggas fram i vår och\r\natt reformen bör vara färdig att träda i kraft den 1\r\njanuari 1994. Det borde i varje fall inte råda några\r\nsom helst tvivel om att det var detta som sades.</pre><pre>Det finns heller inga tvivel om att det i de\r\nfinansieringsdiskussioner som Alf Svensson förde\r\nvar just föräldraförsäkringen och stödet till\r\nbarnomsorgen -- även om det nu inte utformas som\r\nett direkt stöd till barnomsorgen -- som\r\nförespeglade honom som finansieringskälla för ett\r\nvårdnadsbidrag. Är det inte fallet, skulle jag vilja\r\nse den finansieringskälla som socialministern kan\r\nförmå finansministern att plocka fram.</pre><pre>Jag vill upprepa min fråga. Innebär svaren ett\r\nförtäckt hot om att det kommer ett förslag om\r\nvårdnadsbidrag i vår?</pre><pre>Anf. 118  Socialminister BENGT\r\nWESTERBERG (fp):</pre><pre>Herr talman! Svaren är inga förtäckta hot. Jag\r\ntycker precis som mina kolleger i regeringen, både\r\nCarl Bildt och Alf Svensson, att det är angeläget att\r\nvi får ett vårdnadsbidrag. Hela regeringen har\r\nkollektivt sagt att det skall genomföras när de\r\nsamhällsekonomiska förutsättningarna finns. När\r\nregeringen finner att de förutsättningarna finns\r\nkommer vi att presentera ett förslag. Jag kan i dag\r\ninte säga när den tidpunkten har infunnit sig.</pre><pre>Det är litet magstarkt när Eva Johansson säger sig\r\nveta vad som förespeglar Alf Svensson när det\r\ngäller finansieringen. Det är viktigare att i så fall\r\nlyssna till vad han säger. Här citerade Eva\r\nJohansson fel från den dagstidningsartikel som\r\nförekom i vår tidigare diskussion.</pre><pre>Av de senaste dagarnas rapportering har framgått\r\natt Alf Svensson och kds möjligen hoppas att ett\r\nvårdnadsbidrag inte skall kosta någonting alls. Det\r\ntror jag möjligen är en allför optimistisk\r\nuppfattning. Det är detta som man sett som\r\n''finansieringen'', och inte några nedskärningar i\r\nföräldraförsäkringen eller i bidragen till\r\nkommunerna.</pre><pre>Anf. 119  EVA JOHANSSON (s):</pre><pre>Herr talman! Jag hade hoppats på att också Bengt\r\nWesterberg skulle se det hot mot jämställdheten\r\nsom ett vårdnadsbidrag i denna tappning innebär.</pre><pre>En utökad föräldraförsäkring, som ger möjligheter\r\nför alla föräldrar att få ökad tid med sina barn,\r\nskulle jag hälsa med stor tillfredsställelse när de\r\nsamhällsekonomiska möjligheterna till detta\r\ninfinner sig. Men ett vårdnadsbidrag på kanske ett\r\npar tusen kronor i månaden, som nu diskuteras i\r\ndebatten, går inte att leva på.</pre><pre>Införs detta bidrag betyder det ingenting annat än\r\natt man flyttar över resurser från andra\r\nfamiljepolitiska insatser till ett vårdnadsbidrag som\r\ningen kan leva på. I värsta fall betyder det att\r\nkvinnorna, de som har de lägsta lönerna, skall bära\r\nbördan av vårdnadsbidraget. Det är kvinnorna som\r\nskall avstå från sin rätt till arbete. Jag hade hoppats\r\natt jämställdhetsministern skulle vara litet mer\r\nintresserad av denna fråga, som stod i en tidning:\r\nVad sägs i jämställdhetsfrågorna den 9 mars?</pre><pre>Anf. 120  Socialminister BENGT\r\nWESTERBERG (fp):</pre><pre>Herr talman! Jag är mycket intresserad av det,\r\nspeciellt som det är den 9 mars i dag. Mitt besked\r\när, att det vårdnadsbidrag som vi har diskuterat i\r\nregeringen inte är något hot mot jämställdheten.\r\nEtt vårdnadsbidrag på den nivå som vi har talat\r\nom -- ungefär 20 000 kr per år för barn mellan ett\r\noch tre års ålder, dvs. under två årskullar -- är inte\r\nnågot hot mot jämställdheten. Däremot kan det\r\nvara ett välkommet ekonomiskt bidrag till de\r\nfamiljer som av andra skäl tycker att en av\r\nföräldrarna, oftast mamman, skall vara hemma.\r\nMen något hot mot jämställdheten kan jag inte se i\r\ndetta förslag.</pre><pre>Vi får återkomma till sakfrågan så småningom. I\r\ndag handlar det enbart om huruvida det skall\r\nkomma ett förslag i vår. Där har jag gett Eva\r\nJohansson de besked som finns att ge.</pre><pre>Anf. 121  EVA JOHANSSON (s):</pre><pre>Herr talman! Jag kan då bara konstatera att det\r\nbesked som jag fick senast, att något\r\nförberedelsearbete i Socialdepartementet om ett\r\ninförande av ett vårdnadsbidrag inte förkommer,\r\ninte gäller längre. Nu har tydligen\r\nSocialdepartementet efter de senaste veckornas\r\nturbulens i denna fråga sett sig nödsakat att börja\r\narbeta med detta. Jag tycker att det är ett bakslag\r\nför jämställdheten. Det är ett bakslag för alla de\r\nmänniskor som har trott att vi skulle utforma en\r\nfamiljepolitik i detta land som gör att det också för\r\nkvinnorna går att förena föräldraskap med rätten\r\ntill arbete.</pre><pre>Detta var en av de punkter som oroade väldigt\r\nmånga kvinnor nu i helgen i samband med alla de\r\naktiviteter som försiggick i anledning av den\r\ninternationella kvinnodagen. Jag tycker att landets\r\njämställdhetsminister har anledning att lyssna\r\nmycket noga till den kvinnoopinionen.</pre><pre>Anf. 122  Socialminister BENGT\r\nWESTERBERG (fp):</pre><pre>Herr talman! Jag lyssnar oavbrutet till den\r\nopinionen.</pre><pre>Överläggningen var härmed avslutad.</pre><pre>19 §  Svar på fråga 1992/93:438 om en\r\nbarnomsorgslag</pre><pre>Anf. 123  Socialminister BENGT\r\nWESTERBERG (fp):</pre><pre>Herr talman! Dan Ericsson i Kolmården har frågat\r\nmig om jag har några beräkningar att presentera\r\nnär det gäller kostnader för en barnomsorgslag och\r\nom jag har idéer om hur den skall finansieras.</pre><pre>Dan Ericsson konstaterar i sin fråga att kanske\r\n50 000 barn lär stå i kö till kommunal barnomsorg.\r\nMin bedömning är att det är en klar överskattning.\r\nVåra beräkningar ger vid handen att efterfrågan på\r\nplatser sannolikt understiger 10 000 och att den i\r\nrådande konjunkturläge snarast är ännu lägre.</pre><pre>Jag vill erinra om att riksdagen redan 1985\r\nbeslutade att målet var full behovstäckning. I\r\nregeringens budgetproposition redovisades att\r\nfrågan om en utvidgad lagreglering av\r\nkommunernas ansvar på barnomsorgsområdet är\r\nunder beredning. Detta sker med beaktande av de\r\nsamhällsekonomiska effekterna. Regeringen\r\nkommer senare i vår att presentera ett förslag till en\r\nsådan lagreglering. Då kommer kostnads- och\r\nfinansieringsfrågorna att behandlas.</pre><pre>Anf. 124  DAN ERICSSON i Kolmården\r\n(kds):</pre><pre>Herr talman! Jag tackar socialministern för svaret.\r\nMed anknytning till den förra debatten tycker jag\r\natt det är positivt att ett vårdlöneförslag nu\r\nuppenbarligen är på gång. Den frågan har också\r\nberöringspunkter till min fråga om socialministerns\r\nfunderingar om en barnomsorgslag.</pre><pre>Så sent som i november förra året uppgav\r\nKommunförbundet att en lagreglering skulle\r\ninnebära ett finansieringsbehov motsvarande över\r\n50 000 platser, vilket innebär över 4 miljarder\r\nkronor. Detta bekräftar SCB:s stora\r\nbarnomsorgsundersökning för år 1992. Hur kan då\r\nsocialministern i dag, några månader senare, tala\r\nom 10 000 platser och påstå att det i rådande\r\nkonjunkturläge snarast är ett lägre antal? Vad\r\nmenar ministern? Är det fråga om en\r\nkonjunkturanpassad barnomsorg?</pre><pre>Jag anser det förvånande att socialministern räknar\r\nmed en hög arbetslöshet för en långsiktig\r\nminskning av behovet av barnomsorg. Det är ju\r\nmånga kvinnor bland de arbetslösa, och det skulle\r\navlasta den kommunala barnomsorgen. Jag vill i\r\ndetta sammanhang understryka att föräldrarna\r\nskall ha valfrihet.</pre><pre>Det är nu hög tid att ekonomiska förutsättningar\r\nges för att föräldrar skall kunna välja\r\nbarnomsorgsform för sina barn.</pre><pre>Det kan gälla egen omsorg i hemmet, dagis,\r\nfamiljedaghem eller vad man tror är det bästa för\r\nbarnet.</pre><pre>Eftersom socialministern för drygt en vecka sedan\r\njust här i kammaren efterlyste kds synpunkter på\r\ndagis, vill jag säga att det väsentliga måste vara att\r\nvi har en bra kvalitet på den barnomsorg som\r\nerbjuds. Detta verkar jag för i kommunpolitiken\r\noch i den kommundel där jag har det politiska\r\nansvaret. Jag hoppas att det inte är tankar om\r\nförsämrad kvalitet i barnomsorgen som ligger\r\nbakom uppgiften om ett behov på 10 000 platser.</pre><pre>I sitt svar har socialministern egentligen inte svarat\r\npå mina frågor. Därför vill jag slutligen ställa en\r\nfråga. När det gäller en reform, t.ex. vårdlön eller\r\nvårdnadsbidrag, där det finns olika uppfattningar\r\nom kostnaden har socialministern fram till alldeles\r\nnyss sagt nej. Men när det sedan gäller frågan om\r\nen barnomsorgslag kan ministern uppenbarligen\r\nutlova en sådan utan att, vad jag har sett, bemöda\r\nsig om att göra ekonomiska beräkningar eller\r\nundersöka vilka konsekvenser i övrigt en sådan lag\r\nkan få. Varför frångår Bengt Westerberg principen\r\natt verkligen ha fakta på bordet innan han går ut\r\nmed sådana förslag?</pre><pre>Anf. 125  Socialminister BENGT\r\nWESTERBERG (fp):</pre><pre>Herr talman! När det gäller detta att gå ut med\r\nförslag utan att ha några principer eller fakta på\r\nbordet, är det fler som syndar på nåden, om nu\r\ndetta skulle vara en synd.</pre><pre>Något vårdlöneförslag är över huvud taget inte\r\naktuellt. Det kommer vi inte ens att resonera om i\r\nden aktuella propositionen. Det är ett kds-förslag\r\nsom regeringen inte på något sätt står bakom.</pre><pre>När det gäller frågan om hur stor efterfrågan på\r\nbarnomsorg är, har det tillkommit 27 000 platser\r\nunder 1992. Det har naturligtvis påverkat\r\nsituationen. Våra beräkningar bygger på den\r\nsenaste barnomsorgsundersökningen som\r\npresenterades förra våren. Med utgångspunkt i den\r\noch med kunskaper om hur mycket som har\r\ntillkommit under året som gick, menar vi att i en\r\nnormal konjunktursituation skulle vi ha ett behov\r\npå ytterligare upp till 10 000 platser. Nu under\r\nlågkonjunkturen är behovet mindre. Men det är\r\nalldeles riktigt att när tiderna blir bättre kommer\r\nefterfrågan att öka. Då behöver vi dessa\r\ndagisplatser.</pre><pre>Jag håller inte med Dan Ericsson om att föräldrar\r\ninte har valfrihet. Det är klart att föräldrar har\r\nvalfrihet i dag. Vem som helst kan välja att stanna\r\nhemma, men naturligtvis innebär det vissa\r\nekonomiska uppoffringar. Tanken med ett\r\nvårdnadsbidrag är att de ekonomiska\r\nuppoffringarna skall bli något mindre. Det kan vi\r\nuppnå med ett vårdnadsbidrag, inte några andra\r\navgörande mål.</pre><pre>När det gäller detta med kostnader för\r\nbarnomsorgen, tillhör de kommuner som har en\r\nsämre utbyggd barnomsorg nästan alltid vinnarna\r\nmed den reform i skatteutjämningssystemet som vi\r\nhar genomfört. Det beror på att tidigare gav vi\r\ndirekta bidrag till ett antal kommuner för\r\nbarnomsorg. De kommuner som hade en väl\r\nutbyggd barnomsorg har i dag förlorat en del. De\r\nsom hade en dåligt utbyggd barnomsorg har tjänat\r\npå den här omfördelningen. Man kan säga att de\r\nredan på förhand fått kompensation för det krav på\r\nutbyggnad som kommer att ställas på dessa\r\nkommuner med den nya lagen.</pre><pre>Anf. 126  DAN ERICSSON i Kolmården\r\n(kds):</pre><pre>Herr talman! Bengt Westerberg säger att det inte\r\nhandlar om ett vårdlöneförslag. Det är egentligen\r\nen semantisk fråga om vi kallar det vårdlön eller\r\nvårdnadsbidrag. Frågan är vad det egentligen\r\ninnebär. Det handlar ju om ett bidrag som skall gå\r\nut till alla småbarnsföräldrar. Därmed skall de få\r\nstörre möjligheter att själv välja barnomsorgsform.</pre><pre>Bengt Westerberg säger att det inte finns några\r\narbetsmarknadsskäl eller konjunkturskäl. Om inte\r\njag minns fel sade Bengt Westerberg tidigare i\r\ndebatten här i riksdagen att just arbetslösas och\r\nföräldraledigas barn som behöver barnomsorg skall\r\ninkluderas i barnomsorgslagen. Det strider litet\r\nmot den uppgift som lämnades nu.</pre><pre>Jag har ytterligare en fråga som handlar om\r\nvalfrihet och full behovstäckning. De som verkligen\r\nvill vårda barn hemma har inte den valfriheten i\r\ndag, trots att undersökning efter undersökning\r\nvisar att de skall få detta. Varför inte börja i rätt\r\nände då och och inte börja med denna\r\nbarnomsorgslag? Varför inte skapa förutsättningar\r\nför småbarnsföräldrar att göra detta val? Det\r\nhandlar ändå om ett vårdnadsbidrag.</pre><pre>Anf. 127  Socialminister BENGT\r\nWESTERBERG (fp):</pre><pre>Herr talman! Jag tycker faktiskt att det är litet\r\nmärkligt att använda begreppet lön när vi talar om\r\nett bidrag i storleksordningen 2 000--2 500 kronor i\r\nmånaden. De kvinnor som har lön bör ha mera\r\nbetalt än så. Det är min grundläggande\r\nutgångspunkt. Däremot kan det vara mycket\r\nrimligt med ett bidrag för att hjälpa upp ekonomin\r\nför dessa familjer, liksom vi i dag redan har ett\r\nbostadsbidrag som till mycket stor del går just till\r\ndessa familjer som ett slags vårdnadsbidrag.</pre><pre>Dan Ericsson säger, vilket är alldeles riktigt, att jag\r\ntycker att barn till arbetslösa föräldrar skall få\r\nfortsätta att gå på dagis åtminstone någon del av\r\ndagen. Det hindrar inte att det är många arbetslösa\r\nföräldrar som gärna behåller sina barn hemma. Det\r\nfinns också föräldrar som inte kommer ut i arbete\r\npå grund av arbetslösheten. Därför leder\r\narbetslösheten till en något mindre efterfrågan.</pre><pre>Men vi är helt överens om att vi skall planera\r\nbarnomsorgen för bättre ekonomiska tider och inte\r\nför den situation som vi har nu. Det kommer att\r\nkrävas en viss utbyggnad framöver, men den är inte\r\nså stor som Dan Ericsson tror.</pre><pre>Jag tycker att föräldrar har valfrihet. Man kan inte\r\nsäga att den som väljer att stanna hemma och se\r\nefter sitt eget barn...</pre><pre>Anf. 128  DAN ERICSSON i Kolmården\r\n(kds):</pre><pre>Herr talman! Socialministern får gärna fullfölja vad\r\nhan tänkte säga om valfriheten i sitt nästa inlägg.\r\nJag tycker det är väsentligt att få veta inställningen\r\ndär. Skall vi i första hand arbeta för en ökad\r\nvalfrihet eller är det någon form av tvingande\r\nbarnomsorgslag som skall cementera det system\r\nsom finns i dag?</pre><pre>Låt mig sedan återvända till min fråga om\r\nkostnaden och finansieringen för\r\nbarnomsorgslagen. Vi har olika uppfattningar om\r\nhur många som kan finnas i den s.k. kön. SCB har\r\nen uppfattning om 50 000 barn, Kommunförbundet\r\nhade i november en uppfattning om 50 000 och\r\nBengt Westerberg säger 10 000 och att det kanske\r\nkan vara lägre. Här skiljer det sig. Men dessa 10 000\r\nplatser måste också kosta pengar. Hur har\r\nsocialministern tänkt sig att finansiera detta?</pre><pre>Anf. 129  Socialminister BENGT\r\nWESTERBERG (fp):</pre><pre>Herr talman! Låt mig ta den sista frågan först. De\r\nkommuner som har haft ett litet\r\nbarnomsorgsbidrag tidigare, vilket ofta beror på att\r\nde har en dålig behovstäckning, har fått mer pengar\r\nredan i skatteutjämningsreformen. De har alltså\r\nfått kompensation från statsmakterna för att bättre\r\nkunna uppfylla målet om full behovstäckning i\r\nbarnomsorgen. Jag menar att det inte behövs några\r\nytterligare tillskott till den gruppen.</pre><pre>Det är inte rimligt att säga att valfrihet skall\r\ninnebära att oavsett vilket alternativ man väljer\r\nskall det bli samma ekonomiska utfall. Det är\r\nrimligt att det lönar sig att arbeta också för\r\nsmåbarnsföräldrar. Vi är möjligen överens om att\r\ndet är rimligt att ge ett ytterligare tillskott, utöver\r\ndet bostadsbidrag som vi redan har och som är en\r\nform av vårdnadsbidrag, till de familjer som\r\nföredrar att den ena föräldern, vanligen mamman,\r\när hemma. Det målet skall vi arbeta mot. Så fort de\r\nsamhällsekonomiska förutsättningarna finns skall\r\nvi genomföra ett sådant förslag. Men det är\r\nnågonting annat än det vårdlöneförslag som kds har\r\ntalat om.</pre><pre>Anf. 130  DAN ERICSSON i Kolmården\r\n(kds):</pre><pre>Herr talman! Socialministern talar här om en\r\nomfördelning mellan kommunerna.\r\nSocialministern kan väl ändå inte mena allvar?\r\nSkall de kommuner som lagt upp sin\r\nkommunalpolitik utifrån att skapa olika alternativa\r\nlösningar för barnomsorgen och kanske undanröjt\r\nkön, men som för den skull inte har institutioner,\r\nbestraffas för att de klarar det på ett bra sätt? Jag\r\nhoppas att jag uppfattade ministern fel på den\r\npunkten.</pre><pre>Som jag sade inledningsvis är jag kommunalt\r\nengagerad och sitter mitt uppe i detta. Jag beställer\r\nbarnomsorg efter det behov som finns. I den debatt\r\nsom nu förs använder man detta emot mig. Varje\r\nbarnstuga skall i stort sett finnas kvar oavsett behov\r\noch annat för nu kommer det en barnomsorgslag\r\nsom skall tvinga politikerna att verkligen bevara\r\njust dessa ställen. Det är den osäkerheten som\r\nbörjar sprida sig, inte minst hos kommunpolitiker.\r\nInnebär detta att vi skall få en lagstiftning som\r\ntvingar oss att cementera den barnomsorg som en\r\ngång har byggts upp?</pre><pre>Anf. 131  Socialminister BENGT\r\nWESTERBERG (fp):</pre><pre>Herr talman! Jag tror att en del av missförstånden i\r\nden här debatten beror på de illvilliga tolkningar\r\nsom ibland förekommer. Det har naturligtvis aldrig\r\nvarit aktuellt att vi skulle stifta en lag som innebär\r\natt kommunerna skulle vara nödgade att behålla\r\nvarje barnstuga oavsett behovet. Har Dan Ericsson\r\nen enda sekund levt i den föreställningen hade det\r\nvarit mycket lätt ta reda på fakta genom att\r\ntelefonera till mig eller fråga någon av kollegerna i\r\nregeringen. Det är självfallet inte syftet.</pre><pre>Sedan undrar Dan Ericsson om vi skall cementera\r\nen situation som gäller. Jag vet inte vad Dan\r\nEricsson menar med att cementera situationen,\r\nmen vi skall se till att vi har en barnomsorg av hög\r\nkvalitet och att det finns barnomsorg för de\r\nföräldrar som vill ha det i Sverige. Det är vår\r\nambition. Vi tror att det krävs ett lagstöd för att vi\r\nskall kunna säkerställa att det finns barnomsorg för\r\nalla som efterfrågar detta. Det är därför regeringen\r\nkommer att lägga fram detta förslag om några\r\nmånader.</pre><pre>Anf. 132  ANDRE VICE TALMANNEN:</pre><pre>Jag medger ytterligare ett inlägg från vardera sidan.</pre><pre>Anf. 133  DAN ERICSSON i Kolmården\r\n(kds):</pre><pre>Herr talman! Bengt Westerberg säger att det är\r\nillvilliga rykten. Det är möjligt. Jag bara refererade\r\nden debatt som finns ute i verkligheten och som jag\r\nhar att hantera som ansvarig kommunalpolitiker\r\nnär jag skall försöka skapa en bra barnomsorg, och\r\ninte minst se till att vi har en bra kvalitet på de\r\ninstitutioner vi har. Då måste vi ha en bra\r\npersonaltäthet.</pre><pre>Det är just osäkerheten kring det här förslaget som\r\nsprider sig. Vi har ännu inte sett några som helst\r\nekonomiska beräkningar eller någon\r\nkonsekvensanalys över vad detta verkligen innebär.\r\nDet hade varit bra om vi hade kunnat få något\r\nbesked på den punkten. Men det får vi\r\nuppenbarligen inte här i dag.</pre><pre>För att sedan kommentera det sista om att\r\ncementera nuvarande situation, är det ju detta man\r\ngör om man inte skapar valfrihet genom en vårdlön\r\neller ett vårdnadsbidrag, som regeringen planerar\r\natt lägga fram.</pre><pre>Får vi inte den valmöjligheten, då har vi bara den\r\nkommunala barnomsorgen i nuvarande form. Det\r\när därför det är så angeläget att få fram det här\r\nvårdnadsbidraget.</pre><pre>Anf. 134  Socialminister BENGT\r\nWESTERBERG (fp):</pre><pre>Herr talman! Det sker nu väldigt mycket inom\r\nbarnomsorgen. Det är inte sant att vi, som Dan\r\nEricsson säger, ''bara'' har den kommunala\r\nbarnomsorgen. Tvärtom har vi under fjolåret sett\r\nen tillväxt av enskilda alternativ i en omfattning\r\nsom aldrig tidigare. En mycket stor andel av de\r\ntillkommande 27 000 platserna finns just inom\r\nenskilda alternativ. Det växer alltså fram en\r\nmångfald på detta område, något jag ser mycket\r\npositivt på.</pre><pre>Ett annat syfte med den lag vi nu planerar är just\r\natt säkerställa att kommunerna inte drar in bidrag\r\ntill enskilda alternativ utan att vi faktiskt kan få en\r\nmångfald och därmed ökad valfrihet för\r\nföräldrarna. Så småningom skall vi också se till att\r\ndet blir ett vårdnadsbidrag.</pre><pre>Överläggningen var härmed avslutad.</pre><pre>20 §  Svar på fråga 1992/93:439 om rätten till\r\nsocialbidrag</pre><pre>Anf. 135  Socialminister BENGT\r\nWESTERBERG (fp):</pre><pre>Herr talman! Robert Jousma har frågat mig vad jag\r\ntänker göra åt att man enligt socialtjänstlagen har\r\nrätt att söka socialbidrag i en kommun utan att man\r\när svensk medborgare, bosatt eller mantalsskriven\r\ni kommunen i fråga.</pre><pre>Kommunen har enligt 3 § socialtjänstlagen det\r\nyttersta ansvaret för att de som vistas i kommunen\r\nfår det stöd och den hjälp de behöver. En\r\nbiståndsprövning enligt 6 § omfattar alltid ett\r\nställningstagande till frågan om behovet kan\r\ntillgodoses på annat sätt. Frågan gäller i vad mån\r\nden biståndssökande själv, annan person eller\r\nnågon annan huvudman kan tillgodose behovet.</pre><pre>Kommittén (S1991:07) om översyn av\r\nsocialtjänstlagen har fått i uppdrag att överväga\r\nmöjligheterna att bättre precisera\r\nsocialtjänstlagens regler om rätten till bistånd.\r\nKommittén kommer inom kort med ett\r\ndelbetänkande, som bl.a. behandlar\r\nvistelsebegreppet och kommunens yttersta ansvar.\r\nBetänkandet kommer att remissbehandlas på\r\nvanligt sätt. Frågeställarens önskemål om initiativ\r\när således redan tillgodosett.</pre><pre>Anf. 136  ROBERT JOUSMA (nyd):</pre><pre>Herr talman! Statsrådet Westerberg! Att jag har\r\nställt den här frågan beror närmast på en artikel i\r\nSvenska Dagbladet den 26 februari. Där skriver\r\nman om en finsk kvinna, som helt plötsligt dök upp\r\ni Tyresö kommun utanför Stockholm. Hon hade\r\ntydligen också sju barn med sig.</pre><pre>Kvinnan har naturligtvis, som alla andra nordiska\r\nmedborgare, rätt att flytta fritt mellan länderna.\r\nMen samtidigt har vi i det här landet någonting som\r\nheter utlänningslagen. Svenska myndigheter kan\r\nnaturligtvis inte förhindra människor att söka\r\nbidrag, men däremot kan polisen enligt\r\nutlänningslagen avvisa dem som inte verkar ha\r\ntillräckligt med pengar när de anländer till Sverige.\r\nDå frågar jag mig: Måste polisen avvisa dessa\r\nmänniskor vid färjeläget eller på flygplatsen? Kan\r\nman inte genom kommunens försorg ordna med\r\navvisning när de här människorna dyker upp? I det\r\nhär fallet uppger kvinnan själv att hon flyttat till\r\nSverige för att vi har bättre bidrag här.</pre><pre>Jag själv är en livlig förespråkare för nordiskt\r\nsamarbete, i försvarssammanhang, näringspolitiskt\r\noch i olika andra sammanhang, men jag tycker inte\r\natt Sverige som det ser ut i dag på något ensidigt\r\nsätt har råd att importera socialfall med eller mot\r\nmyndigheternas bättre vetande. Vad säger\r\nstatsrådet om den problematiken?</pre><pre>Anf. 137  Socialminister BENGT\r\nWESTERBERG (fp):</pre><pre>Herr talman! Bakgrunden till den här situationen är\r\ndet avtal som finns mellan de nordiska länderna\r\nsedan 1954 och som innebär att människor kan röra\r\nsig fritt över gränserna. Vi har också särskilda avtal\r\npå det sociala området, som garanterar att man får\r\nsamma rättigheter som medborgarna i det land man\r\nflyttar till ifall man kommer från ett annat nordiskt\r\nland.</pre><pre>Det jag tycker man kan reagera emot är om det\r\nskulle visa sig att den kommun kvinnan kommer\r\nifrån hade rekommenderat henne att flytta till\r\nSverige. I så fall handlar det om en aktiv export av\r\nsociala problem till ett nordiskt grannland, och det\r\nskulle inte vara acceptabelt. Nu har vi inga\r\nindikationer på att det är så.</pre><pre>Att medborgare från t.ex. Finland kommer till\r\nSverige och delvis blir mottagare av sociala insatser\r\nhär är inget nytt problem. Det här är inte första\r\ngången det inträffar. Vi har t.ex. många s.k.\r\nfyllegubbar, personer med alkoholproblem, som\r\nvarje år tar båten över och vistas här under\r\nsommmaren och dyker upp på de olika härbärgena\r\ni Sverige. Problemet är alltså väl känt, och vi\r\ndiskuterar fortlöpande i olika samarbetsorgan\r\nmellan Sverige och Finland hur vi skall möta de här\r\nsociala problemen. Dit hör naturligtvis också det\r\nsociala problem som den här kvinnan och hennes\r\nfamilj kan anses utgöra.</pre><pre>Anf. 138  ROBERT JOUSMA (nyd):</pre><pre>Herr talman! I sådana fall finns det alltså inga\r\nbelägg för sådana påståenden som på senare tid ofta\r\nhar dykt upp i diskussioner kring dessa frågor,\r\nnämligen att de här människorna exporteras till\r\nSverige med hjälp av finska myndigheter?</pre><pre>Jag kan inte på något vis vidimera sanningshalten i\r\ntidningsartikeln, men jag utgår från att Svenska\r\nDagbladet har undersökt saken rätt ordentligt.\r\nEnligt tidningen har den här kvinnan t.o.m. fått\r\nflyttbidrag, trots att hennes sociala situation var väl\r\nkänd hos myndigheterna i Finland. Hon har\r\ntydligen flyttat runt mellan fem--sex--sju\r\nkommuner. Man skulle därför nästan kunna tro att\r\ndet här var en medveten gärning, som de finska\r\nmyndigheterna genomförde för att bli av med ett\r\nproblem.</pre><pre>Anf. 139  Socialminister BENGT\r\nWESTERBERG (fp):</pre><pre>Herr talman! Om det är på det sättet -- jag har inga\r\nbelägg för det, utan jag säger det bara som ett\r\nhypotetiskt antagande -- då finns det naturligtvis\r\nanledning för oss att ta upp saken med de finska\r\nmyndigheterna. Jag tror också att de finska\r\nmyndigheterna själva är ganska angelägna om att\r\nförsöka ta reda på de närmare omständigheterna i\r\ndetta fall. För den goda grannsämjans skull är det\r\nklart att vi inte önskar den här typen av\r\nkomplikationer, som ofta skapar bristande\r\nförståelse för det nordiska samarbetet hos en bred\r\nallmänhet. Men vi har alltså inga belägg för att det\r\när så att kvinnan blivit rekommenderad att flytta\r\nhit.</pre><pre>Däremot är det säkert korrekt att kvinnan har sagt\r\natt hon vill flytta till Sverige och att hon har fått\r\nhjälp med kostnaderna i samband med flytten, men\r\ndet är ju många många personer som har flyttat\r\nmellan våra länder och som har fått den typen av\r\nstöd från myndigheterna, i Finland och ibland\r\nkanske också i Sverige.</pre><pre>Anf. 140  ROBERT JOUSMA (nyd):</pre><pre>Herr talman! Jag tycker att det är intressant att\r\nstatsrådet säger att det förs diskussioner mellan\r\nsvenska och finska myndigheter. Det finns ett\r\nregeringsråd på Social- och hälsovårdsministeriet i\r\nHelsingfors som säger att hon i princip anser att det\r\när fel att betala dem som vill flytta utomlands. Det\r\när förmodligen kritik mot den egna\r\nsocialförvaltningen, eller vad de kallar den där\r\nborta. Hon säger däremot att det kan vara rätt i\r\nvissa särskilda fall, men hon preciserar inte vad hon\r\nmenar med det. Samtidigt säger hon att varje\r\nkommun i Finland själv har rätt att bestämma sina\r\nregler för utbetalning av socialbidrag, och hon\r\nhävdar att det kommunala självstyret gör att Social-\r\noch hälsovårdsministeriet naturligtvis har svårt att\r\ngå in och säga vad som är rätt och vad som är fel.</pre><pre>Det kan ju inte vara något direkt schvung i de\r\nförhandlingar som det svenska socialdepartementet\r\nför med det finska, när finnarna själva medger att\r\nde på grund av sin lagstiftning inte bemästrar det\r\nhär problemet.</pre><pre>Anf. 141  Socialminister BENGT\r\nWESTERBERG (fp):</pre><pre>Herr talman! Det förs naturligtvis inga\r\nförhandlingar i detta enskilda fall, lika litet som vi\r\nhar förhandlat om andra enskilda fall. Däremot har\r\nvi fortlöpande kontakter med finnarna för att\r\ndiskutera gemensamma problem, som finns bl.a. på\r\ndet sociala området. De kontakterna kommer att\r\nfortsätta. Det är möjligt att det här fallet, även när\r\nman undersöker det närmare, reser vissa\r\nprincipiella frågor som det finns anledning att\r\ndiskutera i de samarbetskontakter som\r\nförekommer med Finland, men detta kan jag inte\r\nredovisa här i kammaren nu. Jag har inte tillräcklig\r\ninformation för att kunna dra några sådana\r\nbestämda slutsatser.</pre><pre>Anf. 142  ROBERT JOUSMA (nyd):</pre><pre>Herr talman! Jag får väl nöja mig med det svaret.\r\nJag märker ju att varken statsrådet eller jag\r\nkommer längre i den här diskussionen, och kvällen\r\nbörjar lida mot sitt slut.</pre><pre>Jag skulle ändå gärna vilja att statsrådet undersöker\r\nden här frågan väldigt noga. Jag har 20--25 års\r\nerfarenhet från näringslivet, den privata sektorn,\r\nfrån både industri och byggnation. Jag tycker precis\r\nsom statsrådet att finska fyllegubbar och finska\r\nsocialfall är klart överrepresenterade i Sverige i\r\nförhållande till mängden finländare som bor här.\r\nNågonstans är det alltså något som är snett. Det\r\nkan helt enkelt vara att vi har för generösa regler\r\nför utbetalning av socialbidrag till sådana\r\nmänniskor.</pre><pre>Anf. 143  Socialminister BENGT\r\nWESTERBERG (fp):</pre><pre>Herr talman! Låt mig bara konstatera att det inte\r\nfinns något som tyder på att generösare\r\nsocialbidrag i ett land skulle leda till stora\r\nflyttningsströmmar. Vi känner till det här\r\nproblemet, men problemet är av mycket ringa\r\nomfattning. Man kan inte börja ifrågasätta hela det\r\navtal som finns inom Norden om den fria\r\narbetsmarknaden och att människor kan röra sig\r\nfritt i Norden på grundval av en tidningsartikel och\r\nett fall. Jag tycker därför inte att man kan dra några\r\nsärskilt långtgående slutsatser av detta.</pre><pre>Överläggningen var härmed avslutad.</pre><pre>21 §  Svar på fråga 1992/93:395 om antalet\r\nledamöter i landstingsfullmäktige</pre><pre>Anf. 144  Civilminister INGER DAVIDSON\r\n(kds):</pre><pre>Herr talman! Carl Fredrik Graf har frågat mig om\r\njag är beredd att vidta åtgärder för att öka den\r\nkommunala självbestämmanderätten när det gäller\r\nmöjligheten att besluta om antalet ledamöter i en\r\nkommuns högsta beslutande organ.</pre><pre>Jag vill först erinra om att frågan har prövats i olika\r\nsammanhang. Riksdagen har ansett att det från\r\ndemokratisk synpunkt är särskilt viktigt att de\r\nbeslutande församlingarna i kommunerna har en\r\nbred medborgerlig förankring. Riksdagen höll fast\r\nvid denna ståndpunkt även när den nya\r\nkommunallagen antogs i juni 1991. I det\r\nsammanhanget pekade konstitutionsutskottet på\r\natt det i propositionen erinras om att en fast\r\nminimigräns för antalet ledamöter i fullmäktige\r\nskulle kunna fungera som en spärr mot småpartier.</pre><pre>Förra året tillkallades Lokaldemokratikommittén. I\r\nkommitténs uppdrag ingår bl.a. att studera\r\nförändringar i antalet förtroendevalda i de\r\nkommunala organen och fullmäktiges roll i den\r\nlokala demokratin.</pre><pre>Enligt vad jag har erfarit kommer kommittén att ta\r\nupp frågan om antalet förtroendevalda i\r\nfullmäktige mot bakgrund av de\r\nförändringsönskemål som har förts fram.</pre><pre>Mitt svar är därför att jag inte är beredd att nu vidta\r\nnågra åtgärder av det slag som Carl Fredrik Graf\r\nefterlyser. I stället bör resultatet av\r\nLokaldemokratikommitténs arbete avvaktas.</pre><pre>Anf. 145  CARL FREDRIK GRAF (m):</pre><pre>Herr talman! Jag ber att få tacka statsrådet för\r\nsvaret. Eftersom statsrådet begett sig till riksdagen\r\ndenna sena kväll blott för denna fråga kan vi\r\ndiskutera frågan litet grand. Svaret var kanske\r\nförutsägbart. Åtgärder är statsrådet inte beredd att\r\nvidta, men åsikter har hon säkert i den här frågan.</pre><pre>Några följdfrågor: När skall kommittén vara klar\r\nmed sitt arbete? Ett svar på den frågan har\r\nbetydelse, för om man vill ändra på antalet\r\nledamöter i fullmäktige skall det vara gjort senast i\r\noktober. Bakgrunden till den fråga som jag\r\nframställt är just att antalet röstberättigade\r\ninvånare i Hallands län ökat med 10 000. Därmed\r\nkommer antalet mandat när det gäller landstinget\r\natt öka med 14. Den proportionen kan tyckas litet\r\nmärklig.</pre><pre>Vad tycker statsrådet? Skall det vara ett tvång i\r\nkommunallagen på den här punkten, eller skall\r\nman liksom i många andra sammanhang låta\r\nkommunerna själva få bestämma i de här frågorna?</pre><pre>Anf. 146  Civilminister INGER DAVIDSON\r\n(kds):</pre><pre>Herr talman! Kommittén skall lägga fram sina\r\nförslag senast den 1 oktober.</pre><pre>Jag vill naturligtvis inte föregripa vad kommittén\r\nkommer fram till. Men jag kan säga att jag kan\r\nförstå att de fasta tal som nu gäller enligt\r\nkommunallagen kan ställa till vissa bekymmer.\r\nIbland måste ju antalet ledamöter öka med t.ex.\r\n40 %, därför att befolkningen ökar ganska\r\nminimalt när gränsen passeras. Det är just sådant\r\nsom Lokaldemokratikommittén kommer att se över\r\ni syfte att undersöka om justeringar o.d. kan göras.</pre><pre>Samtidigt vill jag betona att det är viktigt att det\r\ninte bakvägen införs en småpartispärr. I praktiken\r\nkan det bli så, om bara en minimigräns fastställs.\r\nDet tror jag skulle vara mycket olyckligt från\r\ndemokratisk synpunkt.</pre><pre>Anf. 147  CARL FREDRIK GRAF (m):</pre><pre>Herr talman! Jag skulle vilja ställa ytterligare en\r\nföljdfråga, även om det jag undrar över måhända\r\nligger litet utanför här: Finns det någon relation\r\nmellan antalet väljare och antalet ledamöter i de\r\nbeslutande församlingarna? Och varför är i så fall\r\nantalet mandat i riksdagen konstant, trots att\r\nfolkmängden i Sverige ökar ganska ordentligt?</pre><pre>Anf. 148  Civilminister INGER DAVIDSON\r\n(kds):</pre><pre>Herr talman! Om man fastlägger en minimigräns\r\nskall ett antal partier dela på det fastställda antalet\r\nmandat. Man kan kanske utgå från att många håller\r\nsig till minimigränsen. Det har visat sig att man\r\ngärna gör det inom de intervall som finns i dag.</pre><pre>På det lokala planet växer det ju ofta upp partier\r\nsom har ganska många företrädare bakom sig men\r\nsom skulle ha väldigt svårt att föra fram sina åsikter\r\ni kommunalpolitiken om den här indirekta spärren\r\ninfördes. Det är jag alltså tveksam till, men\r\nkommittén skall titta vidare på detta.</pre><pre>Anf. 149  CARL FREDRIK GRAF (m):</pre><pre>Herr talman! Bara en sista reflexion. För Hallands\r\ndel innebär detta i varje fall i och med nästa val att\r\nantalet mandat i landstinget kommer att öka med\r\n14. Det är en slutsats som kan dras, eftersom inga\r\nåtgärder skall vidtas innan\r\nLokaldemokratikommitténs betänkande lagts fram.</pre><pre>En annan slutsats som kan dras är enligt min\r\ntolkning av statsrådets svar att det finns en\r\nöppenhet när det gäller att se över dessa frågor och\r\natt kommuner och landstingskommuner i framtiden\r\nfår möjlighet att själva i större utsträckning än som\r\nnu är fallet bestämma i de här frågorna -- om än\r\nmed beaktande av de minsta partiernas\r\nförutsättningar.</pre><pre>Anf. 150  Civilminister INGER DAVIDSON\r\n(kds):</pre><pre>Herr talman! Ja, jag tror att det är viktigt att den\r\nhär diskussionen förs. Vi har ju också den motsatta\r\ndiskussionen, där man är bekymrad över att antalet\r\nförtroendevalda hela tiden minskar ute i\r\nkommunerna. Jag tycker att det är bra att allt det\r\nhär tas upp i ett sammanhang och att det diskuteras\r\ni den parlamentariska kommittén. Sedan får vi\r\nåterkomma till frågan.</pre><pre>Överläggningen var härmed avslutad.</pre><pre>22 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:160 till socialutskottet</pre><pre>1992/93:164 till utrikesutskottet</pre><pre>1992/93:167 och 174 till bostadsutskottet</pre><pre>1992/93:176 till trafikutskottet</pre><pre>1992/93:194 till utbildningsutskottet</pre><pre>1992/93:211 till lagutskottet</pre><pre>Skrivelse</pre><pre>1992/93:204 till utrikesutskottet</pre><pre>Redogörelserna</pre><pre>1992/93:RR5 till finansutskottet</pre><pre>1992/93:RR6 till utbildningsutskottet</pre><pre>23 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1992/93:KU20</pre><pre>Finansutskottets betänkande 1992/93:FiU10</pre><pre>Utrikesutskottets betänkande 1992/93:UU3</pre><pre>Försvarsutskottets betänkanden 1992/93:FöU6--\r\nFöU8</pre><pre>Socialförsäkringsutskottets betänkande\r\n1992/93:SfU12</pre><pre>Trafikutskottets betänkanden 1992/93:TU14--\r\nTU17</pre><pre>Jordbruksutskottets betänkande 1992/93:JoU7</pre><pre>Arbetsmarknadsutskottets betänkande\r\n1992/93:AU7, AU9 och AU15</pre><pre>24 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:226 En ny skogspolitik</pre><pre>Motion</pre><pre>med anledning av redog. 1992/93:RB1\r\nFullmäktiges i Riksbanken förvaltningsberättelse\r\nför år 1992</pre><pre>1992/93:Fi91 av Ian Wachtmeister och Bo G\r\nJenevall (nyd)</pre><pre>25 § Anmälan om frågor</pre><pre>Anmäldes att följande frågor framställts</pre><pre>den 8 mars</pre><pre>1992/93:447 av Lars Moquist (nyd) till\r\nsocialministern om socialbidrag till nordiska\r\nmedborgare:</pre><pre>En finsk kvinna och hennes sju barn har flyttat till\r\nSverige på bekostnad av socialkontoret i Järvenpää\r\nutanför Helsingfors. Det finsk socialkontoret har\r\nbetalat drygt 25 000 kr för att kvinnan och hennes\r\nbarn skulle flytta till Sverige. Det här är export av\r\nett socialt problem anser socialdistriktet i Tyresö\r\ndär kvinnan nu söker socialbidrag.</pre><pre>Kvinnan lär inte ha någon anknytning till Sverige.\r\nHon lär ha motiverat sitt beslut att flytta till Sverige\r\nmed att vi har bättre bidrag här.</pre><pre>Sverige skall självklart leva upp till de\r\növerenskommelser som finns om nordiska\r\nmedborgares möjligheter att fritt bosätta sig i de\r\nnordiska länderna men ärendet med den finska\r\nsjubarnsmannan, som saknar möjlighet till egen\r\nförsörjning i Sverige, visar på ett problem som\r\nkommunerna kan få svårt att hantera. Den finska\r\nkommunen har i princip försökt att köpa sig fri från\r\nett ekonomiskt och socialt problem.</pre><pre>Avser socialministern att vidtaga några åtgärder\r\nmed anledning av det inträffade och i så fall vilka\r\nåtgärder?</pre><pre>1992/93:448 av Kent Olsson (m) till\r\nkommunikationsministern om lotsstationen i\r\nMarstrand:</pre><pre>En utredning inom Sjöfartsverket föreslår en\r\nindragning av lotsutkiken i Marstrand. Varje år\r\nsker mer än 5 000 fartygsrörelser förbi lotsstationen\r\ni Marstrand. En indragning av denna skulle\r\ninnebära en sämre säkerhet till sjöss och kan få\r\nstora miljökonsekvenser. Även försvaret bör ha\r\nintresse av att lotsstationen är bemannad.</pre><pre>Vilka åtgärder är kommunikationsministern\r\nberedd att vidta för att bibehålla den bemanning i\r\nlotsväsendet som även är av betydelse för försvaret\r\noch sjösäkerheten?</pre><pre>1992/93:449 av Åke Carnerö (kds) till statsrådet\r\nReidunn Laurén om bolagsrevision:</pre><pre>Enligt uppgift från patent- och registreringsverket\r\nhar mer än 50 av landets auktoriserade revisorer\r\nuppdrag i över 300 aktiebolag. Några revisorer har\r\nt.o.m. mellan 500 och 600 uppdrag.</pre><pre>Vi kan glädja oss åt den enorma kapacitet som\r\nrevisorerna tycks besitta men även oroa oss över att\r\nkanske inte alla företag granskas tillräckligt\r\nnoggrant. Bokföringslagens efterlevnad är\r\nnödvändig för en hälsosam ekonomi.</pre><pre>Jag vill med bakgrund av ovanstående fråga\r\njustititeministern:</pre><pre>Avser ministern att vidta några åtgärder med\r\nanledning av de framkomna uppgifterna?</pre><pre>26 §  Kammaren åtskildes kl. 19.07.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.21 och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}