{"dokumentstatus":{"dokument":{"hangar_id":"2387763","dok_id":"GG0982","rm":"1992/93","beteckning":"82","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"82","slutnummer":"0","datum":"1993-03-24 00:00:00","systemdatum":"2005-10-27 13:59:15","publicerad":"1993-03-24 00:00:00","titel":"Riksdagens snabbprotokoll 1992/93:82 Onsdagen den 24 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{2EA5B493-A4DF-4019-8CF2-6A8C22DEB22C}","dokument_url_text":"http://data.riksdagen.se/dokument/GG0982/text","dokument_url_html":"http://data.riksdagen.se/dokument/GG0982","dokumentstatus_url_xml":"http://data.riksdagen.se/dokumentstatus/GG0982","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:82</div>\r\n<div class=\"sidhuvud_datum\">Onsdagen den 24 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 18 mars.</pre><pre>2 §  Förnyad bordläggning</pre><pre>Föredrogs men bordlades åter</pre><pre>Justitieutskottets betänkanden 1992/93:JuU16--\r\nJuU20</pre><pre>Lagutskottet betänkanden 1992/93:LU27 och\r\nLU29--LU33</pre><pre>Socialutskottets betänkanden 1992/93:SoU14,\r\nSoU16 och SoU17</pre><pre>3 §  Arbetsmarknadspolitik</pre><pre>Föredrogs</pre><pre>Arbetsmarknadsutskottets betänkande</pre><pre>1992/93:AU11 Arbetsmarknadspolitik (prop.\r\n1992/93:100 delvis).</pre><pre>Anf. 1  ELVER JONSSON (fp):</pre><pre>Fru talman! Situationen på arbetsmarknaden är\r\nallvarlig. Arbetslöshetssiffrorna når tal som vi inte\r\när vana vid i vårt land. Det är därför synnerligen\r\nangeläget att vi såsom politiker anstränger oss till\r\ndet yttersta för att finna gemensamma lösningar på\r\ndetta allvarliga problem.</pre><pre>De senaste dagarnas kontakter mellan\r\nregeringspartierna och Socialdemokraterna har lett\r\nfram till slutsatsen att man bör bearbeta de rådande\r\nproblemen ytterligare.</pre><pre>I går togs initiativ till sonderingar mellan\r\nföreträdare för regeringen och\r\nSocialdemokraterna. Då blev man på ömse håll\r\növerens om att fortsätta kontakterna om den\r\nekonomiska politiken och\r\narbetsmarknadspolitiken.</pre><pre>I detta läge finns det skäl att avvakta med\r\nställningstaganden i de frågor som behandlas i\r\narbetsmarknadsutskottets betänkande AU11 och\r\nsom kan komma att beröras vid förnyat\r\növervägande. Härigenom ges ytterligare rådrum,\r\nvilket i sin tur bör ge en bättre grund för beslut i\r\närendet.</pre><pre>Fru talman! Mot denna bakgrund hemställer jag att\r\nbetänkandet AU11 återförvisas till\r\narbetsmarknadsutskottet för ytterligare beredning.</pre><pre>Anf. 2  INGELA THALÉN (s):</pre><pre>Fru talman! 600 000 människor står utanför den\r\nvanliga arbetsmarknaden. Både för dem och för\r\nalla oss andra bör den viktigaste politiska uppgiften\r\nvara att föra en politik som leder till arbete. En\r\nandra viktig uppgift måste vara att inte låta de\r\narbetslösa betala det dubbla priset: dels genom\r\nderas arbetslöshet, dels genom att deras ersättning\r\nunder arbetslöshet och utbildning sänks.</pre><pre>Vi socialdemokrater tog i fredags initiativ till att\r\ndagens förslag till beslut om sänkta ersättningar till\r\nde arbetslösa inte genomförs. I stället vill vi pröva\r\nförutsättningarna för att, genom att få fler i arbete\r\noch utbildning, förstärka arbetslinjen och\r\nstatsfinanserna.</pre><pre>Vi välkomnar regeringspartiernas tillmötesgående\r\nvad gäller att inte nu driva igenom ett beslut om\r\nförsämringar för de arbetslösa. Nu återstår att se\r\nom regeringspartierna är beredda att dela vår\r\ngrundsyn att det krävs omedelbara insatser för att\r\nfå ner arbetslösheten och därmed också angripa det\r\nfrämsta skälet till att budgetunderskottet växer så\r\nalarmerande.</pre><pre>Bakgrunden till vårt initiativ är följande:</pre><pre>Enligt vår mening beror budgetunderskottet i\r\nstatsfinanserna i allt väsentligt på att produktionen\r\nkrymper och arbetslösheten växer. Det är därför\r\nangeläget att snabbt få i gång en tillväxtinriktad\r\npolitik, som gör det möjligt att varaktigt förbättra\r\nstatsfinanserna.</pre><pre>Socialdemokraterna har föreslagit att 190 000\r\narbetsoch utbildningsplatser skall inrättas. Våra\r\nförslag utgick från de prognoser som redovisades i\r\nfinansplanen. Det står nu klart att utvecklingen på\r\narbetsmarknaden blir ännu sämre och att\r\ninsatserna måste förstärkas.</pre><pre>Omfattningen av och avvägningen mellan åtgärder\r\nsom stimulerar den inhemska efterfrågan och olika\r\narbetsmarknadspolitiska insatser liksom\r\nutgiftsbegränsningar kan slutligen bedömas när\r\nKonjunkturinstitutet har lagt fram sina nya\r\nprognoser.</pre><pre>Regeringens förslag om att försämra\r\narbetslöshetsförsäkringen lägger ensidigt bördorna\r\npå de arbetslösa. För många arbetslösa med låga\r\ninkomster innebär förslaget en mycket allvarlig\r\nförsämring av ekonomin, särskilt betungande för\r\nden snabbt växande gruppen av långtidsarbetslösa.\r\nFörsämringen drabbar också löntagare med\r\nmedelinkomster, vilka i många fall kommer att ha\r\nbara 50--60 % av sin tidigare inkomst.</pre><pre>Vi socialdemokrater har av dessa skäl i\r\narbetsmarknadsutskottet avvisat regeringens\r\nförslag. Vi anser att man kan åstadkomma minst\r\nlika stora förstärkningar av statsfinanserna genom\r\natt sätta in aktiva åtgärder, som förhindrar\r\narbetslösheten och uppkomsten av den\r\nstatsfinansiellt mycket betungande\r\nlångtidsarbetslösheten.</pre><pre>Den arbetsgrupp som vi har föreslagit skall före\r\nkompletteringspropositionen pröva alternativ till\r\nförsämrad arbetslöshetsersättning genom att fler\r\nkan arbeta och utbilda sig. Jag ser tre viktiga\r\nuppgifter för denna arbetsgrupp: För det första att\r\nklarlägga hur statsfinanserna kan stärkas genom att\r\narbetslösheten minskar, för det andra att klarlägga\r\npå vilket sätt statsfinanserna stärks genom rätt val\r\nav insatser samt, för det tredje, att klargöra\r\nbehovet av insatser mot långtidsarbetslösheten, så\r\natt denna kan brytas.</pre><pre>Mot denna bakgrund, fru talman, yrkar jag bifall\r\ntill förslaget om återremiss.</pre><pre>Anf. 3  HANS ANDERSSON (v):</pre><pre>Fru talman! Det skall gå fort nu, har jag förstått.\r\nJag hade anmält mig till ett längre anförande\r\nbeträffande arbetsmarknadsutskottets betänkande\r\n11. Jag har nu fått reda på att det inte skall avgöras\r\ni dag, och för återremiss räcker det med en\r\ntredjedel av rösterna. Jag förstår att en\r\nförkrossande majoritet vill ha återremiss. Men det\r\ntillhör ju ändå demokratins spelregler att man har\r\nrätt att yttra sig, inte minst i denna kammare.</pre><pre>Vad har då hänt? Det vet inte vi från\r\nVänsterpartiet. Det vet inte jag, som sitter i\r\narbetsmarknadsutskottet. Men av\r\ntidningsuppgifter att döma skall några diskutera om\r\nnågot. Jag har inte kunnat finna, när jag har lyssnat\r\npå uttalanden från de berörda, riktigt vilka som\r\nskall diskutera. Är det utskottet? Får jag vara med?\r\nÄr det någon arbetsgrupp? Är det\r\npartiledningarna? Vad skall man diskutera? Inte\r\nheller detta förefaller man vara ense om.</pre><pre>Det brukar pratas om sandlådan i politiken. Man\r\nkritiserar riksdagen. Men för mig och för\r\nVänsterpartiet är det i första hand regeringen som\r\ninte är operativ. Därför har vi begärt att regeringen\r\nskall bytas ut. Den är inbördes splittrad. Den\r\nsaknar uppenbarligen stöd i riksdagen. I fråga efter\r\nfråga hamnar den i ett vakuum.</pre><pre>Regeringen föreslår väldigt litet på\r\narbetsmarknadspolitikens område. Prognoserna\r\nslår ständigt fel. Detta är mycket allvarligt i en\r\nfråga, som berör så många människor och som\r\nberör hela Sveriges ekonomi.</pre><pre>Riksdagen då -- är det sandlådan? Jag vet inte\r\nriktigt vad man menar med sandlådan. Jag är ju\r\nganska ny här. Men nog tycker jag åtminstone att\r\nriksdagen är impotent i många frågor. När det\r\ngäller arbetsmarknadsutskottet vill jag för\r\nriksdagens ledamöter -- många är ju här i dag --\r\ntillstå att mycket litet har skett i denna avgörande\r\nfråga. Det råder en oerhörd passivitet, och initiativ\r\nfrån oss och även från Socialdemokraterna förbigås\r\ni stort sett med tystnad.</pre><pre>En del andra utskott har gjort något, t.ex.\r\ntrafikutskottet och utbildningsutskottet, men\r\narbetsmarknadsutskottet gör praktiskt taget\r\ningenting i denna fråga. I andra frågor däremot,\r\nsom vi skall behandla senare, när det handlar om\r\nlagförslag om deltidsarbetslöshet och när det\r\nhandlar om juridiska tolkningar av\r\nföretagarbegreppet i arbetslöshetsförsäkringen,\r\ndär görs det en hel del. Det är inte minst\r\narbetsmarknadsutskottets kansli, som förser oss\r\nmed underlag. När det gäller denna fråga\r\nankommer det faktiskt på oss riksdagsledamöter\r\nsåsom representanter för våra partier att visa\r\npolitisk vilja och politisk potens, men det har vi inte\r\ngjort i utskottet.</pre><pre>Arbetslöshetskrisen är den fundamentala krisen i\r\nSverige. Den hänger ihop inte bara med det som\r\narbetsmarknadsutskottet hanterar, utan den\r\nhänger ihop med hela riksdagens politik, inte minst\r\nden ekonomiska politiken och finanspolitiken. Den\r\nhänger ihop med näringspolitiken, trafikpolitiken,\r\nutbildningspolitiken osv. Därför har partierna i\r\noppositionen lagt fram förslag om ett brett\r\nspektrum av frågor.</pre><pre>I samband härmed handlar det faktiskt också om\r\nfinansiering. Där tycker vi att vi från Vänsterpartiet\r\nhar varit mer ansvarsfulla än socialdemokratin. Vi\r\nhar lagt våra kort på bordet, och vi är också\r\nberedda att spela korten. Vi har gång på gång i\r\nfinansutskottet, här i kammaren, i\r\narbetsmarknadsutskottet och i andra utskott sagt:\r\nKom med förslag, diskutera våra förslag.</pre><pre>Nu säger ni att vi är ett så litet parti. Men vi kan\r\nsäga bra saker ändå. När vi t.ex. antog\r\n''krispropositionen'' i höstas föreslog vi 2 miljarder\r\nkronor i aktiva åtgärdspengar till AMS. Frågan\r\nbara föll, ingen tog upp den. Sedan dröjde det\r\nnågon vecka och AMS styrelse beslutade att föreslå\r\nmotsvarande belopp. Regeringen föreslog i början\r\nav januari av de pengar som regeringen själv har att\r\nhantera ungefär samma belopp, för att över huvud\r\ntaget ha kvar arbetsmarknadsutbildning och\r\nungdomar i praktik.</pre><pre>Den här typen av bojkottpolitik mot konstruktiva\r\nförslag är mycket negativ för demokratin och för\r\nnågon form av samförstånd när det gäller att dra\r\nSverige ur krisen.</pre><pre>Låt mig säga att de förslag som vi har lagt fram\r\nhandlar delvis om finansieringsfrågor. Det handlar\r\nom att öka statens intäkter men också om att\r\ngenomföra besparingar. Vi har föreslagit ett tak i\r\nsjukförsäkringen. Vi har också antytt ett flertal\r\nförslag till strukturella förändringar på lång sikt.</pre><pre>Det handlar, menar vi, om att omfördela så att\r\nefterfrågan stärks genom att man inte låter\r\npengarna stanna hos dem som är mycket\r\nsparbenägna, därför att de har så mycket pengar,\r\nutan ser till att få över pengar till dem som har det\r\nväldigt svårt. Det gäller inte minst de arbetslösa.\r\nDärför motsätter vi oss med bestämdhet\r\nbesparingar i just arbetslöshetsförsäkring, KAS\r\nosv.</pre><pre>Det handlar om investeringsprogram inom\r\nindustrin, infrastrukturprogram, ROT-program,\r\nnärings- och regionalpolitik. Det handlar om att\r\nställa medel till kommunernas förfogande, så att\r\nsysselsättningen där inte helt rasar under 1993 och\r\n1994. Det handlar om arbetsmarknadspolitiska\r\nåtgärder för ungdom och utbildningsinsatser. Vi\r\ntror också att man måste inleda en strukturell\r\nreform som innebär en arbetstidsreduktion.</pre><pre>Vi har lagt fram en mängd förslag, och vi har\r\nfinansiering för dessa. De har inte diskuterats\r\nseriöst.</pre><pre>Arbetsmarknadsutskottets betänkande 11\r\ninnehåller huvudsakligen två delar. Den ena\r\nhandlar om neddragningar i socialförsäkringen,\r\nalltså arbetslöshetsförsäkring, KAS och\r\nutbildningsbidrag. Där har utskottet faktiskt\r\nkommit fram till ett bra förslag. Man säger nej till\r\nregeringens nedskärningar. Den andra delen består\r\nav en serie förslag -- egentligen icke-förslag därför\r\natt man avstyrker förslag -- som handlar om en\r\naktivare arbetsmarknadspolitik, om att sätta\r\nmänniskor i arbete så att behovet av\r\nkontantinsatser för passivitet blir mindre.</pre><pre>Så kommer jag till den egentliga frågan, frågan om\r\nåterremiss. Det var en återremiss för ett tag sedan,\r\nmen det ju ledde ingenvart. Man är rädd för\r\npolitikerförakt, och man är rädd för samråd och\r\ndiskussion. Skall vi ha det så att varje gång vi får en\r\neller två månader på oss för att lösa ett problem,\r\nslutar det med återremiss? Någon grupp, kanske ett\r\nlitet gäng, skall en natt få mangla fram ett resultat.\r\nDet är verkligen någonting som kommer att främja\r\npolitikerförakt.</pre><pre>Återremissen måste vara meningsfull. Det måste\r\nresultera i rejäla åtgärder för en arbetslinje. Det får\r\nvara slut på passiviteten från regeringens och de\r\nborgerliga partiernas sida. Det måste bli\r\nefterfrågestimulans. Det måste vara rejäla direkta\r\ninsatser för att sätta människor i\r\nkompetenshöjande aktiviteter, t.ex. inom\r\nutbildningsområdet. Men det måste också finnas en\r\nfördelningspolitisk rättvisa i förslagen. Finns där\r\ninte det, är det en krigsförklaring mot svenska\r\narbetarrörelsen, fackföreningsrörelsen och mot alla\r\ndem som har drabbats av Sveriges ekonomiska kris,\r\nsom till icke ringa del har uppkommit genom\r\nmisskötsel från regeringens sida av finanssystemen.</pre><pre>Det handlar om en djup förtroendefråga för det\r\npolitiska systemet. Det gäller med andra ord att se\r\ntill att de besparingar som regeringen har föreslagit\r\nkring arbetslöshetsförsäkringen inte kommer att\r\nbeslutas av denna riksdag. Det vore det sämsta\r\nbåde ur rättvisesynpunkt och när det handlar om\r\nekonomisk politik, dvs. att stimulera efterfrågan.</pre><pre>Uppgörelser i små gäng har vi fått nog av. Jag\r\nförstår den skräck som många socialdemokrater\r\noch många representanter för\r\nfackföreningsrörelsen i dag känner över att det\r\nåterigen skall komma ett paket som inte bara är\r\nsakligt dåligt utan dessutom djupt orättfärdigt.</pre><pre>Förtroendet för den politiska processen bygger på\r\nöppenhet och ärlighet, så att det man säger och\r\nkommer överens om på något sätt också återfinns i\r\npolitiken senare. Det handlar om att åstadkomma\r\nen konstruktiv diskussion. Det handlar om\r\nsakinnehållen i besluten och i\r\növerenskommelserna. Detta sakinnehåll måste\r\nbygga på principen arbete och rättvisa.</pre><pre>Lita på att Vänsterpartiet och våra representanter i\r\nutskott och kammare kommer att vara\r\nkonstruktiva, om det handlar om ärliga försök att\r\npå allvar rätta till svensk ekonomi, få i gång\r\ntillväxten, sätta människor i arbete -- detta under\r\nförutsättning att det är rättvisa förslag, att man inte\r\nskall pungslå dem som i dag inte har någonting. I så\r\nfall hoppas jag att proteststormen en gång för alla\r\nfäller denna regering.</pre><pre>Sedan är det fråga om i vilka former dessa\r\ndiskussioner förs. Jag har inte förstått av inläggen\r\nav Elver Jonsson och Ingela Thalén hur detta riktigt\r\nskall gå till. Vi är beredda att bidra konstruktivt. Vi\r\nkommer att ställa upp, och jag hoppas att\r\nsakdiskussionen kommer att föras i utskottet.\r\nAnnars har ni ställt riksdagsarbetet återigen åt\r\nsidan. Då får vi mycket dåligt förtroende för\r\npolitikerna i framtiden.</pre><pre>Överläggningen var härmed avslutad.</pre><pre>Beslut</pre><pre>Det av Elver Jonsson (fp) under överläggningen\r\nframställda yrkandet om återförvisning av ärendet\r\ntill utskottet för ytterligare beredning bifölls med\r\nacklamation.</pre><pre>Beslut om samlad votering</pre><pre>Talmanen meddelade att arbetsmarknadsutskottets\r\nbetänkanden AU17, AU12, AU8 och AU10,\r\nbostadsutskottets betänkande BoU10 samt\r\nutbildningsutskottets betänkande UbU8 skulle\r\navgöras i ett sammanhang efter avslutad debatt.</pre><pre>4 §  Vissa frågor om\r\narbetslöshetsförsäkringen</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU17 Vissa frågor om\r\narbetslöshetsförsäkringen.</pre><pre>Anf. 4  HANS ANDERSSON (v):</pre><pre>Fru talman! Arbetsmarknadsutskottets\r\nbetänkande 17 är faktiskt ett betänkande där det\r\nstår en hel del och där utskottet har gjort en hel del.\r\nDär behandlas 150-dagarsregeln vid\r\ndeltidsarbetslöshet. Det kommer ett rakt förslag\r\nfrån utskottet, som dessutom är enigt. Där\r\nbehandlas arbetslöshetsersättning i samband med\r\nstudier, och där behandlas\r\narbetslöshetsförsäkringens täckning av företagare\r\noch anhöriga till företagare.</pre><pre>Det är till stora delar ett enigt utskott. Det är till\r\nstora delar mycket bra förslag, som bygger på en\r\ngenomarbetning.</pre><pre>Det finns dock i vår meningsyttring ett förslag som\r\nvi tar upp, eftersom det har avslagits, och det skall\r\njag återkomma till senare. Men jag vill redan nu\r\nyrka bifall till meningsyttringen.</pre><pre>På grund av olyckliga omständigheter var det en\r\nsynpunkt som inte kom med i meningsyttringen.\r\nJag vill därför yrka bifall till motion A458 av\r\nElisabeth Persson m.fl., som handlar om rätt till\r\nutbildningsbidrag i förhållande till studier på deltid\r\nsom sker i planlagd form på folkhögskolor.</pre><pre>Låt mig bara kort beröra dessa frågor. Vi -- precis\r\nsom många andra från flera partier -- hade\r\nmotionerat om 150-dagarsregeln. Det är ju inte så\r\nkonstigt, eftersom det är en regel som blir alltmer\r\nabsurd, inte minst i det rådande konjunkturläget.\r\nDen tvingar deltidsarbetslösa att bli\r\nheltidsarbetslösa efter 150 dagar. Jag tror att alla\r\nanser att detta är orimligt. Det är dessutom en\r\nmycket stor kvinnofråga, eftersom det är mest\r\nkvinnor som arbetar deltid.</pre><pre>Jag skall inte uppehålla mig vid någon diskussion\r\nom hur vi har resonerat. Det kan man läsa om i\r\nmotionen. Jag anser att utskottet har fattat kloka\r\nbeslut. Vi har i motion A233 sagt att frågan\r\negentligen omfattar mycket mera än\r\nersättningsrätten efter ett antal dagar. Det handlar\r\nom deltidsarbetslöshet och deltidstjänstgöring över\r\nhuvud taget.</pre><pre>I dag är det möjligt att inrätta deltidstjänster hur\r\nsom helst, vilket innebär att många människor som\r\nhar deltid vill ha heltid. Det är ett ständigt\r\nkattrakande om hur man skall få upp arbetstiden.\r\nDetta är en fråga som i första hand berör kvinnor.\r\nÄven kvinnor behöver heltid. De har\r\nförsörjningsansvar. Men i många fall kan det vara\r\nmycket svårt att ersätta deltidstjänstgöring med\r\nheltidstjänstgöring.</pre><pre>Vi har föreslagit en lagstiftning som ger rätt till\r\nheltid. Det är klart att detta är en komplicerad\r\nfråga. I sitt avslagsyrkande säger utskottet att detta\r\nskulle vända upp och ner på all svensk rättsordning.\r\nNär man inrättar tjänster -- om nu en heltid innebär\r\nsex, sju eller åtta timmar i framtiden -- kan man\r\nalltid dela den behövliga arbetstiden i ett antal\r\nheltidstjänster. Därefter kan man genom\r\nkollektivavtal förhandla -- branschvis, företagsvis\r\neller lokalt -- om hur tiderna skall disponeras så att\r\nde på bästa sätt passar såväl produktion som den\r\nenskilde. Men vi har sett tillräckligt lång tid gå utan\r\natt det har hänt någonting på deltidsområdet.</pre><pre>Speciellt kvinnorna har sådana utomordentliga\r\nproblem att öka sina arbetstider från deltid till\r\nheltid. I ett läge med ekonomiska problem blir det\r\nav försörjningsskäl allt viktigare att kunna gå över\r\ntill heltid. Därför borde man sätta i gång ett\r\nlagstiftningsarbete i syfte att öka skyddet och\r\nförstärka möjligheten till heltid. Detta kan\r\ngenomföras utan att man säger att deltidstjänster\r\nskall förbjudas. Deltidstjänster uppkommer sedan\r\nnär man -- på det lokala planet, genom\r\nförhandlingar mellan de anställda och företaget --\r\npraktiskt organiserar arbetet. Det är skälet till att\r\nvi har en avvikande uppfattning och till att vi i vår\r\nmeningsyttring har skrivit in förslaget om\r\nlagstiftning angående rätt till heltidsarbete. Men vi\r\när medvetna om att det inte är en alldeles lätt fråga\r\natt lösa rent tekniskt och juridiskt.</pre><pre>När det gäller studier har vi i motion A458\r\nföreslagit att det skall vara möjligt att kombinera\r\ndeltidsstudier på folkhögskola med ersättning. Man\r\nskall alltså likställa den här typen av studier med\r\nmotsvarande studier som ger motsvarande\r\nkompetens inom komvux. Det gäller planlagda\r\nstudier som ger kompetens inom olika\r\nämnesområden och som bedrivs på deltid under\r\nförutsättningen att den studerande skall ha\r\nmöjlighet att aktivt söka arbete, och om han får\r\narbete så skall studierna avbrytas.</pre><pre>Jag håller med om att det inte skall råda alltför stor\r\noklarhet. Det finns här ett problem i avvägningen\r\nmellan arbetsmarknadspolitiska åtgärder och\r\nstudiefinansieringsåtgärder. Vi anser -- och inte\r\nminst erfarenheten från det senaste året visar -- att\r\nman måste kunna studera på folkhögskola för att\r\nhöja sin kompetens och samtidigt ha kvar sin\r\nersättning. Annars blir det -- som det har varit\r\nunder vintern -- att folk går tillbaka till passivitet,\r\nvilket aldrig kan gynna vare sig den enskilde eller\r\nsamhället. Vi vill alltså att utbildningarna på\r\nkomvux och på folkhögskolor skall jämställas. Jag\r\nyrkar bifall till motion A458.</pre><pre>Flera motioner från företrädare för andra partier\r\nhade samma innebörd, varav en del gick något\r\nlängre. Dessa förslag byggde på heltidsstudier. I vår\r\nmotion har vi -- försiktiga som vi är -- för att inte\r\nbegå överbudsbrott föreslagit att det skall röra sig\r\nom deltidsstudier, just för att garantera att dessa\r\nelever skall vara mycket aktiva när det gäller att\r\nsöka arbete.</pre><pre>I samband med detta avvisar utskottet rent\r\nprincipiellt tanken på att man skulle kunna ha ett\r\nsystem med bidrag för högskolestudier som bedrivs\r\nav arbetsmarknadsskäl. Det finns den möjligheten\r\ni dag, men den gäller utbildning som är riktad\r\ndirekt till näringslivet. Vi har i en motion som\r\nbehandlas i AU11 föreslagit att det skall vara\r\nmöjligt att i individuella fall, när det bedöms vara\r\nsärskilt rimligt för såväl arbetsmarknaden som\r\nindividen, få ersättning vid annan utbildning. Men\r\ni det fallet skall kraven vara mycket hårda. Annars\r\nhamnar man i en direkt rättvisekonflikt när det\r\ngäller finansiering på den högre nivån.</pre><pre>Beträffande företagarbegreppet och frågan om hur\r\nman skall kunna ha en arbetslöshetsförsäkring som\r\nomfattar människor som har anknytning till\r\nföretag, vill jag yrka bifall till utskottets förslag.\r\nDet innebär i stort sett att man går igenom\r\nrättsläget, funderar över hur lagstiftaren har tänkt\r\nsig och att man tar ställning till en del domslut som\r\nhar fastställts. Vi anser att praxis har varit för\r\nsträng. Detta har uppmärksammats inte minst när\r\ndet gäller anhöriga till företagare, t.ex. kvinnor\r\nsom av jämlikhetsskäl har tagit del i skötseln av ett\r\nfamiljeföretag -- ett jordbruk eller ett småföretag --\r\noch hjälpt till med bl.a. bokföring, samtidigt som\r\nde i huvudsak har sysslat med någonting annat,\r\nt.ex. inom äldreomsorgen. När dessa kvinnor sedan\r\nförlorar sitt arbete inom äldreomsorgen, får de\r\ningen ersättning trots att de är med i facket och\r\nanslutna till a-kassan, eftersom de räknas som\r\nföretagare. Detta upplevs som mycket orättvist.\r\nDär klargör utskottets skrivningar rättsläget så, att\r\nde värsta avarterna skall kunna undanröjas.</pre><pre>Slutligen vill jag yrka bifall till min meningsyttring\r\noch till motion A458 av Elisabeth Persson m.fl.</pre><pre>Anf. 5  HARALD BERGSTRÖM (kds):</pre><pre>Fru talman! AU11 har nu återremitterats till\r\nutskottet. Därför blir inte diskussionen speciellt\r\nlångdragen. Angående det betänkande som vi nu\r\nbehandlar, AU17, råder det enighet i utskottet. Det\r\nfinns därför ingen anledning att fälla så många ord\r\ni det sammanhanget.</pre><pre>Jag vill ändå säga något litet om den generella syn\r\npå arbete och dess värde, som vi har inom kds. Som\r\nkristdemokrater anser vi att arbetet har ett oerhört\r\nstort värde, ett egenvärde. Det är ute i samhället\r\nsom arbetsplatserna skapas. Det vi som politiker\r\nkan göra är att rätta till förhållandena, så att\r\nnäringslivet kan fungera. Det betyder alltså att det\r\när i de näringspolitiska ställningstagandena, genom\r\nskattepolitik och sådana politikområden som\r\nförutsättningarna för en tillväxtinriktad politik\r\nskapas.</pre><pre>Arbetsmarknadspolitiken kommer i den\r\nprincipiella synen något efter. När det som i just\r\ndetta konjunkturläge inte går så bra att hålla\r\nsysselsättningen uppe, när efterfrågan viker och när\r\nvårt utlandsberoende slår igenom på ett sätt som\r\ninte någon av oss trodde var möjligt, kommer de\r\narbetsmarknadspolitiska åtgärderna i fokus. Men\r\nlåt inte detta skymma det faktum att det är inom de\r\növriga politiska områdena som förutsättningarna\r\nläggs för en politik som ger sysselsättning och en\r\nfullgod arbetsmarknad. Därmed inte sagt att\r\narbetsmarknadspolitiken inte är oerhört viktig. Vi\r\nbehöver den.</pre><pre>Så till betänkandet AU17. Här råder, som jag\r\nnämnde, enighet om de olika sakområden som vi\r\nbehandlar; 150-dagarsregeln,\r\narbetslöshetsersättning i samband med studier,\r\nföretagares arbetslöshetsersättning och\r\nsamordningsproblem mellan\r\narbetslöshetsersättning och olika andra\r\nersättningar. Även om detta med 150-dagarsregeln\r\när besvärligt och knepigt kan vi inte vara statiska,\r\nutan här bör en förändring ske. Vi föreslår i\r\nutskottet att regeln skall ändras så att möjligheter\r\nöppnas för ersättning i dessa sammanhang.</pre><pre>När det gäller företagare föreslår vi att regeringen\r\ntar sig en funderare och definierar begreppet\r\nföretagare, som nu har blivit för snävt. Det har i dag\r\nblivit för svårt att få ersättning. Hans Andersson\r\nnämnde ett exempel med en lantbrukarhustru som\r\ninte deltar i gårdens skötsel. Hon får ingen\r\nersättning när hon blir uppsagd från något annat\r\narbete. Så får det inte vara.</pre><pre>Jag har inga andra yrkanden än de som finns i\r\nbetänkandet. Jag yrkar bifall till betänkande\r\nAU17.</pre><pre>Anf. 6  JOHNNY AHLQVIST (s):</pre><pre>Fru talman! Debatten verkar bli en aning avslagen.\r\nAnledningen till detta är att man har tagit bort den\r\nintressanta delen, som skulle ha ingått i denna\r\ndebattrunda. Det var ju faktiskt från början sagt att\r\nman skulle debattera ersättningsnivån i a-kassan i\r\nsamband med betänkande AU17. Nu har frågan\r\nåterremitterats, därför finns det inte mycket mer att\r\nsäga om den.</pre><pre>Beträffande Hans Anderssons beskrivning att det\r\nvar majoritet i utskottet för att man inte skall sänka\r\nersättningsnivån, vill jag säga att detta bara är en\r\nchimär. Det är faktiskt så att Ny demokrati inte har\r\ntagit ställning i den här frågan. Anledningen till att\r\nvi fick en majoritet för skrivningen var att vi\r\nsocialdemokrater har ordförandeskapet i utskottet\r\noch därmed utslagsröst. Ny demokratis motioner\r\ninnehåller förslag om att sänka ersättningsnivån till\r\n70 %, dvs. en sänkning som är 10 % större än den\r\nsom regeringen har aviserat. Därför tror jag inte att\r\ndetta majoritetsförhållande hade klarat en\r\nomröstning i kammaren.</pre><pre>I betänkande AU17 behandlas frågor om\r\narbetslöshetsersättning vid studier, egenföretagares\r\nrätt till arbetslöshetsersättning och\r\nsamordningsfrågor mellan pension och a-kassa. Vi\r\när överens om att regeringen skall återkomma i\r\ndessa frågor. Men jag vill samtidigt höja ett\r\nvarnande finger för att låta\r\narbetslöshetsersättningen bli någon sorts allmän\r\nslasktratt som skall klara alla problem i samhället.\r\nMan måste vara försiktig med definitionen av vilka\r\nmänniskor som skall omfattas av\r\narbetslöshetsförsäkringen. Det får inte bli någon\r\nsorts utfyllnadsersättning till företagare som för\r\nnärvarande inte är så särskilt framgångsrika.</pre><pre>Det är positivt att vi har enats om att förändra 150-\r\ndagarsregeln. I dag måste tusentals\r\ndeltidsarbetslösa -- de flesta är kvinnor -- säga upp\r\nsitt deltidsarbete och stämpla på heltid för att de\r\növer huvud taget skall kunna överleva. Detta har\r\nnaturligtvis ökat i takt med de problem som har\r\nuppstått genom den arbetsmarknadspolitik som\r\nregeringen har fört och genom de indragningar som\r\nhar gjorts för kommunerna. Detta slår\r\nhuvudsakligen direkt mot kvinnorna, som i stället\r\nmåste anlita arbetslöshetskassorna. Men jag tror\r\ninte att borttagandet av 150-dagarsregeln löser alla\r\nproblem för dessa tjejer. Jag tror att man måste\r\nvidta åtgärder för att få bort den diskriminering i\r\narbetslivet, som i huvudsak rör kvinnorna. Vid\r\nexempelvis schemaläggning av deras arbeten tas i\r\nstörre utsträckning tekniska hänsyn än till\r\nindividens rätt till heltidsarbete.</pre><pre>Fru talman! Jag skall inte ytterligare förlänga denna\r\navslagna debatt.</pre><pre>Anf. 7  CHARLOTTE CEDERSCHIÖLD\r\n(m):</pre><pre>Fru talman! Detta betänkandes viktigaste punkter\r\när tolkningen av företagarbegreppet och 150-\r\ndagarsregeln. Först något om 150-dagarsregeln,\r\nsom enkelt kan sammanfattas med att det skall löna\r\nsig att arbeta. Medierna har visat upprörande fall\r\ndär deltidsarbetande säger upp sig från deltidsjobb\r\nför att stämpla på heltid. I SKTF:s\r\nfackförbundstidning skriver man: Om du inte får\r\nnågot heltidsarbete inom 150 dagar så säg upp dig\r\noch bli arbetslös på heltid.</pre><pre>I Sverige är vi eniga om arbetslinjen. Varje timmes\r\nutfört vitt arbete är bättre än arbetslöshet.\r\nReglerna skall syfta till att minimera utslagningen.\r\nDet är därför vi nu begär att regeringen skall ändra\r\nreglerna.</pre><pre>Samtidigt bör man inte blunda för skälet till tidigare\r\ntvekan. Man kan förstå tidigare regeringar i detta\r\navseende. Risk för missbruk föreligger utan\r\ntvekan. Det blir sannolikt svårt att förhindra.\r\nUtskottet har därför försökt att lägga in ett\r\nkontrollsystem för att stävja missbruk.</pre><pre>Jag minns när jag var småbarnsmamma. Det ansågs\r\ndå självklart i min lilla dalaby att man stämplade\r\nupp när man hade småbarn. Det var ett begrepp att\r\nmissbruka arbetslöshetsförsäkringen och att\r\nanvända den som ett vårdnadsbidrag. Tydligen\r\nhade man behov av ett vårdnadsbidrag, eftersom\r\nman gjorde om arbetslöshetsförsäkringen till ett\r\nsådant, vilket man också gör i många andra\r\neuropeiska länder -- i synnerhet i Spanien enligt\r\nflerstämmiga uppgifter från sakkunskapen där.\r\nMen det är orimligt att använda detta trygghetsnät\r\nför den som inte har för avsikt att förvärvsarbeta.</pre><pre>Missbruk av trygghetsnäten leder på sikt till att\r\ntrygghetsnäten minimeras eller måste dras in på\r\ngrund av kostnadsexplosion. Därför är kanske det\r\nmest angelägna att få en normbildning till stånd och\r\nett socialt tryck som bidrar till att hämma fusk. Om\r\nallmänintresset kan stärkas på särintressenas\r\nbekostnad, kan det bidra till den nödvändiga\r\nattitydförändringen.</pre><pre>Missbruk bör också behandlas straffrättsligt, som\r\ndet bedrägeri det ju handlar om, dvs. det kan\r\njämföras med undanhållande av skatt -- helt enkelt\r\nekonomisk brottslighet.</pre><pre>Fru talman! Vi befinner oss nu i en fullständigt ny\r\narbetsmarknadssituation. Motioner föreligger från\r\ni stort sett alla partier med önskan om ändring av\r\n150-dagarsregeln. Men vi bör komma ihåg att den\r\nviktigaste åtgärden för att komma till rätta med\r\narbetslösheten inte är att lappa på och lindra\r\nsymtomen. Det viktigaste är att få bort sjukan.\r\nArbetslösheten måste angripas från många håll.\r\nFör att få till stånd de 360 000 nya företag, som\r\nbehövs för att få ned arbetslösheten till de 3 % som\r\nSocialdemokraterna talar om, krävs 270 000\r\nanställda i ett företag per dag i tio år. Då fordras ett\r\nsynnerligen attraktivt företagarklimat med insatser\r\nför att öka produktiviteten och inrättande av ett\r\narbetsskapande lönebildningssystem.</pre><pre>Detta leder mig in på den andra stora frågan i\r\nbetänkandet, nämligen företagarnas arbetslöshet\r\noch inte minst deras familjers. Det vore en överdrift\r\natt påstå att det är ett företagarvänligt klimat som\r\nligger bakom de vidsträckta företagarbegrepp som\r\nAMS tillämpar, och som genom\r\nFörsäkringsöverdomstolens domar ytterligare har\r\nförsatt företagarnas familjer i onödigt försvårande\r\nsituationer.</pre><pre>Problemet har uppmärksammats i motioner av\r\nModeraterna, Centerpartiet och Folkpartiet, vilket\r\nför det första har lett utskottet till en analys av vem\r\nsom skall anses som företagare i lagens mening, och\r\nför det andra till en bedömning av vilka kriterier\r\nsom skall uppfyllas för att företagaren skall räknas\r\nsom arbetslös.</pre><pre>För företagare gäller ett särskilt\r\narbetslöshetsbegrepp, trots att det i propositionen\r\ntill nuvarande lag inte står någonting om att\r\nföretagarbegreppet skulle vara väsentligt\r\nannorlunda i försäkringshänseende än i arbetsrätt,\r\nkonkurrensrätt osv. I fyra domar i\r\nförsäkringsöverdomstolen har man bedömt\r\npersoner som företagare som otvetydigt skulle vara\r\narbetstagare i arbetsrättslig mening. Det har\r\nhandlat om personer som inte har ägt någon andel\r\ni företaget. Men de har ändå nekats\r\narbetslöshetsersättning, ja, t.o.m med hänvisning\r\ntill giftorätten enligt en av motionärerna.</pre><pre>AMS har krävt att man måste skilja sig varaktigt\r\nfrån företaget. Hur gör man det om man inte äger\r\nnågon del av det och inte kan avyttra det?\r\nAnställningen har ju upphört, det som knöt en till\r\nföretaget. Men det har AMS inte godkänt.\r\nSkilsmässa som kriterium för arbetslöshet synes\r\nverkligen orimligt.</pre><pre>Utskottet har nu definierat företagarbegreppet så\r\natt det inte skall gå att tolka det illvilligt ens av den\r\nsom skulle kunna ha det syftet. Lagen skall\r\nfortsättningsvis ange att för att definieras som\r\nföretagare måste man i praktiken ha ett väsentligt\r\ninflytande i företaget. En grundläggande\r\nförutsättning är att personen själv äger någon del av\r\nföretaget.</pre><pre>Givetvis får inte arbetslöshetsersättning bli\r\nutfyllnad i olönsamma företag. Därför är kraven på\r\navyttring av verksamhet hårda. Samtidigt har\r\ngivetvis även företagare behov av någon trygghet\r\nvid arbetslöshet. Därför ingår det i direktiven till\r\nutredningen om allmän arbetslöshetsförsäkring att\r\nuppmärksamma företagares behov av ett sådant\r\nförsäkringsskydd.</pre><pre>Jag har personligen, som dotter i en sådan\r\nsituation, upplevt hur det är när företagaren faller\r\nhelt utan skyddsnät. Därför är det särskilt trevligt\r\natt kunna konstatera att utskottet är enigt när det\r\ngäller en ny och mer rimlig tolkning av\r\nföretagarbegreppet.</pre><pre>Därmed ber jag, fru talman, att få yrka bifall till\r\nhemställan i dess helhet i betänkande AU17.</pre><pre>Anf. 8  LAILA STRID-JANSSON (nyd):</pre><pre>Fru talman! Småföretagarna, denna drabbade\r\ngrupp, som under den långa socialdemokratiska\r\neran systematiskt plågats med skatter, pålagor,\r\nibland oförstående fack, långtgående\r\nanställningsskydd etc. har äntligen i Ny demokrati\r\nfunnit sin företrädare.</pre><pre>Många väljare som röstade fram den borgerliga\r\nregeringen anser att Sverige måste bygga sin välfärd\r\noch fortsatta existens på just småföretagarna.\r\nHärom verkar även enighet råda inom de politiska\r\npartierna.</pre><pre>Trots det regeringen säger om hur viktigt det är med\r\nsmåföretagen, kan vi konstatera att småföretagarna\r\noch deras anhöriga blivit väldigt underligt\r\nbehandlade vid arbetslöshet.</pre><pre>Om en småföretagare haft en anhörig anställd i\r\nrörelsen har det varit hart när omöjligt för\r\nfamiljemedlemmen/släktingen att få ersättning från\r\na-kassan när han blivit arbetslös, trots att han\r\nbetalat avgift till kassan. Familjemedlemmen har\r\nnämligen också ansetts som företagare, oavsett\r\nvilken position han haft och oavsett om han ägt\r\nnågon del av företaget eller inte.</pre><pre>Eftersom lagen säger att en företagare är arbetslös\r\nförst när han sålt rörelsen eller lagt ned den för gott,\r\nhar inte heller dessa familjemedlemmar ansetts\r\nsom arbetslösa när de har tvingats att sluta därför\r\natt rörelsen går dåligt. Man har tydligen tyckt att de\r\nskall göra sig av med rörelsen för att bli betraktade\r\nsom arbetslösa. Men hur skall man kunna göra sig\r\nav med företaget, eller lägga ned det, om man inte\r\näger någon del i det?</pre><pre>De anhöriga har blivit utan ersättning, trots att de\r\nhar varit precis lika arbetslösa som andra anställda\r\nsom blivit uppsagda därför att företaget går dåligt.\r\nKanske har det till och med hänt att hela företaget\r\nmåst läggas ned för att inte hela familjen skall stå\r\nutan försörjning.</pre><pre>Är det detta som kallas småföretagarvänlig politik?</pre><pre>Jag förvånar mig över att regeringen inte har gjort\r\nnågot för att rätta till dessa tokigheter. Det skulle\r\ntydligen till motioner från Ny demokrati och från\r\nnågra enskilda riksdagsledamöter för att något\r\nskulle hända. Varför är regeringen så passiv?</pre><pre>Är det inte märkligt att detta förekommit under\r\nmånga år utan att något parti engagerat sig i denna\r\norättvisa fråga, alltså utan att engagera sig för\r\nsmåföretagarna? Problemet har varit att AMS i sin\r\nregelbok för a-kassorna inte har återgivit innehållet\r\ni proposition 56 från 1973 i dess helhet. Vänligen\r\nobservera årtalet: 1973.</pre><pre>På grund av detta har under en följd av år, trots\r\nuppluckring av bestämmelserna 1983, varken de\r\nborgerliga partierna eller socialdemokraterna och\r\nvänstern aktivt bearbetat den orättvisa som\r\nsmåföretagares anhöriga fått utstå.</pre><pre>Sedan Ny demokrati kom in i riksdagen för ett och\r\nett halvt år sedan har vi rivit och slitit i ärendet så\r\ntill den milda grad att vi fått med oss andra partier,\r\nsom tidigare slentrianmässigt, oengagerat\r\nmotionerat i frågan. Vi har fått ett enat utskott att\r\nge regeringen till känna följande skarpa\r\nformulering:</pre><pre>''Utskottet ställer sig således bakom uppfattningen\r\natt företagarbegreppet har kommit att ges en alltför\r\nvidsträckt tolkning. Det bör därför ankomma på\r\nregeringen att skyndsamt återkomma med\r\nlagförslag i enlighet med det nyss anförda.''</pre><pre>Observera formuleringen med ordet skyndsamt!</pre><pre>Vår motion A222 är alltså tillgodosedd. Grattis alla\r\nsmåföretagare!</pre><pre>Fru talman! Med detta inlägg ber jag att få yrka\r\nbifall till hemställan i arbetsmarknadsutskottets\r\nbetänkande AU17.</pre><pre>Anf. 9  BO FINNKVIST (s):</pre><pre>Fru talman! Många talare före mig har påpekat att\r\ndet kanske blir en litet underligt avslagen debatt\r\nberoende på återremissen.</pre><pre>Det aktuella betänkandet behandlar i synnerhet\r\n150-dagarsregeln, som i princip till 100 % har varit\r\nett bekymmer för den kvinnliga delen av\r\narbetsmarknaden. Det är tillfredsställande att den\r\nregeln förändras på ett sådant sätt att vi får bättre\r\nmöjligheter att överleva en besvärlig period. Det är\r\ndet vi har i dag över hela landet.</pre><pre>Jag vill utgå från ett besök som Värmlandsgruppen\r\nhär i riksdagen fick förra veckan av en ung kvinna\r\nfrån Filipstad. Hon var arbetslös. Nu har hon fått\r\nett beredskapsjobb. På eget bevåg, utan att ha\r\nnågon som helst organisation bakom sig, hade hon\r\nsamlat in 2 000 namnunderskrifter mot olika\r\nförsämringar som har föreslagits och som planeras\r\nför de arbetslösa.</pre><pre>Hon var givetvis här för att visa upp\r\nnamnunderskrifterna, men vi träffade en mycket\r\nbekymrad människa. Sådana har vi väldigt många\r\nute i landet nu. De känner oro. Det är människor\r\nsom är oskyldiga till den situation som de har\r\nhamnat i. De har kanske haft jobb i tiotals år och\r\nsedan har båda de vuxna i familjen blivit arbetslösa.\r\nEn kan ha haft deltidsjobb och en annan heltid. Då\r\nhandlar det inte om, som en del uttrycker det, att\r\nman får ersättning till 90 %. Ersättningen hamnar\r\npå långt lägre tal. Jag har själv nära anhöriga vars\r\nfamiljeinkomster ligger på ungefär 75 %.</pre><pre>Alla de regler som diskuteras här i dag har med\r\ndetta att göra. Trots att jag kanske hamnade på fel\r\navsnitt i den här debatten tänkte jag att jag kunde\r\nsäga detta, för det berör samtliga områden som\r\narbetsmarknadsutskottet har att hantera.</pre><pre>Utöver de förslag som nu har återremitterats\r\nkommer det olika typer av uttalanden. Det\r\nförekommer utredningar om ytterligare\r\nförsämringar för människor som redan i dag\r\nbefinner sig i en ekonomisk situation som innebär\r\natt de kanske får gå från hus och hem.</pre><pre>Det här är ett socialt problem som knappast kan\r\nbeskrivas. För en familj som hamnar i den här\r\nsituationen är det mycket bekymmersamt, och\r\nolika saker kan hända.</pre><pre>Jag vill använda den taletid som jag har kvar till att\r\nsäga att jag hoppas att de samtal som nu förs leder\r\nfram till att man kommer överens om att bibehålla\r\ndagens nivå på a-kasseersättningen och även\r\nbibehålla övriga regler på en sådan nivå att vi inte\r\nförsämrar för dem som redan tidigare upplever en\r\nmycket pressad situation. Jag anser att man inte\r\nskall tillgripa enbart besparingar. Man kan också se\r\ntill att det blir skattehöjningar för dem som tjänar\r\nbra för att vi skall klara av detta.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>5 §  Arbetslivspolitik</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU12 Arbetslivspolitik (prop. 1992/93:100\r\ndelvis och skr. 1992/93:153).</pre><pre>Anf. 10  KJELL NILSSON (s):</pre><pre>Fru talman! Under 80-talet påbörjades en offensiv\r\ni det här landet för arbetets förnyelse. Den byggde\r\npå övertygelsen om att om jobben förbättras,\r\nmänniskorna trivs bättre på sina arbeten och får ett\r\nbättre innehåll i sina arbeten minskar utslagningen\r\npå arbetsplatserna. Produktiviteten ökar om\r\nmänniskorna trivs på sina arbetsplatser och har en\r\nbra arbetsmiljö. Det var vår övertygelse. Och\r\nkostnaden för ohälsa och utslagning från\r\narbetsmarknaden minskar.</pre><pre>Regeringen och de borgerliga partierna saknar i\r\ndag intresse för att föra detta förnyelsearbete\r\nvidare. De vill snarare avveckla de framgångar som\r\nvi har haft i vårt arbetsmiljöarbete.</pre><pre>Utvecklingen mot det som vi i den fackliga rörelsen\r\noch även Socialdemokraterna kallar det goda\r\narbetet stannar av. Arbetslösheten i landet ökar\r\nkatastrofalt och har nu nått en nivå som vi aldrig har\r\nupplevt tidigare. I en hög arbetslöshet finns en\r\ninbyggd risk för att arbetsmiljön blir sämre. Också\r\nde anställda har en benägenhet att ställa mindre\r\nkrav på en god arbetsmiljö när de ser hur många\r\nf.d. arbetskamrater som är utan arbete. De vågar\r\ninte ställa rättmätiga krav. Till detta hör att man\r\nminskar resurserna för att upprätthålla och\r\nkontrollera en god arbetsmiljö.</pre><pre>Vi menar att det behövs fortsatta insatser på en rad\r\nområden, bl.a. ekonomiska styrmedel i arbetet. Vi\r\nmenar att man, genom att arbetsmarknadens parter\r\ntar över ansvaret för sjuk- och\r\narbetskadeförsäkringarna, bygger in ett tryck på\r\narbetsgivarna att se till att arbetsmiljön är bra. I\r\nannat fall får de själva vara med och direkt betala\r\nde kostnader som samhället tidigare har stått för.\r\nSådana ekonomiska styrmedel har vi föreslagit, och\r\nvi tror att det är rimligt att de skulle förbättra också\r\narbetsmiljön.</pre><pre>Kompetensutvecklingen i arbetet är en annan\r\nfråga. Vi tror att det, med de nya\r\narbetsorganisationer som håller på att växa fram, är\r\nabsolut nödvändigt att man utökar kompetensen\r\nhos de anställda. Då får man ett ökat intresse för\r\narbetet. Man får också mindre kostnader för en\r\ndålig arbetsmiljö. Kompetensutvecklingen kopplas\r\nnu ihop med den ändrade omorganisation som sker\r\npå många arbetsplatser.</pre><pre>Arbetsmiljöarbetet måste alltså drivas vidare i en\r\nicke minskad takt utan i en ökad takt. De faror som\r\nvi tidigare inte såg i arbetsmiljöarbetet är i dag\r\ntydliga. Men vi har även de gamla kvar.</pre><pre>Arbetsmiljöarbetet måste inriktas på förebyggande\r\ninsatser. Aktiv och snabb rehabilitering är\r\nnödvändig. Företagshälsovården är i detta\r\nsammanhang ett av våra viktigaste instrument. Som\r\nvår arbetsmiljöorganisation är uppbyggd ute i\r\nföretagen, är företagshälsovården ett mycket bra\r\nstöd för de skyddskommittéer som ser till att\r\narbetsmiljön upprätthålls. Arbetsgivaren har\r\nansvaret för arbetsmiljön, men de fackliga\r\norganisationerna, med hjälp av\r\nföretagshälsovården, har möjligheter att starkt\r\npåverka utvecklingen.</pre><pre>Vad sker nu med företagshälsovården? Regeringen\r\nhar föreslagit och riksdagen har fattat beslut om att\r\ndet statliga stödet till företagshälsovården skall tas\r\nbort, och det har tagits bort. Det finns inte längre\r\nnågot sådant. Det tillkom för att stimulera just\r\nuppbyggnaden av företagshälsovården för att\r\nförbättra arbetsmiljöarbetet. Samtidigt som man\r\ntog bort stödet från staten till företagshälsovården,\r\nsade Arbetsgivareföreningen upp avtalet mellan\r\nSAF, LO och PTK om inriktningen och\r\nförekomsten av företagshälsovård. Det finns inget\r\navtal i dag inom hela den privata sektorn. Detta är\r\nnaturligtvis ett mycket stort hot mot utvecklingen\r\nav arbetsmiljöarbetet i framtiden och kvaliteten på\r\ndetsamma.</pre><pre>Vi socialdemokrater har sagt att vi accepterar att\r\nman tar bort det statliga stödet. Men då skall denna\r\nkammare besluta om en lag om obligatorisk\r\nföretagshälsovård, dvs. att man enligt lag är skyldig\r\natt upprätthålla företagshälsovård vid samtliga\r\nföretag i detta land. Då är vi beredda att acceptera\r\ndet statliga stödet tas bort. Vi har stöd för detta i en\r\nILO-konvention som Sverige har ratificerat,\r\nkonvention nr 161, där det föreskrivs att Sverige\r\nskall ha företagshälsovård. Men vi är vana vid att\r\nman numera inte är så noga med att man även\r\nbryter mot ILO-konventioner. Risken är väl därför\r\natt vi inte får någon företagshälsovård alls i landet.</pre><pre>Vi anser också att man skall införa sociala bokslut i\r\nårsredovisningarna. Det är lika viktigt att man talar\r\nom vad som har hänt på arbetsmiljöområdet --\r\nolyckor och annat som kan ha inträffat, insatser\r\nsom har gjorts för att förbättra arbetsmiljön -- i\r\nårsredovisningen som att man talar om enbart de\r\nekonomiska transaktionerna. Vi föreslår alltså att\r\ndet införs sociala bokslut och att detta skall vara\r\ntvingande.</pre><pre>Regeringen försökte lägga ned Arbetslivsfonden\r\nsnabbare än vad som var meningen.\r\nArbetslivsfonden har betytt väldigt mycket för en\r\nnydaning av arbetsmiljöarbetet. Arbetslivsfonden\r\nblir nu kvar till den 1 juli 1995, vilket vi tycker är\r\nmycket bra. Allt tyder på att Arbetslivsfonden har\r\nfullföljt sitt arbete på ett utmärkt sätt och har gjort\r\nmycket värdefulla insatser för att i både det\r\nlångsiktiga och det kortsiktiga perspektivet\r\nförbättra arbetsmiljön i vårt land.</pre><pre>Det är nu som förr Socialdemokraterna och de\r\nfackliga organisationerna på arbetstagarsidan som\r\ndriver arbetsmiljöfrågorna. Från den borgerliga\r\nregeringen och de borgerliga partierna finns det ett\r\nalltmer svalnande intresse för dessa frågor, och\r\nderas intresse har aldrig varit särskilt stort.</pre><pre>Det största hotet mot vårt arbetsliv kanske ändå\r\nkommer från det arbete som bedrivs i\r\nArbetsrättskommittén. Kommittén har ännu inte\r\navslutat sitt arbete, men en del har läckt ut, och en\r\ndel har vi kunnat ta del av via massmedierna. Om\r\nde förslag som Arbetsrättskommittén tänker lägga\r\nfram blir verklighet, vågar jag hävda att vi förs\r\ntillbaka till 30-talet när det gäller arbetstagarnas\r\nrätt att vara delaktiga i arbetsmiljöarbetet och\r\narbetsrätten här i landet. Om de förslag som nu\r\nkommer att läggas fram, kan man säga att den\r\ngamla § 32 återinförs i Arbetsgivareföreningens\r\nstadgar, där det sades att arbetsgivaren själv äger\r\natt anställa och avskeda folk. Det behövde inte\r\nfinnas någon saklig grund eller något annat. Det\r\nverkar som om Arbetsrättskommittén vore på väg\r\nåt det hållet. Jag hoppas innerligt att många goda\r\nkrafter vid sidan om socialdemokratin är beredd att\r\nställa upp och försvara de framgångar och den\r\nutveckling som har skett på detta område under\r\nhela efterkrigstiden och som har gjort att vi på\r\narbetsrättens område och arbetsmiljöns område\r\nhar intagit en tätposition, men den håller raskt på\r\natt försvinna.</pre><pre>Fru talman! Jag yrkar bifall till reservationerna 1, 2\r\noch 3 i betänkandet.</pre><pre>Anf. 11  HANS ANDERSSON (v):</pre><pre>Fru talman! Arbetslivsfrågor och arbetslivet. För\r\noss i Vänsterpartiet, för oss arbetande och för oss i\r\narbetarrörelsen är detta politikens centrum.</pre><pre>Det är i arbetslivet resurser och tillväxt skapas. Det\r\när i arbetslivet människor kan förverkliga många\r\ndrömmar och ha möjlighet att skaffa sig sin\r\nförsörjning. Det är också i arbetslivet som det finns\r\nmycket tydliga konflikter mellan olika grupper. Det\r\när i arbetslivet man möter den verkliga makten.</pre><pre>Det privata näringslivet är i Sverige mycket\r\nkoncentrerat kring sitt ägande och är mycket långt\r\nfrån demokratin. Arbetarrörelsens gamla\r\naspirationer att få en ekonomisk demokrati,\r\ndemokrati i arbetslivet och kring\r\narbetsorganisationen, kring beslut som fattas om\r\nden enskilde och kollektivet på en arbetsplats,\r\nutgör drömmar som aldrig kommer att gå under.\r\nDet här är i själva verket grunden för den\r\nsocialistiska visionen, dvs. att få förvalta sig själv,\r\natt få vara människa även i arbetslivet och inte bara\r\nen produktionsfaktor som skall exploateras.</pre><pre>Det är därför jag med stor sorg läser\r\npropositionens, men även utskottets, texter om\r\narbetslivet. Texterna är så passiva, och det är så litet\r\nman vill göra. Egentligen vill man, som den tidigare\r\ntalaren sade, förmodligen sätta stopp för det\r\nreformarbete som har pågått under lång tid.\r\nArbetslivsfrågorna hänger mycket ihop med\r\nfrågorna kring arbetsrätt, vad som händer mellan\r\nparterna på arbetsmarknaden, om det blir några\r\navtal, kollektivavtalens ställning osv. Vi känner\r\nsedan decennier den borgerliga politiken och det\r\nborgerliga intresset i arbetslivet. Det gäller nu att\r\nföra kampen så att de ambitioner som\r\narbetarrörelsen har stått för under så lång tid inte\r\nförs tillbaka ytterligare. Läget är nu mycket\r\nbekymmersamt.</pre><pre>I den arbetslivspolitik som presenteras i\r\nbetänkandet ingår t.ex. Arbetslivsfonden.\r\nSocialdemokraterna och den borgerliga regeringen\r\nhar tillsammans stulit 5 miljarder kronor -- först var\r\ndet 2 miljarder förra våren och sedan 3 miljarder i\r\nhöstas -- från positiva insatser inom ramen för\r\nArbetslivsfondens faktiskt utmärkta arbete. Det\r\nhär leder till vad? Jo, det leder till förändringar i\r\narbetsorganisationen, utbildningsinsatser,\r\nteknikhöjande åtgärder -- men i vilket syfte? Jo, att\r\nhöja produktiviteten. Därmed skall Sverige göras\r\nmer konkurrenskraftigt och mer effektivt, både i\r\nnäringsliv och i offentlig sektor.</pre><pre>Å andra sidan skulle dessa pengar kunna skapa en\r\narbetsmiljö som är bättre och skapa mindre ohälsa\r\npå arbetsmarknaden. Det skulle innebära att färre\r\nskulle bli arbetsskadade och färre skulle bli\r\nförtidspensionerade. Färre skulle alltså behöva leva\r\npå pensions- och bidragssystemet utan att göra\r\nnågot.</pre><pre>Med andra ord. Det jag nyss har sagt är ett bevis för\r\natt pengar från Arbetslivsfonden som används väl,\r\när pengar som nedbringar det strukturella\r\nunderskottet i bägge ändarna. Sverige blir mer\r\nkonkurrenskraftigt och effektivt, och färre\r\npersoner blir beroende av bidrag från statskassan.</pre><pre>Därför har vi i Vänsterpartiet vid tidigare beslut\r\nyrkat avslag på förslagen att stjäla pengar ur\r\nArbetslivsfonden. Nu är pengarna stulna. Nu\r\nåterstår endast ett tekniskt avvecklingsbeslut.\r\nArbetslivsfondens representanter har sagt att\r\nregeringens förslag var för nätt. Utskottet föreslår\r\ndärför en bredare tidsmarginal. Men\r\nhuvudpunkten är att det var fel att ta pengar från\r\ndessa mycket goda insatser.</pre><pre>Det här gäller på samma sätt frågan om\r\nföretagshälsovården. Statsbidragen har utgått.\r\nAmbitionerna har sänkts. Avtal har sagts upp. Inga\r\nnya avtal har skrivits. Rapporterna från dem av oss\r\nsom är ute i arbetslivet är entydiga, fru talman.\r\nFöretagshälsovårdens ambitioner håller på att\r\nsänkas. Det drabbar direkt de människor som\r\nutsätts för arbetsskador och sjukdomar. Det\r\ndrabbar det gemensamma partsarbetet som pågår\r\npå så många håll för att förbättra arbetsmiljö och -\r\norganisation. Det försämrar i själva verket en\r\nutveckling av arbetslivet. Det försämrar situationen\r\nför arbetstagare, och det försämrar situationen för\r\nSverige.</pre><pre>Vi i Vänsterpartiet har motionerat om obligatorisk\r\nföretagshälsovård. Vi har även motionerat om en\r\nrad olika åtgärder, t.ex. hur finansieringen skall gå\r\ntill så att den bärs mer av företag med dålig\r\narbetsmiljö och fler arbetsskador än sådana företag\r\nsom har skött sig bättre. Vi har knutit an till flera\r\nförslag som lades fram på LO:s senaste kongress\r\noch som är väl underbyggda. Vi föreslår också\r\nsociala bokslut. Vi föreslår att det på\r\narbetsförmedlingarna finns tillgång till information\r\nom arbetsmiljön, sjuktalet och arbetsskador på\r\nföretag. Det är uppgifter av mycket stort intresse\r\nför dem som söker jobb. Det här kunde utgöra en\r\nintern drivkraft för företagens självbevarelsedrift.\r\nFör att överleva måste företagen skapa en\r\narbetsorganisation och arbetsmiljö som faktiskt\r\nvärnar om personalen.</pre><pre>Fru talman! Det finns en fråga som inte har\r\nföranlett att några motioner har väckts. Det beror\r\ndelvis på ett misstag från vår sida. Regeringen lade\r\nfram en skrivelse om ILO-konventionen, nr 172,\r\nom förhållanden i hotell- och restaurangbranschen\r\ninternationellt sett. Det skedde samtidigt som den\r\nallmänna motionstiden pågick. Åtminstone jag\r\nmissade att skrivelsen hade lagts fram.</pre><pre>I den meningsyttring av mig som har fogats till\r\nbetänkandet har jag tagit med en formulering om\r\nILO-konventionen. Där framgår följande: ''Jag\r\nbeklagar att Sverige inte kommer att ratificera\r\nILO-konventionen (nr 172) om hotell, restauranger\r\noch liknande anläggningar. Det är riktigt, som sägs\r\ni den föreliggande skrivelsen från regeringen, att\r\nkonventionen är svag. Däremot finns det ingen\r\ngrund för påståendet att den skulle vara\r\ndiskriminerande. Det är viktigt att arbeta för\r\nglobala minimivillkor i denna bransch för att\r\nmotverka social dumpning. Konventionen kan\r\nutgöra en plattform för fortsatt arbete syftande till\r\natt skapa ett verksammare redskap mot\r\nexploatering och rovdrift på personal i vår\r\nomvärld.''</pre><pre>Det här gäller inte bara vilken omvärld som helst.\r\nDet är inte minst i turistbranschen som vi europeer\r\när och beter oss -- som vi har lärt oss när det gäller\r\nThailand och på andra håll. Den som har varit\r\nutomlands, inte minst i u-länder, vet vilka\r\nfruktansvärda förhållanden och vilken utsugning av\r\nsärskilt barn, unga flickor, som pågår på hotell- och\r\nrestauranganläggningar. Det finns ett mycket stort\r\nbehov av en internationell konvention. Problemet\r\när att arbetsgivargruppen har hävdat att en\r\nkonvention inte gagnar näringens intressen. Den\r\nskulle snarast vara diskriminerande. Det finns så\r\nmånga olika villkor i olika länder, säger man från\r\narbetsgivarhåll. Regeringarna har anslutit sig till\r\ndet synsättet.</pre><pre>Det fackliga synsättet, dvs.\r\narbetstagarrepresentanternas synsätt, som har\r\nframförts i ILO-kommittén, är att det skulle vara en\r\nförmån för tredje världens länder och arbetskraft\r\nom konventionen kunde ratificeras.</pre><pre>Jag tycker att den argumentation som\r\nförekommer -- bortsett från vissa tekniska och\r\njuridiska funderingar från\r\narbetsmarknadsministerns sida -- går ut på att en\r\nanslutning till arbetsgivarintressena, som inte vill\r\nha en reglering, är ett sätt att tjäna pengar på fattiga\r\noch utsatta människors svaga arbetsrättsliga\r\nsituation.</pre><pre>Fru talman! Det finns också andra frågor. Vi har i\r\nmotionerna A256 och A232 tagit upp frågor om de\r\narbetshandikappades situation på\r\narbetsmarknaden. Den är mycket dålig, och det\r\nbehöver göras stödinsatser. Med hjälp av löne- och\r\nstatsbidrag kan människor komma in i meningsfull\r\nsysselsättning. I dag finns det ett hinder för att\r\narbets- och lönebidrag skall utgå samtidigt. Det\r\nfinns undantag. Men generellt sett finns det hinder.\r\nVi har föreslagit att det skall vara möjlig.</pre><pre>Vi har också föreslagit en rejäl pott pengar, 250\r\nmiljoner kronor, för att skapa ett lönebidrag, så att\r\nman kan få in 2 400--2 500 fler handikappade i\r\narbetslivet.</pre><pre>Jag vet att det inte bara är fråga om pengar.\r\nAnslaget är i detta arbetsmarknadsläge inte riktigt\r\nförbrukat. Men med denna åtgärd, och denna gest\r\nfrån vår sida, vill vi säga hur viktigt det är att det\r\nskapas sysselsättning för dem som ligger absolut\r\nsämst till på arbetsmarknaden, nämligen de\r\nhandikappade.</pre><pre>De förslag som t.ex. Ny demokrati har fört fram om\r\natt spara 2 miljarder inom ramen för Samhall, att ge\r\nsig på handikappade människor, är inte bara dålig\r\npolitik. Det är en fruktansvärd cynism. Det är en\r\nren ynkedom att den typen av politik förs fram i ett\r\nläge när det i och för sig är besvärligt på\r\narbetsmarknaden och i ekonomin i Sverige.</pre><pre>Jag yrkar slutligen bifall till meningsyttringen. Låt\r\nmig med sorg konstatera att den borgerliga\r\nregeringen och de borgerliga riksdagspartierna inte\r\ntycks bry sig särskilt mycket om att förbättra\r\narbetslivet.</pre><pre>Socialdemokraterna har i reservation nr 1 om\r\narbetslivspolitikens inriktning fört fram många\r\nåsikter som jag kan ansluta mig till. De har också\r\nsagt att de har drivit igenom att arbetsmarknadens\r\nparter skall ta över ansvaret för sjuk- och\r\narbetsskadeförsäkringen.</pre><pre>Jag vet inte hur mycket man har drivit igenom, hur\r\nmånga beslut som har fattats och vart man har\r\nkommit. Jag ser många faror, och jag ser vissa\r\nmöjligheter. Reservationen uttrycker i stort sett det\r\nsom också Vänsterpartiet känner inför dessa frågor.\r\nVi får återkomma till det praktiska genomförandet\r\nnär det gäller kompetensutveckling, miljöarbete,\r\narbetstider och arbetsrätten. Det är frågor som\r\nkommer att behandlas helt separat.</pre><pre>Att regeringen saknar ett positivt intresse för dessa\r\nfrågor framgår mycket klart av propositionen. Vad\r\ngäller de borgerliga partierna framgår det också av\r\nutskottets betänkande.</pre><pre>Anf. 12  KENT OLSSON (m):</pre><pre>Fru talman! I detta betänkande behandlas\r\nregeringens förslag till anslag för att främja\r\nsysselsättningen för arbetshandikappade. Av de\r\ndryga 12,7 miljarder som föreslås anvisas till detta\r\ngår 6,4 miljarder till lönebidrag och ca 4,9 miljader\r\ntill Samhall. I betänkandet föreslås också att\r\nArbetslivsfonden skall vara avvecklad den 1 juli\r\n1995. Till betänkandet har Socialdemokraterna\r\navgett tre reservationer.</pre><pre>Fru talman! Innan jag går in på betänkandets\r\ninnehåll yrkar jag bifall till utskottets hemställan.</pre><pre>Vad gäller företagshälsovården har en tidigare\r\naviserad proposition utgått då förhandlingar pågår\r\nmellan arbetsmarknadens parter. Man bör avvakta\r\nresultatet av dessa förhandlingar. Att\r\nSocialdemokraterna i detta läge avger två\r\nreservationer, och en följdreservation om\r\nföretagshälsovårdens inriktning, är mycket\r\nförvånansvärt. Bör man inte kunna avvakta innan\r\nman talar om hur det bör vara? Är lagstiftning det\r\nenda som gäller för Socialdemokraterna i alla\r\nlägen? Litar man inte på att något skall komma ut\r\nav dessa förhandlingar?</pre><pre>Jag noterar också att Kjell Nilsson ser med oro på\r\natt den borgerliga regeringen tog bort stödet, trots\r\natt man var överens om detta. Kostnaderna för\r\nföretagshälsovården har i många kommuner rasat i\r\nhöjden ganska så rejält. Många av dem inom\r\nföretagshälsovården som jag talat med ser vissa\r\npositiva möjligheter att i detta läge kunna\r\neffektivisera den verksamhet som finns. Man skall\r\nge dem den möjligheten och ge möjlighet till\r\nförhandlingar innan man säger att detta är fel.</pre><pre>Det är viktigt att vi kan effektivisera på detta sätt.\r\nDet finns också stora skillnader i kostnader mellan\r\nolika kommuner för att vara med i\r\nföretagshälsovården.</pre><pre>När det gäller de arbetshandikappade säger\r\nministern i propositionen att man skall prioritera\r\nutsatta grupper och att arbetssökande med\r\nhandikapp skall få del av den ökande\r\nåtgärdsvolymen för arbetslösa. Det är viktigt att\r\npoängtera det som står i propositionen. Jag blir litet\r\nirriterad när jag hör både representanten för\r\nVänsterpartiet och representanten för\r\nSocialdemokraterna i vanlig sloganstil säga att\r\nregeringen inte är intresserad. Jag har dessutom\r\ninte någonstans noterat att det från\r\nSocialdemokraterna finns ett förslag till ökning av\r\nanslaget.</pre><pre>Det står angivet vilken mening som regeringen har.\r\nJag tycker att man då inte skall använda sig av de\r\nvanliga slogansynpunkterna, dvs. att regeringen\r\ninte är intresserad av vare sig arbetsmiljö eller\r\narbetshandikappade. Jag menar tvärtom att den\r\nvisar ett stort intresse på denna punkt.</pre><pre>Till detta skall också läggas de åtgärder som finns\r\ni förslaget om handikappreformen. De kommer så\r\nsmåningom att resultera i en proposition från\r\nregeringen. Med detta kan man verkligen säga att\r\nregeringen är intresserad och att den satsar på de\r\narbetshandikappade.</pre><pre>Så till en annan fråga som en del motionärer har\r\ntagit upp i årets motionsflod. Det gäller detta med\r\nlönebidrag. Den 1 juli blir lönebidragen flexibla på\r\nså sätt att lönebidragen skall anpassas till de\r\nhandikappades förutsättningar och graden av\r\nnedsatt arbetsförmåga. Bidragsandelen skall\r\nfastställas i enskilda fall i förhandlingar mellan\r\narbetsförmedlingen och arbetsgivare. Det är alltså\r\nen nyhet i förhållande till hur det var tidigare.\r\nAllmännyttiga institutioner och sådana med\r\nsamhällsanknytning fick t.ex. 90 % i bidrag.</pre><pre>En utvärdering av dessa flexibla lönebidrag har\r\nföreslagits från många håll, både från\r\nsocialdemokrater och andra. Gullan Lindblad har i\r\nen motion tagit upp att regeringen har betonat att\r\narbetshandikappade måste få del av den ökning av\r\narbetsmarknadspolitiska åtgärder som sker. De får\r\ninte prioriteras lägre än andra grupper av\r\narbetssökande. Den viktigaste stödformen för\r\nhandikappade är lönebidrag och Samhall.</pre><pre>Kostnaden per månad per sysselsatt har stigit från\r\n8 300 kr budgetåret 1990/91 till 10 200 kr budgetåret\r\n1991/92. Det innebär alltså en ökning av\r\nkostnaderna med över 20 %. Det är viktigt att vi får\r\nen verksamhet som är så effektiv som möjligt och\r\natt kostnaderna hålls nere, så att vi kan ge fler\r\narbetshandikappade arbete.</pre><pre>Det är också viktigt att man använder de flexibla\r\nlönebidragen på rätt sätt och att bidragen får rätt\r\nnivå vid omförhandlingar. Sätts bidragsnivån alltför\r\nhögt innebär det att det flexibla lönebidraget\r\nanvänds fel, och kostnaderna för staten blir högre\r\nän nödvändigt. Det är viktigt att det sker en\r\nomförhandling så att fler människor får möjlighet\r\natt få lönebidrag än vad som nu är fallet.</pre><pre>Utskottet har i denna fråga samma mening som\r\nmotionärerna, dvs. att en utvärdering bör ske av de\r\nflexibla lönebidragen. De skall anpassas till de\r\nhandikappades arbetsförmåga. Utskottet noterar\r\natt man har inhämtat att Riksrevisionsverket skall\r\ngöra en förstudie. Det är mycket viktigt att de\r\nflexibla lönebidragen fungerar som avsett, dvs. att\r\nman får den rätta nivån och inte behåller den nivå\r\nsom fanns tidigare. Därmed kan man få in fler\r\nhandikappade i arbetslivet.</pre><pre>Så till frågan om Samhall. I Samhall av i dag arbetar\r\n29 000 personer med arbetshandikapp. Det finns\r\n410 olika fabriker, och de finns på 320 orter.</pre><pre>Målet för Samhall är att få ut fler människor i\r\nproduktionen. Vi kan notera att Samhall ser vissa\r\nsvårigheter med effektiviseringen, dvs. att man på\r\nsikt skall minska det bidrag som finns nu. Det\r\nbeslut som regeringen och oppositionen fattade\r\nförra året innebar att man skulle försöka att minska\r\nden bidragssumma som går till Samhall. Då tror jag\r\natt det är en felaktig utveckling att ta bort detta och\r\ninte ställa resultatkrav på Samhall. Det är viktigt att\r\nvi behåller den målsättning som vi hade tidigare.</pre><pre>Låt mig gå över till litet av det som har\r\nkommenterats här i debatten. Kjell Nilsson sade att\r\nregeringen saknar intresse för arbetsmiljön och för\r\natt arbeta mot arbetslösheten. Jag noterar också att\r\ndet är ungefär den kritik mot den borgerliga\r\nregeringen som vi brukar höra från den här\r\ntalarstolen. Jag tycker inte att det finns något i\r\nbetänkandet som pekar på att Kjell Nilsson har rätt\r\npå den punkten. Det är väl snarare så att det inte\r\nfinns någon regering som har satsat så mycket för\r\natt komma till rätta med arbetslösheten som den\r\nhär regeringen.</pre><pre>Att Kjell Nilsson sedan ser vissa faror när det gäller\r\nArbetsrättskommittén har jag full förståelse för.\r\nVitsen med Arbetsrättskommittén är ju faktiskt att\r\nman skall förändra en del av de saker som man\r\nanser vara fel. Det skall vara möjligt att gå ifrån\r\nlagen om anställningsskydd med tanke på\r\nföretagens bästa, och även med tanke på de\r\nanställdas bästa. Det är ju mycket bra för ett\r\nföretag om det kan behålla arbetskraft som har\r\nvissa specialkunskaper, men som kanske är anställd\r\nsenare än andra. I det här läget är det viktigt att vi\r\nser om och reformerar olika saker. Men jag vet ju\r\natt socialdemokratin är mycket konservativ i många\r\nfall och vill behålla allt på det sätt som det var\r\ntidigare.</pre><pre>Jag kan ta ett exempel på hur det är i dag inom\r\nsjukvården. Vi riskerar att över huvud taget inte få\r\nnågra unga anställda genom lagen om\r\nanställningsskydd. Jag tror att det är viktigt att det\r\nkommer fram vissa förändringar i den här\r\nutredningen. Vilka förändringarna sedan blir får vi\r\nväl se när utredningen är färdig. Men att, som Kjell\r\nNilsson, på ett tidigt stadium döma ut utredningen\r\nförvånar mig en hel del.</pre><pre>Fru talman! Med detta vill jag än en gång yrka bifall\r\ntill hemställan i betänkandet.</pre><pre>Anf. 13  HANS ANDERSSON (v) replik:</pre><pre>Fru talman! Jag hade räknat med att få en\r\nkommentar från utskottsrepresentanten kring de\r\nfrågor jag tog upp som ett axplock. Jag förutsätter\r\natt Kent Olsson är representant för utskottet. Han\r\nuppträder i alla fall på det sättet, och inte enbart\r\nsom moderat politiker.</pre><pre>Låt mig återkomma till mina frågor.\r\nArbetslivsfondens insatser var avsedda att\r\neffektivisera svenskt arbetsliv, minska\r\narbetsskadorna och ohälsan och förbättra\r\narbetsmiljön. Det var med andra ord en åtgärd och\r\ninriktning som innebar att minska det strukturella\r\nbudgetunderskottet. Varför har man plockat ut\r\nungefär hälften av de tillgångar som sattes in, dvs.\r\n5 miljarder kronor?</pre><pre>Kompetensutveckling är nödvändig om man skall\r\nåstadkomma att människor har kvar en meningsfull\r\nuppgift på sina arbeten. Alla kan ju inte börja om\r\npå universitet, gymnasium eller grundskola. När\r\nman har kommit ut i arbetslivet finns man där och\r\nlär sig mycket där. Men det kommer ny teknik, och\r\ndet krävs ny arbetsorganisation. Man måste alltså\r\näven utveckla personalen. Det måste investeras\r\nrejält.</pre><pre>För över ett år sedan lade en statlig utredning fram\r\nsitt betänkande om kompetensutveckling. Det\r\nfinns ännu inte någon propå om att detta skall\r\ngenomföras. Vi har motionerat i höstas och nu,\r\nmen det avslås. Även Socialdemokraterna har sagt\r\nsig vara mycket intresserade av\r\nkompetensutveckling i arbetslivet.</pre><pre>Låt mig slutligen ta upp detta med arbetsrätten.\r\nDen behövs. Kent Olsson säger att vi bara får\r\ngamlingar kvar. Men vad menar han? Gäller det\r\nkravet på arbete åt alla? Är det arbete åt alla under\r\n45 år? Gäller det arbete åt alla som är friska, eller\r\narbete åt alla män? Vad är det som gäller? Med\r\narbete åt alla menar vi alla som ingår i\r\narbetskraften. Man skall inte vara slut och kastas ut\r\nbara för att åren har gått en smula. Se upp, Kent\r\nOlsson! Åren går även för Kent Olsson. Jag skulle\r\nvara mycket tacksam för ett svar på de här\r\nfrågorna.</pre><pre>Anf. 14  KENT OLSSON (m) replik:</pre><pre>Fru talman! Arbetslivsfonden kom till under en\r\nhögkonjunktur. Det skedde som ett led i att minska\r\nden ekonomiska aktiviteten i en rådande\r\nhögkonjunktur. Det är ingen hemlighet i den här\r\nkammaren att Moderaterna inte var speciellt\r\npositiva till arbetslivsfonder, men vi anpassade oss\r\npå ett lojalt sätt till detta.</pre><pre>Det är en ganska märklig notering när Hans\r\nAndersson säger att man stjäl 5 miljoner kronor ur\r\nArbetslivsfonden. De pengarna gick till att minska\r\narbetslösheten. Det är oerhört viktigt att vi\r\nanvänder de pengar vi har både till att förbättra\r\narbetsmiljön, vilket har gjorts mycket bra på många\r\nhåll, och till att minska arbetslösheten. Vi måste ju\r\nvara litet flexibla här i kammaren.</pre><pre>Nu har vi ett stort budgetunderskott. Jag vet att det\r\ninte tillhör Hans Anderssons stora bekymmer hur\r\nstort budgetunderskottet är, men för oss övriga är\r\ndet viktigt att budgetunderskottet inte blir hur stort\r\nsom helst. Jag ser inga bekymmer med att vi\r\nanvänder Arbetslivsfondens pengar på ett vettigt\r\nsätt i det här fallet.</pre><pre>Hans Andersson har ju suttit i kammaren och har\r\nhört att vi har talat oerhört kring detta med\r\nkompetensutveckling. Det är ingen tvekan om att\r\nvi alla satsar på att få det genom olika typer av\r\nutbildningsinsatser. Även om vi inte direkt har tagit\r\nhänsyn till det tidigare förslag som lades fram av\r\nHans Anderssons parti, är vi överens om att satsa\r\npå kompetensutveckling.</pre><pre>När det gäller arbetsrätten sade jag att det är viktigt\r\natt vi får rätt människor kvar på företagen. Vi kan\r\ninte ta bort nyckelpersoner från företagen och\r\ngenom det åstadkomma att företagen går\r\nytterligare sämre än vad de gör. Jag tror att vi alla\r\när överens om att vi skall ha en så stor arbetskraft\r\nsom möjligt och att vi skall ha så livskraftiga och\r\nlivsdugliga företag som möjligt.</pre><pre>Men jag pekade också på ett exempel i\r\nBohuslandstinget som visar att vi får problem att\r\nbehålla yngre arbetskraft. Det tycker jag borde\r\nvara ett problem även för Hans Andersson. Vi skall\r\ninte bara ha äldre arbetskraft. Med all respekt både\r\nför Hans Andersson och mig tror jag att det vore\r\nbra om vi fick in litet yngre arbetskraft. Därmed har\r\njag inte sagt eller på något sätt påstått att vi inte\r\nskall ha äldre arbetskraft.</pre><pre>Anf. 15  HANS ANDERSSON (v) replik:</pre><pre>Fru talman! När det gäller Arbetslivsfonden sade\r\njag stjäla, men det var inte 5 miljoner. Det var värre\r\nän så, nämligen 5 miljarder. Vi pratar om en\r\nstortjuv.</pre><pre>Det är viktigt att pengar går till\r\narbetslöshetsbekämpning, men det är också mycket\r\nviktigt att de går till att förbättra arbetsmiljöerna\r\noch effektivisera både näringsliv och offentlig\r\nsektor. Då uppstår ett budgetunderskott och det\r\nbekymrar inte Hans Andersson, säger Kent\r\nOlsson. Det var riktigt att hoppa på fel tuva. Det\r\nförslag vi har lagt fram är finansiellt starkare än\r\nbudgetpropositionen.</pre><pre>Men vi är också beredda att dra in inkomster. Vi är\r\nberedda att höja skatterna för dem som har\r\nbärkraft. Det är inte Moderaterna. Så svåra beslut\r\norkar ni inte fatta. Men kom inte och säg till mig att\r\nvi inte tar ansvar! Vi har finansierat de förslag vi har\r\nlagt fram till sista öret. Vi har faktiskt finansierat än\r\nmer, därför att budgetunderskottet är så allvarligt.\r\nDet har återverkningar på ränta, inflation och\r\ndärefter på sysselsättningen.</pre><pre>Vi har suttit i kammaren och lyssnat på att alla\r\ntycker att det är viktigt med kompetensutveckling.\r\nJag vet inte riktigt vad Kent Olsson pratar om. Det\r\nenda jag vet är att de förslag om\r\nkompetensutvecklingssystem som vi har lagt fram\r\noch som finns i utredningar har avslagits. Där är det\r\nen fullständig passivitet. Det tycks vara så att folk\r\nskall bli arbetslösa och försvinna ut ur företagen\r\ninnan de kan få stöd från\r\narbetsmarknadsmyndigheterna på AMU-\r\nutbildning.</pre><pre>När det gäller arbetsrätten håller ni på att förstöra\r\nvarje jordmån för konstruktivt samarbete och\r\nsamverkan på de lokala arbetsplatserna genom den\r\nantifackliga politiken. När det gäller ungdom i\r\nlandstingen handlar det väldigt mycket om att\r\nlandstingen skall ha pengar för att nyanställa, men\r\nni har ju gjort det mesta för att beröva kommuner\r\noch landsting pengar. Det gäller t.ex. statsbidragen.\r\nDet kallar jag faktiskt också för en stöld. Då blir\r\ndet inga som anställs och då blir det en\r\nsnedfördelad ålderssammansättning.</pre><pre>Anf. 16  KENT OLSSON (m) replik:</pre><pre>Fru talman! Hans Andersson säger att man\r\nfinansierar sina förslag och menar samtidigt att vi\r\ninte vill fatta de svåra besluten om att höja\r\nskatterna. Jag vill inte säga att sådana beslut är\r\nsvåra. Att höja skatterna är ett enkelt sätt att\r\nkomma från problematiken. Det svåra i detta läge\r\när snarare att tala om att vi i svensk politik inte\r\nbehöver höjda skatter. Om höjda skatter hade varit\r\nlösningen på problemen i den svenska politiken,\r\nhade vi inte haft några problem -- vi är ju\r\nvärldsmästare på skatter. Under sådana\r\nförhållanden skulle problemen inte ha varit\r\nspeciellt stora i vårt land.</pre><pre>Det är snarare så att vi vågar se igenom finanserna,\r\nmedan Hans Andersson följer den gamla vanliga\r\nvägen att höja skatten, vilket skall dämpa alla\r\nproblem. Höjer man inte den statliga skatten, kan\r\nman ju höja landstingsskatten eller\r\nkommunalskatten -- det spelar inte så stor roll.</pre><pre>När det sedan gäller Arbetslivsfondens pengar kan\r\nman konstatera att landsting och kommuner är en\r\nunderrepresenterad sektor bland dem som tar ut\r\npengar från fonden. Jag tycker att det är intressant\r\natt man inte inom denna sektor har varit mera\r\nframåt i detta avseende. Dessutom är pengarna än\r\nså länge inte slut. Det finns fortfarande, Hans\r\nAndersson, möjligheter att använda dessa pengar.\r\nDet framhålls till på köpet i propositionen att man\r\nskall ha möjlighet att inom de olika regionala\r\nfonderna använda pengarna under en längre tid. Vi\r\nhar alltså ännu inte sett slutet på möjligheterna att\r\nanvända Arbetslivsfondens pengar till\r\narbetsmiljöförbättrande åtgärder.</pre><pre>Talmannen anmälde att Hans Andersson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 17  KJELL NILSSON (s) replik:</pre><pre>Fru talman! Kent Olsson säger att det behövs en\r\neffektivisering av företagshälsovården ute i landet.\r\nDet har vi ingenting emot. Den är ju organiserad\r\nså, att parterna på den lokala arbetsplatsen är\r\nhuvudmän för företagshälsovården. Att\r\nföretagsledningen, representanterna i\r\nskyddskommittén och arbetstagarna gör denna så\r\neffektiv som möjligt tycker jag är en självklarhet,\r\nmen det är inget skäl mot att den skall bli\r\nobligatorisk eller mot att ge statsbidrag till den. Det\r\nhär är vi överens om. Men att ta bort den är\r\nförödande för det lokala arbetsmiljöarbetet, och\r\ndet tycker jag att också Kent Olsson kunde intyga.</pre><pre>Kent Olsson säger vidare att regeringen visst har\r\nvisat intresse för arbetsmiljöfrågorna. Ja, det kan\r\njag hålla med om, men det har tyvärr varit ett\r\nnegativt intresse. Jag vet inte hur många gånger\r\nunder årens lopp som vi fått kämpa mot\r\nModeraterna. Det har gällt skyddsombudens\r\nställning, deras rätt att stoppa ett livsfarligt arbete\r\noch en rad andra frågor.</pre><pre>Hur ställde ni er när Arbetslivsfonden tillkom? Jo,\r\nni var mycket negativa och röstade hela tiden mot\r\nden. Det är där som man verkligen har lagt upp det\r\nframtida arbetet på arbetsmiljöområdet. Det har\r\nvarit ett gott komplement till Arbetarskyddsverkets\r\noch övriga instansers arbete för arbetsmiljön. Om\r\nman åker runt bland företagen kan man få otaliga\r\nexempel på detta. Åk t.ex. till Asea Brown Boveri\r\ni Västerås och tala med Sven Kvarnström om vad\r\nhan anser om Arbetslivsfondens insatser för att\r\ngöra inte minst de kvinnliga arbetsplatserna\r\ndrägliga! Man har där sänkt frånvaron markant.\r\nMan har inte nog med lovord för Arbetslivsfonden.\r\nÄndå går ni emot den och var inte på något vis med\r\nom att den skulle införas. Det finns många\r\nvittnesmål om hur negativa ni har varit i dessa\r\nfrågor. På det sättet har ni visat intresse.</pre><pre>Anf. 18  KENT OLSSON (m) replik:</pre><pre>Fru talman! Det var ju bra att Kjell Nilsson och jag\r\nvar överens när det gällde effektiviseringen av\r\nföretagshälsovården. Vad jag tog fram var exempel\r\npå olika kostnader inom företagshälsovården.\r\nKostnaden per anställd skiljer nog ganska mycket\r\nmellan olika kommuner. Man har i många fall höga\r\nkostnader på stora företag och även på småföretag,\r\noch det vore därför kanske inte så dumt att\r\nundersöka om det inte går att få ned kostnaderna.\r\nJag tror att många, både fackligt anställda och\r\nandra, skulle vara intresserade av detta.</pre><pre>Det förekommer faktiskt i en del fall också ganska\r\nmycket av kritik mot företagshälsovården. Jag\r\nkommer från en liten kommun, och jag vet att en\r\nhel del anställda där säger att man visst borde\r\nkunna få ut mer för de stora pengar som man lägger\r\nut, i många fall mellan 1 000 och 1 500 kr per\r\nanställd.</pre><pre>Men det är ju bra att Kjell Nilsson och jag är\r\növerens om att en översyn och effektivisering av\r\nföretagshälsovården är av värde. Vi får sedan\r\nhoppas att både arbetsgivare och arbetstagare i\r\nförhandlingarna tycker att företagshälsovården är\r\nså värdefull att man behåller den.</pre><pre>Att Kjell Nilsson i vissa lägen får kämpa mot\r\nModeraterna är ganska naturligt, eftersom vi\r\nbefinner oss i motsatta ändar av den politiska\r\nskalan. När det gäller arbetsmiljön vill jag säga att\r\ndet från goda företags sida är ett intresse att ha ett\r\nbra arbetarskydd. På många ställen har man en\r\nsådan verksamhet utan att ha speciella\r\narbetslivsfonder för detta, och den bedrivs ändå i\r\nsamverkan och på ett bra sätt.</pre><pre>Verksamheten är ofta bäst inom storföretagen,\r\nmedan den inom den offentliga sektorn tyvärr inte\r\när så bra. I många fall har den offentliga sektorn\r\ninte ansökt om bidrag från Arbetslivsfonden.</pre><pre>Det kan i detta sammanhang noteras att det visst\r\nfinns en korrelation mellan bra arbetsmiljö och\r\nmindre frånvaro, men att det tyvärr inte alltid är så.\r\nI många fall leder en förbättrad arbetsmiljö inte till\r\natt frånvaron minskar. Det borde finnas ett\r\nsamband mellan förbättrad arbetsmiljö och\r\nminskad frånvaro, men det är tyvärr inte alltid så.</pre><pre>Anf. 19  KJELL NILSSON (s) replik:</pre><pre>Fru talman! Mycket kort: Man behöver inte ta bort\r\nstödet till företagshälsovården för att se till att den\r\nblir effektivare på de ställen där den inte har varit\r\ntillräckligt effektiv. För det behöver man inte ta\r\nbort allt statligt stöd eller säga upp avtalet mellan\r\nhuvudorganisationerna. Det är säkerligen en\r\nkoppling mellan regeringen och SAF som har gjort\r\natt dessa företeelser sammanfallit så väl i tiden. Om\r\nså inte är förhållandet, vore det egendomligt.</pre><pre>Vi kämpar gärna mot Moderaterna. Det har jag fått\r\ngöra sedan jag som ung pojke blev skyddsombud på\r\nen verkstad. Det var alltid arbetsgivarna och de\r\nborgerliga partierna som gick emot alla insatser för\r\natt förbättra en då mycket dålig arbetsmiljö.</pre><pre>Jag tror att Kent Olsson är ganska ensam om\r\nuppfattningen att det förhållandet att man har en\r\nbra arbetsmiljö, att människorna trivs på sitt arbete\r\noch att de är motiverade för sitt arbete inte är något\r\nsom medverkar till att det blir intressantare att gå\r\ntill jobbet och till att bortovaron minskar. Jag\r\nhoppas att Kent är den ende i denna kammare som\r\nhar den uppfattningen att en dålig arbetsmiljö\r\nskulle locka folk till arbetsplatsen. Den måste i\r\ngrunden vara felaktig. Kent Olsson och andra\r\nskulle kunna åka runt och besöka en mängd företag\r\ndär företagarna själva kan uppge vad det har betytt\r\nnär man har gjort om arbetsorganisationen, både\r\nför närvaron och för arbetsglädjen.</pre><pre>Vi fick i utskottet en redogörelse för\r\nArbetslivsfondens verksamhet och anslagen till\r\nprivata företag, kommuner osv., och jag förmodar\r\natt Kent Olsson var närvarande då och alltså precis\r\nvet hur det ligger till. Det är inte alls så snett som\r\nfolk tror.</pre><pre>Anf. 20  KENT OLSSON (m) replik:</pre><pre>Fru talman! Jag sade inte, Kjell Nilsson, att god\r\narbetsmiljö inte är bra. Jag tror att alla här i\r\nkammaren är helt överens om betydelsen av en god\r\narbetsmiljö. Jag tror att Kjell Nilsson avsiktligt\r\nmissförstod det som jag sade. Vi är alla här i\r\nkammaren överens om att det är oerhört viktigt att\r\nsatsa på en bra arbetsmiljö.</pre><pre>Men, Kjell Nilsson, man måste se sanningen i\r\nvitögat, även om det svider ibland. På ställen där\r\nman har satsat mycket på bättre arbetsmiljö och\r\ntrott att det skulle minska sjukfrånvaron har det\r\ninte blivit så. Jag förstår att det kan kännas hårt att\r\nhöra det, men man måste inse att man inte alltid får\r\nen sådan positiv korrelation, även om man skulle\r\nhoppas att det vore så.</pre><pre>Men därmed har jag inte sagt att man inte skall\r\nsatsa på en god arbetsmiljö. En god arbetsmiljö är\r\nnågot positivt. Man kan också hoppas att\r\nsjukfrånvaron härigenom minskar, men även om\r\ninte så blir fallet är en god arbetsmiljö bra för\r\nföretaget över huvud taget. Jag vill göra fullständigt\r\nklart att det var det som jag åsyftade.</pre><pre>Med den satsning som vi i Sverige har gjort på\r\narbetsmiljön borde vi kanske ha den lägsta\r\nsjukfrånvaron bland samtliga europeiska länder.\r\nMen i många europeiska fabriker som har en\r\nbetydligt sämre arbetsmiljö än vad vi har i Sverige\r\nhar man en betydligt lägre sjukfrånvaro. Det var\r\ndet som jag syftade på med mitt påpekande. Men\r\njag tror ändå att vi är överens om att vi skall ha en\r\nbra arbetsmiljö.</pre><pre>Anf. 21  LENNART ROHDIN (fp):</pre><pre>Fru talman! Att ha ett arbete är för de allra flesta\r\nden kanske mest avgörande förutsättningen för ett\r\nmeningsfullt och värdigt liv. Arbetet är grunden för\r\nden enskildes ekonomi. För många ger arbetet en\r\nmöjlighet att utvecklas och att både känna en\r\nindividuell och en social identitet. För många\r\nskänker arbetet också en värdefull gemenskap med\r\nandra människor.</pre><pre>Att ställas utan arbete betyder därför för många att\r\nde inte längre behövs och inte längre räcker till. För\r\nden som är ung betyder arbetslösheten att han eller\r\nhon kanske aldrig får tillfälle att lära sig uppleva\r\narbetets betydelse.</pre><pre>För samhället är det ett fruktansvärt slöseri att\r\nmänniskor som kan och vill arbeta inte får göra det.\r\nVi vet hur stora behov som finns i vårt samhälle som\r\ninte kan tillgodoses.</pre><pre>Arbetslöshet är ett gissel som aldrig får accepteras\r\nutan måste bekämpas. Den nuvarande\r\nrekordarbetslösheten är en tragedi för den enskilde\r\nsåväl som för vårt land. Att sanera vårt lands\r\nekonomi och att få fart på hjulen och skapa nya\r\nriktiga och goda jobb måste därför vara ett\r\növerordnat mål.</pre><pre>Även under goda tider slås människor ut från\r\narbetsmarknaden på grund av arbetsskador, dålig\r\narbetsmiljö och olämplig arbetsorganisation. Den\r\nutslagning som dåliga arbetsmiljöer medför innebär\r\nofta isolering för den enskilde och svårigheter att\r\nfungera även i andra roller.</pre><pre>I dagarna har Folkhälsogruppen publicerat en\r\nrapport om arbetslöshet som folkhälsoproblem där\r\ndessa förhållanden understryks. I rapporten\r\nredovisas klart de kanske inte helt överraskande\r\neffekter och risker som arbetslöshet medför för\r\nmånga enskilda människor, men det är inte desto\r\nmindre en skakande läsning.</pre><pre>En bättre arbetsmiljö är viktig också för samhället.\r\nFör att vi skall kunna komma ut i arbetslivet och\r\nfungera väl krävs det att både den fysiska\r\narbetsmiljön, arbetsorganisationen och\r\nomgivningen är anpassade till oss människor.</pre><pre>De som har de tyngsta och kanske minst\r\nstimulerande jobben löper alltjämt de klart största\r\nhälsoriskerna. Detta är inte minst påtagligt för\r\nmånga kvinnor i låglöneyrken. Det är också\r\nkvinnorna som står för den stora ökningen av\r\nohälsotalen och den stora ökningen av\r\narbetssjukdomar bland arbetstagare.</pre><pre>En bättre arbetsmiljö är också nödvändig för att vi\r\nskall ha livskraftiga företag och en väl fungerande\r\noch kostnadseffektiv offentlig sektor. Hög\r\npersonalomsättning, stor frånvaro och otrivsel ger\r\nsjälvfallet också sämre arbetsresultat.</pre><pre>Arbetet med att skapa goda jobb måste därför\r\nfortgå. De projekt för förändring och nytänkande\r\npå arbetsplatserna som fått fullt stöd genom\r\nArbetslivsfonden medverkar till att skapa goda\r\njobb. När nu Arbetslivsfonden kommer att\r\navvecklas är det viktigt att erfarenheterna kan föras\r\nvidare.</pre><pre>Regeringen har också tillsatt en utredare som bl.a.\r\nskall föreslå hur samordningen av statliga insatser\r\noch kunskapsspridning inom arbetslivsområdet\r\nskall äga rum.</pre><pre>I sitt anförande i början av debatten gjorde Kjell\r\nNilsson, som är en mycket kunnig och vida mer\r\nerfaren person på det här området än jag, en\r\nganska svepande karakteristik av de borgerliga\r\npartierna. Med den erfarenhet som Kjell Nilsson\r\nhar på området tror jag att han förstår att jag som\r\nföreträdare för Folkpartiet har litet svårt att känna\r\nigen mig i den beskrivningen.</pre><pre>Fru talman! En grupp som också i goda tider har\r\ndet svårt på arbetsmarknaden är de\r\narbetshandikappade. I flera utredningar har det\r\nsedan 40-talet gjorts uttalanden om arbetets värde\r\nsom en produktiv resurs för samhället. Trots\r\nambitionen i sådana uttalanden och trots\r\ntillkomsten av många arbetsmarknadspolitiska\r\nåtgärder saknar många människor med handikapp\r\nfortfarande en plats på arbetsmarknaden. Det\r\ngäller särskilt människor med omfattande\r\nfunktionshinder. Inte ens när det rådde\r\nhögkonjunktur i vårt land i slutet av 80-talet skedde\r\nnågon markant nedgång av antalet arbetslösa\r\nhandikappade.</pre><pre>I den situation vi har i dag med rekordarbetslöshet\r\ndrabbas de handikappade först. Många frågar sig\r\nsäkert fullt förståeligt om det ens lönar sig att\r\nförsöka. Det är därför viktigt att ansträngningarna\r\nintensifieras på alla plan för att ändå ge fler\r\nhandikappade möjlighet till arbete. Det är\r\nglädjande att vi kan vara överens om detta.</pre><pre>De av regeringen föreslagna anslagen för olika\r\nhandikappåtgärder inom arbetslivet uppgår till 12,7\r\nmiljarder kronor för kommande budgetår.</pre><pre>Ansträngningarna för att ge handikappade tillträde\r\ntill arbetsmarknaden måste följaktligen\r\nintensifieras inom flera områden. I\r\nbudgetpropositionen föreslår regeringen att tiden\r\nunder vilken AMS kan svara för arbetshjälpmedel\r\nför en handikappad person som anställs förlängs\r\nfrån sex till tolv anställningsmånader.</pre><pre>Vidare förslås att bidrag skall kunna lämnas under\r\nhögst två år till lönekostnader för stödpersonal åt\r\nfunktionshindrade som behöver stödet för att\r\nkunna utföra arbetet.</pre><pre>Båda dessa förslag utgör värdefulla bidrag till att\r\nförstärka möjligheterna för arbetshandikappade att\r\nfå tillträde till arbetsmarknaden.</pre><pre>Det är viktigt att arbetsförmedlingen följer\r\nhandikappade ungdomar som avslutar studier och\r\nser till att de kan vinna inträde på arbetsmarknaden\r\npå ett bra sätt. Här pågår ett arbete inom AMS,\r\nvilket utskottet också anför i betänkandet. Det är\r\noförlåtligt om inte alla insatser görs för att\r\nmöjliggöra ett inträde i arbetslivet för\r\nhandikappade ungdomar med ett helt liv i arbetsför\r\nålder framför sig.</pre><pre>Regeringen har nyligen lagt fram en proposition om\r\nstöd och service till vissa funktionshindrade. Det är\r\nett ytterst värdefullt resultat av\r\nSocialdepartementets beredning av en del av\r\nförslagen från 1989 års Handikapputredning. Det\r\nföreslogs vidare åtgärder också inom arbetslivet\r\nvilka jag hoppas att vi snart får tillfälle att behandla\r\nhär i riksdagen.</pre><pre>Fru talman! Det är nu snart ett år sedan riksdagen\r\nbeslöt att omvandla stiftelsen Samhall till Samhall\r\nAB. Det är en koncern med mer än 30 000\r\nanställda. Verksamheten utgör en socialt mycket\r\nvärdefull och ekonomiskt helt riktig satsning. Det\r\nmoderna Samhall har ett brett sortiment och en\r\ninternationell utblick.</pre><pre>Kritik riktas då och då mot Samhall för att det med\r\nhjälp av skattesubventioner skulle dumpa\r\nmarknaden, inte minst när det ger sig in på nya\r\nområden. På sistone har det gällt företag inom\r\nrestaurangrörelsen.</pre><pre>Det är naturligtvis mycket viktigt att så inte sker. I\r\ndet för Samhall och näringslivet gemensamma\r\nKontaktrådet granskas offerter och prissättning för\r\natt Samhall inte skall gynnas framför privata\r\nföretag. Ytterst kan den som känner sig förfördelad\r\nvända sig till Konkurrensverket.</pre><pre>Detta arrangemang är värdefullt och torde\r\nundanröja risker för en otillbörlig\r\nkonkurrensbegränsning som i längden vore mest\r\nallvarlig för Samhalls verksamhet.</pre><pre>Fru talman! Jag vill med detta yrka bifall till\r\nutskottets hemställan i betänkandet AU12\r\nArbetslivspolitik.</pre><pre>Anf. 22  HARALD BERGSTRÖM (kds):</pre><pre>Fru talman! Vi debatterar arbetslivsfrågor, och i sitt\r\nanförande tog Kjell Nilsson upp frågan om den\r\nkommitté som nu arbetar med arbetsrättsliga frågor.\r\nHan attackerade denna kraftfullt. Han gick till\r\nangrepp på de förslag som kommer, och han sade\r\natt det är fråga om att återinföra förhållanden som\r\nrådde på 30-talet, att återinföra § 32 osv.</pre><pre>Nu vet jag inte riktigt vad det är för förslag som\r\nKjell Nilsson här åsyftar, för kommittén har ju ännu\r\ninte lagt fram sitt betänkande. Men som så ofta\r\nsker, när kontroversiella frågor är under utredning,\r\nläcker en utredning. Det kommer ut en hel del om\r\nvad som har förevarit i samtalen och i de förslag\r\nsom debatteras.</pre><pre>Det här tas naturligtvis upp av tidningar och skrivs\r\nom, och då är frågan hur förslagen ser ut när de har\r\nsilats genom journalisternas ögon. Därför är det\r\nlitet vanskligt, tycker jag, att på så lösa boliner\r\nhäftigt attackera vad Kjell Nilsson tror är\r\nkommitténs förslag.</pre><pre>Som ledamot av kommittén, ARK 92 benämnd, kan\r\njag inte direkt tala om vad kommittén kommer att\r\nföreslå, eftersom det ännu är ett par tre veckor till\r\ndess betänkandet ligger på bordet. Men såvitt jag\r\nkan förstå är jag rätt oförhindrad att något\r\nkommentera det som tidningarna skriver.</pre><pre>Det är klart att man i tidningar diskuterar det som\r\när kontroversiellt och det som är mycket känsligt.\r\nDet är då begreppen som LAS, lagen om\r\nanställningsskydd, rör sig med om saklig grund och\r\nom turordningsreglerna. De begreppen har ju varit\r\nföremål för lagstiftning och är kontinuerligt\r\nföremål för debatt.</pre><pre>För någon tid sedan framgick det av\r\ntidningsskriverier att kommittén sysslade med\r\nförslag, sade man, om att illojalitet skulle utgöra\r\nsaklig grund för uppsägning eller avsked. Man tog\r\nett exempel. Om jag skymfar min chef, kan jag få\r\nsparken direkt.</pre><pre>Jag vill påminna om att om journalisten hade läst\r\nhela den PM som han hade snokat rätt på eller fått\r\ntag i, jag vet inte hur, så hade han i det följande sett\r\natt samtidigt med vad som nämndes om skymfning\r\nav en chef stod det också att en skymfning kan vara\r\nursäktlig. Om vederbörande arbetstagare var\r\nprovocerad, var det en ursäkt för det han gjorde,\r\noch därmed var det inte saklig grund för att säga\r\nupp honom att han hade sagt något otillständigt.</pre><pre>Det är ett exempel på hur man rycker ut delar av\r\nett helt för att därmed bevisa en tes som man tror\r\när riktig. Det är litet besvärligt, Kjell Nilsson, att gå\r\ntill angrepp med hjälp av det som står i tidningen,\r\nnär man har tillgång till bara en del av helheten.</pre><pre>Att tala om turordningsreglerna är minst lika\r\neldfängt. Med nuvarande lag har praxis utbildats,\r\noch det finns också inskrivet, att man bör förhandla\r\nvid en övertalighetssituation, och visst skall man\r\nförhandla. Det finns för min del ingen tanke på att\r\npå något sätt beskära förhandlingsrätten, tvärtom.\r\nDet jag önskar och, kan jag säga, det jag har\r\narbetat för i kommittén är att förhandlingarna skall\r\ngöras mera öppna, mer möjliga. Disposiviteten bör\r\ninte inskränkas utan vidgas.</pre><pre>Direktiven som kommittén arbetar efter talar också\r\nom att förhandlingarna skall ner på en lokal nivå.\r\nJa, vilka är det som i dag är bärare av\r\nförhandlingsrätten? Jo, de centrala avtalsslutande\r\nparterna. Kommittén har direktivet att den rätten\r\nbör tryckas ner, om jag får använda det uttrycket,\r\ntill det lokala planet. Jag instämmer i det. Det är de\r\nlokala avtalsbärande parterna som bör ha\r\nförhandlingsrätten.</pre><pre>Det är faktiskt en ganska intressant principiell\r\nförskjutning. Men vad händer, Kjell Nilsson, om\r\nförhandlingar misslyckas? Enligt uppgift som jag\r\nhar fått lyckas förhandlingarna, tack och lov, i mer\r\nän 95 % av fallen. Huruvida siffran är rätt eller ej,\r\nvet jag inte, men förhandlingarna lyckas. Det är\r\ndetta vi vill egentligen, att de som har ansvaret på\r\narbetsplatsen skall tala med varandra, lösa sin\r\nkonflikt om det beroendeförhållande de står i till\r\nvarandra -- man skall vara klar över att\r\narbetsgivarna också är beroende av sina\r\narbetstagare -- och komma till enighet om vad som\r\nbör ske.</pre><pre>Förhandlingar, ja -- men vad sker om dessa\r\nmisslyckas? Där bör det finnas en lagregel. Låt oss\r\nåterkomma till den, Kjell Nilsson, när betänkandet\r\nligger på bordet. Då är det kanske dags att gå till\r\nattack eller att acceptera vad vi har kommit fram\r\ntill. Låt oss se vad betänkandet innehåller!</pre><pre>Anf. 23  TALMANNEN:</pre><pre>Jag erinrar om att kammaren diskuterar\r\narbetslivspolitik, inte arbetsrättspolitik.</pre><pre>Anf. 24  KJELL NILSSON (s) replik:</pre><pre>Fru talman! Eftersom också vissa delar av\r\narbetsrätten behandlas i betänkandet, är det väl\r\nrimligt att ge en kommentar till vad som håller på\r\natt ske med arbetsrätten.</pre><pre>Jag sade i mitt huvudanförande att jag inte har\r\nandra uppgifter än de som kommer via massmedia\r\nmen att förslagen, om de uppgifterna är riktiga,\r\ninnebär ett hot mot arbetsrätten. Det är bra att\r\nHarald Bergström, som är ledamot av kommittén,\r\ntar till orda, men jag hade inte trott att vi skulle ha\r\nnågon sakdebatt om arbetsrätten i dag utan ville\r\nenbart peka på den.</pre><pre>Harald Bergström är tydligen beredd att föra en\r\nsakdebatt om arbetsrätten, men jag instämmer med\r\nfru talmannen i att det inte är rimligt att föra den\r\ndebatten i dag. Harald Bergströms inlägg tyder\r\ndock på att det var ömma tår jag trampade på när\r\njag sade att här finns en fara för utvecklingen inför\r\nframtiden, därest det som har läckt via massmedia\r\när sant.</pre><pre>Beträffande turordningsreglerna skulle jag vilja\r\nfråga Harald Bergström: Räcker det med de 10 %\r\nsom arbetsgivarna skall få avgöra själva, eller kan\r\ndet bli mer?</pre><pre>Hur det är med illojaliteten som saklig grund har\r\nHarald Bergström pekat litet grand på.</pre><pre>Sedan är det faktiskt så att i 98 % av fallen gör man\r\nupp på den lokala arbetsplatsen. Då är frågan: Skall\r\nman ta till storsläggan för de 2 % som man inte kan\r\ngöra upp om?</pre><pre>I krisuppgörelsen mellan regeringen och\r\nsocialdemokratin ingick bl. a. att man skulle\r\ntillsammans skriva direktiven för\r\narbetsrättskommittén. Det löftet är brutet från\r\nregeringens sida. Tror Harald Bergström att en\r\nökad konfrontation om arbetsrätten ger den\r\ngrogrund för ett gott samarbete på arbetsplatserna\r\nsom vi faktiskt har byggt upp under årtionden?</pre><pre>Tror Harald Bergström att denna konfrontation\r\noch den militanta inställningen från er sida som vill\r\nförändra arbetsrättslagstiftningen verkligen\r\nkommer att förbättra klimatet ute på\r\narbetsplatserna? Är det Harald Bergströms\r\nuppfattning?</pre><pre>Anf. 25  HARALD BERGSTRÖM (kds):</pre><pre>Fru talman! Jag tycker liksom Kjell Nilsson att i\r\narbetslivsfrågorna ingår arbetsrätten som en ganska\r\nväsentlig del. Därför är det nog inte så fel att vi\r\nnågot luftar det ämnet, även om jag vet att\r\narbetsrätten senare kommer upp som ett\r\nriksdagsärende.</pre><pre>Jag kommer inte att kommentera huruvida 10 % är\r\nrätt eller inte. Något slags förslag kommer från\r\nkommittén, det kan jag i vart fall lova.</pre><pre>Beträffande löftesbrott är det min uppfattning att\r\nde samråd som protokollet efter krispaket 1 talar\r\nom skall ske när arbetsrättskommitténs betänkande\r\när framlagt och har varit ute på remiss och man går\r\ni gång med att skriva en proposition på grundval av\r\ndet som har kommit fram och som skall vägas\r\nsamman. Det är då samrådet skall äga rum. Det är\r\nden uppfattning jag har om den paragrafen i\r\nkrispaketsförhandlingarna. Därmed menar jag att\r\nregeringen inte har gjort något löftesbrott.</pre><pre>Sedan, Kjell Nilsson, kan jag inte förstå talet om\r\nkonfrontation, när intentionen är att försöka\r\nunderlätta förhandlingar. Vi vill lägga ett\r\nförhållande till rätta för förhandlingar om de\r\nsvårigheter som det onekligen är vid en\r\növertalighetssituation.</pre><pre>Låt oss nu vänta och se vad betänkandet innehåller\r\nom ett par tre veckor!</pre><pre>Anf. 26  KJELL NILSSON (s) replik:</pre><pre>Fru talman! Jag vill skicka med en vädjan till\r\nHarald Bergström. Harald Bergström har ju en\r\ngång i tiden varit ute och arbetat i näringslivet och\r\nhaft en del med förhandlingar att göra. Var försiktig\r\nnär ni kommer med era förslag!</pre><pre>Om turordningsreglerna exempelvis skall innebära\r\natt arbetsgivaren skall ha rätt att plocka ut 10 % av\r\narbetsstyrkan utan att fråga någon om vilka som\r\nskall plockas ut, utan förhandlingsskyldighet,\r\ninnebär det en konfrontation gentemot de fackliga\r\ngrupperna. Detta är bara ett exempel. Det finns\r\nmånga fler, enligt vad som har läckt ut från denna\r\nkommitté. Åk litet försiktigt! Ta till vara det fina\r\narbetsklimat som vi har haft i vårt land, den fina\r\nförhandlingsordningen! Rasera inte detta för att\r\nnågon liten del inte har fungerat så bra!</pre><pre>Fru talman! Vi socialdemokrater har också sagt att\r\ndet finns vissa delar inom arbetsrätten som man\r\nbehöver titta på. Men i och med det behöver man\r\ninte slå sönder allt som har fungerat bra under\r\nårtionden.</pre><pre>Anf. 27  HARALD BERGSTRÖM (kds)\r\nreplik:</pre><pre>Fru talman! Det är märkligt att det så fort man rör\r\nett kommatecken talas om att allt slås sönder. Det\r\när ungefär det intrycket som jag har fått.</pre><pre>Kjell Nilsson talar om att vi skall gå försiktigt fram.\r\nJag kan nämna att jag i viss mån också har läckt litet\r\nfrån den här utredningen. Vid ett företagsbesök --\r\njag tänker särskilt på ett tillfälle -- samtalade jag\r\nmed fackliga företrädare om hur de skulle ha löst\r\nproblemet med övertalighet i en situation som\r\nrådde för bara två, tre månader sedan om de skulle\r\nha tillämpat vissa förslag som vi arbetar med i\r\nkommittén. De hade löst problemet\r\nförhandlingsvägen, och det hade gått bra. De\r\nkommentarer som jag fick av de fackliga\r\nföreträdarna när de tänkte sig in i situation var att\r\ndetta inte var så farligt, att det inte alls var så tokigt\r\nsom det skrivs i tidningarna. Det lugnade mig att\r\nhöra detta från förnuftigt folk, som tänker\r\nrationellt, som är ute på golvet och som vet hur det\r\nfungerar.</pre><pre>Anf. 28  HANS ANDERSSON (v):</pre><pre>Fru talman! Jag brukar hålla med fru talmannen när\r\nhon säger att vi skall hålla oss till ämnet. Det vill jag\r\ngöra även nu.</pre><pre>Harald Bergström åker ju runt och pratar så mycket\r\nom arbetsrätt att jag tror att han gör det även i\r\nsömnen. Kanske gör han det just nu. Han förstår\r\ninte varför det är så mycket prat om konfrontation.\r\nJag tror inte att Harald Bergström förstår vilken\r\nbjörn han har väckt.</pre><pre>Titta på vilka som agerar! Titta på hur målmedvetet\r\nSAF har agerat! Titta på företagen i Octagonen, de\r\nstorföretag som nu driver en kamp mot\r\nfackföreningsrörelsen och därmed också mot\r\nlöntagarna! Det handlar inte om några småföretag.\r\nDet handlar inte om några procedurregler.</pre><pre>Jag skall inte diskutera LAS-regler, saklig grund,\r\nturordning och kvotsystem som tydligen\r\ndebatteras. Jag skall snarare uppehålla mig litet\r\ngrand vid det som Harald Bergström säger om den\r\nfackliga lokala förhandlingsrätten, vikten av en\r\nfacklig organisation. Just den frågan hör ju faktiskt\r\nintimt ihop med arbetslivsfrågorna: Vad skall vi ha\r\nför löneform? Hur skall arbetsorganisationen se ut?\r\nVilka utbildningsplaner skall finnas?</pre><pre>Det är just sådana frågor som hänger ihop med\r\narbetslivsfrågorna. Det krävs en ordentlig relation\r\nmellan fackförening och arbetsgivare på varje\r\nföretag. Det krävs också en laglig grund för den\r\nfackliga verksamheten. Det är den som hotas i den\r\ndiskussion som uppenbarligen förs inom ramen för\r\nArbetsrättskommittén.</pre><pre>För att komma någon vart när det gäller\r\narbetslivsfrågor krävs det ett konstruktivt\r\nsamarbete. Det konstruktiva samarbetet är ni på\r\nväg att underminera. Jag tror att det är nödvändigt\r\natt Harald Bergström faktiskt tar sig en funderare\r\növer vilken roll han spelar, att han inte bara är så\r\nglad över att nu som kristdemokrat få vara med och\r\nklampa in på arbetslivets område, där annars\r\nparterna är så tunga. Han kommer att bli en lakej\r\nför den ena parten, den som står för ägande och\r\nmakt och inte representerar individers trygghet och\r\nkollektivens rättigheter.</pre><pre>Det finns ju i dag många exempel i verkligheten\r\nsom är hotfulla. I Uppsala sparkades\r\nbusschaufförer. Efter vilda protester tog man sedan\r\ntillbaka dem, därför att det protesterades mot\r\nnedskärningarna inom kommunen.\r\nKinnarpsfrågan är fruktansvärd. Monarks strategi\r\nvar väldigt hårdhudad och politiserande. Man\r\nställde facket vid skampålen om inte Monark fick\r\nbestämma allting själv. Se upp för de krafter som\r\nni, och inte minst Harald Bergström, väcker!</pre><pre>Anf. 29  HARALD BERGSTRÖM (kds):</pre><pre>Herr talman! Jag har nog blivit varse vilka krafter\r\nsom är i verksamhet när man talar om fackliga\r\nfrågor, Hans Andersson. Det råder inga tvivel om\r\ndet. Jag märker att den fackliga delen av den\r\nsocialdemokratiska rörelsen är i verksamhet.</pre><pre>Det är ju i direktiven till utredningen, ARK 92,\r\nsom det talas om den lokala\r\narbetstagarorganisationen och dess\r\nförhandlingsrätt. Som kristdemokrat, Hans\r\nAndersson, är jag intresserad av det som vi brukar\r\nkalla subsidiaritetsprincipen: att beslut skall fattas\r\npå lägsta möjliga effektiva nivå. Såvitt jag kan\r\nförstå är den lägsta möjliga nivån, när man talar om\r\nförhandlingar mellan arbetstagarparter och\r\narbetsgivare, på ort och ställe där problemen finns.\r\nDet är grunden till varför jag är intresserad av den\r\nnivå som den lagliga rätten till förhandlingar\r\nplaceras på.</pre><pre>Anf. 30  HANS ANDERSSON (v):</pre><pre>Herr talman! Det handlar ju inte om\r\nsocialdemokratin och om fackpampar. Det här\r\nhandlar om en mycket utbredd rädsla ute på företag\r\noch myndigheter. Jag vet inte hur många\r\ntelefonsamtal jag får från människor som är\r\noroliga, dels när det gäller lojalitetsfrågan, dels när\r\ndet gäller frågan om godtycke vid uppsägning.</pre><pre>Jag tror inte heller att det enbart handlar om det\r\nsocialdemokratiska partiet och LO, som Harald\r\nBergström tror. Jag tror snarare att TCO,\r\ntjänstemannarörelsen, på senare tid har vaknat.\r\nJag inbillar mig att många av de människor som i\r\ndag är djupt oroade tillhör, skall vi säga, mittens\r\nsektor. Men frågan är om kds tillhör mitten i svensk\r\npolitik, eller om kds, kanske i omedvetande om vad\r\nman gör, har förskjutits höger ut.</pre><pre>Subsidiaritet -- det är så svårt att vi knappt själva\r\nkan hålla reda på det, Harald Bergström. Men\r\nHarald Bergström säger att besluten skall fattas på\r\nrätt nivå. Det menar fackföreningsrörelsen också.\r\nMan skall förhandla lokalt, ha en stark\r\nfackförening och en hyfsad arbetsgivare. Men om\r\ndet inte går skall det finnas spelregler,\r\nkonfliktlösningsmetoder och\r\növerprövningsrättigheter. Det har vi i Sverige i\r\ncentrala förhandlingsinstitut, vilket fungerar\r\nalldeles utmärkt.</pre><pre>Det Harald Bergström, kds och SAF vill göra är\r\ninte att lägga någonting på rätt nivå -- det ligger\r\nredan på rätt nivå. Ni vill förskjuta makten på den\r\nnivå som det handlar om. Ni vill ge ökad makt åt\r\noch ökad handlingsfrihet för arbetsgivarparten och\r\nradikalt minska detta för dem som representerar de\r\nenskilda människorna. Detta är ett hårt slag mot\r\nden enskilda människans frihet. Det handlar för er\r\ndel inte om att komma åt fackpampar.</pre><pre>Anf. 31  HARALD BERGSTRÖM (kds):</pre><pre>Herr talman! Jag vill bara berätta för Hans\r\nAndersson att det också är många sympatisörer och\r\nväljare som röstar på kristdemokraterna som hör av\r\nsig. Dessa får jag tala med, och naturligtvis\r\nsamtalar jag med dem om var problemen finns\r\nnågonstans. Om detta kan vara till någon tröst,\r\nHans Andersson, ta det till ditt hjärta.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>6 §  Anslag till Arbetsmarknadsdepartementet\r\nm.m.</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU8 Anslag till\r\nArbetsmarknadsdepartementet m.m. (prop.\r\n1992/93:100 delvis).</pre><pre>Anf. 32  CHARLOTTE CEDERSCHIÖLD\r\n(m):</pre><pre>Herr talman! I detta betänkande behandlas anslag\r\ntill bl.a arbetsmarknadsråden och anslag till\r\nArbetsdomstolen. I båda dessa ärenden finns det\r\nmotioner, av Margareta Gard resp. Per Stenmarck,\r\nsom vi moderater instämmer i.</pre><pre>Margareta Gards förslag till besparing vad gäller\r\narbetsmarknadsråden, som vi moderater följer\r\nupp, innebär 6,6 miljoner kronor. Därmed täcker\r\nvi med råge in det överskridande som\r\narbetsmarknadsutskottet ville göra när det gäller\r\nkvinnoorganisationerna.</pre><pre>En orsak till att vi i Sverige befinner oss i ett så\r\nprekärt läge är att utgifterna har fått rulla på utan\r\natt tillräckligt ifrågasättas. Nu är det hög tid att\r\nnoga pröva varje utgift. Endast oundgängligen\r\nnödvändiga utgifter bör behållas. Straffet för dem\r\nsom inte har kraft att överpröva utgifterna kommer\r\natt bli hårt den dag hela notan verkligen syns för\r\nväljarna.</pre><pre>Det här är en mycket liten fråga, och den är givetvis\r\nutan egentlig bäring för välfärden. Men viss\r\nsymbolisk betydelse kan den tillmätas.</pre><pre>I detta sammanhang vill jag kortfattat erinra om\r\nden försöksballong som emanerar från\r\nExportrådets chef Göran Holmqvist och som gäller\r\nytterligare samordning av utrikesrepresentationen.\r\nOavsett hur det förhåller sig med lämpligheten i\r\njust detta fall är det principiellt rätt att ifrågasätta\r\nom det inte finns möjlighet till ytterligare\r\neffektiviseringar.</pre><pre>Arbetsmarknadsdepartementet har haft en\r\narbetsgrupp som har förordat effektivisering och\r\nförbättrad styrning av information och rapportering\r\npå arbetsmarknadsområdet. Gruppen menar att\r\ndet på sikt räcker med att behålla denna bevakning\r\ni EG-området. Vi Moderater föreslår också att den\r\nbehålls i Bryssel. Nog undrar väl fler än vi\r\nModerater om det verkligen är oundgängligen\r\nnödvändigt att ha både ordinarie ambassadpersonal\r\noch specialattachéer på en mängd områden -- för\r\nexportfrågor, arbetsmiljöfrågor,\r\narbetsmarknadsfrågor, tekniska frågor, osv. En\r\növersyn pågår också vad gäller organisationen av\r\nutrikesrepresentationens olika delar.</pre><pre>Vi Moderater gör bedömningen att ordinarie\r\nambassadpersonal bör hinna klara bevakningen av\r\narbetsmarknadsfrågor precis som de gör på de\r\nflesta ambassaderna i världen. Som ledamot av\r\nUD:s antagningsnämnd har jag också kunnat\r\nkonstatera att krav och kvalitet på dem som antas\r\ntill diplomatkarriären är höga, inte minst vad avser\r\nkunskaper om förhållanden på arbetsmarknaden.</pre><pre>Kostnadsminskningar är nödvändiga. Det är man\r\nmedveten om även i departementet, vilket framgår\r\nav betänkandet. Skillnaden är att vi Moderater vill\r\ngå litet fortare fram.</pre><pre>Herr talman! Därmed yrkar jag bifall till\r\nreservation 1 och i händelse av bifall till reservation\r\n1 även till reservation 2, som behandlar själva\r\nmedelsanvisningen.</pre><pre>Därefter går jag över till frågan om de\r\narbetsrättsliga frågornas överförande till allmän\r\ndomstol. Man kan knappast förvänta sig att de s.k.\r\nsärintressena som finns representerade i domstolen\r\nskall komma att förorda en neddragning av det\r\negna inflytandet. Tvärtom cementerar\r\nArbetsdomstolen makten för de stora\r\norganisationerna. Den som vill bilda en\r\nkonkurrerande organisation hamnar genast i\r\nstrykklass i avsaknad av inflytande i\r\nArbetsmarknadsdomstolen.</pre><pre>Vi delar motionärens uppfattning att man bör\r\nutreda formerna för ett överförande av\r\narbetsrättsliga tvistemål till allmän domstol i syfte\r\natt stärka den enskildes ställning.</pre><pre>Vi anser att det är principiellt felaktigt att\r\nrepresentanter för arbetsmarknadens parter avgör\r\nstraffrättsliga ärenden. Det finns flera exempel på\r\ndetta i AD. Brottmål skall enligt vår uppfattning\r\navgöras i allmän domstol och AD skall få sin\r\nursprungliga funktion. Den är att tolka\r\nkollektivavtal och snabbt avgöra mål om olovliga\r\nstrejker.</pre><pre>Att domstol kan döma i mål mellan enskild och\r\npart, där ena parten är representerad i domstolen,\r\nförefaller oss inte vara den bästa lösningen om man\r\när angelägen om att tillgodose starka krav på\r\nrättssäkerhet. Man kan ju t.ex. föreställa sig hur\r\nstor möjligheten är att vinna framtida mål om lika\r\nlön, om båda parter på domarsidan kan ha intresse\r\nav att den enskilde skall förlora.</pre><pre>Herr talman! Allmän domstol är första instans när\r\nkollektivavtal saknas, men överprövningar sker i\r\nAD. Alla mål som rör enskilda förhållanden på\r\narbetsplatsen borde ha en enhetlig handläggning.</pre><pre>Så gott som alla partier i denna kammare har\r\ntillskyndat vår EG-ansökan. EG-rätten kräver\r\nabsolut opartiskhet. Det innebär att den enskildes\r\nställning får visst ökat skydd.</pre><pre>EG-rätten har visserligen accepterat\r\npartsammansatta organ, men frågan är om de fall\r\nsom avgörs i AD skulle passera EG-domstolens\r\nlupp. Jag tror inte det, och det gör inte heller den\r\njuridiska expertisen vid Juridiska Institutionen vid\r\nStockholms universitet. Jag hade ett kontrollsamtal\r\nmed dem i går.</pre><pre>Även här går vi Moderater litet längre och begär en\r\nutredning i dessa frågor.</pre><pre>Herr talman! Därmed yrkar jag bifall till\r\nreservation 3 samt i övrigt till utskottets hemställan.</pre><pre>Anf. 33  LAILA STRID-JANSSON (nyd):</pre><pre>Herr talman! Vid beskickningarna i Bryssel, Bonn,\r\nLondon och Washington finns fyra\r\narbetsmarknadsråd stationerade inom den svenska\r\nutrikesförvaltningen. Regeringen utser\r\narbetsmarknadsråden, som under alla år har\r\nkommit från arbetsmarknadens organisationer,\r\nLO, SAF och TCO. Enligt den praxis som\r\nutvecklats har som arbetsmarknadsråd endast\r\nförordats personer som föreslagits gemensamt av\r\novanstående parter.</pre><pre>Inga som helst bestämmelser om att tjänsterna\r\nskulle förbehållas personer från arbetsmarknadens\r\norganisationer har funnits. De enda kompetens-\r\noch kravspecifikationer som är uppställda för\r\ndenna befattning framgår av proposition 1959:121,\r\ndär det sägs: ''De skall vara väl förtrogna med\r\narbetsförhållandena på arbetsmarknaden och inom\r\nsocialpolitiken och besitta goda språkkunskaper.''</pre><pre>Det har vid ett flertal tillfällen konstaterats att man\r\nvid tillsättandet inte beaktat kravspecifikationen.\r\nDetta påtalades redan den 7 november 1985 i en\r\nrapport av en utredningsgrupp som\r\nArbetsmarknadsdepartementet tillsatt.</pre><pre>Kritik har även framförts beträffande\r\narbetsmarknadsrådens rapporter, som uppgivits\r\nvara av ''mycket varierande karaktär''. Trots\r\npåtalad kritik har ingen förändring av\r\ntillsättningarna av arbetsmarknadsråd kommit till\r\nstånd förrän nu.</pre><pre>Ny demokrati kritiserade för ett år sedan dessa\r\nmissförhållanden. Till vår glädje har nu\r\narbetsmarknadsministern meddelat att regeringen\r\nskall tillsätta samtliga befattningar efter ett öppet\r\nansökningsförfarande. Detta är som sagt mycket\r\nglädjande.</pre><pre>Arbetsmarknadsråden skall bevaka frågor som\r\nfrämst rör arbetsmarknad och fortlöpande\r\nrapportera till chefen för\r\nArbetsmarknadsdepartementet resp. chefen för\r\nSocialdepartementet. De skall vidare även sprida\r\nkunskap om svenska förhållanden vad beträffar\r\ndessa frågor.</pre><pre>Denna information skulle med lika gott resultat\r\nkunna skötas av befintliga beskickningars personal.\r\nSå är fallet i dag i de länder som inte har\r\narbetsmarknadsråd.</pre><pre>Sverige har i dag milt sagt en mycket ansträngd\r\nekonomi. Därför måste det ifrågasättas om de fyra\r\narbetsmarknadsråden kan bibehållas inom\r\nutrikesförvaltningen. Organisationerna på\r\narbetsmarknaden har dessutom en omfattande\r\nbevakning och uppföljning av utvecklingen i andra\r\nländer.</pre><pre>Med tanke på bl.a. de pågående förberedelserna\r\ninför Sveriges inträde i EG kan det finnas skäl att\r\ntills vidare behålla tjänsten som arbetsmarknadsråd\r\ni Bryssel. Ytterligare tjänster som\r\narbetsmarknadsråd bör däremot inte tillsättas, och\r\nbefintliga tjänster som arbetsmarknadsråd i Bonn,\r\nLondon och Washington bör snarast avvecklas.</pre><pre>Herr talman! Med det anförda ber jag att få yrka\r\nbifall till reservationerna 1, 2 och 3 i\r\narbetsmarknadsutskottets betänkande AU8.</pre><pre>Anf. 34  MARIANNE ANDERSSON (c):</pre><pre>Herr talman! Som vi har hört tar sig\r\nmeningsskiljaktigheterna i det här betänkandet\r\nuttryck i tre reservationer. Moderater och\r\nNydemokrater går samman i två motioner som\r\ngäller arbetsmarknadsråd. Moderaterna har också\r\nen reservation som gäller\r\nArbetsmarknadsdomstolen.</pre><pre>En arbetsgrupp har sett över\r\narbetsmarknadsrådens verksamhet, vilket\r\nredovisas i rapporten Utlandsrepresentation inom\r\nArbetsmarknadsdepartementets område. Det\r\ngäller de krav Europasamarbetet ställer inom\r\narbetsmarknadsområdet och nyttan av den här\r\nverksamheten.</pre><pre>Den följande remissomgången och utvärderingen\r\nhar lett till att arbetsmarknadsministern och\r\nregeringen kommit fram till att särskilda\r\nspecialattachéer behövs även fortsättningsvis. Men\r\ninte utan förändringar; förändringar som skall leda\r\ntill både besparingar och ökad effektivitet och som\r\nredovisas i betänkandet. Bl.a. skall styrningen\r\nförbättras, de särskilda arbetsmiljöattachéerna och\r\narbetsmiljöråden upphöra, bevakningen\r\nkoncentreras till EG-området och regeringen skall\r\ntillsätta samtliga befattningar efter ett öppet\r\nansökningsförfarande. Inte minst det sista tycker\r\njag är viktigt med tanke på den kritik som\r\nförekommit och för att man skall få kompetent\r\npersonal. Ett av Ny demokratis krav tillgodoses\r\ndärmed.</pre><pre>Med dessa åtgärder kommer kostnaderna att på\r\nsikt minska med ca 25 %. Utskottet delar\r\narbetsmarknadsministerns uppfattning att det är\r\nviktigt att Sverige -- i och med att arbetsmarknaden\r\ninternationaliseras och förändras oerhört snabbt --\r\nhar ett forum som följer den internationella\r\nutvecklingen och som även kan sprida kunskap om\r\nSverige i omvärlden. Vi instämmer i betänkandet\r\npå den punkten.</pre><pre>Beträffande Arbetsdomstolen, AD, diskuteras dels\r\narbetssituationen, dels de åtgärder som vidtagits\r\nför att förbättra situationen. Den har ju förbättrats,\r\nså det är inte så mycket att orda om. Men\r\nmoderaterna vill att frågan om överförande av\r\narbetsrättsliga tvistemål till allmän domstol skall\r\nutredas. Frågan om specialdomstolar har\r\ndiskuterats länge och är mer av principiell och\r\nideologisk karaktär. Det finns olika uppfattningar.\r\nJag skall inte närmare gå in på det. Men jag\r\nkonstaterar att regeringen i proposition 1991/92:84\r\nom ändringen i lagen om arbetstvister m.m.\r\nuttalade avsikten att återkomma om vilka\r\nmålkategorier som bör kunna prövas av domstol\r\nsom första instans.</pre><pre>AD har förra året i en skrivelse framhållit hur\r\nangeläget det är att en definitiv ståndpunkt tas om\r\nvilka regler om rättegångar i arbetstvister som skall\r\ngälla för framtiden. Denna skrivelse har behandlats\r\nvid ett möte med arbetsmarknadens parter där ett\r\nstarkt stöd uttalades för att man inte skulle\r\ngenomföra ytterligare förändringar när det gäller\r\ndessa rättegångar. Det har regeringen lagt stor vikt\r\nvid. Enigheten mellan parterna är, som\r\nutskottsmajoriteten påpekar, av avgörande\r\nbetydelse för att AD skall fungera\r\ntillfredsställande, och även avgörande för\r\nställningstagandet att inte förändra inriktningen,\r\nutan bibehålla AD med nuvarande uppgifter.</pre><pre>Det är i sammanhanget viktigt att påpeka att\r\narbetsmarknadsministern i propositionen säger att\r\nhan avser att noga följa utvecklingen i framtiden.\r\nDet gäller i första hand arbetssituationen. Till\r\nCharlotte Cederschiöld vill jag säga att AD ju skall\r\nbehandla tvistemål inom arbetsrätten och inte\r\nstraffrättsliga ärenden. Om det handlar om\r\nstraffrätt skall det ju behandlas i annan ordning.</pre><pre>Herr talman! Med detta vill jag yrka bifall till\r\nhemställan i betänkande AU8 i dess helhet, och\r\navslag på reservationerna.</pre><pre>Anf. 35  CHARLOTTE CEDERSCHIÖLD\r\n(m) replik:</pre><pre>Herr talman! Skillnaderna i grundtänkandet mellan\r\nMarianne Andersson och mig är kanske inte så\r\nstora. Det är särskilt glädjande att Marianne\r\nAndersson håller med om att AD inte skall syssla\r\nmed straffrättsliga bedömningar. Det finns\r\nexempel: I AD 1991/76 gjorde man en bedömning\r\nom en polis hade begått grov misshandel. AD\r\növerprövade hovrättens lagakraftvunna dom och\r\nframförde en ny dom. I AD 1992/82 underkändes\r\nhovrättens tidigare dom. I AD 1992/91\r\növerprövade man hovrättens dom, men kom till\r\nsamma domslut.</pre><pre>Även om frågeställningar av den här typen i ett\r\nannat led har en arbetsrättslig anknytning, bör den\r\nstraffrättsliga delen inte ligga hos AD. På den\r\npunkten tycks vi vara ense. Det kanske finns behov\r\nav en viss översyn.</pre><pre>Det är ju inte heller bra när oorganiserade eller\r\nmindre självständiga organisationer döms i en\r\ndomstol där huvudorganisationerna finns med som\r\ndömande part trots att det råder klar\r\nmotsatsställning. Enligt juridiska institutionen i\r\nStockholm förekommer det sådana situationer i\r\nArbetsdomstolen. Det är naturligtvis inte bra för\r\nrättssäkerheten.</pre><pre>Personligen är jag ganska övertygad om att det är\r\nen tidsfråga innan dessa rättsliga brister i vårt\r\nsystem kommer att uppmärksammas så att det\r\nuppstår ett tryck för justering.</pre><pre>Anf. 36  MARIANNE ANDERSSON (c):</pre><pre>Herr talman! Utan att ha fullständig kunskap om\r\ndessa mål vill jag säga att jag är ganska övertygad\r\nom att det var det arbetsrättsliga innehållet som\r\nman bedömde. De kan ju också innehålla delar som\r\när straffrättsliga och som man bedömde i AD.</pre><pre>I Arbetsdomstolen har man ju ändå en kompetens\r\ninom det komplicerade område som arbetsrätten\r\när. Den är ju till för att främja en enhetlig\r\nrättstillämpning inom det arbetsrättsliga området.\r\nDet förutsätter jag innebär att också den enskildes\r\nrätt skall kunna hävdas.</pre><pre>Anf. 37  CHARLOTTE CEDERSCHIÖLD\r\n(m):</pre><pre>Herr talman! Enligt den information jag har fått var\r\ndet inte det arbetsrättsliga utan det straffrättsliga\r\ninnehållet som bedömdes. Det hade sedan i och för\r\nsig bäring inom arbetsrätten, men man gjorde en\r\nstraffrättslig bedömning. Vi är tydligen ense om att\r\nsådana inte skall göras.</pre><pre>Den politiska inställningen på den här punkten är\r\nvi tydligen helt ense om. Det gäller då bara att se\r\ntill att det blir ett absolut klarläggande. Om det är\r\nså att jag har rätt -- vilket jag enligt uppgift har --\r\ninnebär det att vi är ense om att här bör ske en\r\nändring.</pre><pre>Anf. 38  MARIANNE ANDERSSON (c):</pre><pre>Herr talman! Det är svårt att tala om domar. Det\r\nkan vi nog inte göra här. Jag känner, som sagt, inte\r\ntill detta. Om det är på det sätt som Charlotte\r\nCederschiöld säger skall förhållandena naturligtvis\r\nses över. Jag har inte anledning att påstå vare sig det\r\nena eller det andra eftersom jag inte har tillräckliga\r\nkunskaper i frågan.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>7 §  Statliga arbetsgivarfrågor</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU10 Statliga arbetsgivarfrågor (prop.\r\n1992/93:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 9 §.)</pre><pre>8 §  Ett program för reparation, om- och\r\ntillbyggnad av bostäder m.m.</pre><pre>Föredrogs</pre><pre>bostadsutskottets betänkande</pre><pre>1992/93:BoU10 Ett program för reparation, om-\r\noch tillbyggnad av bostäder m.m. (prop.\r\n1992/93:100 delvis).</pre><pre>Anf. 39  EVA ZETTERBERG (v):</pre><pre>Herr talman! Jag skall villigt tillstå att jag blir litet\r\nbrydd eftersom jag hade förväntat mig att höra flera\r\nintressanta inlägg från representanter från andra\r\npartier, och komma med synpunkter på dem. Men\r\njag får väl återkomma när de har framfört sina egna\r\nförslag.</pre><pre>Herr talman! Jag vill gärna först tala om att jag\r\ntycker att det är väldigt bra att vi har fått fram det\r\nhär betänkandet och att vi i dag skall kunna fatta\r\nbeslut om ROT-program. Vi är många som har\r\nväntat länge på det. Det är, kan man lugnt säga,\r\ninte en dag för tidigt att vi fattar beslut i frågan.</pre><pre>Det jag som representant för Vänsterpartiet vill\r\nanföra är att det trots allt är otillräckligt med det\r\nantal jobb som diskuterats och som de här\r\nprogrammen skall medföra. Många betvivlar alltså\r\natt åtgärderna ger så många tusen jobb inom\r\nbyggsektorn och andra sektorer som det talats om.</pre><pre>Jag tror att det blir nödvändigt att relativt snart\r\nkomma med ytterligare ROT-program.</pre><pre>Vidare vill jag för Vänsterpartiets del hänvisa till\r\nvåra motioner. Beklagligtvis har man avstyrkt vad\r\nvi tror är bra förslag, som innebär att ytterligare\r\njobb skulle skapas inom byggsektorn. Det handlar\r\ndessutom om jobb som behövs och som skulle\r\nmedföra en bättre boende- eller arbetsmiljö för\r\nmånga människor.</pre><pre>Jag tänker t.ex. på det faktum att majoriteten\r\navstyrkt förslaget om införandet av ROT-bidrag\r\nvad gäller vatten och avlopp. Jag beklagar att det\r\nblev ett nej. Vidare tänker jag på något som man\r\nkan uppfatta som en detalj, nämligen vårt förslag\r\nom att åtgärder beträffande fönster skall ingå i\r\nROT-programmen.</pre><pre>Dessutom tror vi i fråga om det majoritetsbeslut\r\nsom kommer att fattas vad gäller skatteområdet\r\noch som gör det möjligt för de enskilda hushållen\r\natt göra avdrag på skatten för reparationer att det\r\när fel sätt att ta upp de här frågorna. Vi i\r\nVänsterpartiet tycker att det vore betydligt bättre\r\nmed ett bidragssystem. Därigenom minskas\r\nmöjligheterna till fusk på området.</pre><pre>Beträffande vårt förslag om fönster kan man nog\r\nundra hur det med ett system, som innebär avdrag\r\npå den egna skatten, skall gå att undvika att avdrag\r\ngörs för tätning och användning av isolerbara\r\nfönster. Vad är det som säger att avdraget inte\r\nnyttjas just på nämnda vis?</pre><pre>En hel del invändningar kan alltså göras på det här\r\nområdet. Vi i Vänsterpartiet har därför lagt fram\r\nförslag som vi tror skulle innebära att ytterligare\r\njobb kunde skapas. Men det väsentliga i dag är att\r\nvi fattar beslut om ROT-programmen och att vi\r\ndärefter skyndar vidare för att skapa ytterligare\r\njobb. Det gäller då åtgärder som behövs för att\r\nförbättra bostäderna och bostadskvaliteten i\r\nnedslitna bostadsområden samt åtgärder som är\r\nnödvändiga på det kommunala området vad gäller\r\nskolor och sjukhus.</pre><pre>Anf. 40  AGNE HANSSON (c):</pre><pre>Herr talman! Jag ber om ursäkt för att jag kom sent\r\ntill kammaren. Jag litade, som jag ofta gör, på vice\r\nordföranden i utskottet. Men den här gången gick\r\ndet inte riktigt bra i det avseendet.</pre><pre>Vad vi nu har att behandla är ett program för\r\nreparation, ombyggnad och underhåll av bostäder\r\noch vissa lokaler. Det är resultatet av en\r\növerenskommelse mellan regeringspartierna och\r\nSocialdemokraterna. Det är tillfredsställande att\r\növerenskommelsen kunde komma till stånd.\r\nÅtgärderna är angelägna från\r\nsysselsättningssynpunkt. De är också viktiga från\r\nboendemiljösynpunkt och för att behålla och\r\nförbättra kvaliteten i vårt bostadsbestånd.</pre><pre>Genom uppgörelsen kan meningsfulla jobb skapas\r\nsamtidigt som bostäder och kommunala lokaler kan\r\nrustas upp. För bostadssektorn innebär det en\r\nsatsning på 1,8 miljarder som ger 20 000--25 000\r\njobb. Totalt innebär uppgörelsen att ca 30 000 jobb\r\nkan komma till stånd. Därmed kan ytterligare ca\r\n5 000 lägenheter och 10 000 ålderdomshem och\r\nservicehus byggas om med förmånliga regler. En\r\ntillfällig avdragsrätt för reparationer av villor,\r\nbostadsrättshus och hyreshus införs. Ett angeläget\r\ncenterkrav tillgodoses därmed.</pre><pre>Avdragsrätten har en stor sysselsättningspotential i\r\nsig. Om 200 000 villaägare och andra\r\nfastighetsägare maximalt utnyttjar denna möjlighet\r\ntill att fördjupa miljöambitionerna i fråga om deras\r\nbostäder, innebär det bygginvesteringar för totalt\r\n12--15 miljarder kronor. Samtidigt får framför allt\r\nmånga småföretagare sysselsättning.</pre><pre>Åtgärdsprogrammet har en spridning över hela\r\nbyggsektorn som gör att en onödig utslagning av\r\nproduktionskapacitet kan undvikas. Åtgärderna är\r\ninriktade så att projekt snabbt kan komma i gång\r\nsom är spridda över hela landet och som inte\r\nbehöver hindras av problemen på\r\nkreditmarknaden.</pre><pre>Bakom förslagen till åtgärder, med undantag av en\r\ndetalj, står ett enigt bostadsutskott. En av\r\nanledningarna är att förhandlingarna har haft\r\nförankring i bostadsutskottet. Jag vill gärna passa\r\npå att säga att vice ordföranden Oskar Lindkvists\r\nmedverkan på ett mycket positivt sätt har bidragit\r\ntill att förhandlingarna präglats av en konstruktiv\r\nanda, som i sin tur i hög grad bidragit till att det\r\növer huvud taget blev ett resultat.</pre><pre>Uppgörelsen om sysselsättningsstimulanser inom\r\nbygg- och bostadssektorn står ännu litet naken och\r\nensam i ljuset av den debatt som förts under den\r\nsenaste veckan om övriga förslag i regeringens\r\nbudgetproposition om ekonomi och sysselsättning.\r\nROT-uppgörelsen borde tjäna som förebild för fler\r\nbreda lösningar som är nödvändiga för att klara de\r\nproblem som vi har att tackla i det här huset. Ingen\r\nbör undandra sig ansvar i det sammanhanget.</pre><pre>I bostadsutskottet var vi eniga om att gå vidare med\r\ndetaljutformningen, trots förra veckans turbulens i\r\nsamband med riksdagens behandling av\r\nfinansutskottets betänkande om riktlinjerna för\r\nden ekonomiska politiken. Därigenom är det nu\r\nmöjligt att få till stånd dessa angelägna åtgärder\r\ninom bostadssektorn utan onödig tidsutdräkt. Det\r\när till fördel för de arbetslösa och för de boende.\r\nÄven från den synpunkten kan det finnas anledning\r\natt dra en parallell med vad som i övrigt sker just\r\nnu.</pre><pre>Herr talman! Åtgärderna i programmet är\r\nmotiverade främst av sysselsättningsskäl.\r\nNedgången i sysselsättningen är inte minst\r\nmarkerad inom byggsektorn. Nedgången är känd\r\noch har flera orsaker. Det finns ingen anledning att\r\nupprepa det. Men åtgärderna har också ett\r\nbostadspolitiskt syfte, som bostadsutskottet sett det\r\nhela, och det har också bidragit till utformningen av\r\nåtgärderna i vissa delar. Det är därför som t.ex.\r\navdragsrätten för underhålls- och\r\nreparationsåtgärder förbehålls permanentboende\r\nfastigheter, medan fritidshusen har undantagits.</pre><pre>Inriktningen av åtgärderna är också anpassad till\r\nden svåra statsbudgetsituationen men också till\r\nsvårigheterna att få lån på kreditmarknaden med\r\nrisk för att åtgärderna på grund därav skulle kunna\r\nstoppas upp. Direktstimulanser har valts framför\r\nen belastning av statsbudgeten med kostnader för\r\nräntebidrag under flera år framåt. Därför har\r\ninsatserna för ombyggnad av äldrebostäder, som i\r\npraktiken är ett bevarande av 1992 års\r\nombyggnadsregler, räknats om till ett direkt\r\ninvesteringsstöd. 10 % av bidragsunderlaget har\r\nutskottet ansett vara en lämplig avvägning för att nå\r\nden stimulanseffekt som önskas.</pre><pre>Avdragsrätten innebär att åtgärden får effekt nu,\r\nmedan finansieringen kommer senare när\r\nkonjunkturen har vänt.</pre><pre>Herr talman! Jag yrkar bifall till hemställan i\r\nbostadsutskottets betänkande nr 10 i dess helhet.</pre><pre>Anf. 41  OSKAR LINDKVIST (s):</pre><pre>Herr talman! Även jag ber om ursäkt för att ha\r\nmissat det första inlägget. Men jag skulle ändå inte\r\nha utnyttjat mina 15 minuter. I bostadsutskottet\r\nråder ju, som Agne Hansson sade, en mycket stor\r\nsamstämmighet om ROT-programmet.</pre><pre>Till bostadsutskottets ordförande vill jag säga att\r\njag uppskattar det han sade om mig. Men faktum är\r\natt Agne Hansson i de samtal som har ägt rum\r\nmellan Socialdemokraterna och regeringspartiet\r\nspelat en mycket framstående och konstruktiv roll.</pre><pre>Det är ingen nyhet för Sverige att vi har ROT-\r\nprogram. Det har den socialdemokratiska\r\nregeringen vid olika tillfällen lanserat och det har\r\nspelat en utomordentligt stor roll när det gäller att\r\nslå vakt om sysselsättningen på bostadsmarknaden.\r\nROT-programmet kommer nu också i\r\narbetslöshetens Sverige. Som alla känner till finns\r\ndet ett samband mellan arbetsmarknaden och\r\nbostadsmarknaden. Om det finns jobb frågar folk\r\nefter bostäder, om det råder arbetslöshet har man\r\nvarken råd eller förutsättningar att efterfråga\r\nlägenheter på bostadsmarknaden. Då har man det\r\nläge som nu har uppstått i Sverige, nämligen att vi\r\nhar en bostadsmarknad som inte längre fungerar på\r\ndet sätt som vi i Sverige är vana vid.</pre><pre>Något som är ännu värre är resultatet av en\r\nundersökning. Nyligen har det bland 160\r\nbyggföretag i Sverige gjorts en enkät. Det har\r\nfrågats om hur man i dessa byggföretag ser på\r\nframtiden när det gäller bostadsbyggandet och\r\nbyggande över huvud taget. Svaret från de 160\r\nföretagen är samfällt. Man svarar att 1993 blir på\r\nbostadsområdet ett dåligt år, och 1994 blir ett uselt\r\når. I det perspektivet skall man se ROT-\r\nprogrammet, som Agne Hansson var vänlig nog att\r\npresentera. ROT-programmet gäller för 1993 och\r\n1994.</pre><pre>Agne Hansson sade också att det råder stor\r\nsamstämmighet i utskottet. Men det finns en punkt\r\ndär vi bl.a. skiljer oss i våra uppfattningar,\r\nnämligen när det gäller bidragen för vissa\r\nunderhållsåtgärder. Majoriteten har bestämt sig för\r\nett avdrag gentemot fastighetsskatten. Vi inom\r\nsocialdemokatin tycker att det är en\r\nbyråkratisering, en inbyggd fördröjningseffekt,\r\nframför allt för fastighetsägare med låga\r\ntaxeringsvärden på sina fastigheter. Dessa\r\nfastighetsägare får vänta i flera år på\r\nbidragseffekten av sin ombyggnad och sitt\r\nunderhåll.</pre><pre>Det här är en fråga explicit för skatteutskottet. I\r\nbostadsutskottets betänkande har\r\nSocialdemokraterna i ett särskilt yttrande sagt att\r\ndet finns något i det här sammanhanget som är bra,\r\nnämligen det stöd som skall utgå som ett direkt\r\nbidrag till verksamheten. Man får då pengarna\r\nsnabbt. De som inte kan vänta på att kvitta\r\ngentemot fastighetsskatten behöver inte ängslas\r\növer ekonomin utan kan ganska omgående, när de\r\nuppfyller övriga krav, också få ut den ersättning\r\nsom de är berättigade till.</pre><pre>Socialdemokraterna har också en reservation till\r\nbetänkandet när det gäller hyreshöjningar vid\r\nombyggnad. Vi uttalar våra farhågor för att det på\r\nsina håll blir mycket kraftiga hyreshöjningar, ofta\r\nså kraftiga att de inte kan bäras av de boende. Nu\r\nåterkommer vi i ett senare betänkande till dessa\r\nfrågor. Visserligen har vi skrivit en reservation,\r\nmen jag kommer inte att begära bifall till den\r\nreservationen, eftersom ärendet återkommer i ett\r\nsenare sammanhang.</pre><pre>Slutligen vill jag säga att jag självfallet är mycket\r\nnöjd med det ROT-program som nu presenteras för\r\nkammaren. Jag konstaterar att regeringen på flera\r\npunkter gett vika, och jag konstaterar att ett flertal\r\nsocialdemokratiska motioner har bifallits i den här\r\nuppgörelsen. Jag konstaterar även att det går att\r\ngöra överenskommelser när man är sams om att\r\nlägga tyngden i svensk bostadspolitik i mitten.</pre><pre>Redan i morgon är det möjligt att sätta i gång de\r\nhär arbetena. Precis som Agne Hansson sade\r\nkommer det att innebära över 30 000\r\nsysselsättningseffekter, vilket är alldeles utmärkt.\r\nMen vi skall inte inbilla oss att det, som det ser ut\r\nnu, kommer att räcka. Därför kommer vi inom\r\nsocialdemokratin att arbeta vidare på både att\r\nförbättra det regulära bostadsbyggandet och att ha\r\nett bra ROT-program i reserv efter 1994.</pre><pre>Anf. 42  AGNE HANSSON (c) replik:</pre><pre>Herr talman! Vi har i stort sett kommit fram till en\r\nsamstämmig uppfattning, vilket framgår av\r\ndebatten här. Låt mig bara kommentera det som\r\nOskar Lindkvist säger när det gäller den detalj som\r\nvi inte är riktigt ense om, nämligen avdragsrätt eller\r\ndirektbidrag. Jag hoppas att den diskussion om\r\ndetaljerna som främst skall föras i skatteutskottet --\r\njag hoppas att diskussionen förs snabbt för att nå ett\r\nsnabbt resultat -- kan leda till att man även på den\r\npunkten kan komma sams.</pre><pre>Avdragsrätten har valts framför ett direktbidrag\r\ndärför att den appelerar till ett känt begrepp som\r\ngör att åtgärderna snabbare blir effektiva.\r\nAvdragsrätten blir också bättre\r\nkonjunkturanpassad om åtgärderna kan\r\ngenomföras nu. Sysselsättningen stärks medan\r\nfinansieringen kommer senare, när konjunkturen\r\nhar vänt. Avdragsrätt framför ett direkt bidrag\r\nkräver inte en ny administration, som kanske ger\r\nökade kostnader, utan det system som vi har i\r\nskattesystemet kan användas. I utskottet har vi\r\npreciserat oss när det gäller bidragets minimigräns\r\npå 2 000 kr. Bidraget bör knytas till fastigheten, inte\r\ntill lägenheten, vilket medför att\r\nsysselsättningseffekten blir större. På den punkten\r\nråder ingen delad mening.</pre><pre>I skatteutskottet diskuterar man nu avdragsrätten\r\nmot fastighetsskatten som en ren teknisk avräkning\r\nmot den statliga totala fastighetsskatten. För den\r\nenskilde skulle det i praktiken innebära ren\r\nskattereduktion. Det finns då också möjligheter till\r\natt begära jämkning i skatteuttaget.\r\nSamstämmigheten mellan bidrag och avdrag blir då\r\nväldigt liten. Jag hoppas att det blir möjligt att\r\nsnabbt få fram dessa åtgärder. För en gångs skull\r\nhar regeringen verkligen visat sig vara snabb. I min\r\nhand har jag det första utkastet till författning, så\r\nåtgärderna kan igångsättas.</pre><pre>Socialdemokraternas andra reservation som inte\r\ndirekt berör uppgörelsen finns det ingen anledning\r\natt kommentera, efter Oskar Lindkvist inte har\r\nyrkat bifall till densamma.</pre><pre>Anf. 43  OSKAR LINDKVIST (s) replik:</pre><pre>Herr talman! Majoriteten som Agne Hansson\r\nföreträder när det gäller avdragsrätten har inte sett\r\ndet fina i att de som bygger om och som skall få stöd\r\ntill det får pengarna ganska snabbt. Jag tror inte att\r\nalla har ekonomi att ligga ute med upp till 10 000 kr.\r\nMånga har ekonomi till det och kommer att\r\nutnyttja avdragsrätten, men åtskilliga människor --\r\nkanske de i glesbygden där man ofta har ganska\r\nsmå taxeringsvärden på sina fastigheter -- kommer\r\nsäkerligen att få vänta i åratal på att få ut de pengar\r\nsom de är berättigade till.</pre><pre>Vi har därför lagt fram förslag om ett direkt bidrag.\r\nJag tror att de flesta människor anser att det är\r\nganska rimligt att en sådan möjlighet finns.\r\nUppriktigt talat vet jag inte det riktiga skälet till att\r\navdragseffekten fått ett så starkt fäste hos\r\nmajoriteten i bostadsutskottet. Nu utgår jag ifrån\r\natt skatteutskottet måhända gör en annan\r\nbedömning i den här frågan än bostadsutskottet.</pre><pre>Sedan konstaterar jag att Agne Hansson sade att\r\nregeringen för en gångs skull har handlat snabbt\r\noch nu tagit fram en handling --åtgärder kan\r\nomedelbart sättas in och få effekt på\r\navdragsfrågorna. Ja, det kanske är bra, men jag\r\ntror att man skall vänta på skatteutskottet. Jag\r\nförväntar mig att skatteutskottet mobiliserar en\r\nklokskap som kan komma till användning just i den\r\nhär frågan. Då slipper regeringen ha bekymmer för\r\nsitt redan utfärdade dekret om avdragsrätten.</pre><pre>Anf. 44  AGNE HANSSON (c) replik:</pre><pre>Herr talman! Oskar Lindkvist missförstod mig. När\r\njag pratade om förordningen gällde det åtgärderna i\r\ndet betänkande som vi nu skall anta. Avdragsrätten\r\nskall naturligtvis behandlas vidare -- först i\r\nskatteutskottet -- och i den delen finns det\r\nsjälvfallet icke något förslag till förordning. Jag\r\nhoppas att den handläggningen i skatteutskottet för\r\ndet första skall ske snabbt, för det andra skall\r\nresultera i samstämmighet, för att helheten skall\r\nkomma fram så snabbt som möjligt.</pre><pre>Om man skulle hamna på en linje som innebär att\r\ndet kan göras en teknisk avräkning och avdrag\r\ndirekt i deklarationen, med möjlighet att snabbt\r\nbegära skattejämkning, är det givet att tiden för\r\nsamstämmighet, från det att åtgärden genomförs\r\ntill dess att pengarna betalas tillbaka i form av\r\nskattereduktion, blir väldigt kort. Därmed minskar\r\nskillnaden mellan bidrag och avdrag.</pre><pre>Anf. 45  EVA ZETTERBERG (v) replik:</pre><pre>Herr talman! I mitt första inlägg talade jag om att\r\nVänsterpartiet stod bakom detta betänkande, och\r\njag vill yrka bifall till utskottets hemställan. Jag vill\r\nunderstryka hur viktigt det är att vi fattar beslut i\r\ndag och kan gå vidare. Det är däremot helt klart att\r\nregeringen har varit senfärdig.</pre><pre>Jag glömde att säga att vi i Vänsterpartiet\r\ninstämmer i reservationen från\r\nSocialdemokraterna vad gäller politiken på\r\nbostadsområdet och i fråga om att ROT-\r\nprogrammet inte får leda till avsevärda\r\nhyreshöjningar. Det är en mycket viktig punkt. Det\r\ngäller att det ROT-program som nu sätts i gång inte\r\nfår gå till lyxsaneringar eller till ombyggnader som\r\ninte är motiverade. Det har tidigare hänt att det har\r\ngjorts ombyggnader som inte varit nödvändiga,\r\nsom lett till avsevärda hyreshöjningar och som\r\ndefinitivt inte varit bra för dem som bor i husen.</pre><pre>Vad jag saknar i ROT-programmet och som jag vill\r\natt Oskar Lindkvist kommenterar är frågan om\r\nvatten och avlopp. Vi har diskuterat det förut, och\r\ndet är viktigt för Vänsterpartiet. Varför finns inte\r\ndetta med i den här uppgörelsen? Jag ställde samma\r\nfråga till Agne Hansson men fick inte något svar.\r\nJag hoppas att Oskar Lindkvist har ett svar. Min\r\nförhoppning är att detta kommer med i nästa ROT-\r\nprogram. Har jag tolkat Socialdemokraterna rätt\r\npå den punkten?</pre><pre>Anf. 46  OSKAR LINDKVIST (s) replik:</pre><pre>Herr talman! Jag kan nog inte ge ett svar som Eva\r\nZetterberg blir nöjd med. Det är nämligen så att\r\nfrågan om kommunalt vatten och avlopp i ett ROT-\r\nprogram har diskuterats i åtskilliga år i\r\nbostadsutskottet. Det har framför allt varit Centern\r\nsom har varit pådrivande för att få ett sådant ROT-\r\nprogram. Vi har funnit att detta skulle ge ganska\r\nsmå sysselsättningsmässiga effekter, då det inte har\r\nsärskilt stor omfattning. De uppgifterna har vi\r\nhämtat från Kommunförbundet, som har hanterat\r\nfrågan i en särskild artikel.</pre><pre>Eftersom det inte ger några särskilda\r\nsysselsättningseffekter och dessutom i princip är en\r\nkommunal fråga, har vi i bostadsutskottet varit\r\nganska reserverade i fråga om att ge utrymme för\r\nvatten och avlopp i ROT-programmet.</pre><pre>Anf. 47  EVA ZETTERBERG (v) replik:</pre><pre>Herr talman! Det är möjligt att frågan har\r\ndiskuterats länge i bostadsutskottet, men under den\r\ntid jag har varit med har vi inte fått några\r\nberäkningar av hur många jobb det skulle ge. Det\r\nfinns därför anledning att ta fram aktuella siffror,\r\nnär det nu gäller att skapa så många jobb som\r\nmöjligt på områden som är viktiga.</pre><pre>Även om vatten och avlopp är en kommunal fråga,\r\nfinns det i uppgörelsen ROT-pengar som kan gå till\r\nskolor, sjukhus osv. Det är alltså inte så att man\r\nsäger totalt nej till kommunala satsningar inom\r\nROT-programmet. Därför borde detta kunna vara\r\nmed. Vi får gå till förnyad prövning, se hur många\r\njobb det kan ge och var det finns behov.</pre><pre>Anf. 48  DAN ERIKSSON i Stockholm\r\n(nyd):</pre><pre>Herr talman! Även jag får börja mitt anförande\r\nmed att be om ursäkt. Det är frestande att skylla\r\npå ordföranden och vice ordföranden, men jag skall\r\ninte göra det. Sent skall syndaren vakna.</pre><pre>Vi har hört hur fint det låter, och nu kommer Ny\r\ndemokratis version.</pre><pre>Regeringens och riksdagens behandling av ROT-\r\nsatsningen, dvs. reparation, om-  och tillbyggnad,\r\nhar gjort mig oerhört besviken. Vi har inte fått\r\nbästa möjliga lösning.</pre><pre>Redan hösten 1992 yttrade bostadsutskottet i sitt\r\nbetänkande vikten av att åtgärder skulle vidtagas\r\nför att öka sysselsättningen inom olika delar av\r\nbyggsektorn. Finansutskottet instämde sedermera i\r\nbostadsutskottets uppfattning och betonade\r\ndessutom att sysselsättningsskapande åtgärder\r\ninom byggsektorn borde kunna inriktas mot vissa\r\nupprustningsbehov inom den offentliga sektorn.\r\nRiksdagen gav också, enhälligt, detta regeringen\r\ntill känna.</pre><pre>Regeringen hade nu bollen, men ingenting hände.\r\nJo, i budgetpropositionen föreslog man ytterligare\r\nförsämringar för ombyggnationer år 1995 och 1996.\r\nDessa försämringar längre fram menade regeringen\r\nskulle stimulera till tidigareläggning av ROT-\r\nåtgärder. Detta var regeringens ROT-satsning!</pre><pre>Jag har inte så lång erfarenhet av riksdagsarbete att\r\nåberopa, men jag tycker att det är anmärkningsvärt\r\natt regeringen har handlat så nonchalant mot en\r\nenhällig riksdag. Det är oförskämt! Om någon på\r\ndepartementet lyssnar på debatten vill jag säga: Fy\r\nskäms!</pre><pre>Det finns mycket att säga om handläggningen. Jag\r\nhade förmånen -- eller vad man skall kalla det -- att\r\nfölja ärendets behandling i både finans-  och\r\nbostadsutskottet. Man kan inte säga att det ena\r\nutskottet var bättre än det andra; det var lika\r\nhönsigt i båda.</pre><pre>Det som oroar mig mest är att vi står inför så stora\r\nproblem, i kombination med den\r\nhandlingsförlamning som ibland råder.\r\nBehandlingen i utskotten av ROT-satsningen är\r\nsnarlik den behandling som sker av statsbudgeten.\r\nDet gagnar definitivt inte Sverige. Folk tycker att\r\ndet är mycket prestige i politiken. Trots det tror jag\r\natt man i allmänhet inte vet hur mycket prestige och\r\nrevirtänkande som råder i verkligheten. Trots allt\r\nser jag en strimma ljus där borta i tunneln, och jag\r\nhoppas att riksdag och regering tar sig i kragen.</pre><pre>Vi kan titta på ROT-frågan. Där satt vi i minst fyra\r\nutskott samtidigt och skulle resonera och komma\r\növerens om olika bitar. När vi föreslog att man i\r\nstället skulle utse en grupp som förhandlade fram\r\nett förslag möttes det med kalla handen. Detta\r\nkunde annars ha klubbats i de olika utskotten.</pre><pre>Tiden gick, och vi kom ingen vart. Det var t.o.m.\r\nen sammanträdesfri vecka. Arbetslösheten bara\r\nökade. Till slut var det några få som gjorde upp,\r\noch man var så sent ute att det fick kallas till extra\r\nsammanträde i både finans- och bostadsutskottet.\r\nDetta hade vi ingen aning om i förväg.</pre><pre>Därför blev det som det blev. ROT-programmet\r\nhar karaktären av ett utslängt plockepinn, som nu\r\nbostadsutskottet m.fl. utskott haft att reda ut. Här\r\nmåste jag säga att jag är ganska besviken på\r\nSocialdemokraterna. Att regeringssidan bara ville\r\nfå ner något på papperet är inte så konstigt. De har\r\ninte visat något som helst intresse, förutom några\r\ndagar före uppgörelsen i finansutskottet.</pre><pre></pre><pre>Hur kunde Socialdemokraterna gå med på en så\r\nmedioker uppgörelse, när en mycket bättre fanns i\r\nsikte? För mig är detta svårt att förstå. I samband\r\nmed behandlingen av finansutskottets betänkande\r\nställde jag en fråga till Allan Larsson. Han begärde\r\ninte replik, men jag hoppas att det är litet bättre\r\nkrut i Oskar Lindkvist.</pre><pre>Frågan jag ställde var: Varför ville inte\r\nSocialdemokraterna träffa en bättre uppgörelse\r\nmed Ny demokrati? Om ni inte vill träffa en för er\r\nbra uppgörelse med oss, vore det angeläget att få\r\ndetta klarlagt.</pre><pre>Till Oskar Lindkvist skulle jag också vilja säga att\r\ndet är riktigt att ett VA--ROT-program inte ger så\r\nmånga direktjobb. Men det skulle faktiskt ge en del\r\nkringjobb. Det vore i alla fall värt att se på\r\nförslaget. På vissa håll är behoven rätt så stora.</pre><pre>När jag kom till riksdagen, trodde jag att politiker\r\nvar skickliga på att förhandla och göra upp i\r\nkulissen, att de var proffs på det politiska spelet.\r\nMen ROT-satsningen har tyvärr inte visat prov på\r\ndetta. Det har varit mycket trögare än jag trodde,\r\noch man har visat betydligt mindre vilja att göra\r\nupp än jag någonsin kunde föreställa mig. Men\r\ntrots allt stöder vi uppgörelsen. Den är bättre än\r\ningenting alls, men den kunde som sagt ha varit\r\nmycket bättre.</pre><pre>Anf. 49  AGNE HANSSON (c):</pre><pre>Herr talman! Dan Eriksson och Ny demokrati är\r\nbesvikna över att de inte har fått den bästa\r\nlösningen. Jag har frågat mig vilken lösning Ny\r\ndemokrati egentligen vill ha. Dan Eriksson\r\nförsökte framställa det som om Ny demokrati\r\nskulle vara pådrivande och ha en rad förslag i\r\nrockärmen.</pre><pre>Jag har här samtliga motioner som Ny demokrati\r\nhar väckt i denna fråga. I den stora ekonomisk-\r\npolitiska motionen finns ROT-sektorn upptagen på\r\nknappt en sida. Man slutar med ett yrkande om att\r\nbegära åtgärder från regeringen till ett ROT-\r\nprogram. Dan Eriksson har nu kritiserat att det inte\r\nhar kommmit fram någonting. Men då får ju\r\nutskottet och riksdagen själva ta initiativ. Det har\r\nvi också gjort, och det har givit detta resultat.\r\nGivetvis söker vi förhandla med dem som föreslår\r\nåtgärder, eftersom vi själva har förslag om åtgärder.\r\nJag anförde i den allmänpolitiska debatten att vi i\r\nCentern ville se en förlängning av RBF-stödet och\r\nfå en avdragsrätt genomförd.</pre><pre>Det finns enskilda motioner, som är direkta\r\navskrifter av den ekonomisk-politiska motionen\r\nfrån Ny demokrati. De har precis samma yrkanden\r\nom att riksdagen skall begära förslag från\r\nregeringen. Även Dan Eriksson står bakom en\r\nenskild motion.</pre><pre>I övrigt pekar man i en motion på möjligheten att\r\ngöra investeringar just i vatten- och\r\navloppssystemet. Dessutom finns det två motioner\r\nmed krav på avdragsrätt för egnahemsägare. Detta\r\nfinns nu med i ROT-uppgörelsen. Min fråga är: Vad\r\nhar Ny demokrati därutöver att tillföra debatten?\r\nJag förstår att Dan Eriksson är besviken över att\r\nhan inte har fått vara med och påverka\r\nuppgörelsen. Men jag förstår samtidigt att Oskar\r\nLindkvist vände sig åt rätt håll, när han ville nå\r\nresultat. Det är förklaringen, såvitt jag kan förstå.</pre><pre>Anf. 50  DAN ERIKSSON i Stockholm (nyd)\r\nreplik:</pre><pre>Herr talman! Jag vill fråga Agne Hansson: Vi har\r\ndrivit på i utskottet och vi har velat utse en grupp\r\nsom skulle sköta förhandlingarna; har vi då varit\r\nointresserade? Det vore intressant att höra Agne\r\nHanssons mening.</pre><pre>När det gäller talet om våra förslag vill jag\r\nframhålla att vi har varit ganska öppna. Vi har\r\nfrämst diskuterat med dem som har visat mest\r\nintresse, nämligen Socialdemokraterna. Från\r\nregeringen och regeringspartierna har vi inte märkt\r\nså stort intresse. Man vänder sig självfallet till dem\r\nsom man tror att det är lättast att träffa en\r\nuppgörelse med. Vi trodde att det var\r\nSocialdemokraterna.</pre><pre>Vi har jobbat på att nå lösningar i form av\r\nutskottsinitiativ, som vi tyckte var det snabbaste\r\noch bästa sättet. Där märkte vi ingen vilja från\r\nregeringspartierna.</pre><pre>Agne Hansson sade att vi inte hade fått vara med\r\noch påverka. Jodå, om vi hade varit passiva hade\r\ndet inte funnits någon ROT-uppgörelse i dag. Det\r\nkänns väldigt bra. För mig är det egentligen inte så\r\nviktigt att ha varit med om en uppgörelse; det\r\nviktiga är att uppgörelsen är bra. Där tycker jag att\r\nvi har missat litet grand. Uppgörelsen kunde ha\r\nvarit bättre. Det känns inte bra. Men uppgörelsen\r\nger jobb, och det är bättre än ingenting. Det\r\nvidhåller jag.</pre><pre>Anf. 51  AGNE HANSSON (c) replik:</pre><pre>Herr talman! Som jag ser det finns det egentligen\r\ningen anledning för Dan Eriksson att vara\r\nbesviken. Vi har gemensamt kommit fram till att\r\navdragsrätten skall gälla. Om Dan Eriksson menar\r\natt det är att driva på i ett utskott att ständigt ta upp\r\ndenna fråga och be någon annan att föreslå\r\nåtgärder, då kan man möjligen påstå att ni har drivit\r\npå. Men konkret, förslagsmässigt, skulle jag gärna\r\nvilja veta vad Dan Eriksson och Ny demokrati vill\r\nkomplettera ROT-uppgörelsen med. Det finns inte\r\nett enda förslag utom vatten- och avloppsprojektet\r\ni de sex motioner som har väckts beträffande ROT-\r\nprogrammet. Vad är dåligt i uppgörelsen, och vad\r\nvill Ny demokrati komplettera den med för att göra\r\nden bättre?</pre><pre>Att det har blivit en bred uppgörelse i denna fråga\r\nmellan Socialdemokraterna och regeringen beror\r\nockså på att ingen av oss egentligen vet var Ny\r\ndemokrati står från den ena dagen till den andra.\r\nStår ni för de förslag som ni har lagt fram och som\r\när väldigt få i och för sig i detta fall, eller vad gäller\r\njust i dag? Vad vill ni komplettera ROT-\r\nuppgörelsen med som skulle öka sysselsättningen\r\noch dessutom förbättra den ekonomiska balansen\r\nmed ett stort budgetunderskott?</pre><pre>Anf. 52  DAN ERIKSSON i Stockholm (nyd)\r\nreplik:</pre><pre>Herr talman! Agne Hansson frågade vad vi vill\r\nkomplettera uppgörelsen med. Det vi allra mest\r\nhade velat se är en större satsning på skolorna.\r\nRegeringspartierna har sagt att man skall skapa\r\nvärldens bästa skola. Då kan den inte se ut hur som\r\nhelst. Det får inte finnas hur mycket mögel som\r\nhelst och hur många ruttna väggar som helst, om\r\ndet skall vara världens bästa skola. Där hade vi\r\nvelat se en större satsning än de 800 miljoner\r\nkronor totalt som man satsar på de offentliga\r\nbyggnaderna.</pre><pre>Agne Hansson påstod också att man inte vet var Ny\r\ndemokrati står från den ena dagen till den andra.\r\nDå vill jag ställa en rent personlig fråga, som jag\r\ntyvärr inte kan få svar på här men kanske utanför\r\nkammaren: Anser Agne Hansson att jag någon\r\ngång har sviktat eller svikit någon\r\növerenskommelse?</pre><pre>Anf. 53  OSKAR LINDKVIST (s):</pre><pre>Herr talman! Mitt inlägg är närmast föranlett av\r\nDan Erikssons huvudanförande. Han uttalade sin\r\nbesvikelse över Socialdemokraterna, och han\r\nfrågade varför vi inte ville träffa en bättre\r\nuppgörelse med Ny demokrati utan i stället träffade\r\nen sämre överenskommelse med de andra politiska\r\npartierna i bostadsutskottet.</pre><pre>Om man skall lita eller inte lita på Ny demokrati\r\növerlåter jag åt varje riksdagsledamot att själv\r\navgöra. Jag har dock litet dåliga erfarenheter av Ny\r\ndemokrati. För bara ett år sedan var vi överens i\r\nbostadsutskottet om att vi i kammaren skulle driva\r\nigenom stimulansåtgärder i de allmännyttiga\r\nbostadsområdena.</pre><pre>Ny demokrati och Socialdemokraterna var då\r\növerens om att vi skulle göra det. Men den\r\neftermiddag då kammaren tog ställning i den frågan\r\nbefann sig samtliga nydemokratiska\r\nriksdagsledamöter i Vagnhärad i Sörmland för att\r\ndemonstrera tillsammans med Radio Nova, som\r\nvar anklagad för att syssla med illegal\r\nnärradioverksamhet. Att sedan efteråt begära att vi\r\nskall ha det största förtroende för ett parti som\r\nuppträdde så ansvarslöst som Ny demokrati\r\nuppträdde vid den tidpunkten tycker jag nästan är\r\natt begära litet för mycket.</pre><pre>Sedan vill jag säga till Dan Eriksson -- det kan vara\r\nbra att veta -- att Socialdemokraterna har ett\r\nförflutet i bostadsfrågan och i ROT-frågorna som vi\r\när väldigt stolta över. Det har varit en av våra\r\nhjärtefrågor tillsammans med\r\narbetsmarknadsfrågor. Vi insisterar alltjämt på att\r\nvi vid alla tillfällen när det är både befogat och\r\nnödvändigt står i främsta ledet för att främja\r\nbyggandet och ombyggandet av bostäder.</pre><pre>När det gäller det framtida boendet kommer\r\nbostadsutskottet snart att få syssla med de mera\r\nallmänpolitiska frågorna, med ett stort utrymme\r\nför angrepp på regeringen i vissa bostadspolitiska\r\nfrågor. Då har fatiskt Dan Eriksson i Stockholm\r\nchansen att visa sin tillgivenhet med\r\nSocialdemokraterna och på viktiga områden föra\r\nen annan bostadspolitik än den regeringen\r\nföreträder.</pre><pre>Anf. 54  DAN ERIKSSON i Stockholm (nyd)\r\nreplik:</pre><pre>Herr talman! Till att börja med skulle jag vilja fråga\r\nom Oskar Lindkvist litar på mig. Att vi åkte till\r\nVagnhärad var ett engångsfall. Det var olyckligt.\r\nMen att värna om fri radio och att kunna nå ut är\r\nviktigt för oss. För oss är det största problemet att\r\nvi inte kan nå ut. Vi har ingen press som står bakom\r\noss. Vi står ensamma mot de stora drakarna med\r\npresstöd. Så det är svårt för oss. En av de högsta\r\nprioriteter vi har är att värna om det fria ordet och\r\natt nå ut. Men som sagt: det var olyckligt den\r\ngången. Jag tror inte att det kommer att upprepas.</pre><pre>Oskar Lindkvist inbjuder till att visa tillgivenhet.\r\nDet som jag upplever som problemet med\r\nSocialdemokraterna är att man får stötta deras\r\nförslag helt och fullt, det går bra, men att visa större\r\nkompromissvilja, att jämka ihop litet, har det varit\r\nbetydligt svårare med. En förhandling är att ge och\r\nta, inte bara ta. Där skulle vi vilja se mera prov från\r\nSocialdemokraterna på att också ge en liten bit. Så\r\nskall vi kunna komma överens framöver i vissa\r\nfrågor.</pre><pre>I bostadspolitiken skiljer vi oss åt rätt så mycket,\r\ndet är inte så många beröringspunkter. Men jag\r\ntycker inte man skall utesluta dem som finns.\r\nDärför tycker jag att det är trevligt om vi kan få ett\r\nbättre förhandlingsklimat framöver.</pre><pre>Anf. 55  OSKAR LINDKVIST (s) replik:</pre><pre>Herr talman! Dan Eriksson i Stockholm frågar först\r\nom jag litar på honom. Jag skall göra ett ärligt\r\nförsök att lita på Dan Eriksson. Men den\r\nargumentation som just nu kom, att det var\r\nviktigare att vara i Vagnhärad i stället för i\r\nriksdagens kammare för att medverka till ett ökat\r\nstimulansbidrag på det viktiga bostadsområdet,\r\ninger faktiskt ingen respekt och utgör inget\r\nunderlag för att tilltron skall öka när det gäller\r\ntillförlitligheten. Det måste väl Dan Eriksson\r\nmedge.</pre><pre>Sedan säger Dan Eriksson att det svåra med\r\nSocialdemokraterna är att man skall stötta deras\r\nförslag. Men Ny demokrati stöttar inte våra förslag.</pre><pre>Det är bara en vecka sedan som vi i\r\nbostadsutskottet diskuterade en avreglering av\r\nbyggmarknaden. Där fanns två förslag. Det var ett\r\nförslag om att regeringen skulle få bemyndigandet\r\natt utfärda bestämmelserna. Men vi från\r\nsocialdemokratisk sida beslöt att tillstyrka en\r\nmotion från Ny demokrati om att det är riksdagen\r\nsom skall avgöra de frågorna, inte regeringen.\r\nInom kort kommer det förhoppningsvis att inträffa\r\natt Ny demokrati och Socialdemokraterna,\r\nnaturligtvis också Vänsterpartiet, kommer att här i\r\nkammaren bestämma att det är riksdagen som skall\r\nha det slutliga ordet när det gäller formerna för\r\navregleringen på bostadsområdet. Där har Dan\r\nEriksson chansen att visa hur pass hållfast\r\npålitligheten är hos Ny demokrati.</pre><pre>Anf. 56  DAN ERIKSSON i Stockholm (nyd)\r\nreplik:</pre><pre>Herr talman! Det är rörande och bra för de\r\nfortsatta förhandlingarna att höra på Oskar\r\nLindkvist. Det är första gången på ungefär 18\r\nmånader som vi får ett ja från Socialdemokraterna.\r\nDet tycker vi naturligtvis är väldigt trevligt. Det\r\nskall jag klara ut med Oskar Lindkvist.</pre><pre>Vad jag menade var att förhandlingarna är att ge\r\noch ta och att det där saknas litet vilja. Det bemötte\r\nOskar Lindkvist inte riktigt.</pre><pre>Så om det fria ordet. Som jag sade tidigare ansåg vi\r\ndet så viktigt den gången. Det var en\r\nengångsföreteelse. Jag tror som sagt inte att det\r\nkommer att upprepas. Det fria ordet är oerhört\r\nviktigt för oss. Det har inte minst märkts den\r\nsenaste tiden. Det är en fråga som vi verkligen\r\nprioriterar därför att vi har svårt att nå ut.</pre><pre>Anf. 57  AGNE HANSSON (c):</pre><pre>Herr talman! Jag måste besvära kammaren med\r\nytterligare ett anförande därför att jag för det första\r\ntyckte att Dan Eriksson i Stockholm sätter väldigt\r\nmycket av sin personliga heder i pant i den här\r\ndiskussionen. Han ställde frågan till mig om jag\r\ntycker att han har svikit mitt förtroende. Jag vill då\r\ngärna säga att jag hittills har litat på Dan Eriksson.\r\nJag hoppas kunna göra det i fortsättningen också.\r\nMen jag skulle vara väldigt försiktig med att ställa\r\nut min personliga heder och trovärdighet på det sätt\r\nsom Dan Eriksson gör, om jag tillhörde ett parti\r\nsom Ny demokrati, som just nu beter sig på det sätt\r\nsom det gör. Jag har förstått att det tyvärr inte alltid\r\när Dan Eriksson som själv avgör vad man till slut\r\ntar för ställning från det partiets sida. Det gör\r\nnaturligtvis osäkerheten väldigt mycket större.</pre><pre>För det andra kritiserade Dan Eriksson\r\nuppgörelsen om ROT-programmet väldigt kraftigt.\r\nHan uttryckte sig bl.a. som så att det var någonting\r\nihoprafsat som han liknade vid plockepinn. Jag\r\nhade naturligtvis förväntat mig att jag skulle få ett\r\nbesked om vad det var som var så dåligt och vad det\r\nvar som Ny demokrati och Dan Eriksson ville\r\nkomplettera det här åtgärdspaketet med för att\r\ngöra det bättre.</pre><pre>Det svar jag har fått är att man skulle satsa mer på\r\nskolorna. Det är för det första ett förslag som inte\r\nfinns med i någon av de sex motioner som tidigare\r\nhar lagts i denna fråga. För det andra noterar jag att\r\ni ROT-uppgörelsen finns 800 miljoner kronor\r\navsatta för kommunala stimulansåtgärder. Man får\r\ndirekt stimulansbidrag med 30 % om man vill rusta\r\nupp skolor. Man kan från kommunernas sida\r\nanvända alla dessa pengar till att rusta upp skolor\r\nmed om man skulle vilja det. Så jag tycker att den\r\nhär kritiken faller platt till marken. Jag konstaterar\r\natt Ny demokrati inte har någonting bättre att\r\ntillföra uppgörelsen än de förslag som ligger på\r\nriksdagens bord.</pre><pre>Anf. 58  DAN ERIKSSON i Stockholm\r\n(nyd):</pre><pre>Herr talman! Diskussionen om vem som beter sig\r\noch vem som inte beter sig glider i väg.\r\nArbetsformerna i riksdagen är inte alltid idealiska,\r\nvilket vi vid ett antal tillfällen har påpekat. Agne\r\nHansson, var inte det hela ihoprafsat? Var det inte\r\nså, att ingen visste något när detta dukades fram i\r\nbostadsutskottet? Var det inte så? Ni frågade mig\r\nsom kom från finansutskotttet om jag ville något.\r\nSå gick det till. Glöm inte bort det. Om Agne\r\nHansson vill ta upp saken ytterligare, kan jag blåsa\r\npå ännu mer, var så säker.</pre><pre>Jag talade tidigare om skolor. Vi kommer ändå inte\r\nifrån att skolan är den största arbetsplatsen,\r\nsamtidigt som den kanske också är den sämsta\r\narbetsplatsen. Därför borde vi göra en större\r\nsatsning på skolor. Det hade varit beaktansvärt.</pre><pre>En arbetslös byggnadsarbetare kostar ca 185 000 kr\r\ni a-kassa och uteblivna skatteintäkter. Det kostar\r\ninte så mycket mer att sätta en byggnadsarbetare i\r\narbete. Däremot skall man se till att man inte\r\nstimulerar för mycket, så att det saknas incitament\r\nför byggnadsarbetare att gå över till andra\r\nbranscher. Men med dagens arbetslöshet tror jag\r\natt den risken är mycket liten.</pre><pre>Man kommer aldrig -- eller i varje fall inte inom en\r\növerskådlig framtid -- att kunna bygga billigare än\r\nvad man gör i dag, åtminstone om man ser till a-\r\nkassa, uteblivna skatteintäkter och dagens\r\narbetslöshet. Därför tycker jag att vi skall satsa på\r\ndet bästa som vi har. Alla politiker talar om att\r\nungdomarna är viktiga. Men åk ut till skolorna --\r\noch gärna till Stockholmsskolorna -- och titta hur\r\ndet ser ut!</pre><pre>Anf. 59  AGNE HANSSON (c):</pre><pre>Herr talman! På en punkt är jag helt överens med\r\nDan Eriksson, att den här debatten håller på att\r\nglida i väg. Av Dan Erikssons senaste inlägg kunde\r\njag inte uppfatta särskilt mycket konkret.</pre><pre>Jag -- och alla som står bakom ROT-uppgörelsen --\r\ndelar uppfattningen att det är viktigt att rusta upp\r\nskolorna. Det finns inga delade meningar på den\r\npunkten. Jag upprepar än en gång att det genom\r\nuppgörelsen finns 800 miljoner som står till\r\nförfogande för upprustning av skolor. Men vad är\r\ndet som gör att just skolorna har blivit så\r\nbehjärtansvärda för Dan Eriksson? De glömdes ju\r\nbort helt när ni lade fram era egna förslag inför\r\nriksdagen.</pre><pre>Herr talman! Slutligen tycker jag att det är väl\r\nsaftigt att skylla på att det är fel på riksdagens\r\narbetsformer, när man inte har ett enda ytterligare\r\nförslag att komma med. Det finns ingenting i\r\nriksdagens arbetsformer som har hindrat Ny\r\ndemokrati från att lägga fram hur många bra ROT-\r\nförslag som helst och få gehör för dem. Men det har\r\nman inte gjort. I bostadsutskottet har vi på\r\nvederbörligt sätt berett detta ärende vid åtskilliga\r\ntillfällen. Det finns ingenting i arbetsformerna som\r\npå något sätt har hindrat någon från att lägga fram\r\nförslag. Det har inte heller funnits någonting som\r\nhar varit dolt. Jag har som ordförande haft ett\r\nfullständigt grepp över den här frågan. Och det tror\r\njag att också alla ledamöter i utskottet inkl. Dan\r\nEriksson har haft. Dan Eriksson sitter ju dessutom i\r\nbåde finansutskottet och bostadsutskottet, som har\r\nbehandlat den här frågan. Är det möjligen därför\r\nsom Dan Eriksson upplever det som att det har\r\nvarit hönsigt i dessa båda utskott?</pre><pre>Anf. 60  DAN ERIKSSON i Stockholm\r\n(nyd):</pre><pre>Herr talman! För att börja med det som Agne\r\nHansson avslutade med, så har jag inte yttranderätt\r\ni finansutskottet. Hönsigheten där kan jag alltså\r\ninte påverka.</pre><pre>För mig är det viktigt att få igenom saker. Det är\r\nviktigare att kunna diskutera än att ha den formella\r\nrätten att lägga fram förslag. I bostadsutskottet var\r\ndet mest bordläggning och väntan på att något\r\nskulle hända. Våra förslag var kanske inte kända\r\nhos regeringssidan, eftersom vi inte märkte något\r\nintresse för att över huvud taget göra något.\r\nFörslagen var kanske mera kända hos\r\nsocialdemokraterna. Det är klart att jag borde ha\r\ndelgett Agne Hansson mera. Vi har kört ganska\r\nhårt med avdragsmöjlighet för villaägare och\r\nbostadrättsinnehavare -- vilket inte kan vara helt\r\nobekant -- med upp till ett basbelopp. Vi har också\r\nkört hårt med skolsatsningen. Vi är öppna för att\r\ndiskutera en helhet, ett paket. Det är klart att om\r\nman skall diskutera ett paket, är det dumt att börja\r\nmed att låsa sig. Men jag håller med Agne Hansson\r\nom att vi kunde ha varit tydligare till regeringssidan\r\npå den här punkten. Om detta öppnar för\r\nförhandlingar i framtiden, skall jag se till att bli\r\nväldigt tydlig.</pre><pre>Överläggningen var härmed avslutad.</pre><pre>(Beslut fattades efter 9 §)</pre><pre>9 §  Bidrag till viss verksamhet inom det\r\nkommunala skolväsendet</pre><pre>Föredrogs</pre><pre>utbildningsutskottets betänkande</pre><pre>1992/93:UbU8 Bidrag till viss verksamhet inom det\r\nkommunala skolväsendet (prop. 1992/93:100\r\ndelvis).</pre><pre>Anf. 61  JAN BJÖRKMAN (s):</pre><pre>Herr talman! Det är mycket i Sverige i dag som är\r\nannorlunda mot vad vi har vant oss vid.</pre><pre>Allt fler människor känner otrygghet inför\r\nframtiden. Många är med rätta oroliga för sina\r\njobb. Mer än en halv miljon svenskar står i dag\r\nutanför den ordinarie arbetsmarknaden. För\r\nungdomarna är det snarare regel än undantag att\r\ndet inte går att få tag i ett arbete efter skolan. Inget\r\när så nedbrytande för en ung människa som att inte\r\nfå känna att man behövs. Men även för andra\r\narbetslösa är oron för det okända påfrestande.\r\nVanliga frågor som man ställer sig är: Hur länge\r\nskall jag gå arbetslös? Får jag något jobb över\r\nhuvud taget?</pre><pre>I detta arbetsmarknadsläge gäller det att alla\r\ntänkbara ansträngningar görs för att satsa på arbete\r\noch utbildning. I denna satsning har det reguljära\r\nutbildningsväsendet en självklar roll att spela. Att\r\nutnyttja läget till kompetenshöjning är bra såväl för\r\nden enskilde som för samhället. Att ha förbättrat\r\nsin utbildning innebär att man står starkare på\r\narbetsmarknaden när konjunkturen vänder,\r\nsamtidigt som det bidrar till att höja landets\r\nkonkurrenskraft gentemot omvärlden.</pre><pre>Till det dystra konstaterandet att landet har mellan\r\n500 000 och 600 000 personer som står utanför den\r\nordinarie arbetsmarknaden i dagsläget kommer det\r\nfaktum att ett stort antal elever slutar sin\r\ngymnasieutbildning till våren. För dem som inte går\r\nvidare till högskolan väntar en svår, för att inte säga\r\nhopplös, arbetsmarknad. Detta gäller främst elever\r\nfrån de tvååriga gymnasielinjerna.</pre><pre>Situationen för dessa ungdomar\r\nuppmärksammades förvånansvärt nog inte med en\r\nrad i regeringens budgetproposition. Inga som helst\r\nförslag till åtgärder framfördes från regeringens\r\nsida för att förhindra att en stor andel av de\r\nstuderande vid gymnasieskolorna skulle komma att\r\ngå direkt ut i arbetslöshet.</pre><pre>Inte heller uppmärksammades att många av de mer\r\nän 90 000 ungdomarna som nu inom några månader\r\nkommer att få lämna sina ungdomspraktikplatser\r\nskulle få en stärkt ställning på arbetsmarknaden om\r\nde fick komplettera sin utbildning med ett ''tredje\r\ngymnasieår''.</pre><pre>Från socialdemokratisk sida föreslog vi redan i\r\njanuari att riksdagen skulle anslå medel för att det\r\nskulle bli möjligt för kommunerna att anordna\r\nutbildning i form av det tredje gymnasieåret för\r\n50 000 ungdomar i åldrarna 18--24 år. Bidrag bör\r\nutgå till kommunerna med 30 000 kr per\r\nutbildningsplats.</pre><pre>Utskottets majoritet har under\r\nutskottsbehandlingen konstaterat att\r\nsocialdemokraternas bedömning är riktig. Delvis\r\ngår man också motionen till mötes. För att slippa\r\natt tillstyrka s-motionen i ärendet väntar\r\nutskottsmajoriteten in en proposition från\r\nregeringen. Tyvärr innehåller propositionen bara\r\nförslag om en finansiering av 11 000 platser för\r\nungdomar upp till 20 år. Detta är enligt vår mening\r\nen för låg ambitionsnivå. Utgångspunkten är 11 000\r\nplatser, trots att utskottets majoritet anger att alla\r\nskall kunna erbjudas ett tredje år. Risken är att\r\nsiffran blir en planeringssignal till kommunerna.\r\nDessutom lämnas ungdomarna i åldrarna 20--24 år\r\nbeklagligtvis utanför.</pre><pre>Jag vill därför yrka bifall till socialdemokraternas\r\nreservation nr 1, som innebär att minst 50 000\r\nungdomar ur gruppen 18--24 år med tvåårig\r\ngymnasieutbildning ges möjlighet till ett tredje år.</pre><pre>Vi vill också från socialdemokraternas sida redan\r\nnu ge garanti till de ungdomar som nästa år går ut\r\ntvååriga utbildningar att de skall få en plats på ett\r\ntredje år. Att redan nu ge en sådan\r\nutbildningsgaranti är bra både för elevernas och\r\nkommunernas studieplanering.</pre><pre>Herr talman! Den kommunala vuxenutbildningen\r\nspelar en mycket betydelsefull roll när det gäller att\r\nåstadkomma kompetenshöjning hos arbetskraften.\r\nDessutom är det genom komvux som idéerna om ett\r\nlivslångt lärande får en reell innebörd.</pre><pre>Tyvärr har man från moderat håll alltför ofta\r\nbetraktat komvux som ett nedprioriterat område.\r\nDetta markerades ytterligare i den budget som det\r\nmoderatstyrda Utbildningsdepartementet\r\npresenterade förra året. Det blev också en signal till\r\nmånga kommuner om att det var på detta område\r\nbesparingar skulle göras.</pre><pre>I dagens arbetsmarknadsläge är det särskilt\r\nangeläget att den gymnasiala och yrkesinriktade\r\nvuxenutbildningen inte hamnar i strykklass.\r\nTvärtom måste denna betonas, både som\r\ninstrument för kompetenshöjning i arbetslivet och\r\nför att öka den tekniska utbildningen.</pre><pre>De köer till komvux som finns i många kommuner\r\nskulle ges utomordentliga möjligheter att minska\r\nom riksdagen gjorde det inte alltför dramatiska\r\nställningstagandet att öka komvuxvolymen med de\r\n20 000 utbildningsplatser som vi socialdemokrater\r\nnu föreslår. Av dessa platser bör 2 000 avsättas till\r\nden ettåriga teknikerutbildningen inom komvux.\r\nVi är ju alla överens om att den tekniska\r\nutbildningen har för låg volym.</pre><pre>En expansion av högskolan genomförs just nu.\r\nKomvux spelar en viktig roll för att klara denna\r\ndimensioneringsökning. Redan i dag har ungefär\r\nen tredjedel av högskoleeleverna kompetens från\r\nden kommunala vuxenutbildningen.</pre><pre>Ulf Melin! Varför vill majoriteten inte ge fler vuxna\r\nmöjlighet att studera när vi vet att behovet är stort\r\noch önskemålen många? Vad är ert alternativ?</pre><pre>Majoriteten bygger också avslaget på förslagen på\r\nresonemanget att komvux under 1992 har ökat sin\r\nundervisningsvolym. Under gårdagen uppgav\r\nSkolverket i ett TT-meddelande att utbudet inom\r\nkomvux i landet generellt minskar samtidigt som\r\nefterfrågan på utbildning ökar. Många\r\nspecialkurser har dragits in. Totalt minskade\r\nundervisningstimmarna från 1991 till 1992 med\r\n10 %. Är det inte dags att ompröva detta\r\nställningstagande, Ulf Melin?</pre><pre>Låt mig avslutningsvis uttrycka min glädje över att\r\nregeringspartierna nu har medgivit att det var ett\r\nmisstag att förra året ta bort stimulansbidraget till\r\nupprustning av skollokaler, och att detta bidrag nu\r\nåterkommer. Det kommer i många kommuner att\r\nvara till glädje för elever och personal, som nu\r\nkommer att få en bättre arbetsmiljö.</pre><pre>Herr talman! Med det anförda ber jag att få yrka\r\nbifall till de socialdemokratiska reservationerna i\r\ndetta betänkande.</pre><pre>Anf. 62  STEFAN KIHLBERG (nyd):</pre><pre>Herr talman! Jag vill bara ge en kort kommentar till\r\nmin utskottskollega Jan Björkman. Jag betvivlar\r\ninte ett ögonblick socialdemokraternas ambition\r\noch vilja att öka antalet utbildningsplatser. Men\r\nsamtidigt blev jag förvånad när chansen exempelvis\r\ni går fanns att skapa 10 000 nya högskoleplatser.\r\nMen det ville ni inte eftersom ni inte fick bestämma\r\nvar de exakt skall vara. Därför tvivlar jag litet grand\r\npå hur äkta viljan egentligen är.</pre><pre>Jag har begärt ordet närmast för att kort få\r\nkommentera hemspråksundervisning och svenska\r\nför invandrare. Ny demokrati har lagt två\r\nreservationer. Jag skall inte fördjupa mig i dessa,\r\neftersom det inte är fråga om några nya\r\ndebattområden. Vår ståndpunkt borde väl vid det\r\nhär laget vara ganska klar.</pre><pre>Låt mig bara helt kort få förklara varför vi har\r\nreserverat oss i hemspråksfrågan. Jag har aldrig\r\nbetvivlat att man, när man designade nuvarande\r\nsystem för hemspråkundervisningen, gjorde det\r\nmed de bästa föresatser. Det anges också i\r\nutbildningsutskottets betänkande att naturlig\r\ntvåspråkighet är bra, vilket är lätt att instämma i.</pre><pre>Men problemet, som vi nydemokrater uppfattar\r\ndet, är att det inte finns några som helst belägg för\r\natt hemspråksundervisningen med den svenska\r\nmodellen uppnår uppsatt mål. Detta bekräftas\r\nockså av att inga andra länder har följt denna\r\nmodell. Det finns tvärtom belägg för att den har\r\nsaboterat undervisningen och skapat problem när\r\ndet gäller lärarkompetens, planering och\r\ngenomförande samt hindrat annan undervisning\r\noch liknande. Därför var det inte med så liten\r\nförvåning, men framför allt med glädje, som jag i\r\ngår när jag tittade på Rapport och Aktuellt bl.a.\r\nkunde konstatera att mina kära riksdagskolleger i\r\nFolkpartiet nu har svängt i frågan. De håller med\r\nom att hemspråksundervisningen inte bör ligga på\r\nordinarie undervisningstid. Detta välkomnar jag\r\nnaturligtvis. Jag skall inte alls triumfera genom att\r\nsäga: Vad var det vi sade? Jag tycker att det är\r\nväldigt skojigt att utvecklingen går i den riktningen.</pre><pre>Jag hoppas att vi nu slipper den typ av\r\nvulgärargument som användes för ett à två år\r\nsedan, då vi nydemokrater ansågs vara\r\nfrämlingsfientliga och rasister därför att vi ville\r\ndiskutera uppläggningen av\r\nhemspråksundervisningen. Jag har aldrig haft\r\nnågot emot hemspråksundervisning, tvärtom. Men\r\njag tycker inte att den skall ske på skoltid och på\r\nskattebetalarnas bekostnad. Vi tycker att\r\nundervisningen skall kunna skötas av invandrarna\r\nsjälva. Den skall naturligtvis ges precis det stöd som\r\nsamhället ger för all annan typ av utbildning genom\r\nstatsbidrag, lokaler och liknande. Detta är\r\nsjälvklart.</pre><pre>Låt mig konstatera att utvecklingen som vanligt går\r\nNy demokratis väg, och att verkligheten hinner i\r\nkapp även oss i det här huset.</pre><pre>Den andra reservationen gäller svenska för\r\ninvandrare. Jag tror ärligen att alla -- både i\r\nutskottet och i de politiska partierna -- är överens\r\nom att målet med SFI är att på kortaste möjliga tid\r\noch så fort som möjligt lära de invandrare som\r\nkommer till Sverige det svenska språket.\r\nSkillnaden tror jag är att vi nydemokrater vill ställa\r\nväldigt tydliga och skarpa krav på invandrarna,\r\nkommunerna och på de lärare som undervisar i\r\nsvenska. Det beror på att vi tycker att krav ger\r\nuttryck för omsorg. Om man inte ställer krav, bryr\r\nman sig inte heller om. Det är den brist på äkta\r\nengagemang och krav som gör oss nydemokrater\r\nupprörda.</pre><pre>Det är gamla välkända problem som finns inom\r\nsvenskundervisningen. Utbildningsutskottet tar då\r\ntill sin s.k. storslägga genom att skriva att utskottet\r\nförutsätter att ledningen för SFI-undervisningen i\r\nkommunerna snarast följer upp intentionerna och\r\nvidtar konkreta åtgärder för att förbättra närvaron\r\ni undervisningen och höjer undervisningens\r\neffektivitet. Utskottet utgår vidare från att\r\nSkolverket, som ansvarig central myndighet,\r\nprioriterar SFI-undervisningen i sin uppföljnings-\r\noch utvärderingsverksamhet och till kommunerna\r\nåterför information och modeller för väl\r\nfungerande SFI-undervisning.</pre><pre>Jag tycker att det är upprörande att man nöjer sig\r\nmed att göra en skrivning. Bakgrunden till\r\nskrivningen är just att bl.a. Riksrevisionsverket och\r\nRiksdagens revisorer har konstaterat att\r\nineffektiviteten i svenskundervisningen är minst\r\nsagt upprörande. Närvaron är bristande, liksom\r\nmotivationen etc. För den faktiska resursinsats som\r\nges i timmar -- om jag minns rätt är det 720\r\ntimmar -- motsvarar att man läser språket på halvtid\r\nunder ett år. Om man inte med den insatsen har lärt\r\nsig språket, är det mycket alarmerande.</pre><pre>Det är mot den bakgrunden som vi nydemokrater\r\nmenar att det krävs handling för att skapa\r\nnödvändigt omvandlingstryck, därför att\r\nkommunerna och många invandrare struntar\r\nuppenbarligen i detta. Det är för att sätta den\r\nblåslampan på kommunerna och för att skapa\r\nhandling som vi i stället för gulliga formuleringar i\r\nbetänkandet har föreslagit att man helt enkelt\r\ntillfälligt under ett år drar tillbaka pengarna för att\r\nse till att man verkligen tar sig i kragen.</pre><pre>Herr talman! Jag yrkar bifall till reservationerna 4\r\noch 5.</pre><pre>Anf. 63  BJÖRN SAMUELSON (v):</pre><pre>Herr talman! Jag vill först något kommentera det\r\nsenaste anförandet, som Stefan Kihlberg höll om\r\nhemspråksundervisning och svenska för\r\ninvandrare. Ny demokrati föreslår att man fryser\r\ninne det anslaget under ett års tid för att kommuner\r\noch andra skall skärpa sig i frågan, höja kvaliteten\r\noch förbättra undervisningen.</pre><pre>Det är väl ingen som bestrider deras ambitioner på\r\nde två senaste punkterna. Men jag tycker att man\r\nkan fråga sig vilka kostnader som uppkommer efter\r\ndetta år. Med den kunskap vi har om\r\nutbildningsverksamhet vet vi att när man skär av en\r\nsådan verksamhet, avslutar den totalt och ändå vill\r\nbehålla kompetensen för att komma i gång igen blir\r\ndet mycket mycket dyrare.</pre><pre>Det finns en del formuleringar i reservationen\r\nrörande svenska för invandrare från Ny demokrati\r\nsom jag vill peka på. Man skriver i reservation 5: ''I\r\nalla länder är språket nyckeln och förutsättningen\r\nför att kunna bygga upp en hög livskvalitet och\r\nfungera som samhällsmedborgare i det nya landet.''</pre><pre>Vilket språk? Är det enbart det svenska språket i\r\nSverige eller enbart det norska språket i Norge?\r\nSpråk är så mycket mer, Stefan Kihlberg. Språk\r\nhandlar om egenidentifikation. Det handlar om att\r\ndu kan tala om vem du är. Det handlar om att du\r\nkan tala om vem du är och varifrån du kommer\r\näven inom olika delar av landet. Precis samma\r\nfunktion har språk om de än inte är svenska eller\r\nnordiska.</pre><pre>En sådan här passus vittnar milt uttryckt om en\r\ninskränkt kulturell bildningssyn. Den appellerar till\r\nnågot helt annat än just detta.</pre><pre>Vidare skriver man:</pre><pre>''Ansvaret för att lära sig svenska språket bör enligt\r\nutskottets uppfattning ligga på den enskilda\r\ninvandraren -- samhället kan endast erbjuda ett\r\ngott stöd. Det bör vara obligatoriskt att lära sig det\r\nsvenska språket för invandrare som avser att\r\npermanent bosätta sig i Sverige. Senast tolv\r\nmånader efter beviljat uppehållstillstånd bör varje\r\ninvandrare behärska svenska språket på en\r\ndefinierad nivå. Kunskapskontroll med klara\r\ngränser för vad som är godkänt bör införas. Om det\r\när uppenbart att en enskild individ inte anstränger\r\nsig eller vill lära sig svenska skall naturligtvis\r\nsanktionsmöjligheter övervägas.''</pre><pre>Vi vill driva på behandlingen av uppehållstillstånd.\r\nDet är inte ovanligt att vi får hit flyktingar som är\r\nanalfabeter. Hur går det ihop med ett sådant\r\nresonemang som ni för i er reservation? Hur lång\r\ntid skall en analfabet få på sig att lära sig det\r\nsvenska språket, 12 månader eller mer?</pre><pre>Ni skriver också om sanktionsmöjligheter och\r\nkunskapskontroll. Vilka skall stå för dessa mer än\r\nde lärare som arbetar med svenskundervisningen?\r\nVilka sanktionsmöjligheter i övrigt, utöver den\r\nmöjlighet som Stefan Kihlberg föreslog, att dra in\r\nstatsbidraget, skulle kunna föreligga? Kan det vara\r\nskäl för utvisning, eller vilka ytterligare\r\nsanktionsmöjligheter är det Ny demokrati avser?\r\nJag skulle bra gärna vilja veta detta.</pre><pre>Jag tycker att övriga partier, alltifrån\r\nVänsterpartiet till Moderaterna, tar\r\nkvalitetsfrågorna på allvar. Vi gör det i detta\r\nbetänkande. Vi har lyckats enas om en text runt\r\ndetta. Det bör vara en nog så tydlig signal till de\r\nolika ansvariga i de här frågorna ute på fältet.</pre><pre>Om Ny demokrati inte kan skapa litet substans i\r\nvad man avser med kvalitetskontroll, vem som skall\r\nstå för den, sanktionsmöjligheter osv. är\r\nreservationen snällt tolkat ett kraftigt\r\nopportunistiskt slag i luften för att vinna billiga\r\nröster, inget annat.</pre><pre>Jag vill också kommentera det Jan Björkman sade.\r\nJag håller med Jan Björkman om att det är viktigt\r\natt vi nu när vi har en hög arbetslöshet använder\r\n''möjligheten'' att ge unga människor en höjd\r\nkompetens genom att ge dem utbildning. Jag tror\r\natt de flesta partier i riksdagen står bakom en sådan\r\ntanke.</pre><pre>Men då tycker vi från Vänsterpartiet att det är\r\nväldigt viktigt att vi inte använder detta instrument\r\njust därför att vi inte har något annat att ta till. De\r\nmänniskor som går in i vuxenutbildning eller\r\nbygger på med det tredje gymnasieåret får inte\r\nuppfatta att detta blir en förvaring. Det måste\r\nframgå mycket tydligt och klart att det är en\r\narbetsinsats som de gör. Naturligtvis gör de den för\r\nsig själva, men det är också en arbetsinsats som vi\r\nfrån riksdagen och andra instanser betraktar som\r\nen framtida investering för samhället. Därför\r\nkanske man borde överväga ytterligare åtgärder för\r\ndem som bygger på med det tredje året i\r\ngymnasieskolan.</pre><pre>Man kanske skulle eftersträva att göra\r\ngymnasieskolan litet mer lik arbetslivet i övrigt som\r\nen slags markering av att vi anser att detta är en\r\narbetsinsats och en nödvändig investering för\r\nsamhället. Här kanske man skulle pröva frågan om\r\natt införa reglerad arbetstid i gymnasieskolan. Jag\r\ntror att Assar Lindbeck skulle tycka om en sådan\r\nhär idé. Det är den enda punkt som jag och Assar\r\nLindbeck kan föra ett resonemang om.</pre><pre>Jag skulle kunna tänka mig att vi förde en\r\ndiskussion och utredde villkoren för att införa sex\r\ntimmars arbetsdag i gymnasieskolan. Det är ett\r\ngammalt krav från Vänsterpartiets sida att man\r\nborde undersöka den möjligheten, vilka effekter\r\ndet har på olika avtal för lärare och andra. Man\r\nskulle kanske kunna utöka studietiden successivt\r\nunder de tre åren i gymnasieskolan.</pre><pre>Räknar man genomsnittligt på vad detta skulle\r\ninnebära under ett läsår får man utgå från att\r\neleverna i gymnasieskolan i dag har ca 900\r\nsextiominuterslektioner i skolan. Skulle vi införa\r\nsex timmars arbetsdag -- i så fall menar jag att man\r\ngör allt arbete i skolan, man har inte läxor -- får\r\nman räkna med en viss semestertid och att det faller\r\nbort en del dagar genom helger. Om man för\r\nenkelhetens skull räknar med att arbetsåret är 44\r\nveckor skulle man få 200 timmar mer för studier i\r\nskolan.</pre><pre>Jag tycker inte att det i det fallet är orimligt att\r\npröva frågan om inte detta också borde ge någon\r\nform av ekonomisk stimulans för de elever som är\r\nvilliga att bygga på sin utbildning med ett år till för\r\natt öka sin kompetens och göra en bättre insats på\r\nsitt jobb framöver. De skulle få en viss ekonomisk\r\nersättning för detta.</pre><pre>Alternativet är att de struntar i att bygga på sin\r\nutbildning och i stället blir föremål för andra\r\narbetsmarknadspolitiska insatser, som kanske är\r\nbetydligt dyrare. Jag vet att det jag säger i dag är\r\nnågot nytt, men jag tycker att det är något som de\r\nandra partierna borde ta till sig. Jag skall föra fram\r\ndetta till höga vederbörande som inte är här i dag.\r\nJag tänker på statsråd och andra.</pre><pre>Herr talman! Det är bra att det genom det beslut vi\r\nfattar i dag införs stimulansbidrag till skolans\r\nfysiska arbetsmiljö. Det bygger på en gammal\r\nuppgörelse mellan oss och Socialdemokraterna från\r\nstriden om ändrat huvudmannaskap för\r\nlärarbefattningar. Vi välkomnar detta.</pre><pre>Tyvärr ansluter sig utskottet inte till vårt förslag när\r\ndet gäller ytterligare medel -- 100 miljoner kronor,\r\nvilket inte är mycket i dagens ekonomiska debatt.\r\nVi vill anslå ytterligare 100 miljoner kronor till\r\ninredning och utrustning. Vi gör det dels\r\nnaturligtvis av arbetsmarknadspolitiska skäl, därför\r\natt det ger jobb i handel osv, dels av omsorg om\r\nutbildningens kvalitet. Det behövs litet annat än\r\nväggar, tak och golv för att bedriva en bra\r\nundervisning. Det behövs även viss utrustning för\r\nbra laborationer, och det behövs bra böcker i\r\nskolbiblioteken, osv. 100 miljoner kronor är ju inga\r\nfantasisummor i detta sammanhang, men tyvärr\r\ntillstyrker utskottet inte vårt yrkande.</pre><pre>Dessutom vill vi anslå ytterligare 100 miljoner\r\nkronor till vuxenutbildning, just mot bakgrund av\r\nbehovet av en höjning av kompetensen inom bl.a.\r\ndet svenska näringslivet.</pre><pre>Till slut har vi från Vänsterpartiet föreslagit att man\r\nborde återinföra ett sektorsbidrag till skolan. Det\r\nberor kortfattat på de rapporter som vi har fått\r\nutifrån om kraftiga nedskärningar på skolans\r\nområde. Svenska\r\nkommunaltjänstemannaförbundet talar i en\r\nundersökning som man gjort om 40-procentiga\r\nnedskärningar på skolans område ute i\r\nkommunerna. Vi från Vänsterpartiet är helt\r\növertygade om att detta kommer att få negativa\r\nkonsekvenser på skolans område när det gäller\r\nolika kvalitetsfrågor.</pre><pre>När det gäller frågan om vem som styr skolan eller\r\ninte, säger de andra partierna att det finns ett\r\nstatsbidrag ute i kommunerna i en säck eller en\r\npåse -- jag tycker att det nu för tiden börjar likna\r\nmer en påse än en säck, i alla fall när det gäller\r\nstorleken. Det gör att kommunerna själva styr över\r\nskolan och bestämmer hur de skall använda sina\r\nmedel. Det gör de inte alls. Detta kan vi diskutera\r\nlänge. Det finns nämligen styrdokument också\r\nhärifrån där det sägs vad skolan är ålagd att göra\r\noch inte göra. Därmed styr vi också på sätt och vis\r\nhur man skall använda pengarna.</pre><pre>Att införa ett sektorsbidrag handlar om något helt\r\nannat. Det inskränker inte kommunens egen\r\nsjälvbestämmanderätt. Det tydliggör vårt\r\nnationella ansvar för skolan, för en likvärdig skola\r\nsom barnen skall möta oavsett vilka villkor som de\r\nkommer från. Det är detta som det handlar om.\r\nDet handlar om att vi skall säga att om vi vill\r\ngenomföra reformer och om vi vill lägga ytterligare\r\nåtaganden på kommunerna eller på skolan i form\r\nav en läroplan som är ett styrdokument, skall vi\r\nockså kunna säga att vi beräknar att det kommer att\r\nkosta litet mer pengar och att vi därför lägger på\r\nsektorsbidraget. Sedan identifierar vi dessa pengar.\r\nDet innebär att vi räknar med att man från denna\r\nnivå klarar av att bedriva denna verksamhet och\r\nfullgöra de uppgifter som vi anser att skolan i\r\nSverige gemensamt skall göra för att ha just\r\nlikvärdigheten som ledstjärna, den likvärdighet\r\nsom från början infördes i utbildningsdebatten av,\r\ntror jag, Tage Erlander och senare även av Olof\r\nPalme. Jag kan rekommendera en del\r\nsocialdemokrater att läsa sin historia på dessa\r\npunkter.</pre><pre>Herr talman! Jag ber om ursäkt för att jag har dragit\r\növer min taletid, men jag var engagerad, och är. Jag\r\nslutar mitt anförande med att yrka bifall till vår\r\nmotion Ub502 yrkandena 1, 7 och 18. Dessutom\r\nyrkar jag bifall till de socialdemokratiska\r\nreservationerna 1, 2 och 3. Jag kunde tyvärr inte\r\ndelta i slutjusteringssammanträdet i utskottet. Det\r\nberor på att vi riksdagsledamöter har mycket att\r\ngöra.</pre><pre>Anf. 64  STEFAN KIHLBERG (nyd) replik:</pre><pre>Herr talman! Nog var Björn Samuelson engagerad\r\nalltid. Jag skulle vilja påstå att han var mer än så.\r\nHan gick över i vad jag kallar affektiva rallarsvingar\r\noch kraftfulla insinuationer. Men jag ser igenom\r\ndet och skall försöka förstå vad han egentligen\r\nsade. Då konstaterar jag med stolthet att om det\r\ninnebär att man har en inskränkt bildningssyn att\r\ntycka att det svenska språket skall talas i Sverige,\r\ndå är jag stolt över att ha det som Björn Samuelson\r\nkallar för en inskränkt bildningssyn. Jag tycker att\r\ndet svenska språket är värt att värna. Om jag åker\r\ntill USA, talar jag engelska. Om jag åker till\r\nTyskland, talar jag tyska. Om jag skulle få för mig\r\natt fly från Sverige, vilket jag inte alls tänker göra --\r\njag tycker att Sverige är ett utomordentligt bra\r\nland -- t.ex. till Spanien, skulle jag faktiskt, när jag\r\nkommer dit och om de tar emot mig på samma\r\nvänliga sätt som vi tar emot flyktingar, tycka att det\r\när självklart att jag lär mig spanska mycket fort.</pre><pre>Det är mycket viktigt att kunna tala landets\r\nofficiella språk. Vi anser att\r\nhemspråksundervisningen hindrar detta. Detta\r\ndokumenteras av tusentals lärare. Detta är alltså\r\nväl känt. Det är inte Ny demokratis analys, utan det\r\när Riksrevisionsverkets och alla andra sakliga och\r\nkompetenta utredningsinstitutioners analys. Vi\r\ndrar bara slutsatserna.</pre><pre>Som jag sade är krav för oss uttryck för omtanke,\r\nvare sig det är fråga om en förälder som ställer krav\r\npå sina barn eller ett samhälle som ställer krav på\r\nsina medborgare. Det gör man just därför att man\r\nbryr sig om. Vi avskyr den slapphet som Björn\r\nSamuelson upphöjer till norm. Man kan kalla det\r\nmys-pys eller velour. I dess värsta form står\r\nsymbolen när någon frågar: Vad är klockan? Och\r\nden som svarar säger: Vad tycker du själv? Den\r\ntypen av pedagogik gillar inte vi. Jag anser inte att\r\ndet innebär att man har en utvecklad bildningssyn.</pre><pre>Björn Samuelson talar om analfabeter. Med rätt\r\npedagogik är 700 timmars undervisningsinsats en\r\nmycket kraftfull insats. Jag säger med rätt\r\npedagogik, därför att det är självklart att man inte\r\nkan använda den pedagogik som man använder för\r\nmänniskor som icke är analfabeter. Men det gör\r\nman inte. Tvärtom får uppläggningen en våldsam\r\nkritik för att den är ineffektiv och stelbent. Det är\r\ndenna omsorg om att invandrarna skall få just detta\r\nstöd. Men de skall också själva faktiskt ta ansvaret\r\nför det. Björn Samuelson vet också att inlärning\r\nsker först när den individ som befinner sig i\r\nundervisningssituationen vill lära sig något.\r\nMotivationen hänger samman med den egna\r\ninställningen. Sedan spelar det ingen roll hur\r\nmånga timmar som avsätts. Om man inte vill,\r\nkommer man ingenstans.</pre><pre>Anf. 65  BJÖRN SAMUELSON (v) replik:</pre><pre>Herr talman! Vi kan diskutera bildningsideal osv.\r\nganska länge. Men jag tycker nog att Stefan\r\nKihlberg har begränsat betydelsen, omfattningen\r\noch analysen något av vad ett språk är för en\r\nmänniska, om man sätter in det i möjligheten till\r\nbildning och fostran. Det handlar inte enbart om ett\r\nspråk, i det här fallet det svenska språket. Det är\r\nviktigt, det kan jag hålla med om, liksom jag anser\r\natt det är viktigt med dialekter. Men jag anser att\r\nNy demokratis reservation saknar substans, därför\r\natt ni slänger ur er en massa ord och misshandlar\r\ndärmed innehållet i frågan med just språket.</pre><pre>Det finns många svenska författare som är\r\növersatta till en rad olika språk, inte minst barn-\r\noch ungdomsförfattare. Om människor som\r\nkommer från andra länder och förmodligen har ett\r\nmer utvecklat språk med sig än det språk som de\r\nmöter här och får använda det för att möta den\r\nsvenska kulturen och den nordiska kulturen i dessa\r\növersatta böcker, måste jag påstå, herr talman, att\r\ndet som vi kallar hemspråk, vilket jag tycker är ett\r\nmycket dåligt begrepp, spelar en mycket betydande\r\nroll för just bildningsfunktionen hos den enskilda\r\nindividen.</pre><pre>Sedan är det naturligtvis intressant att höra att det\r\när Riksrevisionsverkets analyser som ligger till\r\ngrund för Ny demokratis politik på dessa områden.</pre><pre>Stefan Kihlberg säger att detta är mys-pys och\r\nvelour och jag vet inte allt. Det finns väl även andra\r\nmjuka tyger. Jag är inte så insatt i detta. Sedan\r\nsäger han att jag representerar en hållningslös\r\npedagogik eller metod och säger: Vad är klockan?\r\nJa, vad tycker du själv?</pre><pre></pre><pre>Man skulle kunna travestera detta och göra narr av\r\ner reservation om sanktionsmöjligheter, eftersom\r\nni inte talar om vilka de är. Man skulle kunna säga:\r\nVad är klockan? Ja, vad tycker du själv? Och vilka\r\nsanktionsmöjligheter skall vi överväga om den inte\r\när det?</pre><pre>Anf. 66  STEFAN KIHLBERG (nyd) replik:</pre><pre>Herr talman! Jag skall inte förlänga debatten alltför\r\nmycket. För att i någon mån glädja Björn\r\nSamuelson, som tycker att det är viktigt med\r\ndialekter, kan jag tala skånska i stället. Det går lika\r\nbra. Jag hoppas att Björn Samuelson förstår mig.</pre><pre>Om Björn Samuelson inte är nöjd med texten i\r\nreservationen kan han ju läsa motionen. Där står\r\nmycket mer. I värsta fall skulle han kunna läsa\r\nRiksrevisionsverkets rapport. Det är inte det som\r\när det viktiga. Vi har sagt att\r\nhemspråksundervisning är viktig. Men vi tilltror\r\ninvandrarna att själva avgöra om de vill ha en\r\nsådan, i vilken utsträckning den skall bedrivas, hur\r\nden skall läggas upp och liknande. Den skall inte\r\nsabotera skolundervisningen. Det är det centrala.</pre><pre>Om nu Björn Samuelson skulle vilja ha riktigt\r\nsakkunnig hjälp, föreslår jag ett sammanträffande\r\nmed Thomas Gür. Att han heter Gür beror på att\r\nhans föräldrar kommer från Turkiet. Han är\r\nfruktansvärt kritisk och håller med oss till alla delar\r\nnär det gäller hemspråksundervisningen. Han\r\ntycker själv att den saboterar. Han om någon borde\r\nveta vad han talar om. Han är lätt tillgänglig. Han\r\när informationssekreterare hos näringsministern.\r\nJag rekommenderar en lunch tillsammans med\r\nhonom.</pre><pre>Anf. 67  BJÖRN SAMUELSON (v) replik:</pre><pre>Herr talman! Vi kommer nog inte längre i den här\r\ndiskussionen, jag och Stefan Kihlberg. Jag har läst\r\nhela motionen. Men jag blev inte särskilt klokare\r\nnär jag jämförde vad som sägs i motionen med vad\r\nni säger i er reservation.</pre><pre>Också jag talar dialekt. Ibland är man tvungen att\r\nhyfsa till språket litet grand så att människor inte\r\nbara lyssnar till hur man säger någonting utan\r\nlyssnar till vad man säger. Nog tycker jag att ni är\r\nbra slappa i köttet i Ny demokrati i dessa frågor.</pre><pre>Anf. 68  JAN BJÖRKMAN (s) replik:</pre><pre>Herr talman! Jag skall inte föra någon längre\r\npolemik med Björn Samuelson. Jag tror att vi i\r\nlånga stycken är överens om den\r\nutbildningssatsning som vi bägge har berört.</pre><pre>Jag blir dock litet fundersam när Björn Samuelson\r\nsäger: Vi gör dessa satsningar därför att de utgör\r\ndet bästa till buds stående medlet i dagsläget. Det\r\nskulle alltså vara litet tveksamt. När det gäller\r\ngymnasieskolan hade det allra bästa varit en\r\nsnabbare utbyggnad, vilket Björn Samuelsons parti\r\noch mitt parti har varit överens om. Det har tyvärr\r\nskjutits något på framtiden genom regeringsskiftet.</pre><pre>Det är viktigt att man i detta läge gör alla\r\nansträngningar för att bereda människor arbete\r\neller utbildningstillfällen. Om det sedan innebär att\r\nsatsningen i sig kortsiktigt tjänar ett\r\narbetsmarknadssyfte och långsiktigt behovet för\r\nden enskilde -- att den fyller kravet på\r\nkompetenshöjning och en höjning av\r\nmedborgarkompetensen -- är det utifrån min\r\nutgångspunkt i varje fall ingen nackdel. Att man\r\ntjänar två syften på en och samma gång kan jag leva\r\nmed.</pre><pre>Anf. 69  BJÖRN SAMUELSON (v) replik:</pre><pre>Herr talman! Det jag ville höja ett varnande finger\r\nför var de beslut som vi nu kommer att fatta om att\r\nge unga människor en möjlighet att gå ett tredje år\r\npå gymnasieskolan, ökade satsningar på\r\nvuxenutbildning osv. De får inte uppfattas som att\r\nde är de enda politiska verktyg som finns för att\r\nstävja arbetslösheten.</pre><pre>Jag menar att ett livslångt lärande med\r\nåterkommande studier, med en riktigt gedigen och\r\nbra utbildningsbas att stå på från början, måste ingå\r\ni en samhällspolitisk strategi på lång sikt. Vid en\r\neventuell högkonjunktur gäller det att vi politiker\r\när tuffa -- det kommer i varje fall vi från\r\nVänsterpartiet att vara, det kan jag garantera -- och\r\näven då hävdar utbildningens värde för en god\r\nkvalitet i samhället.</pre><pre>Kanske man också skulle kunna använda\r\nutbildningspolitiken för att genomsyra samhället\r\nmed synen på att bildning och kunskap i sig har ett\r\nvärde. Jag tänker på kultur och humaniora, som\r\nman brukar använda som exempel, men också på\r\nnaturvetenskap och teknik. Jag tror att det är\r\nnyttigt om en bibliotekarie kan hantera en\r\nvarmluftspistol, en svarv och en borrmaskin.</pre><pre>Anf. 70  JAN BJÖRKMAN (s) replik:</pre><pre>Herr talman! Det är lätt att instämma i det som\r\nBjörn Samuelson sist sade. Inte heller vi ser dessa\r\nåtgärder som det enda politiska verktyget. De är ett\r\nav de verktyg som man i dag kan använda. Det har\r\nvi också understrukit genom att säga att dessa\r\nsatsningar skall ligga inom det reguljära\r\nutbildningsväsendet, dvs. inom gymnasieskolan\r\noch den kommunala vuxenutbildningen. Det är\r\nviktigt.</pre><pre>Däremot är jag inte säker på vi här i dag kommer\r\natt fatta de beslut som Björn Samuelson nämner. I\r\nlånga stycken finns det en majoritet mot de\r\nförslagen. Jag antar att den kommer att finnas även\r\nnär det voteras så småningom. Det gör att vi inte\r\nfår genomslag för alla dessa idéer.</pre><pre>Tyvärr är inte, som Björn Samuelson sade i sitt\r\nhuvudanförande, alla partier överens om vikten av\r\ndenna utbildningssatsning. I så fall hade inte de\r\nreservationer som både Björn Samuelson och jag\r\nstöder behövts.</pre><pre>Anf. 71  BJÖRN SAMUELSON (v) replik:</pre><pre>Herr talman! Det är riktigt att Vänsterpartiet och\r\nSocialdemokraterna inte får igenom dessa\r\nsatsningar på vuxenutbildning. Jag ser heller inte\r\natt vi framöver kommer att kunna få igenom det\r\nsom arbetarrörelsens två partier står för. Jag tänkte\r\nkanske litet för fort. Det finns ändå ett förslag från\r\nregeringen om en utbyggnad av det tredje året inom\r\ngymnasieskolan. Ibland blir vi politiker anklagade\r\nför att det går för sakta, och ibland tänker man för\r\nfort. Någonstans däremellan kanske man finner sin\r\nharmoni.</pre><pre>Anf. 72  ULF MELIN (m):</pre><pre>Herr talman! Som herr talmannen kanske förstår\r\nhandlar detta ärende om både ROT-pengar till\r\nskollokaler och hemspråksundervisningens vara\r\neller inte vara. I betänkandet döljer sig också det\r\nsocialdemokratiska utspelet från januari månad om\r\natt skapa 190 000 nya jobb. Av de s.k. jobben är\r\n70 000 utbildningsplatser, vilka vi nu skall behandla\r\ni detta ärende.</pre><pre>Jan Björkman sade att Socialdemokraterna föreslår\r\natt man skall skapa 50 000 nya platser på det s.k.\r\ntredje året. Ungdomar som har en tvåårig\r\ngymnasial utbildning skall få möjlighet att bygga på\r\nmed ett tredje år, och man skall höja gränsen från\r\n20 år till 24 år. Socialdemokraterna har i sin motion\r\nockså lagt fram ett förslag om att skapa 20 000 nya\r\nplatser inom komvux.</pre><pre>Jag menar att det finns en hel del luft i dessa siffror.\r\nDe är inte realistiska. Det vore bra om jag kunde få\r\nlitet fler besked av Jan Björkman om hur man\r\ntänker sig detta.</pre><pre>Det finns två utgångspunkter för mitt resonemang.\r\nDen ena utgångspunkten är att\r\nSocialdemokraterna här har lagt fram förslag om\r\nutbildningsplatser för de kategorier som jag\r\nnämnde men också förslag om fler platser inom den\r\nhögre utbildningen. Man har sagt att det finns ett\r\nförslag till anslag för det hela. Men det\r\nanmärkningsvärda är att man inte har talat om hur\r\ndet hela skall betalas, hur det skall finansieras.</pre><pre>Nu har man visserligen tillsatt en grupp ledd av Sten\r\nAndersson som i maj månad skall komma med ett\r\nbesparingsförslag. Jag tror nog mer på Jan\r\nBjörkman än på Sten Andersson i detta fall. Jag\r\nvore tacksam om Jan Björkman kunde lätta litet på\r\nförlåten och tala om hur finansieringen skall ske.</pre><pre>Jag tycker dock att vi skall kunna diskutera\r\nrealismen i förslaget. Under innevarande läsår har\r\nvi erbjudit elever som just har gått en tvåårig\r\ngymnasial utbildning att gå det tredje året. Under\r\ndet här läsåret är det ungefär 11 000 elever som har\r\ntagit den här möjligheten. Då är det ganska långt\r\ntill talet 50 000.</pre><pre>Jan Björkman tog också upp vikten av att man skall\r\nerbjuda detta. De kriterierna ställer vi upp på till\r\nfullo. Det är viktigt att vi ger elever chansen att\r\nhöja sin kompetens och att kunna vidareutbilda sig\r\nosv. Det är oerhört dramatiskt för både\r\nsjälvförtroende och självkänsla att hamna i\r\narbetslöshet. Det ansvaret tar vi. Det ansvaret tar\r\nockså regeringen. I utskottet har vi sagt att alla\r\nelever som är under 20 år och som har en tvåårig\r\ngymnasial utbildning skall få möjlighet att även gå\r\nett tredje år.</pre><pre>Jag tror att vi måste skilja på vad som är\r\ngymnasieutbildning och vad som är\r\nvuxenutbildning. För den grupp som är över 20 år\r\nskall det självfallet finnas möjlighet att gå\r\nkommunal vuxenutbildning, folkhögskola eller\r\nhögre utbildning. Vi bygger trots allt ut dessa\r\nsektorer ganska mycket. Det har den här\r\nregeringen gjort. Det är också viktigt att vi i dag\r\nsäger att det är Skolverket som skall fördela dessa\r\npengarna.</pre><pre>I reservation 2 vill Socialdemokraterna att vi redan\r\nnu skall tala om huruvida det skall finnas möjlighet\r\natt gå det tredje året. Vi säger vi att det är möjligt\r\natt möjligheten skall finnas, men detta skall vi ta\r\nupp i budgetpropositionen nästa år. Detta är ändå\r\nett år framåt. Vi kan inte binda upp oss på det sätt\r\nsom Socialdemokraterna vill att vi skall göra.</pre><pre>Låt mig sedan kommentera detta med komvux och\r\nde 20 000 platserna. I den uppgörelse som\r\nregeringspartierna träffade med\r\nSocialdemokraterna i höstas tillskapade vi 13 000\r\nnya platser inom den kommunala\r\nvuxenutbildningen. Vad har då hänt där? Det har\r\nvisat sig att dessa 13 000 platser inte är fullt\r\nutnyttjade. Ungefär en tredjedel står lediga. Vad är\r\ndå förklaringen till detta? En förklaring är att\r\nkommunerna inte har byggt ut vuxenutbildningen,\r\nkanske beroende på att som förslaget ligger står\r\nstaten för den ena halvan av kostnaden och\r\nkommunerna för den andra halvan. Det kan vara\r\nen orsak. En annan orsak kan vara\r\nvuxenstudiestödet.</pre><pre>Jag måste ställa några motfrågor. Vad har\r\nSocialdemokraterna för plattform för att lägga fram\r\nförslaget om 20 000 platser? Vilka garantier har ni\r\nför att kommunerna kommer att bygga ut i den\r\nomfattningen? Finns verkligen den kö som ni talar\r\nom? Det finns ett antal frågetecken när det gäller\r\ndetta.</pre><pre>Det har också visat sig att det har gjorts\r\nneddragningar inom vissa sektorer inom den\r\nkommunala vuxenutbildningen. Men vad har hänt i\r\nstället? Där har ju länsarbetsnämnderna gått in och\r\nköpt väldigt mycket utbildning. En viktig punkt\r\nsom utskottet tar upp här och som vi måste\r\ndiskutera framöver är just detta om vad som skall\r\nvara reguljär utbildning och vad som skall vara\r\narbetsmarknadspolitisk utbildning. Genom åren\r\nhar vi skapat en djungel på det här området. Det\r\nfinns också anledning att se över kostnaderna för de\r\nolika utbildningarna.</pre><pre>Jan Björkman nämnde detta med\r\nteknikerutbildningarna och att man skulle skapa\r\n2 000 platser där. Hur kan riksdagen besluta om\r\ndetta egentligen? Det är faktiskt kommunerna som\r\navgör vilka utbildningar som skall finnas inom\r\nkomvux. Det är ju ett förslag som den tidigare\r\nsocialdemokratiska regeringen lade fram för\r\nriksdagen. Vi kan inte styra härifrån om det skall\r\nvara teknikerutbildning eller något annat. Där\r\ntycker jag faktiskt att ni gör en liten tankevurpa.</pre><pre>Sedan skulle jag också vilja kommentera de\r\nreservationer som finns ifrån Ny demokrati och\r\nStefan Kihlbergs anförande. Där får man intrycket\r\natt debatten om hemspråk har kommit först nu\r\nsedan Ny demokrati kom in i riksdagen. Så är inte\r\nfallet. Detta har vi naturligtvis diskuterat under ett\r\nantal år. Det skall vi inte sticka under stol med.\r\nMed det resurssystem som fanns tidigare, fanns det\r\ninget incitament för kommunerna att se över\r\nhemspråksundervisningen.</pre><pre>Det fanns utan tvekan fall där både lärartäthet och\r\nmycket annat kunde ifrågasättas. Men den kritiken\r\nhar framförts tidigare. Det som har hänt är att\r\nriksdagen har stramat upp de regler som gäller\r\nhemspråksundervisningen. Men det finns nog\r\nanledning att även fortsättningsvis följa frågan.</pre><pre>Jag tror att man lurar sig själv litet grand om man\r\nsäger att vi skall slopa hemspråksundervisningen i\r\nskolan. Det finns trots allt barn och ungdomar på\r\n14--15 år som kommer till Sverige och inte har gått\r\ni skolan över huvud taget. Jag tror att det är oerhört\r\nviktigt att de kan sitt eget språk för att de skall\r\nkunna lära sig svenska -- ett nytt språk.</pre><pre>Stefan Kihlberg sade att hemspråksundervisningen\r\ninte skulle ligga inom skolans ram, men att de\r\norganisationer som skulle driva den skulle få\r\nstatsbidrag till undervisning och lokaler. Jag måste\r\nfråga Stefan Kihlberg: Var anslår ni dessa pengar\r\nnågonstans? Jag har inte kunnat finna dem i era\r\nbudgetförslag.</pre><pre>Reservation 5 handlar om svenska för invandrare.\r\nDet stämmer att både Riksdagens revisorer och\r\nRiksrevisionsverket har gjort anmärkningar på\r\nundervisningen. Dels har man haft mycket låga\r\nelevtal och många avhopp, dels tar det mycket lång\r\ntid.</pre><pre>Riksdagen fattade beslut -- jag tror att det var våren\r\n1990 -- att vi skulle ha nya statsbidragsregler som\r\ngällde just den här delen. Där ger man en\r\nklumpsumma, men man skulle också se till att det\r\nskulle gå att koncentrationsläsa och att ha större\r\ngrupper. I de fall där man tittat på detta -- det är i\r\noch för sig bara fyra kommuner -- har det inte\r\nlyckats att få genomslag för det här. Att då säga att\r\nhela statsbidraget skall tas bort är väl ändå inte\r\nlösningen. Lösningen är i stället att gå på\r\nkommunalpolitiker och skolfolk. Det kan vi göra\r\ngenom att kommunerna får pengar för detta. De\r\nmåste se till att de förbättrar undervisningen. Det\r\nmåste vara den rätta vägen.</pre><pre>Slutligen framstår Björn Samuelson som en stor\r\ninnovatör här i talarstolen när han pratade om att\r\nvi skulle kunna varva praktik med utbildning. Jag\r\ntror att det ligger en hel del i det Björn Samuelson\r\nsade. Jag tror inte att vi skall ha sextimmarsdag\r\no.d., och vi får inte bara skapa skolan till någon\r\nslags förvaringsplats. Vi måste också se till att de\r\nelever som t.ex. har gått tvååriga utbildningar kan\r\nvarva utbildning med praktik. Alla elever är inte\r\nstudiemotiverade. Det finns nog anledning att se\r\növer detta i framtiden och hitta olika modeller. Vi\r\nmåste ständigt vara flexibla inför dessa frågor.</pre><pre>Herr talman! Avslutningsvis vill jag yrka bifall till\r\nhemställan i betänkandet och avslag på\r\nreservationerna och Björn Samuelsons yrkande.</pre><pre>Anf. 73  BJÖRN SAMUELSON (v) replik:</pre><pre>Herr talman! Jag nämnde inte alls frågan om\r\nvarvning av teori och praktik när det gällde\r\ndiskussionerna om arbetstid och annat i\r\ngymnasieskolan. Det handlar mer om att göra\r\ngymnasieskolan mer lik arbetslivet i övrigt, Ulf\r\nMelin.</pre><pre>Jag menar att varvning av teori och praktik inte\r\nskall komma in först på gymnasieskolan. Jag anser\r\natt man från början bör bedriva en utbildning i\r\nskolan som varvar teori och praktik. Praktiken får\r\naldrig tjäna som ett alibi för att teorin är erbarmligt\r\ndåligt utvecklad eller tråkig. Man får inte för att\r\norka med teorin sätta in litet praktik i stället. Vi har\r\nsett att detta många gånger har varit fallet, och det\r\när uttryck för en inskränkt syn på skolutbildningens\r\nbetydelse för individens utveckling.</pre><pre>Kravet på sex timmars arbetsdag har ställts för att\r\narbetstiden i skolan skall kunna regleras. Man\r\nskulle härigenom tydliggöra också för eleverna vad\r\nsom är arbetstid och vad som är fritid. Även vi\r\nriksdagsledamöter kan åtminstone ibland känna ett\r\nbehov av en tydlig sådan gräns, och jag tror att\r\ndetsamma gäller också för många andra människor.</pre><pre>Jag vill i min replik på Ulf Melins anförande också\r\nhemställa om bifall till vår motion Ub502 yrkande\r\n1 om återinförande av sektorsbidrag till skolan för\r\natt klargöra och förtydliga regeringens,\r\noppositionspartiernas och riksdagens ansvar för\r\nden skolpolitik som vi ålägger kommuner och andra\r\natt bedriva. Det blir då också lättare för dem som\r\nbefinner sig utanför det här huset att ställa oss till\r\nsvars. Vi kan då inte glida undan med att säga till\r\ndem att de själva får göra prioriteringar. Det blir\r\nallt svårare att ge det svaret när tiderna blir allt\r\nknappare. Det är då bättre att införa sektorsbidrag,\r\nsom visar på vilken nivå verksamheterna skall klara\r\nde uppgifter som vi lägger på dem. På det sättet\r\ninskränker man inte heller kommunernas eller\r\nandra utbildningsanordnares\r\nsjälvbestämmanderätt, som jag sade i mitt\r\ninledningsanförande.</pre><pre>Anf. 74  ULF MELIN (m) replik:</pre><pre>Herr talman! Jag tror att det är en för snäv slutsats\r\natt ett återinförande av sektorsbidraget på skolans\r\nområde är bättre än den stora ''påsen''. Björn\r\nSamuelson har en för liten tilltro till lokala\r\nbeslutfattares och skolans förmåga att lösa dessa\r\nfrågor. Det är oerhört viktigt att föra ner de\r\nskattemedel som vi satsar på olika ändamål så långt\r\nsom möjligt. När vi nu har gått över från ett\r\nmålstyrt system på bl.a. skolans område tror jag att\r\nman biter sig i svansen om man återinför en mängd\r\nolika regler. Det viktiga är i stället att ha en bra\r\nutvärdering av att de mål som regering och riksdag\r\nhar beslutat om på detta område verkligen nås. Det\r\när det som vi skall syssla med, inte med\r\nregelstyrning.</pre><pre>Björn Samuelson säger att man har haft en\r\ninskränkt syn på varvning av teori och praktik. Den\r\nuppfattningen kan jag dela. Också jag ansluter mig\r\ntill inriktningen att vi i Sverige bör ha en jämlik\r\nskola -- men för den skull skall skolan inte vara\r\nlikformig. Problemet är att man har haft en\r\nlikformig skola, där man inte har tagit till vara de\r\nelever som är praktiskt lagda och som inte har en\r\nteoretisk läggning. Det finns anledning att\r\nuppmärksamma dessa frågor i samband med\r\narbetet med den nya läroplanen. Vi bör där\r\nmaximalt ta till vara varje elevs möjligheter till\r\ninlärning.</pre><pre>Anf. 75  BJÖRN SAMUELSON (v) replik:</pre><pre>Herr talman! Till frågan om innehållet i begreppet\r\njämlikhet får vi anledning att återkomma. Till\r\nskillnad från Ulf Melin lägger jag också in en social\r\ndimension i begreppet en jämlik skola. Jämlikhet\r\nbetyder vidare inte likformighet. Det betyder\r\nprecis tvärtom att skolan skall agera på olika sätt\r\ngentemot olika individer utifrån deras erfarenheter\r\noch behov. Till den diskussionen kan vi\r\nåterkomma.</pre><pre>Vad gäller sektorsbidrag eller inte vill jag säga att\r\ndetta för vår del handlar om ansvar. Också vi har\r\nsagt att vi kan vara med på en målstyrd skola, Men,\r\nUlf Melin, en målstyrd skola skall -- som du också\r\nsäger -- utvärderas, och det skall finnas\r\nutvärderingsinstrument. Även detta kan vi hålla\r\nmed om. Vi har lagt fram flera förslag i riksdagen\r\nom utvärdering och uppföljning av den skolpolitik\r\nsom det tas beslut om här i riksdagen. Men -- och\r\ndet är viktigt -- mål och medel hänger ihop om man\r\nvill tydliggöra ansvarsfrågan på ett demokratiskt-\r\npolitiskt sätt, så att vi utbildningspolitiker liksom\r\nförresten också alla andra här i kammaren skall bli\r\n''hängbara'' åtminstone vart tredje år.</pre><pre>Anf. 76  ULF MELIN (m) replik:</pre><pre>Herr talman! Till skillnad mot Björn Samuelson\r\ntror jag inte att skolan i sig får mer av resurser\r\ngenom ett sektorsbidrag än om pengarna ges i en\r\nstor ''påse''. Man skapar inte mer pengar via ett\r\nsådant system. Det är i stället viktigt att vi faktiskt\r\nhar tilltro till beslutsfattarna på lokal nivå.</pre><pre>Jag har exempelvis svårt att tänka mig att man ute\r\npå fältet inte skulle prioritera skolan. Jag tror att de\r\nflesta människor här i Sverige inser vikten av att ett\r\nland har ett bra utbildningsväsende och en bra\r\nskola. Jag har den tilltron till människorna, men det\r\nhar inte Vänsterpartiet.</pre><pre>Andre vice talmannen anmälde att Björn\r\nSamuelson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 77  JAN BJÖRKMAN (s) replik:</pre><pre>Herr talman! Några kommentarer med anledning\r\nav Ulf Melins anförande.</pre><pre>För det första måste jag säga att det klingar litet\r\nihåligt när Ulf Melin säger att vi från\r\nsocialdemokratisk sida inte har finansierat våra\r\nsatsningar. I så fall är vi i tämligen gott sällskap.\r\nIngen regering har lagt fram så många\r\nofinansierade förslag som den nuvarande. En och\r\nannan krona i årets borgerliga budget är faktiskt\r\nofinansierad. Man beräknade att det skulle blir 70\r\nmiljarder för förra året, men utfallet blev 200\r\nmiljarder. 160 miljarder beräknas vara\r\nofinansierade detta år.</pre><pre>För det andra redovisade vi vår ekonomiska politik\r\ni januari. Den bygger inte på en svagare budget än\r\nden som Ulf Melin står bakom, även om vi ännu\r\ninte har specificerat besparingspunkten i vår\r\nbudget. Intresset när det gäller ekonomin har från\r\nvår sida i huvudsak ägnats åt de 100 miljarder som\r\narbetslösheten belastar budgeten med. Det hade\r\nvarit bra om Ulf Melin och hans kamrater hade haft\r\nsamma intresse för detta.</pre><pre>För det tredje: Vilket alternativ har Ulf Melin att\r\nsatsa på när det gäller ekonomin vilket är billigare\r\nän de satsningar på det reguljära\r\nutbildningsväsendet som vi har föreslagit? Vi\r\ntycker att detta stöd är den billigaste, den bästa och\r\nden mest produktiva metod som man kan använda.\r\nEller räknar Ulf Melin med att sysselsättningsläget\r\nkommer att förbättras, så att de här satsningarna\r\ninte behövs? I så fall gör Ulf Melin en annan\r\nbedömning än den som hans egen regering har gjort\r\ni budgetpropositionen. Jag återkommer alltså till\r\nfrågan om vad som är ert alternativ.</pre><pre>Felet med den gymnasiesatsning för 1993/94 som\r\nregeringen gör i dag är att förslaget är för\r\nbegränsat. Det är risk för att de 11 000 platser som\r\nman nu har planer på att lägga ut blir ett tak i stället\r\nför ett golv. Även om man nu har 11 000 elever\r\ninnevarande läsår, får man komma ihåg att vi har en\r\nytterligare försämrad arbetsmarknad, som kommer\r\natt försvåra förhållandena för ungdomarna när de\r\nskall ut på arbetsmarknaden. Det finns anledning\r\natt tro att fler kommer att söka sig till\r\ngymnasieskolan. Det finns tecken från olika håll\r\nsom tyder på att det är ett stort studieintresse från\r\neleverna på de tvååriga linjerna.</pre><pre>En annan brist är att man lämnar de ungdomar som\r\när över 20 år därhän. Ulf Melin säger visserligen att\r\nman har gjort satsningar på en utbyggnad av\r\nutbildningen, men dessa är inte tillräckliga. Det\r\nbehövs ytterligare sådana satsningar.</pre><pre>Anf. 78  ULF MELIN (m) replik:</pre><pre>Herr talman! Jan Björkman talar om\r\nbudgetunderskottet. Faktum är att ni föreslår en\r\nhel del utgiftsökningar som ni inte har finansierat.\r\nDessutom talar ni inte om vad ni skall spara på. Det\r\när det jag anmärker på. Jag tycker att det är dåligt\r\nav det största oppositionspartiet att man inte klarar\r\nav detta.</pre><pre>Det är klart att det är lätt att öka utgifterna, men\r\nman borde också tala om vad man skall plocka in\r\nde pengarna på.</pre><pre>Man säger att man skall skapa 190 000 nya jobb,\r\nmen 50 000 av dem är platser på gymnasieskolan\r\noch 20 000 är platser på komvux. Vi vet samtidigt\r\nom att vi har lediga platser på komvux i dag, och att\r\n11 000 ungdomar går sitt tredje gymnasieår under\r\ninnevarande läsår. Hur skapar man de andra 39 000\r\njobben? Jag påstår fortfarande att det är väldigt\r\nmycket luft i detta.</pre><pre>Det är inte sant att de 11 000 ungdomarna skulle\r\nutgöra taket. Det står faktiskt i betänkandet att\r\nregeringen får ett bemyndigande att anslå\r\nytterligare medel om det skulle behövas fler platser.</pre><pre>Detta har alla kommuner i Sverige också fått\r\nbesked om. Där finns inga frågetecken.</pre><pre>Vi lämnar inga 20-åringar därhän. Vi har sett till att\r\nvi har ungdomspraktikplatser för dem som är upp\r\ntill 24 år så länge vi har detta dåliga konjunkturläge.\r\nVi har också satsat oerhört mycket pengar på högre\r\nutbildning, på arbetsmarknadspolitiska åtgärder\r\nosv. Vi lämnar inte ungdomarna därhän. Jag vill\r\nnog säga att vi är mer realistiska än oppositionen\r\nvad beträffar vilka åtgärder som är de rätta.</pre><pre>Anf. 79  JAN BJÖRKMAN (s) replik:</pre><pre>Herr talman! Ulf Melin är mycket intresserad av\r\nhur och på vad vi tänker spara. Den naturliga\r\nmotfrågan när vi diskuterar utbildningssatsningar\r\när vilket ert alternativ är. På vilket sätt är det\r\nbilligare? Vilka andra alternativ på\r\narbetsmarknaden är billigare än de vi har\r\nföreslagit? Vilka alternativ är bättre för den\r\nenskilde? Det skulle vara intressant att få reda på\r\ndetta utifrån den ekonomiska aspekten.</pre><pre>Ulf Melin konstaterar att det finns en del\r\noutnyttjade platser inom den kommunala\r\nvuxenutbildningen. Den majoritet i utskottet som\r\nUlf Melin företräder har ju själv konstaterat\r\nproblemet med skrivningarna, nämligen att man\r\nhar pungslagit kommunerna på för mycket pengar\r\noch att de som skall delta i studierna inte har sin\r\nstudiefinansiering klar.</pre><pre>Problemet återkommer: Är det billigare med a-\r\nkassa och andra insatser än att välja de lösningar vi\r\nhar förespråkat? Jag tycker att det är litet synd att\r\nman, samtidigt som man har definierat problemet,\r\ninte är beredd att göra någonting åt det. Vi har\r\nanvisat en väg. Ge kommunerna möjligheter att\r\nordna ytterligare 20 000 platser på den kommunala\r\nvuxenutbildningen, och ge dem pengar, dvs. 30 000\r\nkr per plats, för att genomföra utbildningen!</pre><pre>Jag tycker att det är ett bra förslag, och det är synd\r\natt inte Ulf Melin kan tänka sig att ställa upp på det.</pre><pre>Ulf Melin var också inne på frågan om hur\r\nriksdagen kan besluta om platser på den tekniska\r\nutbildningen. Jag tror att vi alla är överens om att\r\ndet behövs utbildningar inom det tekniska\r\nområdet. Jag sade att man på\r\nUtbildningsdepartementet, vilket väl i alla fall är en\r\nauktoritet för Ulf Melin, i går sade att vi måste bli\r\nstarkare när det gäller naturvetenskaplig och\r\nteknisk utbildning. Vi måste se till att näringslivet\r\nkan rekrytera kompetent personal.</pre><pre>De förslag vi har lagt fram, genom vilka\r\nkommunerna kan genomföra denna utbildning med\r\nmedel som man söker via Skolverket, är utmärkta.\r\nDet hade varit bra om den borgerliga majoriteten\r\nhade varit beredd att acceptera dem.</pre><pre>Vi vet dessutom att det i många kommuner finns\r\nköer till den kommunala vuxenutbildningen. Vi har\r\ni tidningsartiklar kunnat ta del av hur det ser ut. DN\r\nredovisade t.ex. före jul att 4 000 personer står i kö\r\ni Stockholm. Göteborgs-Posten har redovisat att\r\ndet på Västkusten finns människor som står i kö för\r\natt få förkovra sig. Jag tycker att det är synd om inte\r\nvi ger dem den möjligheten.</pre><pre>Anf. 80  ULF MELIN (m) replik:</pre><pre>Herr talman! Jan Björkman säger att vi har tagit\r\npengar från kommunerna. Såvitt jag kan förstå har\r\nSocialdemokraterna i det fallet samma budget och\r\nsamma alternativ som vi har haft och har.</pre><pre>Sedan vill jag kommentera frågan om vad vi gör för\r\nungdomar. Jag försökte redovisa i förra repliken att\r\nvi satsar mer än vad någon annan regering har gjort\r\npå att bygga ut den högre utbildningen, på\r\narbetsmarknadsutbildningen m.m.</pre><pre>Jag tycker att det finns anledning att se över vad\r\nsom skall vara reguljär utbildning och vad som skall\r\nvara arbetsmarknadsutbildning. Det tenderar att\r\nbli väldigt mycket arbetsmarknadsutbildning där\r\nman köper olika tjänster i stället för att driva\r\nverksamheten i det reguljära utbildningsväsendet.\r\nDet blir ganska dyrt.</pre><pre>Utbildningsutskottet kommer att justera ett förslag\r\nnästa vecka som just tar upp dessa frågor. Vi ber\r\ndär att man på Utbildningsdepartementet skall\r\nredovisa dessa frågor för riksdagen. Det har också\r\nkommit en utredning där frågor om\r\ndistansundervisning och samordning och\r\nsamverkan mellan de olika statliga\r\nutbildningsanordnarna tas upp. Jag tror att det\r\nfinns mycket pengar att hämta hem här. Det är på\r\ngång.</pre><pre>Anf. 81  STEFAN KIHLBERG (nyd):</pre><pre>Herr talman! Ulf Melin ställde ett par frågor till\r\nmig, och dem vill jag naturligtvis hjärtans gärna\r\nsvara på.</pre><pre>Låt mig först konstatera att Ulf Melin berättar för\r\nmig att Ny demokrati inte har monopol på\r\ndiksussionen kring hemspråksundervisningen, och\r\natt den har funnits i 15 år. Det är jag hemskt glad\r\nför. Om det är någonting vi tycker illa om så är det\r\nmonopol. Det borde vara väl känt.</pre><pre>Jag tvingas däremot att konstatera att det är något\r\nnedslående att det skall ha tagit över 15 år att\r\nkomma fram till det vi insåg och drev vår valrörelse\r\npå. T.o.m. i Folkpartiet har man insett detta och\r\ntycker nu i stort sett som vi. Nu verkar det som om\r\nModeraterna är sista vagnen i tåget.</pre><pre>Eftersom vi tycker att det är okej att det finns ett\r\nvisst statsbidrag till de invandrarorganisationer som\r\nvill arrangera hemspråksundervisning frågade Ulf\r\nMelin var man skall ta pengarna. Jag ber Ulf Melin\r\natt ta upp plånboken och bläddra i den och t.ex. se\r\npå det anslag som finns till\r\nbildningsorganisationerna. Där går det ut åtskilliga\r\nmiljarder. Det är sannolikt dessa pengar som kan\r\nanvändas till att stödja hemspråksundervisning.</pre><pre>Om de pengarna inte skulle räcka finns det inom\r\norganisationsbidraget ett antal miljarder. Om inte\r\ndet heller skulle räcka rekommenderar jag vår\r\nbudgetmotion. Vi sparar mångfalt mer än vad\r\nregeringen gör.</pre><pre>Den andra frågan gäller varför vi vill stoppa\r\npengarna till undervisning i svenska för invandrare\r\nunder ett år. Jo, det vill vi göra för att skapa det\r\nomvandlingstryck som behövs. För oss räcker det\r\ninte att fila på skrivningar så att de blir vackra. Vi\r\nvill ha handling.</pre><pre>För att illustrera hur effektivt det är att hålla inne\r\npengar skall jag berätta följande. Jag hade problem\r\nmed Tekniska verken i Linköping, vars killar var\r\nslappa och inte stängde sopdörren. 15 brev och 20\r\nsamtal resulterade inte i någonting. När jag skrev\r\noch talade om att jag nu slutar att betala räkningen\r\nringde högsta chefen på Tekniska verken. Efter det\r\nvar det aldrig något problem. Sopskåpet stängdes\r\nalltid. Det är omvandlingstryck.</pre><pre>Vi tycker att det är viktigt att det händer snabbt.\r\nDet handlar om pengar, och det är inte våra pengar.\r\nDet är andras pengar. Vi är rädda om andras\r\npengar.</pre><pre>Anf. 82  ULF MELIN (m):</pre><pre>Herr talman! Jag skall fatta mig kort. Jag vet inte\r\nvar Stefan Kihlberg har fått 15 år ifrån. De beslut\r\nsom jag talar om när det gäller både\r\nhemspråksundervisning och undervisning i svenska\r\nför invandrare fattade vi i riksdagen 1990. En del av\r\ndessa beslut är också utvärderade.</pre><pre>När det gäller skattemedel finns det anledning att\r\nse över hur vi använder pengar till både\r\nhemspråksundervisning och undervisning i svenska\r\nför invandrare. Självfallet skall riksdagen granska\r\ndetta, men riksdagen skall också granska allt annat\r\nsom vi satsar på och eventuellt föreslå andra\r\nåtgärder.</pre><pre>Jag tror att man lurar sig själv rejält om man, som\r\nStefan Kihlberg, säger att hemspråksundervisning\r\noch undervisning i svenska för invandrare skall\r\navskaffas. Det tror jag är fel väg att gå.</pre><pre>Anf. 83  STEFAN KIHLBERG (nyd):</pre><pre>Herr talman! Jag vet inte hur jag skall göra. Jag\r\nsade det i mitt huvudanförande, och jag har sagt det\r\ni replikskiftet med Björn Samuelson. Jag får\r\nrepetera det igen så att även Ulf Melin uppfattar\r\ndet.</pre><pre>Vi vill inte avskaffa hemspråksundervisningen. Vi\r\nvill inte avskaffa undervisningen i svenska för\r\ninvandrare. Vi bryr oss tvärtom om människorna\r\nsom kommer hit från andra kulturer. Det är viktigt\r\natt de får lära sig svenska. Det är omsorgen om dem\r\nsom gör att vi blir upprörda över den slapphet som\r\nfinns, att man tolererar dålig undervisning i svenska\r\noch en hemspråksundervisning som saboterar för\r\ndem. Detta gör oss upprörda.</pre><pre>Än en gång säger jag: Hemspråksundervisningen\r\nfår hjärtans gärna finnas. Den fyller säkert en\r\nfunktion, men det är invandrarna själva som skall\r\nstyra och ställa. Vi skall inte tala om för dem vad de\r\nbehöver och när de skall göra saker. De klarar detta\r\nalldeles förträffligt själva. Däremot vill vi öka\r\nkraven på såväl invandrarna som kommunerna och\r\nlärarna när det gäller undervisningen i svenska,\r\neftersom det är väldokumenterat att kvaliteten\r\nminst sagt är undermålig och motivation ofta är\r\nmycket låg. Det räcker inte med vackra skrivningar\r\ni betänkanden.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande arbetsmarknadsutskottets\r\nbetänkanden 1992/93:AU17, AU12, AU8 och\r\nAU10, bostadsutskottets betänkande\r\n1992/93:BoU10 samt utbildningsutskottets\r\nbetänkande 1992/93:UbU8.</pre><pre>Arbetsmarknadsutskottets betänkande AU17</pre><pre>Mom. 4 (lagstiftning om rätt till heltidsarbete)</pre><pre>Utskottets hemställan bifölls med 310 röster mot 11\r\nför meningsyttringen av Hans Andersson. 1\r\nledamot avstod från att rösta.</pre><pre>Mom 5. (arbetslöshetsersättning vid studier m.m.)</pre><pre>Utskottets hemställan bifölls med 312 röster mot 12\r\nför utskottets hemställan med den ändring däri som\r\nföranleddes av bifall till motion av A458 av\r\nElisabeth Persson m.fl.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU12</pre><pre>Mom. 1 (arbetslivspolitikens allmänna inriktning)</pre><pre>Utskottets hemställan bifölls med 184 röster mot\r\n140 för reservation 1 av Ingela Thalén m.fl.</pre><pre>Mom 2. (obligatorisk företagshälsovård)</pre><pre>Utskottets hemställan bifölls med 183 röster mot\r\n141 för reservation 2 av Ingela Thalén m.fl.</pre><pre>Mom 15. (bidrag till arbetsbiträde och lönebidrag)</pre><pre>Utskottets hemställan bifölls med 310 röster mot 15\r\nför meningsyttringen av Hans Andersson i\r\nmotsvarande del.</pre><pre>Mom 19 (anslag till särskilda åtgärder för\r\narbetshandikappade)</pre><pre>Utskottets hemställan bifölls med 309 röster mot 15\r\nför meningsyttringen av Hans Andersson i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU8</pre><pre>Mom 4 (indragning av tjänster som\r\narbetsmarknadsråd m.m.)</pre><pre>Utskottets hemställan bifölls med 231 röster mot 92\r\nför reservation 1 av Sonja Rembo m.fl.</pre><pre>Jerry Martinger (m) anmälde att han avsett att rösta\r\nnej men markerats ha röstat ja.</pre><pre>Mom. 6 (överförande av arbetsrättsliga tvistemål\r\ntill allmän domstol)</pre><pre>Utskottets hemställan bifölls med 224 röster mot 95\r\nför reservation 3 av Sonja Rembo m.fl.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU10</pre><pre>Utskottets hemställan bifölls.</pre><pre>Bostadsutskottets betänkande BoU10</pre><pre>Utskottets hemställan bifölls.</pre><pre>Utbildningsutskottets betänkande UbU8</pre><pre>Mom 1 (utbildningsplatser för ett tredje år i\r\ngymnasieskolan)</pre><pre>Utskottets hemställan bifölls med 182 röster mot\r\n140 för reservation 1 av Lena Hjelm-Wallén m.fl.</pre><pre></pre><pre>om. 2 (utbildningsplatser inom kommunal\r\nvuxenutbildning)</pre><pre>Först biträddes reservation 2 av Lena Hjelm-Wallén\r\nm. fl. med 127 röster mot 12 för utskottets\r\nhemställan med den ändring däri som föranleddes\r\nav bifall till motion Ub502 av Gudrun Schyman\r\nm. fl. i motsvarande del. 184 ledamöter avstod från\r\natt rösta.</pre><pre>Härefter bifölls utskottets hemställan med 184\r\nröster mot 141 för reservation 2 av Lena Hjelm-\r\nWallén m. fl.</pre><pre>Mom. 3 (utbildningsplatser för ett tredje år i\r\ngymnasieskolan budgetåret 1994/95)</pre><pre>Utskottets hemställan bifölls med 185 röster mot\r\n139 för reservation 3 av Lena Hjelm-Wallén m. fl.</pre><pre>Mom. 7 (hemspråksundervisning)</pre><pre>Utskottets hemställan bifölls med 300 röster mot 22\r\nför reservation 4 av Stefan Kihlberg.</pre><pre>Mom. 8 (undervisning i svenska för invandrare)</pre><pre>Utskottets hemställan bifölls med 300 röster mot 23\r\nför reservation 5 av Stefan Kihlberg.</pre><pre>Mom. 9 (återinförande av sektorsbidraget)</pre><pre>Utskottets hemställan bifölls med 310 röster mot 12\r\nför motion Ub502 av Gudrun Schyman m. fl. i\r\nmotsvarande del.</pre><pre>Mom. 13 (särskilt anslag till inredning och\r\nutrustning av skollokaler)</pre><pre>Utskottets hemställan bifölls med 308 röster mot 14\r\nför motion Ub502 av Gudrun Schyman m. fl. i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av andre vice talmannen medgav\r\nkammaren att de på föredragningslistan\r\nåterstående ärendena, socialförsäkringsutskottets\r\nbetänkande SfU13, trafikutskottets betänkanden\r\nTU20 och TU38, skatteutskottets betänkande\r\nSkU23, utrikesutskottets betänkande UU23,\r\nnäringsutskottets betänkande NU22 samt\r\nbostadsutskottets betänkanden BoU7, BoU12,\r\nBoU13 och BoU14 fick avgöras i ett sammanhang\r\nsedan debatten i dessa ärenden avslutats.</pre><pre>10 §  Studiestöd</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU13 Studiestöd (prop. 1992/93:100\r\ndelvis).</pre><pre>Anf. 84  LENA ÖHRSVIK (s):</pre><pre>Herr talman! I detta betänkande finns tre\r\nstödformer som är kopplade till nivån på a-\r\nkasseersättningen. Vi har funderat över om också\r\ndetta ärende borde gå tillbaka till utskottet, som en\r\nföljd av tidigare beslut i dag. Men vi har kommit\r\növerens om att man ju kan justera sådana anslag i\r\nefterhand om det visar sig ske någon förändring.\r\nDet allra säkraste man kan göra är, enligt min\r\nuppfattning, att rösta på de socialdemokratiska\r\nreservationerna. Då har man nämligen täckt in\r\nmöjligheten att fortfarande ha en bra a-\r\nkasseersättning också när man studerar.</pre><pre>I tider när utbildning borde stimuleras med bra\r\nstudiestöd signalerar tyvärr regeringen i stället\r\nnedskärningar. Dess värre stöder\r\nutskottsmajoriteten detta, trots att man vet att allt\r\när bättre än arbetslöshet -- både för den enskilde\r\noch för samhället. Dessutom är det billigare. En\r\ngymnasieplats, inkl. studiestöd, kostar 39 000\r\nkronor per år. En ungdomspraktikplats kostar det\r\ndubbla. En högskoleplats med studiemedel går på\r\n53 000. Att vara arbetslös kostar i genomsnitt\r\n125 000 kronor. Beredskapsarbete kostar nästan\r\n170 000, och en plats i komvux, med studiestöd, ca\r\n52 000.</pre><pre>Studier gör oss bättre rustade som nation. Alla är\r\neniga om det. Alla är också eniga om att vi i\r\narbetslivet behöver fler personer som gått på\r\nhögskola. Vad vissa då glömmer bort är att man\r\nmåste få chans till behörighetsgivande utbildning,\r\nt.ex. genom det tredje gymnasieåret och genom\r\nutbildning i komvux. Vilka skall annars gå i vår\r\nutbyggda högskola? Ungdomarna kommer inte att\r\nräcka till framöver. Vi måste ta vara på den resurs\r\nsom den vuxna befolkningen utgör. Det är här vi\r\nhar en klar politisk skiljelinje.</pre><pre>Vi socialdemokrater hävdar rätten till\r\nvuxenutbildning utan stor skuldsättning.\r\nRegeringen anser tydligen att man får skylla sig\r\nsjälv om man inte fått tillräcklig skolgång; det får\r\nman fixa på fritiden och på egen bekostnad. Vi\r\nsocialdemokrater har alltså en annan syn på\r\nvuxenutbildningen. I takt med att vi förstärker\r\nungdomarnas utbildningsmöjligheter måste vi\r\nockså se till de vuxnas behov, annars ökar\r\nutbildningsklyftorna dramatiskt.</pre><pre>I det betänkande vi behandlar i dag,\r\nsocialförsäkringsutskottets betänkande 13, ser vi\r\natt oenigheten börjar redan beträffande\r\nstudiehjälpen, alltså på gymnasienivå. Med tanke\r\npå vad jag nyss redovisade när det gäller olika\r\nkostnadsnivåer vore den logiska slutsatsen att man\r\nförsöker behålla ungdomarna i gymnasieskolan så\r\nlänge som möjligt, dvs. att fler får tillfälle att välja\r\ndet tredje året, samt att man lockar tillbaka dem\r\nsom slutat tidigare. I stället väljer regeringen att\r\nskära ned på studiehjälpen. Vi tycker att det är fel\r\nsignal. Egentligen borde en förstärkning ske,\r\nåtminstone i åldrarna 18--20 år. Men det har inte vi\r\nheller ansett oss ha möjlighet att föreslå. Vi\r\nmotsätter oss dock de nedskärningar som\r\nregeringen föreslår. Anslaget måste öka, och\r\ndessutom vill vi ha fler platser. Det avspeglas i våra\r\nreservationer. Jag återkommer till det.</pre><pre>Det extra tillägget inom studiehjälpen borde redan\r\nha samordnats med bostadsbidragen. Det har\r\ndiskuterats under en följd av år. Det är i dag den\r\nenda kvarvarande inkomstprövade förmånen inom\r\nstudiehjälpen. Regeringen säger att det rent\r\ntekniskt inte är möjligt att samordna. Enligt min\r\nuppfattning har man inte gjort några allvarliga\r\nförsök.</pre><pre>Riksdagen säger dock, på vårt initiativ, att man bör\r\ngöra ytterligare försök med samordning i samband\r\nmed pågående överväganden om\r\nensamförälderstödet. Det extra tillägget utbetalas\r\nnämligen i huvudsak till ensamföräldrar. Om man\r\nkan få en sådan samordning bör studiehjälpen i\r\nframtiden kunna betalas ut direkt till eleven. Det\r\nkan vara rekryteringsfrämjande, tror vi.</pre><pre>När det gäller studiemedlen på högskolenivå har vi\r\nvarit överens med regeringen om att dra ned det\r\nmed 300 miljoner kronor. I utskottet fattade vi ett\r\nbeslut i december, som också konfirmerades av\r\nriksdagen, där vi angav riktlinjer för hur man kunde\r\ngöra en sådan neddragning. Vi föreslog också att\r\nman skulle tidigarelägga vissa nedskärningar. Det\r\nhar vi alltså varit överens om. När regeringen lade\r\nsitt förslag i januari följde man inte de\r\nrekommendationer som vi hade givit. Man valde en\r\nannan lösning som innebar ett mycket lågt\r\ntotalbelopp. Utskottet har gemensamt gjort\r\nbedömningen att man bör följa det förslag som vi\r\nlade i december, nämligen att den nedskärning som\r\nbehöver göras görs på studiebidraget men att\r\ntotalbeloppet bibehålls så att man klarar sina\r\nlevnadsomkostnader, bl.a. de ökande hyrorna.\r\nRegeringen får alltså bakläxa av utskottet i den\r\nfrågan.</pre><pre>När det gäller studiemedel i övrigt föreslår vi ett\r\nhögre anslag eftersom vi vill ha fler\r\nutbildningsplatser.</pre><pre>I reservation 5 har vi redovisat vår syn på ett\r\nframtida studiefinansieringssystem. Det gör vi med\r\nanledning av pågående beredningsarbete i\r\nregeringskansliet. Vi tycker att det är viktigt att tala\r\nom hur vi ser på framtiden. Enligt vår uppfattning\r\nmåste utgångspunkten vara att de mål som i dag\r\ngäller skall fortsätta att gälla, nämligen att\r\nstudiestödet skall hjälpa till att uppfylla de\r\nutbildningspolitiska målen, att det skall vara så väl\r\ntilltaget att man har reell möjlighet till studier och\r\natt det skall motverka geografiska och sociala\r\nekonomiska hinder för studier. Det är de mål vi har\r\nvarit eniga om. De bör gälla även fortsättningsvis.</pre><pre>Skuldsättningen är ett problem. Den bör man\r\nkunna minska på olika sätt. Det finns möjlighet att\r\nhöja studiebidraget, man kan skärpa\r\nmeritprövningen, man kan förändra rätten till antal\r\nterminer, man kan förstärka studierådgivningen,\r\nman kan förändra utbildningsorganisationen eller\r\ngöra ytterligare insatser för ekonomisk rådgivning.\r\nDet finns en hel del man kan göra när det gäller att\r\nhålla skuldsättningen nere. Vi tycker att man bör\r\ntitta på våra förslag.</pre><pre>En förutsättning för att man skall gå med på en\r\nskärpning av t.ex. meritprövning eller en\r\nneddragning av det antal terminer som man har rätt\r\ntill, är att vi återinför en demokratisk\r\nbeslutsprocess så att man har möjlighet att\r\növerklaga beslut i studiestödsärenden. Jag tycker\r\natt man också skall försöka samordna mer; framför\r\nallt pröva en samordning med vuxenstudiestöden.</pre><pre>När det gäller återbetalningssystemet tycker jag att\r\nman skall vara ganska försiktig när man vill göra\r\nförändringar, eftersom vi redan har två\r\nåterbetalningssystem som skall finnas under lång\r\ntid. Det är ganska svårt att hantera tre system\r\nsamtidigt.</pre><pre>När det gäller vuxenstudiestöden föreslår vi ett\r\nökat anslag med drygt 2 miljarder kronor. Vi tycker\r\natt fler skall få möjlighet till sådana studier. Genom\r\nflexiblare regler för särskilt vuxenstudiestöd för\r\narbetslösa, SVUXA, t.ex. sänkt åldersgräns och\r\nfriare utbildningsval, vill vi stimulera arbetslösa att\r\nsöka sig till det reguljära utbildningsväsendet.\r\nÄven högskoleutbildning skall vara möjlig; det är\r\nden inte i dag. Redan vid varsel bör man kunna få\r\nSVUXA; det får man inte i dag.</pre><pre>Vi föreslår också att vi skall få tillbaka möjligheten\r\ntill uppsökande verksamhet och att mer pengar\r\nskall gå till korttidsstudiestödet. De nedskärningar\r\nsom gjordes förra året, och som fortsätter i år, leder\r\ntill att verksamheten alltmer ifrågasätts. Kostnaden\r\nför administrationen står snart inte i proportion till\r\nanslagen -- inte ens hos CSN som har fått pris för\r\natt man är duktig på administration. Problemet är\r\natt regeringen förra året införde en mängd\r\ndetaljregler, t.ex. beträffande ämnesval, för att\r\nförhindra att man skulle läsa om samhällskunskap\r\netc. som kunde vara viktigt för fackliga\r\nmedlemmar.</pre><pre>CSN har tagit upp detta problem i sin\r\nanslagsframställning och menar att man nu måste\r\nbörja ifrågasätta verksamheten eftersom det är så\r\npass litet pengar som skall fördelas, först över\r\nlandet och sedan genom urval till olika individer.</pre><pre>Frågan om nedskärningar av vuxenstudiestödet är\r\nen politisk prioritering, trots att vi kan visa att\r\nstudier är samhällsekonomiskt lönsamt.</pre><pre>I reservation nr 10 anger vi hur vi tycker att det\r\nframtida stödet för vuxenstudier skall se ut. Det har\r\nvi utarbetat efter samtal med ett antal\r\norganisationer, exempelvis LO, TCO, SACO,\r\nSveriges förenade studentkårer, Elevernas\r\ncentralorganisation, SAMVUX organisationer som\r\naldrig fick chans att yttra sig över\r\nFinvuxutredningens förslag eftersom det inte\r\nskickades på remiss utan tydligen lades i någon\r\nbyrålåda på departementet.</pre><pre>Vi har haft ett seminarium med de här\r\norganisationerna och har format vårt förslag med\r\nutgångspunkt i vad som då framkom. Följande\r\nriktlinjer bör enligt vår uppfattning gälla:</pre><pre>Grundläggande utbildning för vuxna måste man\r\nkunna få utan skuldsättning. Kommunerna har ju i\r\ndag skyldighet att anordna sådan utbildning.\r\nDärför bör man ha rätt till studiestöd utan att\r\nbehöva bli bedömd eller vald i förhållande till\r\nnågon annan -- det handlar då om det urvalssystem\r\nsom vi nu har. Nivån skulle t.ex. kunna motsvara\r\nersättning från a-kassa eller utbildningsbidrag.\r\nStödet borde i sin helhet utgöras av bidrag. För den\r\nsom läser kortare tid kan ett sådant stöd\r\ntimbaseras.</pre><pre>Ett annat alternativ är att koppla bidraget till\r\nstudiemedelsnivån. Det skulle också vara möjligt\r\natt timbasera här. Kanske skulle man då få en bättre\r\nsamordning.</pre><pre>När det gäller gymnasial utbildning har man i dag\r\nmöjlighet att få 65 % bidrag. Det måste handla om\r\nminst den nivån. Också här kan samordning ske\r\nmed studiemedlen genom att en större bidragsdel\r\nläggs in för den här gruppen människor som\r\nbehöver gymnasial utbildning. På sikt borde\r\nnaturligtvis också gymnasial utbildning för vuxna\r\nvara möjlig utan skuldsättning. Men dit är det\r\nganska lång väg kvar.</pre><pre>I dag blir det avslag för 80--85 % av dem som söker\r\nstöd, särskilt då vuxenstudiestöd. De flesta får\r\nsåledes klara sig med studiemedlen och med den\r\nskuldsättning som det innebär redan på\r\ngymnasienivå.</pre><pre>När det gäller framtida vuxenstudiestöd är det\r\nväldigt viktigt med aktiv uppsökande verksamhet.\r\nKärnan i hela studiestödet är just att vi kan\r\nuppmuntra människor till studier. Alla som vill läsa\r\nbehövs. Det är faktiskt 800 000 personer i vårt land\r\nsom inte ens har nioårig grundskola bakom sig. Det\r\ngäller då personer i verksam ålder, alltså inte\r\npensionärer.</pre><pre>Sedan några ord om förtroendemannainflytande i\r\nstudiestödsfrågor. Det är 13--14 miljarder kronor\r\nsom samhället ställer till förfogande för olika\r\nformer av studiestöd. Det förekommer inte något\r\ndemokratiskt inflytande över besluten. Beslut i\r\nenskilda ärenden fattas alltså av tjänstemän. Man\r\nkan få omprövning, och denna görs också av\r\ntjänstemän.</pre><pre>Tidigare hade vi både studiemedelsnämnder och\r\nvuxenutbildningsnämnder, men dessa nämnder\r\navskaffades förra året av den borgerliga\r\nriksdagsmajoriteten. Man avskaffade också\r\nmöjligheten att över huvud taget överklaga beslut i\r\nstudiestödsärenden. Det handlar om väldigt svåra\r\nsaker: urvalsfrågor, meritprövningsfrågor,\r\ndispenser från åldersregler osv. Det är svåra\r\navvägningsfrågor och svåra\r\nskälighetsbedömningar. Därför behövs ett\r\nförtroendemannainflytande. Sedan kan vi\r\ndiskutera hur det här inflytandet skall se ut, men\r\nhelt klart är att det måste finnas -- det är ett villkor\r\nför att vi över huvud taget skall diskutera eventuella\r\ninskränkningar när det gäller meritprövningar och\r\nantalet terminer, som jag tidigare nämnt.</pre><pre>Allra sist, herr talman, yrkar jag bifall till ett antal\r\nreservationer. Eftersom vi skall sträva efter att\r\nminska på röstandet här i kammaren yrkar jag bifall\r\nendast till reservationerna 1, 3, 4, 5, 7, 8, 9 och 10.</pre><pre>Anf. 85  BERITH ERIKSSON (v):</pre><pre>Herr talman! I dagens betänkande behandlas\r\nfrågor om bl.a. studiebidrag, korttidsstudiestöd,\r\ninternatbidrag och studiemedel. På grund av\r\ntidsbrist har vi i Vänsterpartiet inte hunnit med att\r\nupprepa våra motionskrav vad gäller de beslut om\r\nförändringar och neddragningar som fattades våren\r\n1992 beträffande korttidsstudiestödet,\r\ninternatbidraget samt avskaffandet av\r\nstudiemedelsnämnden och\r\nvuxenutbildningsnämnden. Det är tur för oss att\r\nSocialdemokraterna har tagit upp dessa frågor. Vi\r\nkommer att rösta för deras reservationer 1, 6 och 7.</pre><pre>Inte heller har vi i motioner framfört synpunkter på\r\nhur ett framtida vuxenstudiestöd och ett nytt\r\nstudiefinansieringssystem bör vara utformade.\r\nUnder årens lopp och som en följd av att\r\ntrygghetssystemen successivt har byggts upp har\r\nreglerna inom studiestödsområdet, liksom inom\r\nexempelvis pensionssystemet och andra\r\ntrygghetssystem, blivit onödigt komplicerade.\r\nFramför allt har det blivit många olika regler. Det\r\när därför dags att utforma ett mera sammanhållet\r\noch renodlat studiestöd både för vuxna och för\r\nungdomar.</pre><pre>I utformningen av ett framtida studiestöd måste\r\nhelhetsperspektivet vägas in. Det gäller att inte\r\nensidigt se till besparingar i ett system, om\r\nkostnaden sedan vältras över till ett annat. Vi\r\nkommer att rösta för Socialdemokraternas\r\nreservationer 5 och 10 som gäller dessa frågor.</pre><pre>Reservation 3 handlar om den tid för vilken\r\nstudiebidrag utgår, och den reservationen känner\r\njag stor sympati för. Utskottsmajoritetens beslut\r\nom att minska antalet månader för utbetalning av\r\nstudiebidrag för gymnasieelever är just ett beslut\r\nsom medför att vinsten omvandlas till en kostnad\r\nför kommunerna i form av socialbidrag. Men\r\neftersom vi själva inte har något budgetförslag här\r\nkan vi i dag inte rösta för den aktuella\r\nreservationen.</pre><pre>Reservation 8 gäller ändrade regler för särskilt\r\nvuxenstudiestöd för arbetslösa. Även den\r\nreservationen kommer vi att rösta för.</pre><pre>Under mom. 13 om anslag till studiemedel m.m.\r\nsammanfaller våra och Socialdemokraternas\r\nmotioner, vilket gör att vi inte har med det\r\nmomentet i vår meningsyttring. I stället väljer vi att\r\nrösta för reservationen.</pre><pre>I vår motion om studiemedel yrkar vi avslag på\r\npropositionens förslag om en sänkning av beloppet\r\nför studiemedel från 180 % till 166,6 % av\r\nbasbeloppet.</pre><pre>Under utskottsberedningens gång har förslaget\r\nförändrats. Nu blir det en sänkning till 175,5 % --\r\nen förändring som sammanfaller med\r\nStudentkårens förslag. Jag finner därför ingen\r\nanledning för oss att hålla fast vid vårt ursprungliga\r\nförslag.</pre><pre>Däremot motsätter vi oss av princip de olika\r\nsmygförsämringar som införs i form av nya eller\r\nhöjda avgifter.</pre><pre>Studerande med studiemedel har i rask takt fått\r\nsina ekonomiska förutsättningar försämrade dels\r\ngenom den nedskärning om 2 % -- det s.k. särskilda\r\nbasbelopp som införts och som nu även gäller för\r\nstudiemedlen --, dels genom dagens förslag, som\r\nockså innebär en minskning med ungefär 4,5 %.\r\nDärutöver kommer förslagen om att man skall ta ut\r\nen obligatorisk administrativ avgift. Men det är en\r\nkostnad som de kunnat undvika som varit alerta\r\noch betalat in sin aviserade återbetalningssumma\r\ninnan avin kom.</pre><pre>Till detta kommer den nu föreslagna avgiften om\r\n300 kronor för uppläggning av studielån. Nästa\r\närende, som kommer upp här i kammaren litet\r\nlängre fram i vår, handlar om en avgift även på\r\nCSN-kortet.</pre><pre>Vi motsätter oss denna stegvisa försämring, som\r\nsammantaget innebär att studenter med\r\nstudiemedel får vidkännas en större neddragning\r\nän vad andra grupper i samhället fått göra.</pre><pre>Jag vill fråga utskottsmajoritetens företrädare om\r\nni verkligen anser att studenterna i dag har för hög\r\nlevnadsstandard och att denna motiverar en\r\nförsämring av deras ekonomiska situation -- en\r\nförsämring som bara fortsätter.</pre><pre>Herr talman! Den åldersgräns som infördes för\r\nerhållande av korttidsstudiestöd och internatbidrag\r\näven för handikappade anser vi i Vänsterpartiet\r\nskall omprövas. Många funktionshinder\r\nuppkommer först i högre ålder. Att det finns många\r\nmed funktionshinder som är över 64 år kan man\r\nkonstatera när man ser till åldern på medlemmarna\r\ni olika handikappförbund. I förbundet Sveriges\r\ndövblinda är så många som 85 % över 64 år, i\r\nRiksförbundet för reumatiker är det ca 65 % och i\r\nAfasiförbundet är det 60 %.</pre><pre>Funktionshindrade personer har specifika och\r\nbasala behov av att få lära sig att leva med sitt\r\nhandikapp. Det gäller även personer över 64 år.</pre><pre>Herr talman! Jag yrkar bifall till Vänsterpartiets\r\nmeningsyttring.</pre><pre>Anf. 86  HANS DAU (m):</pre><pre>Herr talman! Man kan bara konstatera att den\r\nproposition och det betänkande som vi nu\r\nbehandlar präglas av det kärva ekonomiska läget\r\noch av det stora budgetunderskott som landet dras\r\nmed. Socialdemokraterna står, precis som på andra\r\nområden, helt tomhänta. Socialdemokraterna vill\r\ninte göra några nämnvärda besparingar utan vill i\r\nstället ösa på med mer pengar. Jag återkommer till\r\nden här frågan senare.</pre><pre>Man kan även konstatera att vissa av regeringen\r\nföreslagna åtgärder föreslås i enlighet med det\r\nförslag om sänkning av arbetslöshetsersättningen\r\nsom skulle behandlats tidigare i dag. Nu blev\r\nbetänkandet återremitterat.</pre><pre>Personligen tycker jag att vi skulle ha fattat det\r\nbeslutet redan i dag. Med det ekonomiska läge som\r\njag hänvisar till finns det all anledning att ta vara på\r\nalla besparingar. Den här var en av de större. Det\r\när bara att beklaga att den inte blev snabbt\r\ngenomförd. Jag vidhåller därför att vi måste fatta\r\nbeslut om dessa besparingar när det gäller\r\nstudiemedel, vuxenstudiestöd, m.m., eftersom det\r\nekonomiska läget fordrar det. Det finns alltså ingen\r\nanledning, enligt min uppfattning, att inte fatta\r\nbeslut i den här frågan.</pre><pre>Det område där Socialdemokraterna ställer upp på\r\nbesparingar, som Lena Öhrsvik har berört, är\r\nstudiemedelsområdet. Där uppfyller man den\r\növerenskommelse som gjordes vid höstens\r\nkrisuppgörelse. Enligt uppgörelsen sparas 300\r\nmiljoner kronor in. Lena Öhrsvik redogjorde för\r\nhur vi i utskottet uppnått resultatet 316 miljoner\r\nkronor. Det är ett steg i rätt riktning.</pre><pre>Berith Eriksson säger i samband med det att vi inför\r\nsmygförsämringar genom att införa nya avgifter.\r\nJag vet inte vad smygandet består i. Det här är klart\r\nredovisat både i proposition och i\r\nutskottbetänkande. Vi står för det nu också. Det är\r\nväl bara att konstatera att avgifter införs för de\r\nkostnader som uppstår när man lägger upp dessa\r\nlån.</pre><pre>Berith Eriksson påstår att studentgruppen får\r\nstörre försämringar än andra folkgrupper i\r\nsamhället och frågar om utskottsmajoriteten anser\r\natt studenterna har för mycket pengar att röra sig\r\nmed. Det är säkerligen med studenter som med alla\r\nandra, en del klarar sig bättre, en del sämre. Alla\r\nlever under olika förhållanden med tanke på hyror,\r\nreskostnader, m.m. Det går inte att svara generellt\r\npå den frågan.</pre><pre>Men det här är nödvändiga besparingar som vi inte\r\nkan komma ifrån. Jag vill också peka på den\r\nuppgörelse som vi tillsammans med\r\nSocialdemokraterna har gjort och som även Berith\r\nEriksson anslöt sig till. Uppgörelsen innebär att\r\nendast dra ned bidragsdelen i studiemedlen till\r\n175,5 % av basbeloppet, i stället för till 166,6 som\r\nregeringen föreslog. Det innebär att en\r\nheltidsstuderande, med både bidrag och\r\nfullständigt lån, har ytterligare drygt 3 000 kr per år\r\natt leva på. Det tror jag är en bra lösning i det läge\r\nsom vi nu befinner oss i.</pre><pre>Innan jag går in på själva reservationerna vill jag\r\npeka på att Lena Öhrsvik ställer olika åtgärder mot\r\nvarandra för att klara åtgärderna när det gäller\r\narbetslöshet, skola, ungdomspraktik och\r\nberedskapsarbete. Hon gjorde prisjämförelser.\r\nSjälvfallet kostar olika åtgärder olika mycket. Men\r\njag tror inte att man skall ställa dem mot varandra,\r\nsäkert behövs alla åtgärderna. Den utbildning som\r\nvi kan skapa fyller sin funktion.\r\nUngdomspraktikplatser, beredskapsarbete och\r\nannat fyller sina funktioner. Jag ser ingen\r\nmotsatsställning däri mellan majoriteten och\r\nSocialdemokraterna. Här försöker man skapa så\r\nmånga utbildningsplatser som möjligt.</pre><pre>I det ärende som behandlades före voteringen hade\r\nman samma diskussion. Från socialdemokratisk\r\nsida påstods det att man ville skapa så många fler\r\nplatser. Jag tror att det var Ulf Melin som i den\r\ndebatten sade att det aldrig någonsin funnits så\r\nmånga människor i utbildning som nu på högskola\r\noch på andra områden. På gymnasiet finns ju\r\nambitionen att försöka få in så många människor i\r\nutbildning som resurserna av lokaler och annat\r\nmedger.</pre><pre>Jag tänker kort kommentera reservationerna.\r\nReservation nr 1 emanerar från fjolåret.\r\nFörtroendemannainflytandet togs i viss omfattning\r\nbort ute i länen. Vi vidhåller den uppfattning som\r\nvi hade då, nämligen att detta kostar pengar och att\r\ndet inte ger önskad effekt. Vi anser att det behov\r\nsom Socialdemokraterna belyser inte finns.</pre><pre>De högstämda toner som tas upp när det gäller\r\nreservation nr 3 kan man vara ännu mer förvånad\r\növer. Det handlar här om att ta bort studiebidrag\r\nunder de två månader som gymnasieeleverna inte\r\nbedriver några studier. Man kan nästan hellre fråga\r\nsig varför man inte har gjort det tidigare. Som jag\r\nser det har det varit ännu mer motiverat under\r\nhögkonjunkturen, då så gott som alla som ville\r\nkunde få ett feriejobb. Det kommer givetvis att bli\r\nkärvare till sommaren. Men det finns även ett\r\nföräldraansvar på det här området.\r\nSocialdemokraterna säger sig beredda att\r\nmedverka till en utgiftsminskning av sammanlagt\r\n11,9 miljarder.</pre><pre>Det här blir ju tjatigt, men vid utskottsmöte efter\r\nutskottsmöte konstaterar vi att\r\nSocialdemokraternas besparingar inte redovisas.\r\nVi får bara höra påståenden om att de finns. Sedan\r\nmotsätter ni er stora besparingar som vi exempelvis\r\npå det här området föreslår. Det vore intressant att\r\nfå höra era besparingsförslag, men det skall vi visst\r\ni bästa fall få reda på i maj.</pre><pre>Så vill jag kommentera reservationerna 5, 8 och 10,\r\nsom handlar om utformingen av det framtida\r\nstudiefinansieringssystemet och vuxenstudiestödet.\r\nDet är ju så, att efter utredning har Bröms lagt fram\r\nett förslag som nu är ute på remiss. Det här\r\nförslaget skall diskuteras fram till i höst har\r\nregeringen sagt. Därefter skall förslag om hur det\r\nframtida systemet skall se ut läggas fram. Vi är inte\r\nberedda att under tiden komma med nya förslag.\r\nFörslagen skall läggas fram i samband med\r\nberedningsarbetet. Såvitt jag förstår är man i full\r\ngång, i första hand genom ett remissförfarande.</pre><pre>Reservation nr 6 handlar om beloppen för\r\nkorttidsstudiestöd och internatbidrag. Dessa\r\nbelopp minskade vi kraftigt i fjol, och ytterligare\r\nneddragningar på grund av det ekonomiska läget\r\ngörs nu. Lena Öhrsvik säger då att detaljregler har\r\ninförts för att styra det här. Den stora kritik som vi\r\nModerater i många år i opposition förde fram gällde\r\natt mycket stora belopp varje år lades ut. Det\r\ngjordes i stor utsträckning därför att de fackliga\r\norganisationerna skulle kunna bedriva sin fackliga\r\nverksamhet. Vi tycker att korttidsstudier på dessa\r\nområden borde facken klara med egna kassor och\r\nintäkter.</pre><pre>Detta gällde också kollektiva ansökningar, där\r\nproblemen har varit desamma.\r\nHandikapporganisationerna är undantagna, men vi\r\ngav dem särskilt generösa villkor i uttalandet i\r\nföregående års betänkande.</pre><pre>Jag berörde arbetslöshetsersättningen och\r\nvuxenstudiestödet. I den mån man inrättar flera\r\nvuxenstudiestödsplatser genom förslag från\r\nregeringen i andra propositioner, är följden\r\nsjälvfallet att man beviljar medel även till\r\nstudiestöd i den omfattning som det behövs. Därför\r\nfinns det ingen anledning för oss att ge speciella\r\npengar, utan det skall i så fall ske i anslutning till\r\narbetsmarknadspengar, om åtgärder vidtas på det\r\nområdet.</pre><pre>Med det, herr talman, vill jag yrka bifall till\r\npropositionen och majoritetsskrivningen i\r\nbetänkandet och avslag på samtliga reservationer.</pre><pre>Anf. 87  LENA ÖHRSVIK (s) replik:</pre><pre>Herr talman! Hans Dau tycker inte att man skall\r\nställa olika åtgärder mot varandra. Han säger att\r\nungdomspraktiken och beredskapsarbetena fyller\r\nsin plats. Ja, det gör de, men vad jag ville visa var\r\natt det vore bra om fler kunde utnyttja det reguljära\r\nutbildningsväsendet. Det skulle vara en vinst för\r\nsamhället om fler därmed slapp vara arbetslösa.\r\nOm fler går in i det reguljära utbildningsväsendet,\r\nblir det utrymme för andra arbetslösa att gå in på\r\nungdomspraktikplatser osv. -- det är en\r\nkedjereaktion. Jag tycker visst att man kan titta på\r\nde olika stödformerna.</pre><pre>En plats i komvux, inkl. studiestöd, kostar 52 000\r\nkr. om året, men kostnaden för den som är\r\narbetslös är 125 000 kr. i genomsnitt.</pre><pre>Jag tycker att det är beklagligt att man inte vill\r\nfundera mer på det här. Det är inte bara en\r\nekonomisk fråga, utan det är också mycket viktigt\r\natt människor får någonting vettigt att göra,\r\nnågonting som de har nytta av i framtiden och som\r\nSverige som nation har nytta av.</pre><pre>Vilka är det som Hans Dau har tänkt skall gå på\r\nhögskolan i framtiden? Det är nödvändigt att fler\r\ngår på högskolan, och då måste man kunna skaffa\r\nsig behörighet för det, t.ex. i komvux eller genom\r\ndet tredje gymnasieåret. Jag förstår inte varför ni är\r\nså njugga när det gäller möjligheterna för vuxna\r\neller för ungdomar att skaffa sig den behörigheten.\r\nJag vet inte vilka det är som ni har tänkt skall gå på\r\nhögskolan, om man inte får skaffa behörigheten.</pre><pre>Om jag skall gå in på de olika reservationerna,\r\nhandlar den första om förtroendemannainflytande,\r\nmen Hans Dau undvek nogsamt min fråga om\r\nrättssäkerheten i det sammanhanget. Jag vill ställa\r\nfrågan igen: Tycker Hans Dau att det bör finnas en\r\nmöjlighet att överklaga beslut i\r\nstudiestödsärenden? Vem skall i så fall ta emot ett\r\nsådant överklagande?</pre><pre>Sedan får vi höra att vi inte är beredda att göra\r\nnågra nämnvärda besparingar. Vi var ju nyss\r\növerens om att dra ner 300 miljoner på studenterna.\r\nJag tycker att det är att visa en god vilja -- trots att\r\nvi vill satsa på utbildning och på att fler skall kunna\r\nkomma i fråga.</pre><pre>När det gäller de allmänna samhällsekonomiska\r\nbedömningarna, vill jag ändå visa att våra förslag\r\ntill investeringar i utbildningsplatser och studiestöd\r\nväl är betalda av de minskade utgifter för\r\narbetslöshetsersättning och\r\narbetsmarknadspolitiska åtgärder som skulle vara\r\naktuella.</pre><pre>När det sedan gäller våra förslag i reservationerna\r\nom det framtida studiestödet vill Hans Dau inte ta\r\nställning nu. Nej, men vi har velat markera att det\r\nfinns andra förslag än det som Bröms har lagt fram,\r\noch just därför att det har gjorts en utredning\r\nbehöver vi också få ange våra riktlinjer för\r\nframtiden.</pre><pre>Anf. 88  HANS DAU (m) replik:</pre><pre>Herr talman! När det gäller det reguljära\r\nutbildningsväsendet har jag inte alls någon annan\r\nuppfattning än Lena Öhrsvik. Jag tycker ändå inte\r\natt man skall ställa olika åtgärder mot varandra.\r\nDet görs ansträngningar för att ta fram så många\r\nplatser som möjligt i det reguljära\r\nutbildningsväsendet, men det handlar inte bara om\r\npengar, utan också om lärare och lokaler och om\r\nfolk som verkligen vill ha utbildningen. Jag\r\nvidhåller att det är arbetsmarknadspengar som\r\nskall komma in i första hand.</pre><pre>I fråga om rättssäkerheten vid\r\nförtroendemannainflytande anser jag att CSN gott\r\nkan svara upp mot de behov som finns på det\r\nområdet, och jag litar helt på CSN.</pre><pre>Anklagelsen för att ni inte vill ta fram några\r\nbesparingar gäller skrivningen om att ni har över 11\r\nmiljarder, utan att vi får veta någonting om varifrån\r\nde kommer.</pre><pre>Jag kan ändå ge Lena Öhrsvik det erkännandet att\r\nvi när det gällde de 300 miljonerna i\r\nkrisuppgörelsen hade ett mycket bra samarbete.\r\nUppställningen för krisuppgörelsen har varit god\r\npå ömse sidor, så där har vi gjort ett gemensamt bra\r\narbete. Det skall inte falla någon skugga över någon\r\ni det fallet.</pre><pre>Jag förstår att ni vill markera att ni kan ha andra\r\nåsikter än Bröms -- men det kan fler ha. Det är inte\r\nmeningen att Bröms betänkande skall bli en\r\nproposition, utan det är ett diskussionsunderlag.\r\nLena Öhrsvik och jag kanske är överens om att det\r\ni vissa fall är mycket provocerande, men det kan ha\r\nvarit tanken hos Bröms, för att få en diskussion till\r\nstånd.</pre><pre>Anf. 89  LENA ÖHRSVIK (s) replik:</pre><pre>Herr talman! Hans Dau försöker smita undan\r\ndiskussionen om utbildning som ett mycket bra sätt\r\natt rusta sig för framtiden i en lågkonjunktur och att\r\nvara beredd när högkonjunkturen kommer.\r\nUtbildning är även ett bra sätt att minska\r\nutbildningsklyftor. Jag tycker att det både i\r\nförslaget förra året och i förslaget i år visas en\r\nnonchalans mot den vuxna befolkningen, och det\r\nkan vi socialdemokrater inte acceptera.</pre><pre>Jag vet inte vad det bottnar i, men vi har fått\r\nsignaler om att de som inte har så mycket\r\nskolutbildning får fixa det på fritiden och på egen\r\nbekostnad. Jag måste fråga Hans Dau om han\r\ninstämmer i det, eller om han tycker som vi, dvs. att\r\ndet är viktigt för samhället att se till att överbrygga\r\nde utbildningsklyftor som finns och att inte skapa\r\nnya. Det är bra med en satsning på vuxna och att\r\nanvända den reserv som finns när det gäller\r\nbegåvningar och annat. Vi kommer inte att klara\r\noss som nation i fortsättningen om vi drar ner på\r\nvuxenutbildningen och vuxenstudiestödet. Det\r\nfinns klart utsagt i CSN:s anslagsframställan att det\r\ninte kommer att finnas tillräckligt med platser för\r\nungdomskullarna framöver. Vad tänker Hans Dau\r\ngöra åt det?</pre><pre>Anf. 90  HANS DAU (m) replik:</pre><pre>Herr talman! Jag delar helt uppfattningen att det\r\nbehövs fler utbildade och att vi skall stimulera till\r\ndet. Regeringen har ingen annan uppfattning i det\r\nfallet. Det är bara formerna för hur man skall skapa\r\nde här resurserna som vi inte är riktigt överens om.</pre><pre>Anf. 91  BERITH ERIKSSON (v) replik:</pre><pre>Herr talman! Först frågar Hans Dau vad det är som\r\när smygande, och han säger att han redovisar de här\r\nsakerna helt öppet. Ja, det är naturligtvis inte\r\nsmygande för oss här i riksdagen, men jag tror att\r\ndet upplevs som smygande för studenterna. Det är\r\nmånga som inte alls kan ta in alla de olika förslag\r\nsom kommer, ett och ett med jämna mellanrum,\r\nutan de blir otrevliga överraskningar.</pre><pre>Sedan säger Hans Dau att studenter naturligtvis,\r\nsom alla andra, klarar sig bättre och sämre,\r\nberoende på studieort osv. Framför allt handlar det\r\nom föräldrarnas möjlighet att hjälpa dem\r\nekonomiskt. Det är ju verkligen fråga om att vi\r\nåterigen går mot ett samhälle där bara ungdomar\r\nsom har föräldrar som ekonomiskt kan stödja deras\r\nstudier kan utbilda sig.</pre><pre>Jag vill också säga att den ekonomiska krisen\r\nförblindar. Risken är ju att krisen fördjupas i\r\nframtiden och blir permanent, allra helst med de\r\nstora ungdomskullarna som inte kommer in på\r\narbetsmarknaden utan som får räkna med att skaffa\r\nsig en hög och gedigen utbildning för att så\r\nsmåningom kunna slå sig in på arbetsmarknaden.</pre><pre>Hans Dau undvek att kommentera\r\nmeningsyttringen när det gällde 64-årsgränsen för\r\npersoner med funktionshinder. Jag tog i mitt\r\nanförande upp att det är mycket stora grupper som\r\nverkligen är i behov av att få lära sig att leva med\r\nsitt handikapp och vars möjligheter att delta i de\r\nkurser som handikappförbunden bedriver i dag är\r\nmycket begränsade.</pre><pre>Anf. 92  HANS DAU (m) replik:</pre><pre>Herr talman! Det faktum att studenter klarar sig\r\nbättre och sämre vet jag inte om vi kan diskutera så\r\nspeciellt mycket. Jag är med i CSN:s styrelse och får\r\nmånga propåer från folk som är missbelåtna med\r\natt de inte klarar sig. Samtidigt får jag höra många\r\nandra säga att studenter får så mycket pengar och\r\natt de lever på det och det viset. Så är det ju. Precis\r\nsom Berith Eriksson konstaterade har olika\r\nindivider olika förhållanden.</pre><pre>Så till påståendet att vi smyger fram avgifterna för\r\natt vi inför dem i olika steg. Vi har ju länge haft\r\navgifter på återbetalning. Det kanske hade varit\r\nlika bra att man hade varit innovationsrik och infört\r\nalla avgifterna på en gång.</pre><pre>Har man kostnader för uppläggning och annat och\r\nvill finansiera det utan att det skall gå via\r\nskattebetalarna blir det fråga om avgifter. Man\r\nkanske får se fler avgifter om vi får fortsätta att\r\njobba med det här -- det får framtiden utvisa.</pre><pre>Några ord om 64-årsgränsen. Jag kan bara säga att\r\njag själv är mycket aktiv i en av\r\nhandikapprörelserna, och jag tycker att vi klarar\r\nsådana kurser just för de äldre ganska bra. De vill\r\nofta ha dem på hemmaplan, och de vill ordna det\r\ngenom sin egen förening. Det behövs faktiskt\r\nvarken korttidsstudiestöd eller annat. Detta klarar\r\nman genom dagskurser och sådana saker. Jag tror\r\ninte att vi skall frångå 64-årsgränsen för dem mer än\r\nför några andra.</pre><pre>Anf. 93  SYLVIA LINDGREN (s):</pre><pre>Herr talman! Jag har förståelse för att det behövs\r\nregler och principer -- det är nödvändigt. Ibland\r\nkan dock principer komma att ta över det sunda\r\nförnuftet. Motion Sf503 belyser just ett sådant\r\nexempel.</pre><pre>Enligt nuvarande regler går det inte att få studielån\r\nför uppehälle och eventuella terminsavgifter för\r\ngymnasieutbildning om den sökande inte har fyllt\r\n20 år. Om utbildningen däremot är att betrakta som\r\nhögskoleutbildning finns inga sådana\r\nåldersgränser. Bidrag utgår alltså, även om\r\nstudenten i det fallet är under 20 år.</pre><pre>Har vi t.ex. en elev som genomgått en tvåårig\r\ngymnasieutbildning direkt efter grundskolan och\r\nsom kanske jobbat ett år för att skaffa sig meriter\r\nför att söka in på en vidareutbildning och den\r\nvidareutbildningen är klassificerad som\r\ngymnasieutbildning går det alltså inte att få något\r\nstudielån, även om den sökande skulle vara 19 år 11\r\nmånader och 28 dagar. Den unga människan är då\r\nhänvisad till sysslolöshet under ett år och till att\r\nsedan försöka komma in på skolan med ett års\r\nförskjutning. Då finns det inte heller några\r\ngarantier för att han eller hon kommer in på\r\nutbildningen.</pre><pre>Centrala studiestödsnämnden har bekräftat de här\r\nbyråkratiska reglerna, och det finns ingen som helst\r\ndispensmöjlighet. Den enda möjligheten att\r\nkomma runt eländet är att försöka få skolan i fråga\r\natt ansöka om att bli betraktad som högskola i\r\nstället för att anses bedriva utbildning av\r\ngymnasieutbildningskaraktär. Det är ett besked\r\nsom jag har fått från Utbildningsdepartementet.</pre><pre>Detta har på något vis rågat måttet för mig. Är det\r\nskolans utbildningsformer som skall vara\r\navgörande för om den är en högskola eller en\r\ngymnasieskola eller är det studiemöjligheten? Jag\r\nhar faktiska exempel på att man rekommenderat en\r\nskola som är klassificerad som gymnasieskola att i\r\nstället försöka få högskoleutbildningsstatus för att\r\nman då skulle komma runt den här regeln.</pre><pre>Det här blir ännu märkligare med hänsyn till att det\r\nhär kan handla om ungdomar som ligger på gränsen\r\ntill 20 år men inte har fyllt det under terminen. De\r\nsöker ju lånet för att just gå utbildningen och\r\nåterbetala det, men vi säger nej därför att det är fel\r\nskolform. Samhällsekonomiskt är de här turerna\r\nonekligen svåråtkomliga.</pre><pre>Jag tror inte att de exempel som jag nu har anfört\r\när så vanliga men de förekommer, och sedan jag\r\nbörjade engagera mig i den här saken har jag fått\r\nflera exempel på den här stelbentheten.</pre><pre>Utskottet skriver i betänkandet att utgångspunkten\r\nmåste vara att gymnasiestudier skall kunna\r\ngenomföras utan skuldsättning. Utskottet har\r\nockså vid sin behandling tidigare år av frågan om\r\nkommunernas ansvar för dessa elever förutsatt att\r\ndet i de fall då föräldrarna inte ställer upp finns ett\r\nfungerande samhällsstöd och att\r\ngymnasieskolornas elevvårdande och kurativa\r\nverksamhet leder till att eleverna kommer i\r\nåtnjutande av behövligt stöd.</pre><pre>Kommunerna i sin tur hänvisar till föräldrarnas\r\nansvar och ställer sig i många fall negativa till att\r\nbetala ut sociala bidrag, om man söker det. För den\r\nunga människan blir det alltså att vänta, utan\r\ngarantier att komma in på skolan vid nästa\r\nansökningstillfälle -- då måste eventuellt nya prover\r\ngöras och nya regler följas. Det här blir naturligtvis\r\ndyrt för samhället, och ungdomarna känner sig\r\nlurade.</pre><pre>Jag har förståelse för och känner sympati för\r\nutskottets grundprincip, men när det slår fel måste\r\nmöjligheter till prövning i särskilda fall finnas. Jag\r\när besviken över att utskottet inte har anammat\r\ninnehållet i motion Sf503.</pre><pre>Anf. 94  HANS DAU (m):</pre><pre>Herr talman! Sylvia Lindgren lämnade ju\r\negentligen också svaren på sina frågor. Jag kan inte\r\nsäga mer än att det är utskottets princip att man inte\r\nskall låna till gymnasiestudier -- här finns ju det\r\nkommunala ansvaret.</pre><pre>Den skola som nämns i motionen -- Berghs reklam-\r\noch marknadsföringsinstitut -- är enligt vad jag har\r\ninhämtat en skola som gott skulle kunna fylla\r\nhögskolekriteriet. Det är klart att det vore en fördel\r\nom så många skolor som möjligt levde upp till att\r\nha högskolestatus. Det brukar inte försämra\r\nutbildningen eller kraven.</pre><pre>Minnesgoda ledamöter som har varit med länge\r\nsäger att det en gång i slutet av 70-talet eller början\r\nav 80-talet fanns ett regeringsförslag om att det\r\nskulle bli möjligt att ge dispens och ge de här\r\nmänniskorna ett lån, men riksdagen avslog det --\r\njust av den anledningen att man inte skall låna till\r\ngymnasiestudier. Det tycker jag att man kan\r\nrespektera.</pre><pre>Här talar vi nu om 19-åringar, men det kan ju gå\r\nlängre ned i åldrarna om man slutar gymnasiet\r\ntidigare. Utan att vara alltför kunnig om det här\r\nkan jag tänka mig att det kan handla om ett par år,\r\noch då kan det röra sig om ganska mycket pengar.</pre><pre>Det är det kommunala ansvaret och föräldrarna\r\nman måste lita på -- det är tyvärr så.</pre><pre>Anf. 95  SYLVIA LINDGREN (s):</pre><pre>Herr talman! Först några ord om åldersgränsen.\r\nDet är ju fortfarande så, att man lämnar\r\ngrundskolan när man är runt 16 år och den treåriga\r\ngymnasieutbildningen när man är 16--18 år. Det är\r\nvad som kommer därefter som kan vara intressant.</pre><pre>I det här fallet är fortfarande utbildningen vid RMI\r\nBerghs skola att betrakta som en\r\ngymnasieutbildning. Elever har drabbats just på\r\ndet sätt som jag tidigare exemplifierat.</pre><pre>Jag vet att ärendet har behandlats vid ett\r\nsammanträde i regeringen. Men där säger man sig\r\ninte kunna göra någonting. Reglerna måste ses\r\növer, heter det. Jag vänder mig således till\r\nrepresentanterna för den borgerliga majoriteten för\r\natt få veta vad som gjorts här. Men man är, som\r\nsagt, inte villig att se över några\r\ndispensmöjligheter. Jag är besviken över hur det\r\nhär i praktiken slår.</pre><pre>Jag har förståelse och känner sympati för de\r\nprinciper som utskottet värnar om. Också jag\r\nvärnar om de principerna. Men när personer på\r\nbara några dagar eller veckor kan hamna\r\nmittemellan beträffande det här nätet tycker jag att\r\ndet måste finnas en möjlighet att någonstans pröva\r\ndetta i stället för att låta de ungdomar som drabbas\r\ngå sysslolösa. Vi riksdagsledamöter måste också\r\nsätta oss in i hur det i praktiken är och hur\r\ntillämpningen slår.</pre><pre>Överläggningen var härmed avslutad.</pre><pre>11 §  Omstrukturering av det svenska ägandet i\r\nScandinavian Airlines System, SAS</pre><pre>Föredrogs</pre><pre>trafikutskottets betänkande</pre><pre>1992/93:TU20 Omstrukturering av det svenska\r\nägandet i Scandinavian Airlines System (SAS)\r\n(prop. 1992/93:59).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>12 §  Tidigareläggning av investeringar i\r\ntrafikens infrastruktur</pre><pre>Föredrogs</pre><pre>trafikutskottets betänkande</pre><pre>1992/93:TU38 Tidigareläggning av investeringar i\r\ntrafikens infrastruktur.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>13 §  Anslag till Tullverket, m.m.</pre><pre>Föredrogs</pre><pre>skatteutskottets betänkande</pre><pre>1992/93:SkU23 Anslag till Tullverket, m.m. (prop.\r\n1992/93:100 delvis).</pre><pre>Anf. 96  SVERRE PALM (s):</pre><pre>Herr talman! Tullverksamheten för det kommande\r\nbudgetåret skall bedrivas efter de förutsättningar\r\nsom varit gällande för innevarande budgetår. Det\r\ntotala ramanslaget uppgår till litet drygt 1,25\r\nmiljarder kronor för budgetåret 1993/94. Detta\r\nmotsvarar i stort sett vad Generaltullstyrelsen äskat\r\ni sin anslagsframställan.</pre><pre>Tullverket åläggs inga nya sparbeting utöver de\r\nredan beslutade 300 miljoner kronor som man\r\nunder fem år är ålagd att spara för att finansiera\r\ntulldatasystemet. Däremot får Tullen extrapengar.\r\nMan får 3,5 miljoner kronor för förberedelser inför\r\nEG och 8,25 miljoner kronor för att fullfölja\r\ntulldatauppbyggnaden. Några särskilda medel till\r\ntekniska hjälpmedel, SPADI-utbyggnad och ADB-\r\nutrustning eller ökade resurser för nya trafiklinjer\r\nblir det inte, utan för dessa ändamål får\r\nGeneraltullstyrelsen prioritera inom beviljat\r\nramanslag. Generaltullstyrelsen begär att\r\ntullförrättningsavgifter och ränteinkomster skall\r\nredovisas mot inkomsttitel. Detta tillstyrks i\r\npropositionen.</pre><pre>Herr talman! I samband med utskottsbehandlingen\r\nav Tullverkets anslag har också sju motioner från\r\nden allmänna motionstiden behandlats. Detta har\r\nmedfört att vi socialdemokrater reserverat oss på\r\nfyra punkter.</pre><pre>I en partimotion föreslår vi kraftfulla åtgärder mot\r\nden ekonomiska brottsligheten. Dessa åtgärder rör\r\nflera utskottsområden. För vårt område gäller det\r\nen ökning av anslaget med 2 miljoner kronor för\r\ninsatser i syfte att stärka Tullkriminalens spanings-\r\noch utredningsresurser vad gäller den\r\ninternationella ekonomiska brottsligheten. Detta\r\nkrav har ej vunnit gehör vid utskottsbehandlingen.</pre><pre>Enligt propositionen bör Tullverket påskynda\r\nanslutningen av företag till tulldatasystemet. Vi\r\nföljer upp detta med ett krav på att den som enligt\r\n13 § tullagen godkänts att som ombud lämna\r\ntulldeklarationer skall lämna dessa elektroniskt.\r\nJag vill här fråga majoritetens företrädare: Varför\r\nmotsätter ni er en reglering av uppgiftslämnandet\r\nför godkända ombud?</pre><pre>Redan under den allmänna motionstiden förra året\r\nväckte vi frågan om Tullens befogenheter i ett EG-\r\nperspektiv. Under det gångna året har nya\r\nuppgifter kommit fram som gör det än mer\r\nangeläget att bringa klarhet i frågor som gäller\r\nTullens befogenheter och hur man skall agera för\r\natt klara smuggelbekämpningen. Min fråga till Carl\r\nFredrik Graf är: När är ni beredda att lämna svar på\r\nfrågan om hur tullverksamheten skall organiseras i\r\nett EG-perspektiv?</pre><pre>I den sista reservationen i betänkandet, reservation\r\n6, begär vi en översyn av reglerna om förtullning av\r\nutlandsresenärernas varor. Eftersom\r\nutskottsskrivningen är antagen med ordförandens\r\nutslagsröst är det när det gäller det här förslaget\r\nöppet för en anslutning från Ny demokratis sida till\r\nvår reservation om ett tillkännagivande till\r\nregeringen. Klarhet i den frågan får vi efter Peter\r\nKlings anförande här.</pre><pre>Herr talman! Med det anförda yrkar jag bifall till\r\nreservationerna 1, 3, 4 och 6. Dessutom vill jag\r\nanmäla att jag har för avsikt att begära votering\r\nbeträffande reservationerna 1 och 6.</pre><pre>Anf. 97  PETER KLING (nyd):</pre><pre>Herr talman! Jag skall börja denna\r\nteaterföreställning med att tala om skatteutskottets\r\nbetänkande SkU23. Till detta betänkande har vi\r\nfrån Ny demokrati fogat två reservationer. Den ena\r\nreservationen handlar om ett kompetensstöd på 10\r\nmiljonr kronor till Tullverket för att komplettera\r\nkunskaperna på narkotikaområdet. Detta kommer\r\nmin kollega Karl Gustaf Sjödin att senare tala om.</pre><pre>Den andra reservationen handlar om lokala\r\nverksamheter. I en motion har socialdemokraten\r\nKrister Örnfjäder begärt ökade resurser till tullen i\r\nVästervik. I en annan motion kräver Agne Hansson\r\nfrån Centern och Christer Lindblom från\r\nFolkpartiet att man åter skall inrätta en tullstation i\r\nVästervik. Till slut finns en kds-motion från\r\nKenneth Lantz, som vill ha ett uttalande av\r\nriksdagen om värdet av en ökad gränskontroll i\r\nÖstersjön.</pre><pre>Självklart skall riksdagen bifalla dessa motioner.\r\nVilka aspekter har vi här i Sverige när det gäller\r\nÖstersjöområdet? Jo, sannolikheten är stor för att\r\nnarkotikasmuggling, alkoholsmuggling,\r\nvapensmuggling och människosmuggling kommer\r\natt öka avsevärt nu när det forna Sovjetunionen\r\ninte längre är en diktatur.</pre><pre>De resurser som satsas på en tullverksamhet i\r\nÖstersjöområdet -- förlåt, herr talman, men nu\r\nkommer jag att svära -- kommr att ge dynamiska\r\neffekter för våra barn och barnbarn. Jag tror\r\nnämligen att de resurser som satsas på en ökad\r\nkontroll i Östersjön kommer att leda till att det\r\nsvenska samhället får på sikt mindre problem\r\ngenom att mindre mängder alkohol och narkotika\r\nförs in i landet. De 5--10 miljoner kronor som det\r\nkostar att öka kontrollen är väl använda pengar.</pre><pre>Det farligaste med denna reservation är att Ny\r\ndemokrati ställer sig helt och hållet bakom tre\r\nenskilda motionärer: en centerpartist, en\r\nfolkpartist och en kds-are. Det är ju fruktansvärt att\r\nman skall tillstyrka enskilda motioner. Går jag ut på\r\ngatan och hämtar femton personer av varierande\r\nslag i samhället och sätter mig med dem i\r\nskatteutskottet, får jag en enhetlig anslutning till\r\nmotionerna. Men i utskottet är det förbaskat\r\nsvårt -- ursäkta mig, herr talman -- att tillstyrka\r\nenskilda motioner.</pre><pre>Jag yrkar bifall till reservationerna 2 och 5. Min\r\nkollega kommer senare att yrka bifall till\r\nreservation 6.</pre><pre>Anf. 98  LARS BÄCKSTRÖM (v):</pre><pre>Herr talman! Det här betänkandet angående\r\nTullens verksamhet handlar om att fastställa\r\nanslagen. Vi i Vänsterpartiet vet att Tullen formellt\r\nsett har varit undantagen från sparprogram, men i\r\npraktiken har man tvingats spara genom att man\r\nskall finansiera tulldatasystemet inom sina ramar.</pre><pre>Nu tror vi att man till stor del har klarat och\r\nkommer att klara av den här uppgiften. Vi vet att\r\ndet är ett ansträngt statsfinansiellt läge. Därför har\r\nvi inte föreslagit i våra egna motioner några\r\nytterligare medel till Tullverket.</pre><pre>Vi är väl medvetna om att man har vissa problem\r\ninom Tullverket. Därför tycker vi att det är av vikt\r\natt effektivisera verksamheten. Vi tror att det\r\nsocialdemokratiska förslaget under mom. 3 i\r\nreservation 3 om ett elektroniskt uppgiftslämnande\r\nkan hjälpa Tullverket att klara av de åtaganden\r\nman har inom begränsat ekonomiskt utrymme.</pre><pre>Det hade varit frestande att tillstyrka förslag från\r\nNy demokrati om mer medel, men vi har tyvärr inte\r\nklarat av att anvisa finansiering för ytterligare\r\nsatsningar.</pre><pre>Det är riktigt som Peter Kling säger att det finns\r\nproblem på vissa håll, men vi menar att den som\r\nbäst kan avgöra de olika prioriteringarna är\r\nTullverket självt. Därför har vi inte ställt oss bakom\r\nNy demokratis reservation 5.</pre><pre>Socialdemokraterna tar upp i reservation 4 under\r\nmom. 4 Tullverkets befogenheter i EG-perspektiv.\r\nDet är kanske, som jag ser det, den viktigaste\r\nreservationen i betänkandet, den viktigaste\r\npunkten i hela betänkandet. Vi i Vänsterpartiet har\r\ninte motionerat i den här frågan. Det är en väldigt\r\nenkel förklaring till det: Vi anser inte att Sverige\r\nbör gå med i den europeiska unionen.</pre><pre>Det är naturligt att de partier som är för EG-\r\nmedlemskap tar upp de problem som uppstår om\r\nSverige går med i den europeiska unionen. Det är\r\nklokt och förståndigt av Socialdemokraterna att\r\nlyfta upp dessa problem, för de är oerhört stora.\r\nDet är märkligt att andra EG-vänliga partier inte\r\ntar upp och diskuterar dem mer fylligt.</pre><pre>En rad problem kommer att uppstå vid EG-\r\nmedlemskap. Det gäller kemikaliefrågan,\r\nmiljöfarligt gods och avfall. Där vet vi att det finns\r\nolika yttre kontrollnivåer inom den gemensamma\r\nmarknaden som gör att man kommer i ett mycket\r\nfarligt läge när man slopar de inre\r\ngränskontrollerna. Vi vet att det finns problem\r\ninom livsmedelsområdet, kötthantering, när det\r\ngäller salmonella, icke-animaliska livsmedel,\r\nlisteriabakterien. Man har nyligen haft problem i\r\nItalien, där man har fått stoppa försäljningen av\r\nvissa livsmedel. Vi får problem med hotade\r\ndjurarter och transporter över gränserna. Italien,\r\nGrekland och Irland står inte bakom\r\ninternationella konventioner.</pre><pre>Man har en oerhört snårig jordbrukspolitik inom\r\nEG, oerhört tekniskt komplicerad att övervaka.\r\nDet gör att det tulldatasystem där alla är mer eller\r\nmindre tvångsmässigt anslutna är helt nödvändigt\r\nför att inte Tullverket skall bryta samman under\r\ntyngden av det komplicerade regelverket.</pre><pre>Det finns en rad sådana här problem, men det\r\nviktigaste är naturligtvis frågan om\r\nnarkotikakontrollen. Peter Kling nämnde\r\nÖstersjöländerna. Det är sant att de utgör ett\r\nproblem. När man tänker på narkotika, tänker man\r\nofta på Marocko, Thailand, Colombia, Burma,\r\nLibanon, länderna utanför EG. Men det stora\r\nproblemet när det gäller narkotika är inte dessa\r\nländer, utan det är faktiskt EG-länderna. Tullen\r\ngjorde 1 639 beslag det senast registrerade året. Av\r\ndessa kommer narkotikan i 1 456 fall från EG-\r\nländerna. 83 % av beslagen går att hänföra till EG-\r\nområdet.</pre><pre>När det gäller dessa 1 456 beslag av narkotika vid\r\ngränserna gjordes 1 302, 89 %, i samband med\r\nrutinmässiga stickprovskontroller. Det är dessa\r\nkontroller som skall försvinna i den gränslösa\r\nunionen. 83 % av narkotikabeslagen går att\r\nhänföra till EG-området. 89 % av beslagen gjordes\r\nalltså vid rutinmässiga stickprovskontroller. Det är\r\ndetta som man riskerar att avhända sig vid den\r\neuropeiska unionen. Det är mycket allvarligt. Det\r\nstora problemet, Peter Kling, är faktiskt den\r\nexisterande narkotikaimporten från EG-staterna.</pre><pre>Då säger Socialdemokraterna -- det är oerhört\r\npoängfullt -- i sin reservation att man faktiskt har\r\nrätt att göra narkotikakontroll även vid gränserna i\r\nett EG-sammanhang, under förutsättning -- så har\r\nEG-kommissionen sagt den 8 maj 1992 -- att man\r\nhar samma kontrollnivå inom landet som vid\r\ngränsen. Då kan man alltså ha kontroll vid\r\ngränserna, men då skall det vara samma\r\nambitionsnivå som för kontroller inom landet.</pre><pre>Socialdemokraterna tog upp i sin reservation\r\nbehovet av en sådan kontrollverksamhet även inom\r\nlandet, för att kunna få motiv och argument för att\r\nhålla en kontrollnivå vid gränserna. Därför är det\r\nolyckligt att man inte genast nu från den borgerliga\r\nmajoriteten ställer sig bakom ett sådant yrkande.\r\nVisst vet jag att frågan bereds och utreds, men här\r\nborde det vara naturligt för en att säga klart ifrån att\r\nvi måste hålla en hög ambitionsnivå när det gäller\r\nnarkotikakontrollen. Här behöver man inte vänta\r\npå utredningar, förvisso inte, Carl Fredrik Graf.\r\nDet är bara att ställa sig bakom förslaget.</pre><pre>Ni gör EG-motståndaren en otrolig tjänst genom\r\natt hesitera och vara luddiga i den här frågan. EG-\r\nkritikerna borde naturligtvis vara glada över sådana\r\nEG-anhängare, men den här frågan är för viktig för\r\nnarkotikabekämpningen för att ha den stämpeln på\r\ndet hela. Det är obegripligt att vi inte kan enas om\r\nen fast linje när det gäller narkotikabekämpningen\r\ni ett EG-perspektiv. Det här är det viktigaste.</pre><pre>Jag anmälde mig på en viss tid och får i någon mån\r\nhålla mig till denna. Men vi har, herr talman, i vår\r\nmeningsyttring ställt oss bakom de\r\nsocialdemkratiska reservationerna. Sverre Palm\r\nfrån Socialdemokraterna har sagt att han begär\r\nvotering beträffande två. Jag måste, med anledning\r\nav vad jag nu sagt, redan nu anmäla att jag vill ha\r\nvotering vad gäller reservation 4 under mom. 4.</pre><pre>Anf. 99  PETER KLING (nyd) replik:</pre><pre>Herr talman! Jag tyckte att jag hörde indikationer\r\npå att Lars Bäckström eventuellt skulle kunna\r\ntänka sig att det var bra med en\r\nkompetensutveckling hos Tullen när det gäller\r\nnarkotikaspaning osv. Lars Bäckström säger också\r\natt det är bra om Tullverket få 2 miljoner kronor för\r\natt kunna öka spanings- utredningsinsatserna i\r\nfråga om internationell ekonomisk brottslighet\r\nriktad mot Sverige.</pre><pre>Jag vill säga till Lars Bäckström att jag tror att\r\nsatsningen på att stoppa narkotika- , alkohol- ,\r\nvapen- och människosmuggling ger mycket större\r\neffekter för svenska samhället än eventuellt -- i och\r\nför sig tycker jag att det är bra -- stävjandet av\r\nekonomisk brottslighet riktad mot Sverige.</pre><pre>En narkoman kostar 10 000 kr per dag för\r\nsamhället. Det är jättestora pengar, för att inte tala\r\nom vad det ställer till med ur mänskliga aspekter.\r\nJag tycker att det är konstigt att Lars Bäckström\r\ninte ställer upp på att dels öka resurserna i fråga om\r\nÖstersjöområdet, dels anslå 10 miljoner till\r\nkompetensutveckling inom Tullen.</pre><pre>Anf. 100  LARS BÄCKSTRÖM (v) replik:</pre><pre>Herr talman! Jag kan förstå att Peter Kling från Ny\r\ndemokrati tycker att det är märkligt, eftersom man\r\nofta säger att vänsterpartisterna har guldbyxor på\r\nsig och alltid kan föreslå hur mycket pengar som\r\nhelst, men så är det inte. Vi har inte kunnat skapa\r\nfinansiellt utrymme för den här satsningen. Jag tror\r\nsäkert att Tullverket skulle kunna ha väl nytta av\r\ndessa medel. Men vi säger att driv på med det\r\nelektroniska uppgiftslämnandet, som frigör en del\r\nresurser som kan användas till detta.</pre><pre>Vi har sett det som möjligt att stödja\r\nSocialdemokraternas reservation om 2 miljoner\r\nextra. Det är litet märkligt att två\r\noppositionspartier bjuder över Vänsterpartiet i en\r\nanslagsvillighet. Men, Peter Kling, 2 miljoner är i\r\nalla fall bättre än ingenting. Om 2 miljoner borde vi\r\nkunna enas.</pre><pre>Ny demokrati är ett EG-vänligt parti. Det\r\nviktigaste ni kan göra för att bekämpa narkotika är\r\nfaktiskt att se till att Tullverket har lagliga\r\nmöjligheter att ingripa vid gränserna vid ett\r\neventuellt EG-medlemskap. Så länge ni tvekar i\r\nden frågan blir det väldigt svårt att förstå er satsning\r\noch kamp mot narkotika. Det här är det absolut\r\nmest avgörande om vi skall kunna bekämpa\r\nnarkotikan.</pre><pre>EG-medlemskap utgör ett hot när det gäller ökat\r\nnarkotikabruk, om vi helt tappar kontrollen över\r\ngränserna. EG-kommissionen har sagt att man\r\nmåste ha möjlighet att ingripa inom territoriet om\r\nman vill ha yttre gränskontroller. Det var just vad\r\nSocialdemokraterna tog upp i sin reservation 4. Det\r\nborde vi tre partier kunde enas om, inte bara vi tre,\r\nutan riksdagens alla partier borde naturligtvis vara\r\növerens om detta. Tycker inte Carl Fredrik Graf det\r\ni dag, så kommer han säkert en annan dag att göra\r\ndet. Det får vi se när han håller sitt inlägg.</pre><pre>Anf. 101  PETER KLING (nyd) replik:</pre><pre>Herr talman! Det är riktigt, Lars Bäckström, att när\r\nvi går in i EG skall vi behandla dessa frågor och\r\ndiskutera dem både livligt och snällt. Det hoppas\r\njag att vi gör, för det är en viktig sak för Sverige och\r\nsvenskarna att se till att det inte kommer in en\r\nmassa narkotika, självfallet. Jag har tre barn själv,\r\nså jag är väldigt mån om att det inte skall vara något\r\ninflöde av narkotika till Sverige.</pre><pre>Sedan vill jag kommentera detta att 83 % av\r\nnarkotikabeslagen gäller EG-länderna. Det är klart\r\natt det blir så. Ryssland har inte varit ''fritt'' så\r\nlänge. Men vänta bara tills de\r\nnarkotikaproducerande länderna kommer på att\r\ndet kanske blir billigare att föra narkotika via f.d.\r\nSovjetunionen och de baltiska staterna. Om de är\r\nbilligare inkörsportar väljer man klart dessa i\r\nframtiden. Det är inte riktigt öppet ännu, men\r\nvänta bara några år tills det blir öppet. Vi har sett\r\ntendens till människosmuggling redan nu. Det är\r\nbara början, Lars Bäckström. Jag lovar med\r\nbestämdhet att narkotika- och alkoholsmuggling,\r\nvapensmuggling och sådant kommer att öka\r\navsevärt från östblocket. Jag är bergsäker på det.</pre><pre>Därför menar vi från Ny demokrati att det är ett\r\ngivet självklart ändamål att utöka Tullens resurser\r\ntills vi går med i EG -- sedan får vi se hur vi löser\r\nfrågan. De miljoner som Lars Bäckström talar om\r\natt vi slösar till både höger och vänster innebär åter\r\nen gång -- jag måste svära i kammaren -- en stor\r\ndynamisk vinning för samhället: man får inte in\r\nsådan skit som narkotika, utan man håller\r\ngränserna stängda. Det är helt självklart.</pre><pre>Anf. 102  SVERRE PALM (s) replik:</pre><pre>Herr talman! Lars Bäckström pekade ut\r\nreservation 4 som den viktigaste. Jag har yrkat\r\nbifall till samtliga våra reservationer. För oss\r\nsocialdemokrater är de lika viktiga allihop. Det var\r\nmitt försök att underlätta kammararbetet att\r\nbegära votering bara beträffande två.</pre><pre>Anf. 103  CARL FREDRIK GRAF (m):</pre><pre>Herr talman! I det här betänkandet är vi eniga om\r\nanslagsnivån på drygt 1 255 miljoner. Sverre Palm\r\ntog i sitt inledningsanförande upp Tullverkets\r\näskanden och andra saker kring detta som vi är\r\növerens om.</pre><pre>Det är kanske ändå viktigt att framhålla den\r\nmålsättning för Tullens verksamhet som anges i\r\npropositionen. Det är framför allt tre punkter som\r\nnämns, nämligen Tullens uppgift att fastställa\r\nunderlag för tull, moms och andra skatter, vidare\r\natt svara för utrikeshandelsstatistiken och att\r\növervaka kontrollen över den gränsöverskridande\r\ntrafiken, med särskild prioritet när det gäller\r\nnarkotika.</pre><pre>Jag vill gärna ha det sagt, om nu någon skulle sväva\r\ni tvivelsmål på denna punkt, att det inte råder några\r\ndelade meningar om vikten av att ta itu med dessa\r\nproblem. Dessa mål kommer också att ligga fast.\r\nDet är självklart att det är två faktorer som under\r\nden närmaste tiden kommer att styra utvecklingen\r\nför Tullen. Det är dels närmandet till EG, dels\r\nutvecklingen i Östeuropa.</pre><pre>Vi hörde här i de tidigare inläggen hur Peter Kling\r\nbetonade närmast Östeuropafrågan och Lars\r\nBäckström betonade EG-frågan. Jag skall inte\r\ndöma vem av de båda herrarna som har rätt i det\r\nhär avseendet. Men det är uppenbart att båda dessa\r\nfaktorer påverkar tullens utveckling.</pre><pre>När Sverige blir medlem i EG, vilket vi tror\r\nkommer att äga rum inom en ganska snar framtid,\r\ndvs. under de närmaste åren, kommer det att\r\ninnebära att vi blir medlemmar i en tullunion. Detta\r\npåverkar momssituationen, vissa punktskatter,\r\nhandelsstatistiken och hur varuflödet hanteras. I\r\ndetta sammanhang är det också viktigt att påpeka\r\natt skatteutskottet har till uppgift att se över skatter\r\noch tullar. Men detta hänger ju ihop. Det är viktigt\r\natt ha likartade momssatser och punktskatter i de\r\nolika länderna, därför att då minskar det\r\nekonomiska incitamentet till smuggling av varor.</pre><pre>Kontrollbehovet vid gränserna har tidigare\r\ndiskuterats. De tidigare talarna har då främst\r\nberört narkotikafrågan, men det är också en\r\nkontrollfråga när det gäller den traditionella\r\nhandeln. När det gäller den interna EG-handeln\r\nkommer tullens möjligheter att också i efterhand\r\nkontrollera företagens räkenskaper att\r\naktualiseras. Men denna fråga är fortfarande inte\r\nlöst inom EG. Därför torde det bli aktuellt att\r\navvakta reglerna där.</pre><pre>Till betänkandet har fogats några reservationer\r\nsom har berörts. De två första reservationerna\r\navser utökade anslag bl.a. till\r\nkompetensutveckling, som utgör den stora delen i\r\ndetta betänkande. Jag tittade i Tullens\r\nanslagsframställan och fann, i likhet med Sverre\r\nPalms konstaterande, att Tullen i de flesta\r\navseenden har fått vad man ansett sig behöva, men\r\ninte när det gäller viss teknisk utrustning. Tullen\r\nhar själv inte prioriterat de båda områden som\r\nreservanterna har fört fram, utan det finns annat\r\nsom man anser vara mer angeläget om utrymme\r\nskulle ges för ökade anslag. Jag tycker för övrigt att\r\nen begäran om tilläggsanslag på 2 miljoner i en\r\nbudget som innehåller 1 255 miljoner definitivt\r\nligger inom ramen för vad Tullverket själv kan\r\nprioritera. Det behövs nog ingen pekpinne från\r\nriksdagen i det avseendet.</pre><pre>Det är värt att tillägga att det i den östra\r\ntullregionen har tillkommit en rörlig\r\nkontrollstyrka, som tidigare har funnits i den södra\r\noch den västra tullregionen, vilket ansluter till Peter\r\nKlings synpunkt när det gäller lokaliseringen av\r\ntullverksamhet i östra delen av landet. Hur man\r\nbäst löser dessa uppgifter är också en fråga som det\r\när rimligt att Tullverket själv får bedöma.</pre><pre>När det gäller lagregleringen av införandet av\r\nelektroniskt uppgiftslämnande för ombud delar jag\r\nnaturligtvis uppfattningen, vilket också framgår av\r\nbetänkandet, att det är angeläget att man kan\r\nutnyttja TDS fullt ut. Men vi bedömer det inte som\r\nnödvändigt att lösa detta genom lagreglering. Vi\r\nkan inte ensidigt se detta från Tullens perspektiv,\r\nutan det finns också ombud som agerar på\r\nmarknaden, som kan behöva tid att anpassa sig.\r\nMen jag är övertygad om att en anpassning kan ske\r\nganska snabbt även utan en lagreglering.</pre><pre>Herr talman! Jag avslutar med att yrka bifall till\r\nhemställan i utskottets betänkande.</pre><pre>Anf. 104  SVERRE PALM (s) replik:</pre><pre>Herr talman! Carl Fredrik Graf gav inte så värst\r\nmycket svar på reservationerna. Tillägget på 2\r\nmiljoner ansågs vara en för liten summa. Men det\r\när väl också känt för Carl Fredrik Graf att detta\r\ningår i ett större sammanhang där vi har lagt en\r\npartimotion som berör övriga utskott här i\r\nriksdagen. Det gäller förslag på satsningar på\r\nSkattemyndighet, Polis, Åklagare och\r\nKronofogdemyndighet. Den lilla biten, 2 miljoner,\r\navsåg Tullens stöd. För att det skulle bli en helhet\r\nbehövdes detta stöd, men tyvärr blev det inte något\r\nsådant.</pre><pre>Att man inte vill lösa problemet med att för få\r\nansluter sig elektroniskt, tycker jag är tråkigt,\r\ndärför att det tär på Tullens resurser genom att\r\ntullpersonal i dag måste hantera denna verksamhet\r\nmanuellt i stället för elektroniskt, vilket kräver\r\nextra personal. Generaltulldirektören besökte oss i\r\nutskottet. Vi frågade honom om detta. Han svarade\r\natt det skulle vara en fördel för Tullverket om\r\ngodkända ombud anslöts elektroniskt.</pre><pre>Jag kan i och för sig godta att det finns en öppning\r\nför Tullen i ett EG-perspektiv. Det finns en\r\nförståelse för att man måste verka vid gränsen och\r\nkanske även på andra platser i landet för att kunna\r\nmöta det som hotar oss. Men det är viktigt att vi då\r\nfår signaler om hur regeringen tänker lösa detta.\r\nFyra stora utredningar har presenterats av\r\nTullverket. Men tyvärr studsar inte bollarna, och\r\ndet kommer ingenting tillbaka. Det franska\r\nsystemet med en utökad befogenhet att ingripa\r\növer hela landets yta framstår för mig som en väg\r\nsom också Sverige skulle kunna gå. När kan vi få\r\nett besked? Det är ju fler än tullpersonalen som är\r\noroliga inför framtiden.</pre><pre>Anf. 105  CARL FREDRIK GRAF (m)\r\nreplik:</pre><pre>Herr talman! Jag tycker att den senare delen som\r\nSverre Palm tog upp är den viktigaste i denna\r\ndiskussion. Jag har t.o.m. hunnit ta del av den\r\nfemte studien från Tullen -- det kom en studie i går\r\nt.o.m. Så visst händer det en del.</pre><pre>Som framgår av betänkandet pågår en utredning i\r\nUtrikesdepartementets regi. Det är viktigt att\r\nframhålla att inte bara Tullen är part i målet, utan\r\nsjälvfallet även Rikspolisstyrelsen.\r\nUtrikesdepartementets utredning syftar just till att\r\nsamordna båda dessa myndigheters roll. Efter vad\r\njag har inhämtat kommer utredningen att ganska\r\nsnart -- förmodligen vid halvårsskiftet -- vara klar\r\nmed sitt arbete. Jag har gott hopp om att ett färdigt\r\nutredningsförslag på det här området skall kunna\r\nföreligga inom en snar framtid.</pre><pre>Anf. 106  SVERRE PALM (s) replik:</pre><pre>Herr talman! Ytterligare försök har gjorts för att få\r\nsvar på just denna fråga. Vi står nu inför en\r\noffentlig utfrågning den 4 maj. Är det ett datum då\r\nvi kan räkna med att få svar på denna fråga?</pre><pre>Anf. 107  CARL FREDRIK GRAF (m)\r\nreplik:</pre><pre>Herr talman! Sverre Palm nöjer sig inte med att\r\nutredningen skall presentera sitt resultat vid\r\nhalvårsskiftet, utan vill ha ett datum preciserat. Jag\r\nmåste då göra Sverre Palm, herr talman och övriga\r\nledamöter besvikna, eftersom jag inte kan\r\npresentera något datum för när utredningen skall\r\nkomma med sitt förslag. Men det är ändå inom\r\nramen för ett par månader, så jag tror att det finns\r\nalla möjligheter att vi inom en snar framtid här i\r\nriksdagen skall kunna ta ställning till en\r\nhelhetslösning.</pre><pre>Anf. 108  LARS BÄCKSTRÖM (v) replik:</pre><pre>Herr talman! Carl Fredrik Graf sade att vi kan vara\r\nförvissade om att han ser det som angeläget att\r\nbekämpa narkotika. Det tror jag också säkert. Men\r\njag tror också att det är helt säkert att Carl Fredrik\r\nGraf, som de flesta andra moderater, är en varm\r\nvän av EG-unionen. EG-anhängarsidan ser ofta\r\nbara det goda som kommer från EG-unionen och\r\ninte de problem som ett medlemskap skulle\r\nmedföra.</pre><pre>Om majoriteten av folket tör hända nu skulle vända\r\nså att vi blir medlemmar i EG, och om profilen när\r\ndet gäller problemen med narkotika och\r\ngränskontrollerna inte har varit hög, kommer vi att\r\nställas inför fait accompli, och vi kommer att få\r\nacceptera mycket mer av de problem som det kan\r\nmedföra än vad som annars vore fallet. Det handlar\r\nbl.a. om narkotikafrågan och om\r\ngränskontrollerna.</pre><pre>EG-kommissionen sade den 8 maj 1992 till råd och\r\nparlament inom EG att kontroll vid de inre\r\ngränserna förutsätter motsvarande kontrollnivå\r\ninom medlemsstaternas territorium. Det är detta\r\nsom finns som ett tillkännagivande i den\r\nsocialdemokratiska reservationen. Enighet i\r\ntanken borde leda till enighet i handling, vilket vi\r\nborde ha haft i dag. Det gäller ju vid de\r\nförhandlingar som nu pågår att ha en mycket hög\r\nprofil när det gäller denna fråga. Men det gäller\r\näven i andra frågor såsom kemiska produkter,\r\nlivsmedel, farligt gods, vapen, djur och\r\nrabiesrisken. När det gäller förhandlingsarbetet\r\nmed dessa frågor måste ambitionsnivån vara\r\nmycket hög, så att man kan utnyttja de paragrafer\r\nsom finns i Romfördraget nr. 100 och nr. 36, som\r\nkan ge oss möjligheter till gränskontroller för att\r\nskydda hälsa, gods och liv i vårt eget land, även vid\r\nett EG-medlemskap. Detta borde man ta fasta på\r\nredan nu. Här behövs inte de utredningar som man\r\nväntar på. Jag vill inte att vi skall besluta om den\r\ntekniska utformningen av § 63 eller § 75 i tullagen.</pre><pre>Carl Fredrik Graf talade här om att han har sett den\r\nfemte rapporten. Själv har jag t.o.m. läst den. Det\r\när därför jag inser att vi inte behöver lösa\r\ndetaljparagraferna, men vi politiker behöver ge\r\nklara instruktioner om att dessa problem måste\r\nlösas med en bestämd infallsvinkel, dvs. att vi måste\r\nse till att vi kan behålla gränskontrollerna för dessa\r\nområden, även om ni skulle råka få Sverige med i\r\nEG-unionen.</pre><pre>Anf. 109  CARL FREDRIK GRAF (m)\r\nreplik:</pre><pre>Herr talman! Jag tog t.o.m. med mig denna\r\nrapport, så då kan jag föranstalta om förhör med\r\nBäckström för att kolla att även han har läst den.\r\nMen det skall jag avstå ifrån.</pre><pre>Bäckström deltog i utskottets studieresa till Italien\r\nsenast. En sak som slog mig där var när\r\nborgmästaren i Palermo, som av kända skäl har\r\nganska stora problem med brottslighet, såg\r\nmöjligheten att komma till rätta med problemen\r\nmed kriminaliteten genom ett samarbete inom EG.\r\nSjälvfallet innebär ett EG-medlemskap i detta\r\navseende både möjligheter och risker. Jag blundar\r\ninte för att det finns risker i detta sammanhang.\r\nBäckström har i sina inlägg i dag understrukit just\r\nriskerna.</pre><pre>Jag upprepar det som jag sade till Sverre Palm,\r\nnämligen att denna fråga kommer att lösas inom en\r\nsnar framtid. Det som behandlas i just detta\r\nbetänkande är litet mer strikt gränsdragningen\r\nmellan Polisens och Tullens verksamhetsområden.\r\nBäckström tar upp ett större perspektiv än det som\r\nframförs i reservationen. Det gör att jag för min del\r\ndenna gång begränsar mig till det som förs fram i\r\nutskottets betänkande. Sedan får vi, när vi\r\ndebatterar dessa frågor längre fram, återkomma till\r\nhelhetsbilden.</pre><pre>Anf. 110  LARS BÄCKSTRÖM (v) replik:</pre><pre>Herr talman! Helt klart finns det naturligtvis inte\r\nbara dåligheter inom EG. Men vad vi nu diskuterar\r\när just tullfrågan. Den viktiga punkten i det\r\nsammanhanget är att EG-kommissionen, för att vid\r\nett EG-medlemskap kunna upprätthålla\r\ngränskontroller, säger att man måste ha\r\nmotsvarande ambitionsnivå på\r\nkontrollverksamheten inom landet. Det är då klokt\r\natt sammanföra detta, eftersom det då blir enkelt\r\natt leda i bevis att man har denna struktur på sin\r\nkontrollverksamhet när det gäller exempelvis\r\nnarkotikafrågan, livsmedel eller kemiska\r\nprodukter. Det är denna poäng som jag tycker att\r\nvi borde ha kunnat vara eniga om i dag, men det är\r\nvi inte än så länge. Men, som någon sade, nästa år i\r\nJerusalem är jag helt säker på att Carl Fredrik Graf\r\nmåste ansluta sig till den gemensamma\r\nvänsterpartistiska och socialdemokratiska linjen,\r\nannars klarar han inte att behålla några EG-\r\nanhängare över huvud taget.</pre><pre>Anf. 111  CARL FREDRIK GRAF (m)\r\nreplik:</pre><pre>Herr talman! Jag skall naturligtvis inte upprepa mig\r\nför mycket och därigenom ta kammarens tid i\r\nanspråk, men jag vill poängtera att det i sak inte\r\nfinns någon skillnad mellan Bäckströms och min\r\nsyn på denna fråga. Den enda skillnaden är att\r\nBäckström i dag vill ge regeringen detta till känna,\r\nmedan jag litar till att regeringen kommer med ett\r\nförslag med anledning av det\r\nutredningsbetänkande som alldeles snart kommer\r\natt presenteras. Detta kan möjligen vara\r\nskillnaden. Men i sakfrågan och när det gäller målet\r\nför verksamheten tror jag att vi är helt överens.</pre><pre>Anf. 112  KARL GUSTAF SJÖDIN (nyd):</pre><pre>Herr talman! Sveriges inträde i EES och närmandet\r\ntill EG kommer att ställa det svenska tullverket\r\ninför en rad nya metodproblem när det gäller\r\nbekämpningen av den organiserade\r\nnarkotikasmugglingen. De rutin- och\r\nslumpkontroller som i dag svarar för en huvuddel\r\nav tullpersonalens beslag kommer endast i ringa\r\nutsträckning och under speciella villkor att kunna\r\nanvändas även i framtiden.</pre><pre>Eftersom narkotika också i fortsättningen kommer\r\natt vara kontraband och skall tas i beslag av\r\ntullpersonal då den påträffas vid olaglig införsel, är\r\ndet angeläget att Tullverket får resurser till att\r\nutveckla ny kompetens för att möta\r\nnarkotikahotet, särskilt som\r\nnarkotikabrottsligheten i vår världsdel under\r\nsenare år har nått rekordnivåer. Det finns viktiga\r\nerfarenheter att ta till vara hos tullpersonalen, men\r\nerfarenheterna behöver artikuleras och\r\nsystematiseras.</pre><pre>Andra länders tullmyndigheter, främst inom EG,\r\nhar samlat viktiga kunskaper om tullens\r\nmöjligheter att bedriva effektiv\r\nnarkotikabekämpning under förhållanden med\r\nminskade gränskontroller. En europeisk\r\nnarkotikaunderrättelseenhet är under\r\nuppbyggnad. Enheten kommer att få stor betydelse\r\nför informationsutbyte vid spaningsarbete och\r\nförundersökningar. För att enheten skall kunna\r\nutnyttjas maximalt vid svenska insatser måste\r\nTullverkets rutiner för att inhämta, analysera och\r\ndistribuera underrättelser utvecklas på åtskilliga\r\npunkter.</pre><pre>Ett annat viktigt utvecklingsarbete rör s.k.\r\nprofilsystem, som har till syfte att öka selektiviteten\r\noch därmed effektiviteten i tullkontroller. Sådana\r\nförsök har i alla avseenden närmast karaktären av\r\nforskning.</pre><pre>Det bör också noteras att Rikspolisstyrelsen har\r\nerhållit 10 miljoner kronor för specialsatsningar på\r\nbl.a. utbildning inom polisens\r\nnarkotikabekämpning. Med hänsyn härtill är det\r\nlämpligt att även Generaltullstyrelsen får samma\r\nsumma för utbildning och kompetensutveckling i\r\nsamband med narkotikabekämpning. Medel härför\r\nkan lämpligen avsättas i de förslag till anslag som\r\nregeringen föreslår i kompletteringspropositionen\r\nunder våren 1993.</pre><pre>Herr talman! Jag yrkar bifall till reservation 2 i\r\nmom. 2 till skatteutskottets betänkande SkU23.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>14 §  Frihandelsavtal mellan EFTA-staterna och\r\nRumänien, m.m.</pre><pre>Föredrogs</pre><pre>utrikesutskottets betänkande</pre><pre>1992/93:UU23 Frihandelsavtal mellan EFTA-\r\nstaterna och Rumänien, m.m. (prop. 1992/93:165).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>15 §  Kreditupplysningslagen</pre><pre>Föredrogs</pre><pre>näringsutskottets betänkande</pre><pre>1992/93:NU22 Kreditupplysningslagen.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>16 §  Utökat älvskydd</pre><pre>Föredrogs</pre><pre>bostadsutskottets betänkande</pre><pre>1992/93:BoU7 Utökat älvskydd (prop. 1992/93:80).</pre><pre>Anf. 113  BIRGER ANDERSSON (c):</pre><pre>Herr talman! Det betänkande, BoU7, som vi nu\r\nskall diskutera har rubriken Utökat älvskydd.</pre><pre>Jag vill börja med att citera regeringsförklaringen\r\nfrån den 4 oktober 1991: ''Naturvården ges en\r\ncentral roll i miljöpolitiken. Den biologiska\r\nmångfalden värnas. En hög ambitionsnivå skall\r\ngälla i arbetet med att skydda värdefull natur,\r\nsåsom våra urskogar, hagar och våtmarker. De\r\nälvar och älvsträckor som har undantagits från\r\nutbyggnad värnas. Fler värdefulla vattendrag\r\nskyddas i naturresurslagen.''</pre><pre>Miljö- och naturresursdepartementet har låtit\r\nutreda vilka vattendrag som är av särskilt stort\r\nvärde för naturvård, friluftsliv, kulturmiljövård och\r\nfiske och som för närvarande inte är skyddade mot\r\nvattenkraftsutbyggnad. Regeringen har sedan haft\r\nutredningen som underlag vid utarbetandet av\r\nproposition 1992/93:80 om utökat älvskydd.</pre><pre>Av propositionen framgår att regeringen föreslår\r\natt sammanlagt 13 vattenområden och älvsträckor\r\nskyddas från vattenkraftsutbyggnad genom att de\r\ntas in i 3 kap. 6 § naturresurslagen. Det är i särklass\r\nden största sammanlagda ökningen sedan\r\nnaturresurslagens tillkomst.</pre><pre>En annan värdefull nyhet i regeringens proposition\r\när att en granskning av skyddsvärda objekt gjorts\r\növer hela Sverige. Det är givetvis angeläget att\r\nskyddsvärda miljöer även i södra och västra Sverige\r\ntas in i naturresurslagen. I propositionen föreslår\r\nregeringen att fyra syd- och västsvenska åar bevaras\r\nfrån vidare utbyggnad, nämligen Bräkneån,\r\nMörrumsån, Fylleån och Kynne älv med\r\nBullaresjöarna.</pre><pre>Tidigare har naturresurslagens 3 kap. 6 § rört\r\nvattenområden och älvsträckor huvudsakligen i\r\nNorrland.</pre><pre>När det gäller Bräkneån och Mörrumsån har\r\nregeringen i propositionen gått längre än vad som\r\nredovisades i utredningsförslaget. Utredaren\r\nföreslog att Bräkneån skulle skyddas i den del som\r\nrinner genom Blekinge. Propositionen föreslår att\r\nBräkneåns hela vattenområde tas med i\r\nnaturresurslagen. Utredaren föreslog också att\r\nMörrumsån inom Blekinge län skulle undantas från\r\nvattenkraftsutbyggnad. Regeringen föreslår i\r\npropositionen att hela Mörrumsåns vattenområde\r\nbör omfattas av skyddet.</pre><pre>Bostadsutskottet tillstyrker regeringens förslag om\r\natt sammanlagt 13 vattenområden och älvsträckor\r\nskyddas från vattenkraftsutbyggnad genom att tas\r\nin i naturresurslagen.</pre><pre>I ett avseende är regeringspartiernas företrädare i\r\nbostadsutskottet och Socialdemokraterna inte\r\növerens. Det gäller älvsträckan mellan Stennäs och\r\nBjörna i Gideälven. Som framgår av propositionen\r\nfinns ärende för utbyggnad anhängiggjort hos\r\nvattendomstolen när det gäler Gideälven. Ärenden\r\nsom är anhängiggjorda hos vattendomstol skall\r\navgöras mot bakgrund av de vid tiden för ansökan\r\ngällande bestämmelserna i vattenlagen och\r\nnaturresurslagen. Vi vill därför avvakta beslut i\r\nvattenmålet. Dessutom kan jag tillägga att\r\nregeringen förordnat att frågan om tillåtligheten av\r\nde ansökta vattenföretagen skall prövas av\r\nregeringen.</pre><pre>Regeringen slår också fast i propositionen att\r\narbetet med att inventera värdefulla\r\nvattenområden och älvsträckor bör fortsätta. När\r\nkunskaperna om skyddsbehov och motstående\r\nintressen ökat bör skydd enligt naturresurslagen\r\növervägas för ytterligare vattenområden och\r\nälvsträckor.</pre><pre>I propositionen föreslås också en ändring i\r\nvattenlagens 11 kap. 3 §. Ändringen i vattenlagen\r\nkan närmast ses som ett förtydligande.\r\nBostadsutskottet tillstyrker regeringsförslaget.</pre><pre>Herr talman! Jag yrkar bifall till reservation nr 1\r\noch i övrigt till utskottets hemställan.</pre><pre>Anf. 114  DAN ERIKSSON i Stockholm\r\n(nyd):</pre><pre>Herr talman! Jag vill börja med att säga att frågan\r\nom älvars bevarande eller ej hör till de svåraste\r\nfrågorna som jag har varit med om att behandla.</pre><pre>Naturvärden skall ställas emot hur mycket energi\r\nsom det är möjligt att få ut. Bostadsutskottet har\r\nfått göra ekologiska överväganden som är mycket\r\nsvåra. Här vill jag säga att utskottet har lagt ned\r\nstor möda på att så gott vi kan sätta oss in i\r\nfrågorna.</pre><pre>Först skulle jag vilja stödja det utskottet har anfört\r\nom bevarandet. Jag har tillbringat många härliga\r\nsommarveckor genom åren tillsammans med min\r\npappa, och många fantastiska upplevelser, och\r\nstrapatser för den delen, har för evigt etsat sig fast\r\ni mitt minne. Att få lika fina upplevelser som jag\r\nhar haft är något som jag unnar framtida\r\ngenerationer.</pre><pre>Vår natur är bland det finaste vi har och något som\r\nvi skall vara stolta över. Den är en tillgång, inte\r\nbara för oss själva, utan också för utländska gäster.\r\nNaturligtvis ligger en enorm turistpotential i vår\r\nnatur. Den skulle kunna öka i omfattning.</pre><pre>Med anledning av det anförda vill jag yrka bifall till\r\nvår reservation, nr 2.</pre><pre>Anf. 115  BIRGER ANDERSSON (c)\r\nreplik:</pre><pre>Herr talman! Ny demokratis företrädare Dan\r\nEriksson i Stockholm yrkade bifall till reservation\r\nnr 2. Det är en reservation som Ny demokrati har\r\nfogat till betänkandet.</pre><pre>När man tittar i det här betänkandet ser man att det\r\nfinns 18 motioner, men ingen av dessa har väckts av\r\nNy demokrati. Jag skulle vilja ställa frågan till Dan\r\nEriksson: Varför motionerar inte Ny demokrati när\r\nman inte är nöjd med en proposition?</pre><pre>Anf. 116  DAN ERIKSSON i Stockholm (nyd)\r\nreplik:</pre><pre>Herr talman! Vid den tiden var jag litet osäker på\r\nvar partiet stod i frågan. Jag förvissade mig om att\r\nmotioner hade väckts som vi kunde stödja.\r\nEftersom vi inte har så stor prestige i vårt parti kan\r\nvi lika gärna stödja andra motioner. Jag hade alltså\r\ninte förankrat tankegångarna så mycket i partiet att\r\njag kunde skriva en motion.</pre><pre>Anf. 117  BIRGER ANDERSSON (c)\r\nreplik:</pre><pre>Herr talman! Jag tycker att detta verkar vara ett\r\nsvepskäl från Ny demokratis representant. Om\r\nman är mycket intresserad av en fråga, bör man\r\nmycket noggrant ta del av vad som står i en\r\nproposition. Men nu visar svaret från Dan Eriksson\r\ni Stockholm att han tydligen har tagit intryck under\r\ndiskussionen i bostadsutskottet. Det hade väl varit\r\nvärdefullt om han redan från början hade antytt\r\nsina synpunkter och inte i detta sena läge skrivit en\r\nreservation. Det finns inte en enda motion från Ny\r\ndemokrati i detta betänkande.</pre><pre>Anf. 118  DAN ERIKSSON i Stockholm (nyd)\r\nreplik:</pre><pre>Herr talman! För min del var saken klar. Det var\r\ninga problem med hur jag skulle ställa mig, utan det\r\nvar där partiet stod. Visst hade jag kunnat väcka en\r\nenskild motion. Men jag försäkrade mig om vilka\r\nmotioner som fanns och såg att de gott och väl\r\nräckte till. Då tyckte jag att vi kunde ansluta oss till\r\ndem. Och vi bestämde i partiet hur vi skulle ställa\r\noss i denna fråga.</pre><pre>Anf. 119  JAN JENNEHAG (v):</pre><pre>Herr talman! Jag tycker att denna lilla träta mellan\r\nNy demokrati och Centerpartiet har vissa poänger.\r\nBirger Andersson stod här för en stund sedan och\r\nhade den något hopplösa uppgiften att försvara sitt\r\npartis ställningstagande mot bakgrund av alla stolta\r\nord som fanns i regeringsdeklarationen, vilken\r\nBirger Andersson var oklok nog att citera.</pre><pre>När det gäller Ny demokrati kan jag väl förstå att\r\nman inte hinner med allt. Man hinner inte förankra\r\nallt. Man kommer i sista stund. Det drabbar även\r\noss i Vänsterpartiet. Vid behandlingen av detta\r\nbetänkande hade vi inte någon ledamot med. Vi har\r\nsom bekant inte några ordinarie ledamöter i\r\nutskottet, och suppleanten var förhindrad att\r\nnärvara. Desto mer glädjande är det att finna att Ny\r\ndemokrati i reservation 2 uttrycker sitt stöd för\r\nyrkande 1 i vår motion. Det är bra. Inte heller vi,\r\nDan Eriksson, besväras av någon prestige i detta\r\nfall, utan vi tackar för detta stöd, även om det är\r\nsurt för Birger Andersson.</pre><pre>Jag anser att avvägningen mellan energifrågorna\r\noch bevarandeintressena i detta fall är ganska lätt\r\natt göra. Det energitillskott som vi skulle kunna få\r\ngenom utbyggnad av de älvsträckor som det\r\nhandlar om här i Gideälven, Stora Luleälven och\r\nÖsterdalälven är rena felräkningsvolymerna. Det\r\när det däremot inte när det gäller vilka intressen\r\nsom står på spel för i princip all framtid. Om vi inte\r\nskall sätta ett värde på det också, vet jag inte vilken\r\nuppgift som vi skall här i riksdagen. Jag yrkar bifall\r\ntill reservation 2.</pre><pre>I vår motion hade vi ett yrkande om att vattenlagen\r\nskall ändras så att det är regeringen som skall\r\navgöra tillåtligheten av vattenföretag, även om de\r\norsakar mindre miljöpåverkan. Jag står givetvis\r\nbakom den meningen i motionen, men jag avstår\r\nfrån att yrka bifall till motionen i det stycket.</pre><pre>Anf. 120  BIRGER ANDERSSON (c)\r\nreplik:</pre><pre>Herr talman! Jag förstår att det är besvärande för\r\nVänsterpartiet att inte ens vara närvarande när\r\nutskottet handlägger en så viktig fråga.</pre><pre>Jan Jennehag sade att jag var oklok nog att citera\r\nur regeringsförklaringen. Jag tycker att det gav en\r\nmycket god bild av vad vi har åstadkommit sedan\r\nregeringsförklaringen i oktober 1991. Det var ur\r\nden jag läste.</pre><pre>Jag kan citera ur motion Bo23 som har skrivits av\r\nJan Jennehag och Hans Andersson:</pre><pre>''Propositionen är en framgång för naturvården och\r\nalla som engagerat sig i arbetet med att bevara\r\nvattendrag mot vattenkraftsutbyggnad. Den\r\nborgerliga regeringen visar här större\r\nmiljöförståelse och naturvårdsinsikt än vad de\r\nsocialdemokratiska lyckats visa.''</pre><pre>Anf. 121  JAN JENNEHAG (v) replik:</pre><pre>Herr talman! Det är, Birger Andersson, svårt att\r\nvara ett litet parti i riksdagen. Speciellt svårt blir det\r\natt bevaka olika utskottssammanträden när vi i\r\nVänsterpartiet är färre ledamöter än antalet\r\nutskott. Därför är det i vissa fall inte möjligt att vara\r\nnärvarande. Det tror jag att Birger Andersson\r\nförstår.</pre><pre>När det gäller den senare delen av Birger\r\nAnderssons anförande, där han läste ur vår motion,\r\nvill jag säga att propositionen trots allt är ett fall\r\nframåt. Det är riktigt. Däremot finns det\r\nnaturligtvis en skillnad mellan\r\nregeringsdeklarationens mycket stolta uttalanden\r\noch det som blir det praktiska resultatet. Det vore\r\nju så enkelt att nu uppfylla även dessa stolta\r\ndeklarationer, eftersom det kostar så litet i form av\r\nminskad energiproduktion och skulle ge så mycket,\r\nbåde reellt och i symbolvärde.</pre><pre>Anf. 122  BIRGER ANDERSSON (c)\r\nreplik:</pre><pre>Herr talman! Det är i alla fall glädjande att Jan\r\nJennehag som motionär har gett regeringen beröm\r\nför propositionen. Det tackar vi givetvis för.</pre><pre>Jag vill också när det gäller ambitionsnivån säga att\r\nnaturresurslagen kom till i mitten av 80-talet. Sedan\r\ndess har inte något förslag kommit från någon\r\nregering där det har hemställts om att ytterligare\r\nälvsträckor och vattenområden skall föras in i\r\nnaturresurslagen. Detta är alltså den första\r\npropositionen sedan naturresurslagens tillkomst\r\ndär det har införts ytterligare älvsträckor och\r\nvattenområden. Tidigare har bostadsutskottet fört\r\nvidare motioner från partier som tillkännagivanden\r\ntill regeringen.</pre><pre>Anf. 123  MAGNUS PERSSON (s):</pre><pre>Herr talman! I bostadsutskottets betänkande\r\nbehandlas regeringens proposition om utökat\r\nälvskydd. Utskottet tillstyrker regeringens förslag\r\nom att sammanlagt 13 vattenområden och\r\nälvsträckor skall skyddas från en framtida\r\nvattenkraftsutbyggnad genom att de tas in i\r\n3 kap. 6 § naturresurslagen.</pre><pre>Därutöver anser utskottsmajoriteten att sträckan\r\nmellan Stennäs och Björna i Gideälven bör skyddas\r\noch föras in under naturresurslagens täckmantel.\r\nBeträffande älvsträckorna vid Brunnsberg i\r\nÖsterdalälven, Jaerukaska m.m. i Stora Luleälven\r\nsamt Ljungån i Gimån, anser utskottet att\r\nytterligare inventeringar bör genomföras.</pre><pre>I en reservation författad av Moderaterna,\r\nFolkpartiet, Centerpartiet och Kristdemokratiska\r\nsamhällspartiet vill man inte nu ta ställning till\r\nGideälven. Reservanterna anser att ytterligare\r\ninventering bör genomföras.</pre><pre>I en annan reservation vill Ny demokrati gå\r\nytterligare ett steg längre och redan nu, utan\r\ndröjsmål, ta in ett par älvsträckor i\r\nnaturresurslagen.</pre><pre>En bred riksdagsmajoritet anser att man först bör\r\navvakta ytterligare inventeringar innan riksdagen\r\nfattar sitt slutliga beslut beträffande tre älvsträckor.</pre><pre>Statsrådet aviserar nämligen i sin proposition att\r\nytterligare älvsträckor och vattenområden\r\nframdeles skall inventeras. I anledning därav anser\r\nutskottsmajoriteten att tillfället är väl valt för att\r\näven dessa nämnda älvsträckor inryms i det\r\naviserade inventeringsarbetet.</pre><pre>Statsrådet får med andra ord bakläxa på några\r\npunkter. Förutom Gideälven, som föreslås skyddas\r\nmot utbyggnad, menar alltså en bred\r\nriksdagsmajoritet att regeringen bör återkomma till\r\nriksdagen med kompletterande lagförslag rörande\r\nvissa älvsträckors framtid. Vi får med andra ord\r\nmöta frågan i framtiden.</pre><pre>Herr talman! Så långt är allt frid och fröjd. En bred\r\nriksdagsmajoritet är i stort sett ense om tagen ända\r\nfram tills vi möter Gideälven. Här råder klart\r\ndelade meningar om hur riksdagen bör förfara med\r\nGideälven mellan Stennäs och Björna.\r\nRiksdagsmajoriteten, bestående av\r\nSocialdemokraterna, Ny demokrati och\r\nVänsterpartiet, anser att det är dags att redan nu\r\nskydda Gideälven från framtida\r\nkraftverksutbyggnader och starka\r\nexploateringsintressen. Vi tycker, herr talman, att\r\ndet är bra att Ny demokrati har blivit mer\r\nmiljövänligt och att man ställer sig bakom våra\r\nmotioner. Det har vi ingenting emot.</pre><pre></pre><pre>Regeringspartierna har här hamnat i opposition,\r\noch de har i sin reservation lojalt ställt upp på\r\nregeringens skrivningar. Reservanterna är därmed\r\nvilliga att offra 6 mil återstående outbyggd och\r\nytterst värdefull älvsträcka i den vackra\r\nströmmande Gideälven.</pre><pre>Jag går därmed över till reservation nr 1 för att\r\nnågot närmare kommentera bakgrunden till\r\nutskottsmajoritetens ställningstagande och\r\nreservanternas skrivning i betänkandet.</pre><pre>Den proposition vi nu behandlar är ett steg i rätt\r\nriktning. Men i väsentliga delar anser vi att med\r\ntanke på regeringens tidigare uttalade ambition,\r\ninte minst efter Birger Anderssons inlägg i\r\nkammaren, är propositionen en dålig kompromiss.</pre><pre>När propositionen damp ner på riksdagens bord var\r\ndet många med mig som höjde ögonbrynen och\r\nmed stor förvåning ställde sig följande frågor.\r\nVarför hade statsrådet Görel Thurdin inte följt\r\nutredningsmannens förslag att skydda Gideälven?\r\nVarför sparas inte älven till eftervärlden och\r\nkommande generationer i ursprungligt skick med\r\nsina vilda forsar och strömmar? Gideälven ligger\r\ndessutom inom statsrådets egna domäner och den\r\nvalkrets hon representerar.</pre><pre>Utredningsmannen hade i sitt ursprungliga förslag\r\nvägt för- och nackdelar mellan miljö--natur och\r\nolika motstående intressen. Han hade till sist funnit\r\natt ett bevarande av älven i dess outbyggda tillstånd\r\när det ändamål som på lång sikt bäst främjar en god\r\nhushållning med naturintressena. En övervägande\r\nandel av berörda remissinstanser har därefter\r\ntillstyrkt utredningsmannens förslag.\r\nFiskeriverket, Länsstyrelsen i Västernorrlands län,\r\nÖrnsköldsviks kommun och Svenska Samernas\r\nRiksförbund har alla samma budskap: Rör inte\r\nGideälven! Alla har samma uppfattning. De har\r\nalla enigt ställt upp bakom utredningsmannens\r\nframlagda förslag och sagt nej och åter nej till\r\nGraningeverken AB:s och Gidekraft AB:s planer\r\npå en exploatering av sträckan mellan Stennäs och\r\nBjörna i Gideälven.</pre><pre>Herr talman! Gideälven är av riksintresse. Den\r\naktuella älvsträckan är inte mindre än 6 mil och är\r\ntill allra största delen outbyggd. I fallet Gideälven\r\när det med andra ord betydande riks- och\r\nnaturintressen som berörs. Enligt samstämmiga\r\nuppgifter berörs i mycket hög grad det rörliga\r\nfriluftslivet, eftersom allmänheten flitigt utnyttjar\r\nden aktuella älvsträckan.</pre><pre>Företrädare för Örnsköldsviks kommun har inför\r\nutskottet redogjort för sina ställningstaganden. Ett\r\nenhälligt kommunfullmäktige -- en enhällig\r\nkommun -- har avvisat planerna på en framtida\r\nexploatering av Gideälven. Man anser i\r\nÖrnsköldsviks kommun att det är av synnerligen\r\nstort intresse för lokalbefolkningen och kommunen\r\natt älvsträckan i sin outbyggda del nu, inte senare,\r\nundantas från utbyggnad. Företrädarna för\r\nÖrnsköldsviks kommun gjorde ett mycket starkt\r\nintryck i samband med uppvaktningen inför\r\nutskottet. De förde sin talan med skärpa, och de\r\nhade samtliga partiers mandat att framföra\r\nkommunens avvisande hållning till exploatering av\r\nälvsträckan.</pre><pre>Utskottsmajoriteten har slutligen funnit att\r\növertygande skäl talar för att sträckan mellan\r\nStennäs och Björna i Gideälven skall tas in i 3 kap.\r\n6 § andra stycket i NRL. Det har funnits krav i\r\nmotioner från Elvy Söderström,\r\nSocialdemokraterna, Jan Jennehag, Vänstern, och\r\nSigge Godin och Lennart Fremling, Folkpartiet,\r\nsom därmed har fått sina motioner tillstyrkta och\r\nkraven därmed tillgodosedda.</pre><pre>Herr talman! Vad har då hänt under resans gång?\r\nVilka öden, äventyr och överraskningar återstår i\r\nden fortsatta hanteringen i maktens labyrinter i\r\nregeringskansliet? Det är fastslaget att blod är\r\ntjockare än vatten. Här har vi ett tydligt bevis på\r\nkopplingen mellan kapital, ägande och den sittande\r\nregeringens beslutsvånda.</pre><pre>Det är många med mig som frågar sig varför\r\nCentern och framför allt Folkpartiet backat inför\r\nModeraternas linje i samband med att ärendet\r\nföredrogs i regeringen. Efter hårdmangling i\r\nregeringen och efter det att frågan dragits i\r\nlångbänk gick Moderaterna segrande ut ur striden.\r\nFörlorarna, herr talman, var miljövännerna,\r\nälvräddarna och de berörda kommunmedborgarna.\r\nStatsrådet Görel Thurdin, Centern, Folkpartiet och\r\nkds vek sig totalt och kapitulerade förbehållslöst\r\ninför ultimativa krav från Moderaterna och\r\nkapitalets företrädare.</pre><pre>Fru statsråd! Varför tillmötesgå starka snäva\r\nkapitalintressen framför oersättliga naturvärden\r\nsom är av stort intresse för det rörliga friluftslivet?\r\nVarför kompromissa bort dessa värden när\r\npartierna så storstilat och engagerat i tidigare\r\nsammanhang deklarerat sin inställning och\r\nvitsordat natur- och miljöintressenas stora och\r\nytterst betydelsefulla värde?</pre><pre>I den borgerliga regeringsförklaringen hänvisade\r\nman till att regeringen avsåg att lägga fram en\r\nproposition. Tiden gick och ingenting hände.\r\nTydligen satt det hårt inne att lägga fram en\r\nproposition. Frågor ställdes i riksdagen av enskilda,\r\notåliga riksdagsledamöter som tillhörde\r\nregeringskretsen om och när propositionen skulle\r\nläggas fram. Efter sju sorger och åtta bedrövelser\r\nkom då äntligen regeringens proposition.\r\nResultatet blev, enligt vår uppfattning, en dålig\r\nkompromiss. Man kan gott säga att regeringen inte\r\nnådde fram. Den maträtt som Siw Persson trodde\r\natt hon skulle bli serverad från statsrådets sida kom\r\naldrig. Siw Persson har i debatten sagt att ''vi inom\r\nFolkpartiet liberalerna har länge hävdat att\r\nälvutbyggnadsepoken är slut''.</pre><pre>Hur känns det, Siw Persson, att ställa sig bakom\r\ndetta? Jag förutsätter att Siw Persson följer\r\nriksdagsmajoriteten i den slutliga voteringen. ''Det\r\nbidde en tumme av en vante.'' Siw Perssons ärliga\r\npropåer vägde lätt när regeringen senare fattade sitt\r\ndefinitiva beslut. Nu har Siw Persson chansen att\r\nstödja sina båda partikamrater Sigge Godin och\r\nLennart Fremling.</pre><pre>Jag tog mig friheten att strax före denna debatt\r\nögna igenom några tidigare debatter. Vad fann jag\r\ndå? Herr talman! Det är mycket intressant läsning\r\natt i efterhand ta del av kammarens protokoll och\r\nvad som har sagts under senare år i debatten om\r\nNRL.</pre><pre>Siw Persson har ofta fört Folkpartiets talan. Den 11\r\ndecember 1989 sade hon att det nu skulle vara slut\r\npå betongpolitiken. Ammerån skall räddas och de\r\nfå älvar som fanns kvar med rinnande vatten skulle\r\nfå leva vidare.</pre><pre>Den 25 april 1990 sade Siw Persson att Folkpartiet\r\nliberalerna än en gång ville ta tillfället i akt att\r\nhävda Folkpartiets krav om att\r\nälvutbyggnadsepoken skulle vara slut.</pre><pre>Den 4 juni 1991 sade hon att Folkpartiet liberalerna\r\ni många år har kämpat för att rädda de få rinnande\r\nvatten och vattendrag som finns i vårt land.</pre><pre>Herr talman! Liknande uttalanden som görs från\r\nkammarens talarstol förpliktar. Jag är inte ute efter\r\natt anklaga någon för uppenbart svek. Men det\r\nhade varit befriande om Folkpartiets goda\r\nmålsättning hade hållit hela vägen ut. Nu blev det\r\ninte så. Nu sitter ni i högerbåset. Lojalt följer ni\r\nModeraterna på deras väg för att skövla oersättliga\r\nnaturintressen. Centern, Folkpartiet och kds har\r\nockså hamnat i högerburen. Ni är på väg att\r\nglömma och frångå tidigare givna utfästelser och\r\npropåer och därmed svika miljövännerna i deras\r\nkamp.</pre><pre>Löftena kunna ej svikas -- som det heter i den\r\nreligiösa texten.</pre><pre>Jag skulle vilja att Birger Andersson och andra\r\ngrunnar litet extra på melodin, innebörden i den\r\nreligiösa texten och sången.</pre><pre>I dag har ni chansen att rösta för ett bevarande av\r\nen 6 mil lång forsande älvsträcka. Varför,\r\nstatsrådet, denna kovändning? Varför offrar ni\r\nGideälven?</pre><pre>Nu vill man i elfte timmen kasta in handduken, och\r\nman gör en trevare i syfte att rädda vad som räddas\r\nkan. Nu vill man att frågan skall utredas.</pre><pre>Vi tycker att det inte finns mer att utreda.\r\nGideälven skall räddas.</pre><pre>Med denna motivering yrkar jag bifall till\r\nhemställan i betänkandet och avslag på reservation\r\n1.</pre><pre>I reservation 2 av Ny demokrati vill man gå något\r\nlängre. Jag yrkar avslag på reservation 2.</pre><pre>Herr talman! Till sist några ord om vårt särskilda\r\nyttrande på s. 17 i betänkandet. Yttrandet berör\r\nförslaget till nambyte på de fyra största outbyggda\r\noch fredade älvarna.</pre><pre>Debatten om de fyra största outbyggda älvarna --\r\nTorneälven, Kalixälven, Piteälven och\r\nVindelälven -- handlar inte längre om huruvida de\r\nskall byggas ut eller inte. Den handlar om vilken\r\nbenämning, vilket namn, älvarna skall ha.\r\nStatsrådet föreslår att de s.k. huvudälvarna i\r\nfortsättningen skall benämnas nationalälvar.\r\nFörslaget är förvånansvärt och från konstitutionell\r\nsynpunkt tveksamt. Vi från Socialdemokraterna\r\nanser att det är mer eller mindre en petitess att kalla\r\nälvarna nationalälvar.</pre><pre>Förslaget är enbart en förändring till namnet --\r\nobservera detta, herr talman -- och helt utan övrigt\r\nförpliktigande, och därför mer eller mindre\r\ngagnlöst.</pre><pre>Vi anser det närmast pinsamt att statsrådet och\r\nregeringen lägger fram förslag utan att närmare ha\r\nredovisat någon som helst bakomliggande saklig\r\ngrund eller någon reell innebörd i lagförslaget. Vi\r\nuttalar den förhoppningen att riksdagen i framtiden\r\nslipper liknande lagförslag.</pre><pre>Land skall med lag byggas, men inte med\r\npropositioner bestående av tomma ord, fraser och\r\nutfästelser. Lagförslag är lagförslag, och\r\npropositioner bör och skall rimligen innehålla\r\nrelevans och substans vilken regering det än är som\r\nlägger fram lagförslaget inför Sveriges riksdag.</pre><pre>Herr talman! När det gäller namnet nationalälvar\r\nkvarstår vår principiella uppfattning. Vi har med\r\nstor tvekan till sist accepterat namnändringen och i\r\nslutomgången avstått från att reservera oss i denna\r\ndel. Vårt särskilda yttrande visar vår alltjämt\r\nkvarstående mycket skeptiska inställning till\r\nbenämningen nationalälvar.</pre><pre>Herr talman! Med dessa ord yrkar jag bifall till\r\nutskottets hemställan i dess helhet och avslag på\r\nreservationerna 1 och 2, vilka finns fogade till\r\nbetänkande BoU7.</pre><pre>Anf. 124  BIRGER ANDERSSON (c)\r\nreplik:</pre><pre>Herr talman! Jag börjar med det som Magnus\r\nPersson sist talade om, nämligen frågan om\r\nnationalälvar. Det är riktigt att det inte finns någon\r\nprincipiell skillnad. Men det har ett högt\r\nsymbolvärde att dessa fyra älvar får beteckningen\r\nnationalälvar.</pre><pre>Jag vill citera vad som står i en motion där\r\nmotionärerna redan har uppmärksammat detta.\r\nDet är motion Bo23 av Jan Jennehag och Hans\r\nAndersson. De skriver där: ''Vänsterpartiet hoppas\r\nnu också att kampen för att rädda de fyra sista helt\r\norörda älvarna i Sverige är över och har lyckats i\r\noch med att regeringen anser att de från och med\r\nnu ska betecknas som Sveriges nationalälvar.''</pre><pre>Jag tycker att det är ett ovanligt gnälligt särskilt\r\nyttrande från Socialdemokraterna i den här frågan.</pre><pre>Även Gideälven skall nämnas i detta sammanhang.\r\nJag överlåter det allra mesta till statsrådet Görel\r\nThurdin, som är från dessa trakter. Även jag har\r\nsläktkontakter där uppe, och jag är ganska ofta där.\r\nStatsrådet kommer att närmare behandla frågan.</pre><pre>Jag vill i sammanhanget nämna att det finns flera\r\nsocialdemokratiska motioner. Magnus Persson\r\ngjorde en ovanligt ensidig framställning -- även för\r\natt komma från Magnus Persson. Här finns bl.a. en\r\nmotion där man helt yrkar avslag på propositionen.\r\nDe socialdemokratiska motionärerna vill över\r\nhuvud taget inte föra in några nya älvsträckor eller\r\nvattenområden i naturresurslagen.</pre><pre>Det finns också en motion som helt sammanfaller\r\nmed regeringspartiernas reservation.</pre><pre>Jag skall citera direkt ur den socialdemokratiska\r\nmotionen, som är författad av Berndt Ekholm,\r\nordförande i Broderskapsrörelsen: ''Mot bakgrund\r\nav att det är nödvändigt att öka kunskaperna om\r\nbevarandevärdena i outbyggda vattendrag avser\r\nföredraganden -- statsrådet Thurdin -- att ta\r\ninitiativ till fortsatt inventering av vattenområden\r\noch älvsträckor.</pre><pre>Enligt min mening bör i en sådan inventering också\r\ningå Gideälven och den del av Österdalälven som\r\nnämnts ovan. Jag anser att beträffande dessa\r\nytterligare kunskap bör inhämtas så att en\r\nbedömning grundad på en ökad kunskap framöver\r\nkan göras huruvida de skall skyddas enligt NRL.</pre><pre>Sammanfattningsvis anser jag alltså att ytterligare\r\növerväganden bör göras innan beslut fattas om\r\nälvsträckan vid Brunnsberg i Österdalälven.\r\nDetsamma gäller beträffande Gideälven.\r\nRiksdagen bör genom ett tillkännagivande i frågan\r\nförsäkra sig om att älvsträckan kommer att\r\nomfattas av den aviserade inventeringen.''</pre><pre>Det är helt och hållet vad vi säger från\r\nregeringspartiernas sida. Vi har alltså hamnat i gott\r\nsällskap, i detta fall i Berndt Ekholms sällskap. Det\r\nkanske är dags för Magnus Persson att föra en\r\ndebatt med de debattörer som över huvud taget inte\r\nvill ta in någonting nytt alls i naturresurslagen.</pre><pre>Anf. 125  MAGNUS PERSSON (s) replik:</pre><pre>Herr talman! I en debatt i kammaren den 25 april\r\n1990 sade Birger Andersson att en namnändring\r\nskulle ge ökad tyngd. Det gällde alltså det\r\nsymboliska att älvarna skulle benämnas\r\nnationalälvar. Vi har efterfrågat den ökade\r\ntyngden. Vi menar att det inte finns någon substans\r\nbakom förslaget. Därför anser vi att det är litet\r\növermaga att komma med ett sådant förslag.</pre><pre>Birger Andersson berör sedan några övriga s-\r\nmotioner. Nu är inte Berndt Ekholm närvarande i\r\nkammaren. Men jag tror inte att Berndt Ekholm\r\nhar någon avvikande mening, och att han inte är\r\nnöjd med att vi från socialdemokraternas sida går\r\nlängre och för all framtid fredar Gideälven. Det\r\nskulle förvåna mig om han har en avvikande\r\nmening.</pre><pre>Det socialdemokratiska partiet är som bekant ett\r\nstort parti. Det finns många enskilda motionärer\r\nsom ser på dessa frågor från skilda håll.\r\nUtskottsmajoriteten har stannat för den\r\nsocialdemokratiska riksdagsgruppens beslut. Vårt\r\nförslag är oåterkalleligt när det gäller Gideälven.</pre><pre>Anf. 126  BIRGER ANDERSSON (c)\r\nreplik:</pre><pre>Herr talman! Jag ville bredda diskussionen. I\r\nMagnus Perssons inledningsanförande nämnde han\r\nenbart Elvy Söderströms motion. Men det finns\r\nalltså andra socialdemokratiska motioner som går i\r\nannan riktning. Det jag läste upp från Berndt\r\nEkholms motion var ett direkt citat, och det tror jag\r\natt Magnus Persson faktiskt får godkänna. Citatet\r\nvisade att Berndt Ekholm i detta fall går helt och\r\nhållet på samma linje som regeringen.</pre><pre>Anf. 127  SIW PERSSON (fp) replik:</pre><pre>Herr talman! Det är fantastiskt att höra Magnus\r\nPerssons brösttoner. De är mycket yvigare nu i\r\nopposition än när Magnus Persson tillhörde\r\nregeringsunderlaget. Då gjorde han en tam figur.</pre><pre>Det är ingen konst att komma överens om att rädda\r\nGideälven. Det slutgiltiga beslutet fattas ju inte här\r\ni riksdagen. Det fattas när ärendet prövas av\r\nregeringen, eftersom ärendet om Gideälven är\r\nanhängiggjort för prövning enligt vattenlagen. Det\r\nvar väl det enda som ni kunde komma överens om\r\ninom Socialdemokraterna.</pre><pre>När nu Magnus Persson har blivit en sådan\r\nälvräddare, varför då inte satsa på Brunnsberg eller\r\nnågon annan sträcka? Faktum är att prövningen av\r\nGideälven redan är anhängiggjord vid\r\nVattendomstolen. Det sista ordet ligger inte hos\r\noss, utan det är regeringen som fattar beslutet. Det\r\nvar därför som ni inom Socialdemokraterna -- som\r\ntidigare alltid har varit så oerhört negativa till att\r\nbevara älvsträckor -- kunde komma överens om\r\ndetta.</pre><pre>Låt mig till sist säga till Magnus Persson att det är\r\nganska fantastiskt att höra en kollega tala om för en\r\nannan hur den personen skall rösta. Jag förbehåller\r\nmig som vanligt rätten att själv bestämma hur jag\r\nskall rösta i en omröstning.</pre><pre>Anf. 128  MAGNUS PERSSON (s) replik:</pre><pre>Herr talman! Jag gav bara Siw Persson ett gott råd.\r\nSiw Persson har som enskild ledamot i kammaren\r\nfull rätt att rösta som hon vill. Men å andra sidan\r\nfinns en viss förpliktelse om man i tidigare debatter\r\nvisat framfötterna och sagt att det nu är slut med\r\nbetongpolitiken.</pre><pre>När Siw Persson har anklagat mig och\r\nSocialdemokraterna för att föra en politik där vi\r\ninte har räddat tillräckligt med vattenområden och\r\nkontroversiella älvsträckor, är det inte så lätt som\r\natt i dag plötsligt bara byta fot.</pre><pre>Herr talman! Vi litar inte på regeringen. Vi tror inte\r\natt Görel Thurdin har en tillräcklig tyngd i\r\nregeringen för att motstå de mäktiga intressen som\r\nrepresenteras inte minst av de moderata statsråden.\r\nDärför är det en himmelsvid skillnad, Siw Persson,\r\nmellan vårt förslag och det förslag som Siw Persson\r\noch andra försöker krypa sig ur bakvägen.</pre><pre>Herr talman! Vi litar inte på regeringen. Det finns\r\nen klar skiljelinje mellan reservanterna och den\r\nmajoritet som inom kort förhoppningsvis kommer\r\natt rädda Gideälvens vackra forsande strömmmar i\r\nstatsrådets egen valkrets.</pre><pre>Anf. 129  SIW PERSSON (fp) replik:</pre><pre>Herr talman! Magnus Persson menar att det skall\r\nvara slut med betongpolitiken. Låt mig jämföra vad\r\nden här regeringen har åstadkommit på ett och ett\r\nhalvt år med vad den tidigare regeringen har\r\nåstadkommit under ett stort antal år.</pre><pre>Här ligger en proposition där 13 vattendrag eller\r\nälvsträckor undantas och de 3 övriga undantas eller\r\nskickas tillbaka till regeringen för ytterligare\r\nutredning, vilket i praktiken innebär en död hand\r\nför eventuella intressen för en\r\nvattenkraftsutbyggnad. Vad har då Magnus Persson\r\noch hans fantastiska kolleger gjort tidigare på detta\r\nområde? De har åstadkommit ett antal\r\npropositioner som gäller vattenkraftsutbyggnad.\r\nDet är dagens sanning, Magnus Persson.</pre><pre>Anf. 130  MAGNUS PERSSON (s) replik:</pre><pre>Herr talman! Jag tror att Siw Persson inte riktigt har\r\nställt om sig från den tidigare oppositionsrollen, där\r\nhon kunde åka land och rike kring och beskylla oss\r\nför att vara betongpolitiker och för att offra älvar.</pre><pre>Det har varit en livlig debatt om de här frågorna.\r\nDet vill jag säga, herr talman. Det gäller många\r\nkontroversiella älvsträckor. Siw Persson har\r\ntidigare varit en av de pådrivande. Därför beklagar\r\njag att Siw Persson nu inte klart deklarerar hur hon\r\nkommer att rösta.</pre><pre>Birger Andersson sade tidigare att i\r\nregeringsförklaringen sade man att miljön har en\r\ncentral roll och att älvar skall sparas. Då kan vi titta\r\npå reservationerna. Sträckan i Gideälven är sex mil\r\nlång. Här har utredningsmannen gjort ett bra jobb.\r\nVi tycker att den är av så stor vikt att det finns all\r\nanledning att vi sparar en forsande älvsträcka. En\r\nkommun har sagt att vi inte skall röra Gideälven,\r\noch det står samtliga partier i kommunen bakom,\r\näven Folkpartiet liberalerna.</pre><pre>Då måste jag ställa en fråga till mina vänner här i\r\nkammaren från de andra partierna. Varför inte\r\nlyssna till folket uppe i dalen? Varför inte lyssna till\r\nera partivänner i Örnsköldsviks kommun som bor\r\npå orten? Lyssna på rörelsen i framtiden, Siw\r\nPersson och andra! Då går det lättare att regera.</pre><pre>Anf. 131  Statsrådet GÖREL THURDIN\r\n(c):</pre><pre>Herr talman! Det var ju för väl att jag var här. Det\r\nmåste kännas skönt för Magnus Persson att äntligen\r\nfå släppa loss all den ackumulerade känslostorm\r\nsom måste ha funnits i Magnus Perssons bröst\r\nunder hela 80-talet. Det har låtit som en vild\r\nbrusande fors som har varit uppdämd under en\r\nlängre tid och där dammarna har brustit. Jag tar\r\ntacksamt emot alla skäl för att vara rädd om våra\r\nälvar.</pre><pre>Herr talman! När regeringens proposition lades\r\nfram sade jag att det var något unikt att en svensk\r\nregering på eget initiativ föreslog att 13 älvar och\r\nälvsträckor skall skyddas mot framtida\r\nvattenkraftsutbyggnad. Med Socialdemokraterna i\r\nopposition var jag inte ett dugg orolig för att\r\npropositionen inte skulle gå igenom, och jag hade\r\nju rätt. Hade däremot Socialdemokraterna suttit i\r\nregeringen hade inte detta förslag lagts fram.</pre><pre>Jag konstaterar också att Socialdemokraterna med\r\nNy demokratis hjälp även har tagit in Gideälven i\r\nnaturresurslagen. Det är alldeles riktigt att jag bor\r\ndär uppe. Jag känner mycket väl till hur det\r\nförhåller sig med Gideälven. Magnus Persson\r\nbeskrev Gideälven som om den var fullständigt\r\norörd och fortfarande brusade fram i sina vilda\r\nforsar. Men jag har under socialdemokratisk tid\r\nockså sett hur forsar i den älven har strypts.</pre><pre>Det är inte så att vi på något sätt har offrat\r\nGideälven. Regeringen måste ta sitt\r\nförvaltningsrättsliga ansvar och se till att vi följer de\r\nlagar som vi stiftar. Jag tyckte att Magnus Persson\r\nvar inne på det området alldeles nyss. Det är väl\r\nändå ganska ovanligt att man griper in i pågående\r\närenden. Det har väl hänt någon enstaka gång\r\nförut, men det är rätt ovanligt.</pre><pre>Jag kan föreställa mig att Magnus Persson inte\r\nkänner så där väldigt stort förtroende för\r\nregeringen. Han är väl vis från tiden med sin gamla\r\nsocialdemokratiska regering och när den\r\nregeringen fattade beslut i dessa frågor. Vi får väl\r\nse. Den här regeringen har ju sagt att vi skall pröva\r\ntillåtligheten av det här projektet i regeringen. Vi\r\navvaktar nu vattendomstolens utslag.</pre><pre>Jag har sett att det står i betänkandet, som också\r\nMagnus Persson har ställt sig bakom, att man skall\r\navvakta vattendomstolens utslag. Det står också att\r\nom vattendomstolen inte går emot projektet gäller\r\ninte det som Magnus Persson tillsammans med Ny\r\ndemokrati har velat skall gälla just nu.</pre><pre>Jag har också i propositionen och i mitt förslag --\r\ndet har regeringen också ställt sig bakom -- visat på\r\nviljan att utreda ytterligare och även ta med de\r\ndiskuterade projekten som nu i propositionen inte\r\nlyfts in i naturresurslagen. Om vi skall gå vidare\r\nmed utredandet får vi kanske också använda en\r\nannan metodik än att titta på älvsträckor och älvar.\r\nDe är faktiskt som regel utredda tidigare. Den\r\nutredningsman som gjorde promemorian för\r\ndepartementets räkning utgick från mycket av\r\ngammalt utredningsmaterial.</pre><pre>När vi sedan skall utveckla detta kommer vi in på\r\nmindre vattendrag. Då måste vi kanske titta på litet\r\nandra aspekter och även se på olika saker när det\r\ngäller skyddsvärde eller inte. Jan Jennehag sade att\r\ndet i propositionen inte handlar särskilt mycket om\r\nvattenkraft som är möjlig att utvinna. Men för den\r\nskull finns det stora intressen av att ha möjligheten\r\nkvar att exploatera dessa älvsträckor.</pre><pre>När det gäller mindre vattendrag finns inte det\r\ntrycket på samma sätt. Men det kan ju vara så att\r\nnågonting är skyddsvärt även om inte direkta\r\nexploateringsintressen hotar.</pre><pre>Sedan vill jag kommentera det yttrande som\r\nSocialdemokraterna har i betänkandet. Där tycker\r\njag som Birger Andersson. Min reaktion var: Surt\r\nsade räven om rönnbären. Magnus Persson önskar\r\nväl att Socialdemokraterna någon gång hade\r\nlyckats lägga fram ett sådant förslag och även ta in\r\ndetta med nationalälvar. Jag tycker att det finns stor\r\nrelevans i det uttrycket. Det är inte bara ett ord\r\nvilket som helst. Och även om det inte är mer\r\njuridiskt bindande i lagen, är det mer moraliskt\r\nbindande.</pre><pre>All lagstiftning utgår från värderingar i samhället.\r\nDet tycker jag att vi skall komma ihåg, inte minst\r\nmed tanke på att Socialdemokraterna gång på gång\r\nåterkommer till utbyggnaden av t.ex. Kalixälven.\r\nDet är en älv som är världsunik och en älv som är\r\nhelt outbyggd och som finns i befolkade områden.\r\nDet är den enda i världen som har de\r\nförutsättningarna, och därför är den unik.</pre><pre>Nu har ni ställt er bakom detta med nationalälvar.\r\nDet skall bli mycket intressant att se om ni försöker\r\nleva upp till att inte komma med den sortens förslag\r\ni framtiden.</pre><pre>Det är ju ett nationalarv som vi här talar om. Vi kan\r\ni detta sammanhang gärna nämna att sådana här\r\nälvar skall kallas nationalälvar. De är något som vi\r\nlämnar över till framtida generationer och som vi är\r\nrädda om. Vi skall visa att vi är stolta över dessa\r\nälvar och använda begreppet nationalarv om dem.</pre><pre>Det är litet beklämmande när ni försöker\r\nifrågasätta detta begrepp. Det visar att ni\r\negentligen inte har förstått varför vi vill skydda\r\nälvar och varför det är så viktigt att skydda hela\r\nälvar. Ni har nu om än motvilligt ställt er bakom\r\ndetta begrepp. Jag tycker att det är bra att vi har\r\nsytt in er i den fållan, så att vi i fortsättningen skall\r\nslippa höra några utbyggnadskrav från er. Ni får nu\r\nrespektera de regler som ryms i naturresurslagen\r\noch som är så oerhört viktiga.</pre><pre>Anf. 132  MAGNUS PERSSON (s) replik:</pre><pre>Herr talman! Statsrådet var tydligen litet\r\nförnärmad, eftersom hon började litet våldsamt --\r\nmen hon slutade sedan rätt bra. Statsrådet sade att\r\nhon tacksamt tar emot alla skäl för att rädda\r\nälvsträckor. Statsrådet kan då ta del av vårt\r\nbetänkande och följa det.</pre><pre>Man kan inte som statsrådet rent hypotetiskt säga\r\natt vi, om vi hade haft regeringsmakten, aldrig hade\r\nlagt fram ett sådant här förslag. Det är alltså en rent\r\nhypotetisk tanke. Men ni kan tala om att ni har\r\noffrat Gideälven och vikt er för kapitalet. Ni har\r\ninte lyssnat till rörelsen. Herr talman! Statsrådet\r\noch andra borde ha lyssnat till Örnsköldsviks\r\nkommun, där ett enhälligt kommunfullmäktige, en\r\nenig kommun, har sagt nej. Man frågar sig: Varför\r\ninte lyssna på folket i dalen?</pre><pre>Vi tycker att den nya metodik som statsrådet\r\nnämner är bra. Vi tycker att det är bra att man\r\nfortsätter med utredningen av dessa vattendrag,\r\noavsett om de är belägna i norr eller i söder. Jag tror\r\natt det finns en hel del material att studera.</pre><pre>Sist men inte minst något om nationalälvar. Herr\r\ntalman! Det gäller här tro och tyckande. Vi tycker\r\natt land skall med lag byggas. Land skall inte byggas\r\nmed luftslott. Jag tycker inte att det finns någon\r\nsubstans i ordet nationalälv. Men vi behöver inte\r\nnärmare gå in på det. Vi har nu vikt oss och sitter,\r\nsom statsrådet sade, i fållan. Vi har valt att i ett\r\nsärskilt yttrande tala om att vi inte tycker om\r\nuppläggningen, men ändå accepterar den, och\r\nsådant är läget nu.</pre><pre>Vad sist gäller Kalixälven har vi, herr talman, sagt\r\natt de fyra huvudälvarna skall skyddas, och det står\r\nvi kvar vid. Statsrådet vet också att det kanske\r\nlokalt har funnits någon som tyckt annorlunda.\r\nMen vi står i princip fast vid bevarandet och\r\nskyddandet av de fyra huvudälvarna. Det är det\r\nbudskap som vi har gett tidigare och som vi ger i\r\ndag. Försök alltså inte att kasta grus i maskineriet\r\npå den punkten! På den här punkten är vi överens,\r\noch jag tycker att det är bra.</pre><pre>Jag hoppas också att begreppet nationalälv så\r\nsmåningom kan komma att ligga väl i var mans och\r\ni varje partis mun, men vi tyckte att det var litet\r\ndumt i nuvarande läge. Nu är vi dock överens på\r\nden punkten.</pre><pre>Anf. 133  Statsrådet GÖREL THURDIN\r\n(c):</pre><pre>Herr talman! Det må vara, Magnus Persson, att\r\nmitt påstående var hypotetiskt, men det var byggt\r\npå mycket stor erfarenhet. Därför vågade jag mig\r\npå detta hypotetiska påstående.</pre><pre>Magnus Persson använde vidare ordet förnärmad.\r\nJa. jag blev litet upprörd, eftersom jag har varit här\r\ni riksdagen under 80-talet och har lyssnat på\r\ndebatterna här. Vi hade då en grupp av partier i\r\nriksdagen som ständigt slogs för att rädda så många\r\nälvar som möjligt. Jag tycker faktiskt inte att den\r\nkritik som Magnus Persson för fram är befogad, och\r\njag måste ha rätt att uttrycka den uppfattningen.</pre><pre>Jag vill till sist beträffande Gideälven säga att jag\r\nhoppas slippa få höra någon ytterligare gång från\r\nMagnus Persson att vi har offrat denna älv. Den är\r\ninte offrad utan ingår i ett förvaltningsrättsligt\r\närende i en vattendomstol, och ni har själva ställt er\r\nbakom den åtgärden. Vi beslöt i regeringen i höstas\r\natt också vi skulle pröva tillåtligheten av projektet i\r\nfråga. Magnus Persson föregriper -- tala om\r\nhypotetiska påståenden! -- hela den rättsliga\r\nprocessen och hävdar att denna älv skulle vara\r\noffrad därför att regeringen är tvungen att ta denna\r\nförvaltningsrättsliga hänsyn. Jag tycker faktiskt att\r\ndet är ett övertramp, och jag hoppas att Magnus\r\nPersson erkänner det.</pre><pre>Jag vet mycket väl hur det ser ut där hemma.\r\nMagnus Persson försöker komma undan från det\r\nförhållandet att oerhört vackra forsar försvann i\r\ndenna älv under Socialdemokraternas regeringstid.\r\nI Västernorrlands län, framför allt i\r\nÅngermanland, är det mesta utbyggt, och det har\r\nskett under socialdemokratisk regeringstid.</pre><pre>Anf. 134  MAGNUS PERSSON (s) replik:</pre><pre>Herr talman! För att börja där statsrådet slutade\r\ntycker vi, precis som statsrådet, att Ångermanland\r\nhar offrat tillräckligt i form av älvutbyggnader. Det\r\nvar med anledning därav som vi tyckte att\r\nstatsrådet, rikt på erfarenheter, som hon själv\r\nsäger, borde ha följt utredningsmannens förslag i\r\ndenna del. Hon bör då inte bli så upprörd utan inse\r\natt kritiken delvis är befogad.</pre><pre>Vi har under årens lopp haft många debatter om\r\nutbyggnad av vattenkraften. Jag tillstår att det är en\r\nbesvärlig fråga, men vi har kommit ett stycke på\r\nväg. Jag sade tidigare att det inom alla partier\r\ntidigare har funnits miljövänner som gjort\r\navvikande uttalanden. Men jag tycker att man på\r\nden senaste tiden har tappat en del mark och fysisk\r\nkondition, och jag tycker därför att det finns\r\nanledning att påminna om tidigare bedrifter och\r\ndebatter.</pre><pre>Jag hoppas att statsrådet fortsätter med den nya\r\nmetodiken och återkommer till riksdagen\r\nbeträffande de tre älvsträckor som vi är överens om\r\natt man skall arbeta vidare med. Men Gideälven\r\nligger fast.</pre><pre>Anf. 135  Statsrådet GÖREL THURDIN\r\n(c):</pre><pre>Herr talman! Det som ni socialdemokrater är minst\r\nkända för är omsorg om rättssäkerheten. Jag är\r\ndärför inte alls förvånad över att Magnus Persson\r\ndriver debatten på det sätt som sker i dag. Den\r\nnuvarande regeringen har emellertid tagit hänsyn\r\ntill att ärendet om Gideälven är föremål för en\r\nrättslig process. Men vi har också visat på att vi\r\ntycker att detta är ett viktigt ärende, som vi skall ta\r\nhand om i regeringen. Efter det att\r\nKammarkollegiet så småningom har yttrat sig\r\nkommer vi att ta ställning i ärendet. Detsamma\r\ngäller även för andra älvar som finns med i detta\r\nutredningsperspektiv.</pre><pre>För att inte sluta med någonting negativt vill jag till\r\nsist säga att jag ändå är mycket nöjd med att få\r\nigenom detta beslut i riksdagen. Jag tycker att det\r\nvisar att det även när Socialdemokraterna sitter i\r\nopposition är möjligt att få gehör i sådana här\r\nviktiga frågor. Jag tycker att det bådar gott för den\r\nframtida handläggningen av kommande förslag\r\nfrån oss.</pre><pre>Anf. 136  ELVY SÖDERSTRÖM (s):</pre><pre>Herr talman! Jag har begärt ordet med anledning\r\nav att man i detta betänkande berör Gideälven,\r\nsom har varit föremål för debatt under hela\r\nbehandlingen av detta ärende i dag.</pre><pre>Som framgått av debatten har regeringen genom\r\nstatsrådet Thurdin i propositionen föreslagit att\r\ndenna älv inte skall behandlas nu och att den inte\r\nnu skall skyddas enligt 3 kap. 6 § NRL. Motivet för\r\ndetta är att den är under prövning i vattendomstol.</pre><pre>Jag vill hävda med hänvisning till bostadsutskottets\r\nbetänkande att man i riksdagen visst kan behandla\r\nfrågan om huruvida älven skall skyddas från\r\nutbyggnad eller inte. I betänkandet anförs ''att det\r\ni hög grad måste anses motiverat att pröva frågan\r\nom huruvida den outbyggda sträckan av Gideälven\r\nbör undantas från utbyggnad''.</pre><pre>Statsrådet har också under debatten talat om för\r\nkammaren att frågan senare kommer att bli föremål\r\nför behandling av regeringen. Den är nu föremål\r\nför behandling i Vattendomstolen, och\r\nVattendomstolen kommer att hänskjuta frågan till\r\nregeringen för slutligt avgörande. Då är det bra,\r\ntycker jag, att regeringen har riksdagens beslut i\r\nryggen. Beslutet ser ut att bli att vi skall skydda\r\nGideälven enligt 3 kap. 6 § NRL.</pre><pre>Jag vill också i detta sammanhang ta upp en annan\r\nälv som tidigare behandlats här i kammaren. Det är\r\nSträngsforsen i Klarälven. Kammaren behandlade\r\nfrågan om huruvida denna skulle skyddas enligt\r\nNRL på precis samma sätt som vi i dag diskuterar\r\nGideälven. Då var statsrådet ledamot av riksdagen\r\noch hade inte några reservationer mot att riksdagen\r\nfattade det beslutet. Jag tycker att det är bra att\r\nman inte reserverar sig mot det, och därför anser\r\njag som sagt att man även när det gäller Gideälven\r\nkan fatta detta beslut.</pre><pre>Beslutet blir en tydlig signal till regeringen när man\r\nslutligen skall ta ställning i frågan.</pre><pre>Statsrådet sade i debatten att Gideälven inte alls är\r\norörd. Ja, delar av Gideälven är utbyggd. Den del\r\nsom nu återstår är tillsammans med Moälven de\r\nenda orörda delarna av skogsälvarna i\r\nÅngermanland och Västernorrland. Det är just\r\ndärför vi vill skydda den från utbyggnad.</pre><pre>Jag vill också upplysa riksdagen om att statsrådet\r\nvar ledamot av kommunfullmäktige i Örnsköldsvik\r\nnär frågan om utbyggnad av den del som nu är\r\nutbyggd behandlades. Hon hade ingen annan\r\nuppfattning än fullmäktige i övrigt.</pre><pre>Det som är intressant och spännande med\r\nÖrnsköldsviks kommuns hantering av dessa frågor\r\när att det hela tiden har rått politisk enighet om\r\nvilka delar av våra vattendrag som skall byggas ut.</pre><pre>Jag vill i likhet med Magnus Persson understryka\r\natt det är ett enigt kommunfullmäktige som har\r\nyttrat sig om detta. Samma uppfattning har\r\nframförts av Länsstyrelsen i Västernorrlands län,\r\nav Naturvårdsverket och många andra.</pre><pre>Varför är vi då så måna om att älven skall räddas?\r\nGideälven representerar två riksintressen. Vi väger\r\nsamman de kvaliteter som Gideälven har och\r\nkommer fram till den ståndpunkten att vi vill rädda\r\nden. I älven kan vi hitta flodpärlmussla, fina\r\nbestånd av harr och många andra fiskarter. Den\r\nbetyder oerhört mycket för friluftslivet i området.</pre><pre>Siw Persson sade i debatten att vi inte skall\r\nbehandla frågan därför att den är föremål för\r\nbehandling i Vattendomstolen. Jag sade det\r\ninledningsvis, och jag vill understryka det: Det är\r\nbra att regeringen får veta vad riksdagen tycker.</pre><pre>Herr talman! Jag vill yrka bifall till\r\nbostadsutskottets hemställan i detta ärende.</pre><pre>Anf. 137  BIRGER ANDERSSON (c)\r\nreplik:</pre><pre>Herr talman! Jag vill fråga Elvy Söderström om en\r\nsak. Jag har tillgång till hennes motion, och i slutet\r\npå hemställan där skriver hon att hon vill skydda\r\nGideälven, uppströms Björna. I bostadsutskottets\r\nbetänkande skriver vi att det gäller älvsträckan\r\nmellan Stennäs och Björna.</pre><pre>Har Elvy Söderström lämnat sitt yrkande och\r\nanslutit sig till det som står i bostadsutskottets\r\nbetänkande?</pre><pre>Anf. 138  ELVY SÖDERSTRÖM (s) replik:</pre><pre>Herr talman! Om man känner Gideälven vet man\r\natt det är samma sträcka.</pre><pre>Anf. 139  LEIF MARKLUND (s):</pre><pre>Herr talman! I den proposition som ligger till grund\r\nför betänkandet föreslås att ytterligare 13\r\nvattenområden och älvsträckor skyddas från\r\nvattenkraftsutbyggnad. Man föreslår också att\r\nbeteckningen på de fyra största outbyggda älvarna\r\ni Norrland skall ändras.</pre><pre>Det är svårt att förstå motivet till denna förändring.\r\nJag har stor förståelse för bostadsutskottets\r\nfunderingar på vad begreppet nationalälv innebär.\r\nEn älv som finns i detta land måste väl vara en\r\nnationalälv?</pre><pre>Statsrådet medger att det är en symbolisk\r\nförändring. Någon stor förståelse för denna\r\nsymboliska förändring torde det inte finnas.</pre><pre>Jag har skrivit en motion med inriktning på att det\r\ni en tid då vi står inför stora förändringar av\r\nenergisystemen är fel att med alla till buds stående\r\nmedel hindra ytterligare utbyggnad. Jag är helt\r\növertygad om att många i riksdagen torde få\r\nförändra sin inställning till vattenkraftsutbyggnad\r\ndå vi sätter i gång med avveckling av kärnkraften.</pre><pre>Jag är inte den som vill skövla och bygga ut alla\r\nälvar, men man borde fundera både en och två\r\ngånger innan man lägger en död hand över all\r\nutbyggnad. Riksdagen kan väl ändra på de beslut\r\nden fattar -- speciellt om man fattar beslut som är\r\ntokiga.</pre><pre>Herr talman! Jag yrkar bifall till min motion, vilken\r\nbehandlas i detta betänkande.</pre><pre>Anf. 140  Statsrådet GÖREL THURDIN\r\n(c):</pre><pre>Herr talman! Jag hade inte tänkt att gå upp mer i\r\ndebatten, men det Leif Marklund har sagt kräver\r\nen kommentar.</pre><pre>Att åberopa sysselsättningsskäl för att bygga ut\r\nälvar och ta i anspråk stora värden som inte går att\r\nåterställa i framtiden är en väldigt farlig väg att gå.\r\nVi kommer naturligtvis att få fler lågkonjunkturer.\r\nÄven om vi nu bygger ut allt vi har här i Sverige\r\nkommer vi ändå till en lågkonjunktur då vi står utan\r\nmöjlighet att bygga ut.</pre><pre>Vi får inte koppla långsiktigt hänsynstagande till\r\nmiljö och natur till sysselsättningen, för då fattar vi\r\nfel beslut.</pre><pre>Jag vill bara kommentera att Leif Marklund hakar\r\nupp sig på begreppet nationalälv och säger att alla\r\nälvar är nationalälvar. Ja visst, jag håller med om\r\natt de befinner sig inom landets gränser. I och med\r\nden kommentaren från Leif Marklund anar jag\r\nockså ringa förståelse för värdet av våra\r\nnationalparker och att man använder det\r\nbegreppet.</pre><pre>Anf. 141  LEIF MARKLUND (s):</pre><pre>Herr talman! Jag känner inte igen resonemanget\r\nom åberopande av sysselsättningsskäl. Jag vet\r\negentligen inte var statsrådet hämtade det ifrån.</pre><pre>Huvudargumentet i motionen var faktiskt\r\nenergipolitiska skäl, och det är helt andra skäl än\r\nsysselsättningsskäl.</pre><pre>Ett ansvarigt statsråd borde ha en viss förståelse för\r\natt samhällsintressena ibland väger över när man\r\nställer dem mot vissa förändringar i naturen. Det\r\nhär är precis ett sådant tillfälle.</pre><pre>Herr talman! Jag yrkar fortfarande avslag på\r\npropositionen.</pre><pre>Överläggningen var härmed avslutad.</pre><pre>17 §  Rennäringslagstiftningen, stöd till\r\nrennäringen m.m.</pre><pre>Föredrogs</pre><pre>bostadsutskottets betänkande</pre><pre>1992/93:BoU12 Rennäringslagstiftningen, stöd till\r\nrennäringen m.m.</pre><pre>Anf. 142  MAX MONTALVO (nyd):</pre><pre>Herr talman! I frågan om mobila slakterier, som jag\r\nhar tagit upp i motion Bo610, har det skett en\r\ntillfredsställande utveckling, att döma av\r\nrapporterna. Det är, tycker jag, en väldigt bra grej,\r\nsom ger mycket positiva effekter. Det är inte så\r\nmånga det gäller, men i dessa dagar är det viktigt\r\natt fler kan leva på sin näring.</pre><pre>Därtill kommer möjligheten till export för det lilla\r\nföretag som har utvecklat den här produkten. Man\r\nhoppas kunna utveckla modeller som är lämpliga\r\natt sälja till Australien för fårslakt och till\r\nSydamerika för boskapsslakt. Nu är det min\r\nförhoppning att vi på sydligare breddgrader skall få\r\ntillgång till renkött från de mobila slakterierna, så\r\natt vi ser att de fungerar.</pre><pre>Sedan kommer jag till motion Bo608, där jag tar\r\nupp äganderätten till marken. Vår inställning i den\r\nfrågan är att man skall utreda äganderätten\r\nordentligt en gång för alla. Vi tycker att det har\r\nväldigt stor betydelse. Det skulle minska\r\nspänningarna mellan rennäringssamer, övriga\r\nsamer och fastboende.</pre><pre>Jag påstår inte, men det kan inte uteslutas, att\r\nstatsmakten medvetet undviker en utredning om\r\näganderätten. Genom den lagändring som\r\nbeslutades i december 1992 försvårade man\r\nmöjligheten till domstolsprövning. Sedan hävdas\r\ndet från utskottets sida att dessa frågor bör lösas\r\ngenom domstolsprövning. Nu undrar jag: Var finns\r\nlogiken i detta?</pre><pre>Utskottet avstyrker min idé om stöd för den rättsliga\r\nprövning som Landsförbundet Svenska Samer vill\r\nfå till stånd. Det låter litet konstigt. Vi i Ny\r\ndemokrati anser att det är av vikt att stödja denna\r\nrättsliga prövning, och därför vill vi ge\r\nLandsförbundet Svenska Samer ett rimligt stöd för\r\nförande av talan i Genève.</pre><pre>Därmed yrkar jag bifall till min reservation.</pre><pre>Anf. 143  BERITH ERIKSSON (v):</pre><pre>Herr talman! Vänsterpartiets arbetssituation gör\r\natt hur väl vi än vill så innebär det vissa svårigheter\r\nför 13 personer att fullt ut delta i 17 utskotts arbete.\r\nDet uppstår då situationer som den vi har just nu,\r\natt vi inte har någon meningsyttring till det här\r\nbetänkandet, eftersom vi inte har kunnat följa\r\narbetet i utskottet. Därför yrkar jag bifall till våra\r\nmotioner 602, yrkandena 1--4, samt 603 och 607,\r\nsom det redogörs för i betänkandet.</pre><pre>I betänkandets första avsnitt behandlas frågan om\r\nersättning på grund av radioaktivt nedfall. Det\r\nbeslut som bostadsutskottet föreslår kammaren att\r\nfatta innebär att ersättningen till samerna för kött\r\nsom på grund av för höga cesiumvärden inte är\r\ntjänligt som människoföda skall kunna bestämmas\r\nav regeringen utan att regeringens beslut föreläggs\r\nriksdagen. Har jag tolkat det rätt, när jag påstår att\r\nman nu börjar tumma på det gamla\r\nriksdagsbeslutet från 1986 om att samerna skulle\r\nhållas skadeslösa för förluster som uppstår till följd\r\nav Tjernobylolyckan?</pre><pre>Nästa avsnitt handlar om kontot Främjande av\r\nrennäringen. I den frågan har fler än Vänsterpartiet\r\nskrivit motioner. Det är väl inte konstigt, om\r\nriksdag och regering drar på sig kritik i frågan om\r\nrenantal och betesinventeringar, eftersom man\r\nsänder signaler åt olika håll. Man påpekar att en\r\nbetesinventering är nödvändig men avsätter inga\r\npengar till den.</pre><pre>Enkel matematik säger att om man från kontots 11\r\nmiljoner tar bort nästan hälften, som är\r\nöronmärkta pengar för uppsättande av stängsel mot\r\nNorge, skall resten räcka till en rad poster som\r\nupplysning och rådgivning -- om Montalvo skall få\r\nse något renkött i butikerna neröver, behövs det\r\npengar här --, katastrofskadeskydd och samernas\r\ntrygghetspaket. Samernas trygghetspaket kostar i\r\ndag 2,5 miljoner kronor. Det är alltså 4 miljoner\r\nkvar till de andra uppräknade utgiftsposterna.</pre><pre>Renantalet är en viktig fråga, inte bara för samerna\r\nutan även för andra intressenter i området, och ett\r\nfastställt renantal bör i rimlighetens namn bygga på\r\nen gjord betesinventering. Att rennäringsfrågorna\r\ninte tas på allvar blir med denna nonchalanta\r\nhantering av en så viktig fråga tydligare än\r\nnågonsin.</pre><pre>Utskottets skrivning vad gäller fiskesamerna är\r\nungefär som att säga god dag, yxskaft. Utskottet\r\nskriver att regeringen skall återkomma i lämpligt\r\nsammanhang, om det visar sig att fiskesamernas\r\nrättigheter inte kommer att kunna tillgodoses i\r\nrimlig grad. Vad är rimlig grad? Och vad är lämplig\r\ntidpunkt?</pre><pre>Det har sedan länge stått klart att det är mycket\r\nsvårt för fiskesamerna att försörja sig, till följd av\r\ntidigare fattade beslut och ingrepp i olika\r\nfiskevatten. Att antalet fiskesamer som slagits ut är\r\nväldigt stort, det vet också utskottet. Denna mycket\r\ngamla näring och detta inslag i det samiska\r\nsamhället riskerar att helt utplånas.</pre><pre>Ett tillkännagivande som riksdagen gav regeringen\r\nom skogssamernas situation nämns inte av vare sig\r\nregeringen eller utskottet. Jag vill bara påminna om\r\ndet, så att den frågan inte skall glömmas bort\r\nframöver.</pre><pre>I fråga om vem som skall ha upplåtelserätt till jakt\r\noch fiske på markerna ovan odlingsgränsen, om det\r\när samerna eller staten, lär inte sista ordet vara\r\nsagt. Samerna har sett till att frågan\r\nuppmärksammats i olika internationella fora, och\r\neventuella rättegångar förbereds både här i Sverige\r\noch i Genève.</pre><pre>Det som har hänt i den frågan efter beslutet den 15\r\ndecember är att en konsult har anlitats för att\r\nutarbeta ett förslag, och sedan skall de berörda\r\nlänsstyrelserna ena sig om ett gemensamt förslag,\r\nsom skall vara klart den 1 april. Vad som sedan skall\r\nhända med det förslaget vet inte jag, och därför vill\r\njag fråga om utskottets ordförande kan svara på om\r\ndet kommer att sändas ut på remiss och vilka\r\nremissinstanserna i så fall är. Jägarförbundet har\r\nredan fått tillfälle att lämna remissvar under hand,\r\nmen det har inte SSR.</pre><pre>Som skrivs i betänkandet, har frågan om\r\nsamebyarnas rätt att bedriva annan\r\nnäringsverksamhet än renskötsel tidigare varit\r\nföremål för riksdagens bedömning och beslut.</pre><pre></pre><pre>Utskottet skriver att mångfald och valfrihet bör\r\nfinnas såväl i det samiska samhället som i andra\r\nsamhällen. Jag tror att man skriver detta, eftersom\r\njag i min motion säger att jag tycker att det skall\r\nråda valfrihet och mångfald även i samesamhället.\r\nUtskottet skriver vidare att en samhällsordning i\r\nförsta hand måste utvecklas på det sätt och i den\r\ntakt som invånarna själva önskar. Jag måste därför\r\nfråga om det helt har undgått utskottet att samerna\r\nsjälva sedan år tillbaka har framfört just detta krav.\r\nSamerna har framfört kravet att de inte skall\r\nhindras i utvecklingen av sina näringar genom en\r\npåtvingad näringsförbudslag.</pre><pre>Avslutningsvis vill jag påpeka ett direkt fel i det\r\nstycke i betänkandet som handlar om mobila\r\nslakterier. Det finns inget sådant slakteri i\r\nVästerbotten. Det fanns en äldre variant för tio år\r\nsedan, men den fungerar inte längre.</pre><pre>Jag tycker också att det är att undanhålla en del av\r\nsanningen när utskottet inte anger att det vanliga\r\nnär det gäller stöd för investeringskostnader är\r\n35 %. Det finns något fall med 50 %.</pre><pre>Som svar på motion 603 om nordiskt samarbete när\r\ndet gäller uppbyggandet av en samisk turistnäring,\r\nsvarar utskottet att frågan redan är väckt. Jag\r\nefterlyser litet mera entusiasm från utskottet när\r\ndet gäller framtida investeringsmöjligheter. En litet\r\npositivare skrivning hade inte stört.</pre><pre>Anf. 144  BERTIL DANIELSSON (m):</pre><pre>Herr talman! Det är inte särskilt länge sedan\r\nriksdagen hade anledning att debattera och fatta\r\nbeslut om rennäring och samefrågor. Det skedde i\r\ndenna kammare så sent som i december 1992. Det\r\när alltså bara några få månader sedan. Flera av de\r\nfrågor som nu tas upp i olika motionsförslag var då\r\nföremål för en ordentlig behandling och\r\ngenomlysning. Därför har utskottsmajoriteten för\r\nsin del inte ändrat uppfattning i flera av de frågor\r\nsom här har tagits upp. Utskottet har kanske därför\r\ninte tillräckligt utförligt, enligt någons mening, gått\r\nigenom och behandlat de frågor som har nämnts.</pre><pre>Jag kan hålla med Berith Eriksson om att det\r\nsjälvfallet hade varit en fördel för utskottets arbete\r\nom någon representant för Vänsterpartiet hade\r\nvarit med vid utskottets behandling av ärendena.\r\nVänsterpartiets stol stod tom. De synpunkter som\r\nnu har framkommit skulle möjligen ha kunnat\r\npåverka utskottet. Nu kanske det är något sent.\r\nMen det ligger till på detta sätt.</pre><pre>De enskilda frågor som Berith Eriksson tog upp har\r\nsåledes i huvudsak behandlats redan i beslutet i\r\ndecember. Jag vill försäkra att det inte är tal om att\r\nman på något sätt skall förändra eller dra undan\r\nnågon ersättning för dem som har drabbats av\r\nnedfall från Tjernobyl.</pre><pre>Betesinventeringen skall självfallet fortgå. Berith\r\nEriksson säger att det inte finns några pengar\r\nanslagna till detta. Det finns en summa pengar\r\nvarav en del skall användas till betesinventering.\r\nDet är en viktig och angelägen fråga.</pre><pre>Frågan om samernas rätt och möjlighet att driva\r\nannan näringsverksamhet är föremål för\r\ndiskussion. Riksdagen har beslutat att inrätta ett\r\nsameting. Denna fråga och liknande frågor utgör\r\nsådana typiska frågor som skall och bör tas upp av\r\nsametinget och föras vidare. Det är ett av skälen till\r\natt sametinget skall inrättats. Jag tror därför att vi\r\nskall vara litet försiktiga med att från riksdagens\r\nsida lägga ut pekpinnar när det gäller alltför många\r\ndetaljer och tala om hur det skall vara. Vi bör nu\r\nlugnt avvakta sametingets tillblivelse och de frågor\r\nsom sametinget kommer att prioritera och vilja ta\r\nupp.</pre><pre>När det gäller Max Montalvos reservation var\r\npläderingen inte riktigt liktydig med kravet i\r\nmotionen. Max Montalvo ansåg att vi en gång för\r\nalla borde utreda äganderättsförhållandena.\r\nKravet i motionen gällde dock ett direkt anslag till\r\nen organisation, som har tagit på sig uppgiften att\r\nföra vissa frågor vidare till Europadomstolen.\r\nRiksdagen har ingen möjlighet att gå in på det\r\nsättet. Det finns regler och anslag för rättshjälp.\r\nMen det är inte möjligt att ge ett speciellt\r\nstatsbidrag till en organisation som driver vissa\r\nfrågor. Det får gå den vanliga vägen enligt de regler\r\nsom redan är fastlagda av riksdagen.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 145  BERITH ERIKSSON (v) replik:</pre><pre>Herr talman! Jag tycker inte heller att vi skall ha\r\nnågra nya pekpinnar. Vi skall i stället försöka ta\r\nbort litet av de gamla.</pre><pre>Av dessa 11 miljoner finns det kvar ca 4 miljoner\r\nnär man har räknat bort de öronmärkta pengarna.\r\nDessa pengar skall även räcka till sådant som\r\nmarknadsföring. Jag vill verkligen veta vad som\r\nskall tas bort. Skall hela trygghetspaketet tas bort\r\nför samerna? Det skapades först ett trygghetspaket\r\nför jordbrukarna. Vanliga löntagare har\r\ntrygghetspaket genom AMF. I och med\r\npremieskatten fick man ta bort ca 15 % från dessa\r\npengar. Man fick t.ex. säga upp försäkringar. Det\r\ngällde en försäkring som ger ersättning vid\r\nlångvarig sjukdom så att man skall kunna sätta in en\r\nersättare. Det gällde också en olycksfallsförsäkring\r\nför fritid.</pre><pre>Bertil Danielsson säger att det finns pengar. Det\r\nstämmer inte. Det finns inga pengar. Man måste då\r\nsvara på vilka av de andra uppgifterna som skall tas\r\nbort. Man säger att det är viktigt med\r\nbetesinventering och att den skall utföras, men det\r\nfinns som sagt inga pengar till detta.</pre><pre>Jag vill också säga några ord om sametinget och\r\nfrågan om samebyarnas rätt och möjlighet att driva\r\nannan verksamhet. Samebyarna har företrätts av\r\nSSR, som har framfört detta krav under en rad av\r\når. Kravet har även framförts av samernas\r\nnationalråd, som har funnits i minst två år. Samtliga\r\nsameorganisationer ingår i rådet. Det blir väl inte\r\nbättre om man väntar in sametinget. Man får dock\r\nhoppas att regering och riksdag tar sig samman och\r\nfattar beslut i den här frågan när kravet kommer\r\nfrån sametinget.</pre><pre>Anf. 146  BERTIL DANIELSSON (m)\r\nreplik:</pre><pre>Herr talman! Berith Eriksson säger att det inte\r\nfinns några pengar. I det här beslutet kommer\r\nriksdagen faktiskt att anslå pengar, bl.a. till\r\nbetesinventering. Den sifferexercis som Berith\r\nEriksson hänger sig åt känner jag inte igen från\r\nutskottsbehandlingen, eftersom de exklusiva\r\nkunskaper som Berith Eriksson besitter inte kom\r\ntill utskottets kännedom. Ingen representant för\r\nmotionärerna var närvarande.</pre><pre>Det är litet svårt att i kammarbehandlingen avgöra\r\nhuruvida det är någon substans eller ett politiskt\r\ninlägg när dessa siffror nämns. Men vi kan\r\nkonstatera att utskottet fastställer -- i enlighet med\r\nvad propositionen innehåller -- att det inte finns\r\nnågon möjlighet att öka anslaget. Det finns alltså\r\nett lika stort anslag som tidigare; däri ingår\r\nbetesinventering.</pre><pre>När det gäller frågan om ett sameting måste vi väl\r\nändå övergipande hålla med om att det är\r\nutomordentligt viktigt och värdefullt att det skapas\r\nett sameting som skall ta till vara just de intressen\r\nsom samerna har. Jag tror att vi med trygghet kan\r\növerlämna åt sametinget att avgöra vad som är\r\nviktigast. Jag tror att det är bättre att man förlitar\r\nsig på sametingets överväganden än på riksdagens i\r\ndessa specifika fall.</pre><pre>Anf. 147  BERITH ERIKSSON (v) replik:</pre><pre>Herr talman! Det är fullkomligt häpnadsväckande\r\natt utskottets ordförande inte känner till ärendet\r\nbättre. Var finns de pengarna? Betesinventering\r\nhar tidigare inte ingått i det här kontot. Det som har\r\nhänt är ju att man till de 4 513 000 kronor man\r\ntidigare hade lägger ytterligare 600 000 kronor i\r\nöronmärkta pengar för att upprätta renstängsel mot\r\nNorge. Det finns väl inga nya pengar förda hit?</pre><pre>Anf. 148  BERTIL DANIELSSON (m)\r\nreplik:</pre><pre>Herr talman! Om Berith Eriksson är lika väl\r\nförtrogen med anslagsfrågorna som när det gäller\r\nvem som är ordförande i bostadsutskottet kanske\r\nman inte skall fästa alltför stor tilltro till hennes\r\nuppgifter.</pre><pre>Anf. 149  MAX MONTALVO (nyd) replik:</pre><pre>Herr talman! Bertil Danielsson sade att jag hade\r\ntalat om fel saker. Jag refererade till hela skeendet,\r\nmen slutade med att tala om det rimliga stöd som\r\njag nämnde i motionen.</pre><pre>Nu har jag fått reda på att det inte går att ordna\r\nnågot sådant stöd. Problemet kvarstår ju ändå. Ni\r\nförsvårar möjligheten att gå till domstol samtidigt\r\nsom ni förordar detsamma. Det går inte ihop. Är\r\ndet verkligen er mening att det skall vara så?</pre><pre>Anf. 150  BERTIL DANIELSSON (m)\r\nreplik:</pre><pre>Herr talman! Om det inte finns skäl att försvåra,\r\neller föreligger hinder som inte jag känner till, är\r\ndet naturligtvis fel. Jag kan inte ge besked om\r\nhuruvida det verkligen är på det sättet. Alla skall ha\r\nrätt att få sin sak prövad i domstol. Därom kan vi\r\nvara ense. Jag gläder mig åt att Max Montalvo nu\r\ninser att riksdagen har svårt att ge speciellt bidrag\r\ntill en organisation för den här typen av frågor.</pre><pre>I alla de ärenden som tas upp till avgörande i\r\ndomstol skall man naturligtvis lägga stor vikt vid att\r\nrättvisa skipas och att rätt råder.</pre><pre>Anf. 151  MAX MONTALVO (nyd) replik:</pre><pre>Herr talman! Bertil Danielsson förstår säkert också\r\natt man inte skulle bege sig ända till Genève för att\r\nföra talan om det gick lätt att göra det i Sverige. En\r\nförsvåring har tydligen inträtt.</pre><pre>Anf. 152  JOHN ANDERSSON (-):</pre><pre>Herr talman! Jag vill helt kort kommentera ett par\r\nfrågor i detta betänkande. Det var många\r\nmänniskor som bor ovanför den s.k.\r\nodlingsgränsen i Norrlands inland som noterade att\r\nden tillträdande regeringen 1991 skulle utreda ett\r\nförstärkt skydd för äganderätten. Äntligen, tänkte\r\nmånga, kommer våra frågor att få ett svar. Om det\r\nanses angeläget att förstärka skyddet för det ägande\r\nsom redan i dag, genom klara gränser och övriga\r\nhandlingar, har sin äganderätt ostridig, vad borde\r\ndå inte göras för dem som av olika anledningar inte\r\nhar eller anser sig ha detta?</pre><pre>I Norrlands inland -- ovanför odlingsgränsen --\r\nanses oklarheter råda både vad gäller omfattningen\r\nav det privata ägandet av skogs- och\r\njordbruksfastigheter och vilka villkor som i övrigt\r\när de riktiga.</pre><pre>Bl.a. när det gäller avvittringen i dessa områden\r\nanses från ortsbefolkningens sida att fel har begåtts\r\noch att därför mark, som rätteligen skall ägas av de\r\nolika privata fastigheterna, i stället har blivit\r\nkronoöverloppsmark.</pre><pre>Den här frågan har tidigare behandlats av utskott\r\noch riksdag, mig veterligt med det enda resultatet\r\natt justitiedepartementet gav ut en\r\ninformationsskrift.</pre><pre>Det är inte skrifter som befolkningen i dessa\r\nområden vill ha. De vill ha en ordentlig utredning\r\nom de förhållanden som de anser vara oklara. De\r\nanser sig heller inte vara skyldiga att väcka\r\nprocesser och föra talan inför domstol av den enkla\r\nanledningen att det inte är fastighetsägarna som har\r\nskuld till om oklarheter råder. Det handlar ändå om\r\nde två nordligaste länens lappmarker. Om fel\r\nbegåtts är det ju statliga myndigheter som har varit\r\nfelande. Då borde självfallet staten reda ut det\r\nhela. Åtminstone är det ju ett rimligt krav att staten\r\nutreder frågan.</pre><pre>Jag tycker att det är helt otroligt att man utreder ett\r\nförstärkt skydd för äganderätten utan att de\r\nmänniskor kommer i fråga som på olika sätt anser\r\nsig inte ha fått sin rättmätiga egendom.</pre><pre>Jag vill också beröra frågan om ersättning för det\r\nradioaktiva nedfallet från Tjernobylolyckan. Jag är\r\nganska bekant med de frågeställningarna eftersom\r\njag var med om att förhandla fram de ersättningar\r\nsom, åtminstone den första tiden, betalades ut via\r\nlänsstyrelserna. I näringsutskottet bytte jag ut ett\r\nrenkonto mot möjligheten för alla andra människor\r\ni de här trakterna att få ersättning, t.ex. fiskare,\r\njägare, bärplockare osv. Första året fick också\r\nälgjägare ersättning för älgar som fick kasseras på\r\ngrund av höga värden. Efter det året blev tydligen\r\nälgjägarna immuna mot cesiumet: gränsvärdet\r\nhöjdes och ersättningen försvann.</pre><pre>Oavsett vilken åsikt man har i fråga om ersättning\r\nborde det vara ett rimligt krav att staten står för\r\nanalyskostnaderna. Jag har tidigare motionerat om\r\ndetta. Nu finns det andra som har gjort det. Jag har\r\nsagt det tidigare; jag kan upprepa det.</pre><pre>Det radioaktiva nedfallet föll över bygder där\r\nmänniskor alltid har hämtat vilt, fisk och bär från\r\nskogen. För många har detta varit av stor betydelse\r\nför hushållet. Det radioaktiva nedfallet blev ett\r\nmycket hårt slag för dessa människor. Om någon nu\r\nvill ta reda på hur radioaktivt smittat köttet eller\r\nfisken är måste han eller hon själv bekosta detta.</pre><pre>Jag vet inte om man skall skratta eller gråta, men\r\nfrån utskottet motiverar man ett avslag på sådana\r\nåtgärder med att hänvisa till det statsfinansiella\r\nläget.</pre><pre>Herr talman! Det torde vara behövligt att\r\nåterkomma till riksdagen i båda dessa frågor.</pre><pre>Överläggningen var härmed avslutad.</pre><pre>18 §  Bidrag till fonden för fukt- och\r\nmögelskador samt till åtgärder mot radon i\r\nbostäder</pre><pre>Föredrogs</pre><pre>bostadsutskottets betänkande</pre><pre>1992/93:BoU13 Bidrag till fonden för fukt- och\r\nmögelskador samt till åtgärder mot radon i\r\nbostäder (prop. 1992/93:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>19 §  Anslag till Lantmäteriverket och\r\nCentralnämnden för fastighetsdata m.m.</pre><pre>Föredrogs</pre><pre>bostadsutskottets betänkande</pre><pre>1992/93:BoU14 Anslag till Lantmäteriverket och\r\nCentralnämnden för fastighetsdata m.m. (prop.\r\n1992/93:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Företogs till avgörande socialförsäkringsutskottets\r\nbetänkande 1992/93:SfU13, trafikutskottets\r\nbetänkanden 1992/93:TU20 och TU38,\r\nskatteutskottets betänkande 1992/93:SkU23,\r\nutrikesutskottets betänkande 1992/93:UU23,\r\nnäringsutskottets betänkande 1992/93:NU22 samt\r\nbostadsutskottets betänkanden 1992/93:BoU7,\r\nBoU12, BoU13 och BoU14.</pre><pre>Socialförsäkringsutskottets betänkande SfU 13</pre><pre>Mom. 2 (en uppläggningsavgift för studielån)</pre><pre>Utskottets hemställan -- som ställdes mot\r\nmeningsyttringen av Berith Eriksson i motsvarande\r\ndel -- bifölls med acklamation.</pre><pre>Mom. 4 (förtroendemannainflytande i\r\nstudiestödsfrågor)</pre><pre>Utskottets hemställan bifölls med 168 röster mot\r\n137 för reservation 1 av Doris Håvik m.fl.</pre><pre>Mom. 8 och 9 (den tid för vilken studiebidrag och\r\nextra tillägg utbetalas och anslag till Studiehjälp\r\nm.m.)</pre><pre>Utskottets hemställan bifölls med 169 röster mot\r\n136 för reservation 3 av Doris Håvik m.fl.</pre><pre>Mom. 13 (anslag till Studiemedel m.m.)</pre><pre>Utskottets hemställan bifölls med 171 röster mot\r\n136 för reservation 4 av Doris Håvik m.fl.</pre><pre>Mom. 14 (utformningen av ett framtida\r\nstudiefinansieringssystem)</pre><pre>Utskottets hemställan bifölls med 170 röster mot\r\n137 för reservation 5 av Doris Håvik m.fl.</pre><pre>Mom. 18 (kollektiva ansökningar)</pre><pre>Utskottets hemställan bifölls med 170 röster mot\r\n137 för reservation 7 av Doris Håvik m.fl.</pre><pre>Mom. 19 (försök med ändrade regler för särskilt\r\nvuxenstudiestöd för arbetslösa)</pre><pre>Utskottets hemställan bifölls med 169 röster mot\r\n137 för reservation 8 av Doris Håvik m.fl.</pre><pre>Mom. 20 (64-årsgränsen för korttidsstudiestöd och\r\ninternatbidrag)</pre><pre>Utskottets hemställan bifölls med 289 röster mot 14\r\nför meningsyttringen av Berith Eriksson i\r\nmotsvarande del. 1 ledamot avstod från att rösta.</pre><pre>Mom. 21 (anslag till Vuxenstudiestöd m.m.)</pre><pre>Först biträddes reservation 9 av Doris Håvik m.fl.\r\nmed 141 röster mot 12 för meningsyttringen av\r\nBerith Eriksson i motsvarande del. 152 ledamöter\r\navstod från att rösta.</pre><pre>Härefter bifölls utskottets hemställan med 171\r\nröster mot 135 för reservation 9 av Doris Håvik\r\nm.fl. 1 ledamot avstod från att rösta.</pre><pre>Mom. 22 (utformningen av ett framtida\r\nvuxenstudiestöd)</pre><pre>Utskottets hemställan -- som ställdes mot\r\nreservation 10 av Doris Håvik m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU20</pre><pre>Utskottets hemställan bifölls.</pre><pre>Trafikutskottets betänkande TU38</pre><pre>Utskottets hemställan bifölls.</pre><pre>Skatteutskottets betänkande SkU23</pre><pre>Mom. 1 (anslaget)</pre><pre>Utskottets hemställan bifölls med 170 röster mot\r\n137 för reservation 1 av Lars Hedfors m.fl.</pre><pre>Mom. 2 (ytterligare medel för viss utbildning,\r\nm.m.)</pre><pre>Utskottets hemställan bifölls med 284 röster mot 23\r\nför reservation 2 av Peter Kling.</pre><pre>Mom. 3 (elektroniskt uppgiftslämnande)</pre><pre>Utskottets hemställan -- som ställdes mot\r\nreservation 3 av Lars Hedfors m.fl. -- bifölls med\r\nacklamation.</pre><pre>Mom. 4 (tullverkets befogenheter i ett EG-\r\nperspektiv, m.m.)</pre><pre>Utskottets hemställan bifölls med 175 röster mot\r\n132 för reservation 4 av Lars Hedfors m.fl.</pre><pre>Mom. 5 (lokala verksamheter)</pre><pre>Utskottets hemställan bifölls med 278 röster mot 25\r\nför reservation 5 av Peter Kling. 1 ledamot avstod\r\nfrån att rösta.</pre><pre>Mom. 6 (resandeinförseln)</pre><pre>Reservation 6 av Lars Hedfors m.fl. biträddes med\r\n159 röster mot 147 för utskottets hemställan.</pre><pre>Utrikesutskottets betänkande UU23</pre><pre>Utskottets hemställan bifölls.</pre><pre>Näringsutskottets betänkande NU22</pre><pre>Utskottets hemställan bifölls.</pre><pre>Bostadsutskottets betänkande BoU7</pre><pre>Mom. 1 (avslag på propositionen)</pre><pre>Utskottets hemställan -- som ställdes mot motion\r\nBo26 av Leif Marklund m.fl. -- bifölls med\r\nacklamation.</pre><pre>Mom. 2 (ändring av 3 kap. 6 § NRL samt ytterligare\r\növerväganden)</pre><pre>Först biträddes reservation 1 av Agne Hansson\r\nm.fl. med 141 röster mot 30 för reservation 2 av\r\nDan Eriksson i Stockholm. 132 ledamöter avstod\r\nfrån att rösta.</pre><pre>Härefter bifölls reservation 1 med 145 röster mot\r\n144 för utskottets hemställan. 16 ledamöter avstod\r\nfrån att rösta.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU12</pre><pre>Mom. 4 (anslag till främjande av rennäringen)</pre><pre>Utskottets hemställan bifölls med 291 röster mot 12\r\nför utskottets hemställan med den ändring däri som\r\nföranleddes av bifall till motion Bo607 av Berith\r\nEriksson m.fl. 2 ledamöter avstod från att rösta.</pre><pre>Mom. 6 (fiskesamernas rättigheter)</pre><pre>Utskottets hemställan bifölls med 291 röster mot 12\r\nför motion Bo602 av Berith Eriksson och Elisabeth\r\nPersson i motsvarande del. 2 ledamöter avstod från\r\natt rösta.</pre><pre>Mom. 7 (samebyns verksamhetsområde och\r\nupplåtelse av jakt och fiske)</pre><pre>Utskottets hemställan bifölls med 291 röster mot 11\r\nför motion Bo602 av Berith Eriksson och Elisabeth\r\nPersson i motsvarande del. 2 ledamöter avstod från\r\natt rösta.</pre><pre>Mom. 8 (mångfald och valfrihet i samesamhället)</pre><pre>Utskottets hemställan bifölls med 292 röster mot 12\r\nför motion Bo602 av Berith Eriksson och Elisabeth\r\nPersson i motsvarande del. 1 ledamot avstod från\r\natt rösta.</pre><pre>Mom. 10 (insatser för att främja uppbyggnad av\r\nsamisk turistnäring</pre><pre>Utskottets hemställan bifölls med 292 röster mot 10\r\nför motion Bo603 av Berith Eriksson. 1 ledamot\r\navstod från att rösta.</pre><pre>Mom. 13 (statligt stöd till vissa processkostnader)</pre><pre>Utskottets hemställan bifölls med 283 röster mot 22\r\nför reservationen av Max Montalvo.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU13</pre><pre>Utskottets hemställan bifölls.</pre><pre>Bostadsutskottets betänkande BoU14</pre><pre>Utskottets hemställan bifölls.</pre><pre>20 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:187 Individuellt pensionssparande</pre><pre>1992/93:249 Godkännande av avtal mellan Sverige\r\noch Europeiska ekonomiska gemenskapen om\r\nprovisorisk tillämpning av bilateral\r\njordbruksöverenskommelse</pre><pre>Motionerna</pre><pre>med anledning av prop. 1992/93:160 Husläkare\r\nm.m.</pre><pre>1992/93:So33 av Carl Olov Persson (kds)</pre><pre>1992/93:So34 av Ingvar Carlsson m.fl. (s)</pre><pre>1992/93:So35 av Anita Jönsson m.fl. (s)</pre><pre>1992/93:So36 av Gudrun Schyman m.fl. (v)</pre><pre>1992/93:So37 av Lars Biörck (m)</pre><pre>1992/93:So38 av Ian Wachtmeister m.fl. (nyd)</pre><pre>1992/93:So39 av Gullan Lindblad m.fl.\r\n(m,fp,c,kds)</pre><pre>1992/93:So40 av Gullan Lindblad m.fl.\r\n(m,fp,c,kds)</pre><pre>1992/93:So41 av Göran Åstrand och Göran\r\nLindblad (m)</pre><pre>1992/93:So42 av Sylvia Lindgren m.fl. (s)</pre><pre>1992/93:So43 av Oskar Lindkvist m.fl. (s)</pre><pre>med anledning av prop. 1992/93:174\r\nAdministrationen av bostadsbidragen till\r\nbarnfamiljer m.m.</pre><pre>1992/93:Bo43 av Marianne Jönsson (c)</pre><pre>1992/93:Bo44 av Eva Zetterberg m.fl. (v)</pre><pre>1992/93:Bo45 av Kent Carlsson m.fl. (s,nyd,v)</pre><pre>1992/93:Bo46 av Barbro Westerholm (fp)</pre><pre>1992/93:Bo47 av Marianne Carlström och Inga-\r\nBritt Johansson (s)</pre><pre>1992/93:Bo48 av Oskar Lindkvist m.fl. (s)</pre><pre>med anledning av prop. 1992/93:176 Investeringar i\r\ntrafikens infrastruktur m.m.</pre><pre>1992/93:T32 av Pontus Wiklund (kds)</pre><pre>1992/93:T33 av Anita Persson (s)</pre><pre>1992/93:T34 av Leif Carlson (m)</pre><pre>1992/93:T35 av Stig Bertilsson och Lars Björkman\r\n(m)</pre><pre>1992/93:T36 av Georg Andersson m.fl. (s)</pre><pre>1992/93:T37 av Kristina Svensson m.fl. (s)</pre><pre>1992/93:T38 av Maud Ekendahl (m)</pre><pre>1992/93:T39 av Sigrid Bolkéus m.fl. (s)</pre><pre>1992/93:T40 av Sigrid Bolkéus och Widar\r\nAndersson (s)</pre><pre>1992/93:T41 av Hans Nyhage (m)</pre><pre>1992/93:T42 av Ian Wachtmeister m.fl. (nyd)</pre><pre>1992/93:T43 av Arne Jansson och Laila Strid-\r\nJansson (nyd)</pre><pre>1992/93:T44 av Axel Andersson m.fl. (s)</pre><pre>1992/93:T45 av Åke Gustavsson (s)</pre><pre>1992/93:T46 av Ulf Melin (m)</pre><pre>1992/93:T47 av Ulf Melin (m)</pre><pre>1992/93:T48 av Peeter Luksep (m)</pre><pre>1992/93:T49 av Ingvar Johnsson m.fl. (s)</pre><pre>1992/93:T50 av Lennart Nilsson m.fl. (s,m,fp,c,v)</pre><pre>1992/93:T51 av Britt Bohlin och Ingvar Johnsson\r\n(s)</pre><pre>1992/93:T52 av Sten Östlund m.fl. (s,fp,c)</pre><pre>1992/93:T53 av Leo Persson m.fl. (s)</pre><pre>1992/93:T54 av Per Erik Granström m.fl. (s)</pre><pre>1992/93:T55 av Leo Persson m.fl. (s)</pre><pre>1992/93:T56 av Leo Persson m.fl. (s)</pre><pre>1992/93:T57 av Leo Persson m.fl. (s)</pre><pre>1992/93:T58 av Göran Magnusson m.fl. (s)</pre><pre>1992/93:T59 av Sten-Ove Sundström m.fl. (s)</pre><pre>1992/93:T60 av Stina Gustavsson och Charlotte\r\nBranting (c,fp)</pre><pre>1992/93:T61 av Anita Johansson m.fl. (s)</pre><pre>1992/93:T62 av Gudrun Schyman m.fl. (v)</pre><pre>1992/93:T63 av Magnus Persson m.fl. (s)</pre><pre>1992/93:T64 av Alf Egnerfors och Reynoldh\r\nFurustrand (s)</pre><pre>1992/93:T65 av Yvonne Sandberg-Fries m.fl. (s)</pre><pre>1992/93:T66 av Yvonne Sandberg-Fries m.fl. (s)</pre><pre>1992/93:T67 av Gunhild Bolander (c)</pre><pre>1992/93:T68 av Gudrun Norberg m.fl.\r\n(fp,s,m,kds,v)</pre><pre>1992/93:T69 av Stefan Attefall m.fl. (kds,m,fp,c)</pre><pre>1992/93:T70 av Harald Bergström (kds)</pre><pre>1992/93:T71 av Sven-Gösta Signell m.fl. (s)</pre><pre>1992/93:T72 av Karin Starrin (c)</pre><pre>1992/93:T73 av Elvy Söderström m.fl. (s)</pre><pre>1992/93:T74 av Elvy Söderström m.fl. (s)</pre><pre>1992/93:T75 av Sten Svensson m.fl. (m,fp,kds)</pre><pre>1992/93:T76 av Lena Klevenås m.fl. (s)</pre><pre>1992/93:T77 av Lena Klevenås (s)</pre><pre>1992/93:T78 av Lennart Brunander (c)</pre><pre>1992/93:T79 av Sverre Palm m.fl. (s)</pre><pre>1992/93:T80 av Åke Carnerö (kds)</pre><pre>1992/93:T81 av Åke Carnerö (kds)</pre><pre>1992/93:T82 av Åke Carnerö (kds)</pre><pre>1992/93:T83 av Ulf Björklund (kds)</pre><pre>1992/93:T84 av Leo Persson m.fl. (s)</pre><pre>med anledning av prop. 1992/93:194 Särskilt\r\nstatsbidrag till kommuner för ytterligare platser i\r\ngymnasieskolan för ett tredje gymnasieår</pre><pre>1992/93:Ub155 av Sten Söderberg (-)</pre><pre>1992/93:Ub156 av Lena Hjelm-Wallén m.fl. (s)</pre><pre>med anledning av skriv. 1992/93:204 Avskaffande\r\nav handelsförbudet mot Sydafrika, m.m.</pre><pre>1992/93:U16 av Gudrun Schyman m.fl. (v)</pre><pre>1992/93:U17 av Ian Wachtmeister m.fl. (nyd)</pre><pre>21 §  Anmälan om interpellation</pre><pre>Anmäldes att följande interpellation framställts</pre><pre>den 22 mars</pre><pre>1992/93:105 av Lennart Fridén (m) till\r\nutbildningsministern om kulturvårdsforskning vid\r\nGöteborgs universitet:</pre><pre>Den forskningspolitiska propositionen är ett\r\nframsynt och strategiskt initiativ. Den visar hur\r\nmed stöd av nödvändiga satsningar på\r\nkunskapsuppbyggnad vi kan finna vägar för en\r\nutveckling som kan återge Sverige en framträdande\r\nroll i samhällsutvecklingen.</pre><pre>Samtidigt som den tekniskt-naturvetenskapliga\r\nkunskapsutvecklingen är av central betydelse, är\r\ndet viktigt att de kulturvetenskapliga\r\ndimensionerna ingår i den progressiva\r\nforskningspolitiken.</pre><pre>De satsningar inom humaniorafältet som ingår i\r\npropositionen är därför ytterst värdefulla. Av\r\nsärskilt stor betydelse är satsningen på vetenskaplig\r\nkompetens inom kulturvården.</pre><pre>Jag har med tillfredsställelse noterat\r\nutbildningsministerns ord:</pre><pre>''Vid universitetet i Göteborg har ett betydande\r\narbete lagts ned inom detta område. Det är viktigt\r\natt verkamheten kan utvecklas och att forskningen\r\ninom området kulturvård får en fastare\r\norganisation.''</pre><pre>Jag tolkar det som en klart deklarerad ny policy för\r\nett viktigt och snabbt växande kompetensfält.\r\nSamtidigt markeras att verksamheten vid\r\nGöteborgs universitets institution för kulturvård\r\nskall stärkas och stabiliseras.</pre><pre>Enligt min mening är dock inte de föjande\r\nkommentarerna i propositionen vad avser\r\nrelationen till Riksantikvarieämbetet helt klara.</pre><pre>1.  Är det korrekt att en bestämd andel av\r\nsatsningen bör ske direkt på grundläggande\r\nforskning och forskarutbildning inom det aktuella\r\nkunskapsfältet?</pre><pre>2.  Är det utbildningsministerns avsikt att\r\nforskningsmedel inom den berörda ramen skall gå\r\nograverade -- utan omvägar via en\r\nsektorsmyndighet -- till berört forskningsområde\r\nvid Göteborgs universitet?</pre><pre>3.  Hur avser utbildningsministern att dessa\r\nintentioner vad avser långsiktig\r\nkunskapsuppbyggnad för kulturmiljövården skall\r\nförverkligas på det praktiska planet?</pre><pre>22 § Anmälan om frågor</pre><pre>Anmäldes att följande frågor framställts</pre><pre>den 22 mars</pre><pre>1992/93:480 av Karin Falkmer (m) till\r\nutbildningsministern om examensbenämning för\r\nutbildning vid Idrottshögskolan:</pre><pre>Den sedan den 1 juli 1992 inrättade självständiga\r\nhögskolan på idrottens område skall vara en\r\nhögskola som står för kompetens och kvalitet. I det\r\nsammanhanget är det väsentligt vilken form av\r\nexamina som högskolan ges rätt att utfärda.</pre><pre>För den nya högskolan och för dess elever är det\r\nviktigt att Idrottshögskolan ges möjlighet att\r\nerbjuda ett sådant utbud av utbildningar att en\r\nstudent inom Idrottshögskolan kan kombinera\r\nkurser som ger en kandidatexamen.</pre><pre>Det är också väsentligt att en student skall kunna\r\nläsa kurser vid annan högskola i Sverige eller\r\nutomlands och läsa sin fördjupningsdel i t.ex. idrott\r\nvid Idrottshögskolan. Också i det fallet är det\r\nviktigt att kandidatexamen kan utfärdas vid\r\nIdrottshögskolan</pre><pre>Hur avser statsrådet agera för att Idrottshögskolan\r\nskall få rätt att utfärda kandidatexamen?</pre><pre>1992/93:481 av Carl Fredrik Graf (m) till statsrådet\r\nBo Lundgren om förhandsbesked från\r\nskattemyndigheterna:</pre><pre>Frågan om rättssäkerheten i skattesystemet är\r\nständigt aktuell. Ett viktigt inslag är att den\r\nskattskyldige skall kunna få veta hur ett visst\r\nbeteende kommer att påverka vederbörandes\r\nskattesituation.</pre><pre>Ett aktuellt fall som nyligen tagits upp i tidningarna\r\ngäller musikern Per Gessle, som av RSV har bett\r\natt få veta hur hans planerade fastighet skulle\r\nbehandlas ur skattesynpunkt. Fastigheten är ej\r\nuppförd, men enligt tidningarna finns det ritningar\r\noch modeller. För en utomstående är det svårt att\r\nförstå den ståndpunkt som RSV förefaller ha\r\nintagit, nämligen att huset först skall uppföras\r\ninnan myndigheten kan ta ställning till sakfrågan.</pre><pre>Detta är ett enskilt fall, men det finns liknande där\r\nföretagare måste ha möjlighet att kunna förutse de\r\nskattemässiga konsekvenserna av sitt handlande.</pre><pre>Vilka åtgärder avser statsrådet vidta för att det skall\r\nvara möjligt att förutse de skattemässiga\r\nkonsekvenserna av sitt handlande?</pre><pre>1992/93:482 av Sten Andersson i Malmö (m) till\r\nkulturministern om reglerna för omnämnande av\r\nsponsorer till televisionsprogram:</pre><pre>I det populära programmet Bingo-Lotto i TV 4\r\n(drygt tre miljoner sålda lotter per vecka) är det\r\nenligt gällande regler förbjudet att nämna de\r\nföretag vilkas produkter utgör vinster i\r\nprogrammet. Däremot är det tillåtet att t.ex. i TV\r\n2 i bild och ljud tala om vilka företag som sponsrar\r\ndagens match i Sportextra.</pre><pre>Detta är inkonsekvent, och det är begripligt att\r\nmedborgarna har svårt att inse logiken i gällande\r\nlagstiftning.</pre><pre>Är statsrådet beredd att föreslå sådana\r\nförändringar av lagstiftningen att reglerna för\r\nreklam/sponsring blir begripliga för medborgarna?</pre><pre>den 23 mars</pre><pre>1992/93:483 av Ingbritt Irhammar (c) till\r\njustitieministern om ersättning till intagna på\r\nanstalt:</pre><pre>Brottsligheten i Ryssland och Estland ökar\r\noroväckande. Antalet mord per invånare i dessa\r\nländer är högst i världen. Trenden är också att\r\nvåldsbrotten ökar explosionsartat. Det finns en risk\r\natt denna kriminalitet kan spridas till vårt land.\r\nÄven om antalet dömda ryska medborgare i vårt\r\nland har ökat sedan 1990 har vi inte hittills i Sverige\r\ni någon större omfattning märkt av denna\r\nbrottslighet, även om det bedöms som en viss risk\r\natt denna brottslighet skall öka ytterligare.\r\nEstlands försvarsminister, Hain Rebas, påstås\r\nenligt massmedia ha uttryckt att man i Estland\r\nskrattar åt svensk lagstiftning. Skälet är att det i dag\r\när möjligt för utländska medborgare att genom ett\r\nfängelsestraff i Sverige kunna bli ''förmögen'' på de\r\nersättningar som kan fås. Det är viktigt att\r\nmotverka, att någon utländsk medborgare skulle\r\nvilja söka sig till Sverige i det syftet. Även om det\r\ninte kan beläggas att presumtiva brottslingar söker\r\nsig till Sverige endast av denna anledning kan varje\r\nenskilt fall i sig verka direkt stötande. Därmed finns\r\nockså en risk att det allmänna rättsmedvetandet\r\nurholkas. Ett sätt kunde vara, att för dem som inte\r\nhar skatteplikt i vårt land, göra avdrag på\r\nersättningen för utgifter de åsamkar staten.</pre><pre>Mot denna bakgrund vill jag fråga\r\njustititeministern:</pre><pre>Ämnar regeringen vidtaga några åtgärder för att\r\nändra nuvarande ersättningsregler i anstalt för att\r\nförhindra att locka till oss brottslighet från andra\r\nländer?</pre><pre>23 §  Kammaren åtskildes kl. 18.00.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 28 (delvis),</pre><pre>av förste vice talmannen därefter t.o.m. 9 § anf. 66\r\n(delvis),</pre><pre>av andre vice talmannen därefter t.o.m. 10 § anf. 95\r\n(delvis),</pre><pre>av förste vice talmannen därefter t.o.m. 16 §\r\nanf. 123 (delvis) samt</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}