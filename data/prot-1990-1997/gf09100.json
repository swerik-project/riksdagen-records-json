{"dokumentstatus":{"dokument":{"hangar_id":"2387787","dok_id":"GF09100","rm":"1991/92","beteckning":"100","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"100","slutnummer":"0","datum":"1992-04-24 00:00:00","systemdatum":"2005-10-27 14:00:39","publicerad":"1992-04-24 00:00:00","titel":"Riksdagens snabbprotokoll 1991/92:100 Fredagen den 24 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{1ACEAD86-36C4-4AC0-86FA-9A74866702AE}","dokument_url_text":"http://data.riksdagen.se/dokument/GF09100/text","dokument_url_html":"http://data.riksdagen.se/dokument/GF09100","dokumentstatus_url_xml":"http://data.riksdagen.se/dokumentstatus/GF09100","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:100</div>\r\n<div class=\"sidhuvud_datum\">Fredagen den 24 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Meddelande om ändringar i kammarens\r\nsammanträdesplan</pre><pre>Anf. 1  TREDJE VICE TALMANNEN:</pre><pre>Jag får meddela följande ändringar i kammarens\r\nsammanträdesplan.</pre><pre>Fredagen den 8 maj</pre><pre>Inget arbetsplenum denna dag. Kammaren\r\nsammanträder för interpellationssvar kl. 9.00.</pre><pre>Fredagen den 15 maj</pre><pre>Inget arbetsplenum denna dag. Kammaren\r\nsammanträder för interpellationssvar kl. 9.00.</pre><pre>Fredagen den 29 maj</pre><pre>Kammaren sammanträder för\r\nbordläggningsplenum kl. 9.00.</pre><pre>Fredagen den 5 juni</pre><pre>Kammaren sammanträder för\r\nbordläggningsplenum kl. 9.00.</pre><pre>2 §  Avsägelse</pre><pre>Tredje vice talmannen anmälde att Hans\r\nRagnemalm avsagt sig uppdraget att vara\r\njustitieombudsman fr.o.m. den 1 september 1992.</pre><pre>Kammaren biföll denna avsägelse.</pre><pre>3 §  Ledighet</pre><pre>Sonja Rembo (m) hade ansökt om fortsatt\r\nsjukledighet under tiden den 25 april--den 15 maj.</pre><pre>Kammaren biföll denna ansökan.</pre><pre>Anita Sidén (m) skulle även i fortsättningen\r\ntjänstgöra som ersättare för Sonja Rembo.</pre><pre>4 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1991/92:165 till utrikesutskottet</pre><pre>Motionerna</pre><pre>1991/92:L18--L22 till lagutskottet</pre><pre>5 §  Beslut rörande utskottsbetänkanden som\r\nslutdebatterats den 23 april</pre><pre>Företogs till avgörande socialutskottets\r\nbetänkanden 1991/92:SoU15 och SoU16,\r\nförsvarsutskottets betänkande 1991/92:FöU10,\r\nnäringsutskottets betänkanden 1991/92:NU22,\r\nNU23 och NU24 samt bostadsutskottets\r\nbetänkande 1991/92:BoU18 (beträffande debatten\r\ni dessa ärenden, se prot. 99).</pre><pre>Socialutskottets betänkande SoU15</pre><pre>Mom. 1--4 (inriktningen av socialpolitiken)</pre><pre>Utskottets hemställan bifölls med 160 röster mot\r\n119 för reservation 1 av Bo Holmberg m.fl. i\r\nmotsvarande del.</pre><pre>Mom. 5 (utvecklings- och förnyelsearbete i\r\nvälfärdspolitiken)</pre><pre>Utskottets hemställan med godkännande av\r\nutskottets motivering bifölls med 161 röster mot\r\n119 för utskottets hemställan med godkännande av\r\nmotiveringen i reservation 1 av Bo Holmberg m.fl.\r\ni motsvarande del.</pre><pre>Mom. 6 och 7 (utvecklingen av hälso- och\r\nsjukvården, m.m.)</pre><pre>Utskottets hemställan bifölls med 161 röster mot\r\n119 mot reservation 2 av Bo Holmberg m.fl. i\r\nmotsvarande del.</pre><pre>Mom. 8--12 (avskaffande av landstingens monopol,\r\nm.m.)</pre><pre>Utskottets hemställan med godkännande av\r\nutskottets motivering bifölls med 161 röster mot\r\n120 för utskottets hemställan med godkännande av\r\nmotiveringen i reservation 2 av Bo Holmberg m.fl.\r\ni motsvarande del.</pre><pre>Mom. 13 och 14 (inriktningen av familjepolitiken,\r\nm.m.)</pre><pre>Utskottets hemställan bifölls med 160 röster mot\r\n119 för reservation 3 av Bo Holmberg m.fl.</pre><pre>Mom. 15 och 16 (rättvise- och kvalitetskrav inom\r\nsocialtjänsten m.m.)</pre><pre>Utskottets hemställan bifölls med 160 röster mot\r\n120 för reservation 4 av Bo Holmberg m.fl.</pre><pre>Mom. 22 (medelsanvisning till Insatser mot aids)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 23 (smittskyddslagen)</pre><pre>Först biträddes reservation 5 av Bo Holmberg m.fl.\r\nmed 111 röster mot 11 för meningsyttringen av\r\nGudrun Schyman i motsvarande del. 159 ledamöter\r\navstod från att rösta.</pre><pre>Härefter bifölls utskottets hemställan -- som\r\nställdes mot reservation 5 av Bo Holmberg m.fl. --\r\ngenom uppresning.</pre><pre>Mom. 24 (anonymitet vid hivtest)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 25 (smittspårning)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 26 (Europarådets rekommendation)</pre><pre>Utskottets hemställan bifölls med 267 röster mot 11\r\nför meningsyttringen av Gudrun Schyman i\r\nmotsvarande del.</pre><pre>Mom. 32 (barnbidragets storlek)</pre><pre>Utskottets hemställan bifölls med 161 röster mot\r\n120 för reservation 7 av Bo Holmberg m.fl.</pre><pre>Mom. 54 (andra yrkesgruppers roll i ett\r\nhusläkarsystem)</pre><pre>Utskottets hemställan bifölls med 161 röster mot\r\n111 för reservation 11 av Bo Holmberg m.fl. 8\r\nledamöter avstod från att rösta.</pre><pre>\r\nMom. 60 (tobaksreklam)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 64 (åldersgräns för inköp av tobak)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 65 (rökfria miljöer)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 66 (gränsvärden för tjärhalt i cigaretter)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 68 (en aktivare alkoholpolitik)</pre><pre>Utskottets hemställan -- som ställdes mot\r\nreservation 15 av Bo Holmberg m.fl. -- bifölls med\r\nacklamation.</pre><pre>Mom. 70 (information)</pre><pre>Utskottets hemställan bifölls med 255 röster mot 22\r\nför utskottets hemställan med den ändring däri som\r\nföranledes av bifall till motion So249 av Ian\r\nWachtmeister m.fl. i motsvarande del. 3 ledamöter\r\navstod från att rösta.</pre><pre>Mom. 72 och 74 (Systembolagets försäljning m.m.)</pre><pre>Utskottets hemställan bifölls med 254 röster mot 24\r\nför det av Peter Kling under överläggningen\r\nframställda yrkandet. 2 ledamöter avstod från att\r\nrösta.</pre><pre>Mom. 85 och 86 (medelsanvisningen till Statens\r\nberedning för utvärdering av medicinsk metodik,\r\nm.m.)</pre><pre>Utskottets hemställan bifölls med 166 röster mot\r\n109 för reservation 16 av Bo Holmberg m.fl.</pre><pre>Mom. 95 (plötslig spädbarnsdöd)</pre><pre>Utskottets hemställan bifölls med 266 röster mot 9\r\nför meningsyttringen av Gudrun Schyman i\r\nmotsvarande del. 3 ledamöter avstod från att rösta.</pre><pre>Mom. 113 (lag om rätt till barnomsorg)</pre><pre>Utskottets hemställan bifölls med 161 röster mot\r\n120 för reservation 21 av Bo Holmberg m.fl.</pre><pre>Mom. 114 (full behovstäckning av förskoleplatser)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 115 (resurser till barnomsorgen m.m.)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 117 (kvalitet i barnomsorgen)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 120 (personalinflytande)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 121 (vidareutbildning m.m.)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 122 (barnomsorgen i glesbygd)</pre><pre>Utskottets hemställan -- som ställdes mot\r\nmeningsyttringen av Gudrun Schyman i\r\nmotsvarande del -- bifölls med acklamation.</pre><pre>Mom. 141 (byggande av ålderdomshem m.m.)</pre><pre>Utskottets hemställan bifölls med 259 röster mot 23\r\nför yrkandena 2--7 i motion So250 av Johan Brohult\r\noch Ian Wachtmeister samt motion So260 av Ian\r\nWachtmeister m.fl.</pre><pre>Mom. 161, 162, 163, 165, 166 och 171\r\n(rättighetslag, m.m.)</pre><pre>Utskottets hemställan bifölls med 158 röster mot\r\n121 för reservation 30 av Bo Holmberg m.fl.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU16</pre><pre>Utskottets hemställan bifölls.</pre><pre>Försvarsutskottets betänkande FöU10</pre><pre>Utskottets hemställan bifölls.</pre><pre>Näringsutskottetsbetänkande NU22</pre><pre>Mom. 1 (organisationen på kärnavfallsområdet)</pre><pre>Utskottets hemställan bifölls med 159 röster mot\r\n121 för reservation 1 av Anita Gradin m.fl.</pre><pre>Mom. 5 (kärnkraftens avfall)</pre><pre>Utskottets hemställan bifölls med 269 röster mot 12\r\nför meningsyttringen av Rolf L. Nilson. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU23</pre><pre>Mom. 4 (biståndsmål vid garantigivning)</pre><pre>Utskottets hemställan bifölls med 271 röster mot 10\r\nför meningsyttringen av Rolf L. Nilson i\r\nmotsvarande del. 1 ledamot avstod från att rösta.</pre><pre>Mom. 9 (inriktningen av den exportfrämjande\r\nverksamheten inom Sveriges exportråd)</pre><pre>Utskottets hemställan bifölls med 144 röster mot\r\n138 för reservation 1 av Rolf Dahlberg m.fl.</pre><pre>Mom. 10 (uppgifter för Sveriges exportråd i\r\nturistfrågor)</pre><pre>Reservation 2 av Rolf Dahlberg bifölls med 141\r\nröster mot 140 för utskottets hemställan.</pre><pre>Mom. 12 (exportfrämjande m.m. avseende\r\nmiljöskyddsteknik)</pre><pre>Utskottets hemställan bifölls med 271 röster mot 9\r\nför meningsyttringen av Rolf L. Nilson i\r\nmotsvarande del.</pre><pre>Mom. 13 (ökad inriktning av exportfrämjandet mot\r\nu-länderna)</pre><pre>Utskottets hemställan -- som ställdes mot\r\nmeningsyttringen av Rolf L. Nilson i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU24</pre><pre>Utskottets hemställan bifölls.</pre><pre>Bostadsutskottets betänkande BoU18</pre><pre>Utskottets hemställan bifölls.</pre><pre>Meddelande om samlad votering</pre><pre>Tredje vice talmannen meddelade att\r\njustitieutskottets betänkanden JuU22 och JuU23\r\nsamt socialförsäkringsutskottets betänkande SfU9\r\nskulle avgöras i ett sammanhang efter avslutad\r\ndebatt.</pre><pre>6 §  Anslag till kriminalvården, m.m.</pre><pre>Föredrogs</pre><pre>justitieutskottets betänkande</pre><pre>1991/92:JuU22 Anslag till kriminalvården, m.m.\r\n(prop 1991/92:100 delvis).</pre><pre>Anf. 2  ULLA-BRITT ÅBARK (s):</pre><pre>Herr talman! Detta ärende handlar om anslag till\r\nkriminalvården, och det gäller justitieutskottets\r\nbetänkande JuU22.</pre><pre>Vi Socialdemokrater menar att kriminalpolitiken\r\ninte får kännetecknas av ryckighet och kortsiktiga\r\nhänsyn. Den måste utgöra ett uttryck för synen på\r\nrättssäkerheten. Vi tycker också att den samlade\r\nstraffrättsliga lagstiftningen nu är mogen för en\r\növersyn.</pre><pre>Vi vet vad det är för människor som är intagna på\r\nvåra kriminalvårdsanstalter. De har som regel haft\r\nsvåra hemförhållanden. De är dåligt utbildade och\r\nhar ofta missbruksproblem och svårigheter med\r\narbete och bostad. Mer än hälften av dem som\r\ndöms till fängelse är arbetslösa. 70 % av\r\nrattfylleristerna har betydande alkoholproblem.\r\nMer än 40 % av de intagna är\r\nnarkotikamissbrukare. Någon utbildning utöver\r\nfolk- eller grundskola är mycket ovanlig. För\r\nmånga intagna gäller att de inte ens har avslutat\r\ngrundskolan. Mer än hälften har tidigare\r\nfängeleseerfarenhet.</pre><pre>Oavsett möjligheterna att inom kriminalvårdens\r\nram komma till rätta med dessa problem måste\r\nverkställigheten utformas med hänsyn till att de\r\ndömda ofta har allvarliga sociala, fysiska och\r\npsykiska problem. Det är ett rättfärdighetskrav att\r\nde som redan har det svårt inte i onödan utsätts för\r\nytterligare lidande och obehag. Tvärtom måste\r\ndessa människor ges stöd och hjälp till ett normalt\r\nliv.</pre><pre>Vi socialdemokrater menar att vid verkställigheten\r\nav fängelsestraff bör de principer tillämpas som\r\nlades fast genom kriminalvårdsreformen 1974. Det\r\ninnebär att de intagna enligt den s.k.\r\nnärhetsprincipen i största möjliga utsträckning skall\r\navtjäna sitt straff på lokalanstalt eller i närheten av\r\nhemorten. Avsikten med detta är att de intagna på\r\nså sätt skall kunna upprätthålla kontakter med\r\nanhöriga och få den service inför och efter\r\nfrigivningen som hemkommunens myndigheter kan\r\nerbjuda.</pre><pre>En annan princip som låg till grund för\r\nkriminalvårdsreformen var\r\nnormaliseringsprincipen. Den innebär att\r\nkriminalvårdens klienter skall ha samma rätt till\r\nsamhällets stöd, hjälp och service som andra\r\nmedborgare.</pre><pre>Regeringen har nu aviserat en översyn av\r\nkriminalvårdslagstiftningen och i anslutning härtill\r\nifrågasatt närhetsprincipen. Vi menar att de\r\ngrundläggande principerna för 1974 års\r\nkriminalvårdsreform alltjämt står sig. Dessa bör\r\ntjäna som vägledning för den översyn av\r\nlagstiftningen som nu skall göras.</pre><pre>Herr talman! En fråga som diskuterats mycket i den\r\noffentliga debatten är missbruket av permissioner.\r\nMassmedierna utgår då ifrån några mycket\r\nuppmärksammade fall. Detta föranledde den\r\ndåvarande socialdemokratiska regeringen att vidta\r\nen rad åtgärder för att höja säkerheten särskilt vid\r\nspecialavdelningarna. Det bör vara en självklar\r\nprincip att man inte skall kunna rymma från sådana\r\navdelningar.</pre><pre>Det kan även framöver finnas behov av att\r\nfortlöpande vidta åtgärder för att höja säkerheten\r\nvid anstalterna. Vi kan dock konstatera att antalet\r\nrymningar totalt sett har minskat kraftigt de senaste\r\nåren. Under den socialdemokratiska\r\nregeringsperioden halverades antalet rymningar.\r\nOckså antalet misskötta permissioner minskade.\r\nAv över 33 000 permissioner under en\r\nniomånadersperiod missköttes 3 % i någon form.\r\n1989 ändrades reglerna för permissioner och\r\ntillämpningen av dem i avsikt att motverka\r\nmisskötsamhet. Den ändringen ledde till att\r\nandelen permissioner som missbrukades minskade\r\nmed 20 %.</pre><pre>Det är angeläget att understryka att permissioner är\r\nen mycket viktig del i arbetet med att förbereda\r\nfrigivningen. En alltför sträng lagstiftning och\r\ntillämpning kan leda till stor oro på våra anstalter\r\noch öka risken för rymningar och annan\r\nmisskötsamhet.</pre><pre>Vi menar också att permissioner är nödvändiga för\r\natt ge de dömda en chans att klara sig efter\r\nfängelsevistelse. Att kunna behålla de sociala\r\nkontakter man har utanför fängelset och att kunna\r\nsöka arbete och bostad är viktigt för att minska\r\nrisken för återfall i brott. Vi säger därför nej till\r\nnågon allmän skärpning av restriktionerna vid\r\nkriminalvårdsanstalterna.</pre><pre>Ett annat stort problem på våra anstalter är\r\nnarkotikan. Det finns en differentiering i fråga om\r\nanstalterna. Ett mål är att man skall ha\r\nnarkotikafria anstalter. Men då får det inte heller\r\nbli någon hög beläggning på anstalterna. Det kan\r\nockså försvåra rehabiliteringen av människor som\r\nhar dessa problem.</pre><pre>För att de intagna skall kunna anpassa sig till ett\r\nnågot så när normalt liv efter frigivningen är det\r\nmycket viktigt att man ökar satsningarna på\r\ngrundutbildning, yrkesutbildning och social\r\nträning. Socialdemokraterna vill därför att vård-\r\noch behandlingsinsatserna skall byggas ut och att\r\nmedvetenheten hos och medverkan från\r\nmyndigheter och organisationer utanför\r\nkriminalvården skall öka redan under\r\nverkställighetstiden.</pre><pre>Jag vill påstå att frivården är en av de\r\norganisationer som spelar en oerhört stor roll inom\r\nkriminalvården. Fungerar inte frivården, fungerar\r\ninte heller eftervården. Frivården skall medverka\r\ntill att den dömde inte återfaller i brott och till att\r\nhans anpassning till samhället i övrigt befrämjas. Vi\r\nvet att många av våra frivårdsklienter är arbetslösa.\r\nDet gäller inte minst dem som är villkorligt frigivna.\r\nÄven bostadssituationen är svår. Arbete och bostad\r\när de grundläggande förutsättningarna för en\r\nnormal tillvaro efter anstaltstiden.</pre><pre>Det är också nödvändigt att insatserna för\r\nfrivårdens klienter ökas, så att deras möjlighet att\r\nerhålla arbete och bostad förbättras. Frivården är i\r\nstort behov av kvalificerade övervakare. Vi menar\r\nockså att ökade insatser bör göras för rekrytering\r\noch utbildning av övervakare. Här tror vi att de\r\nfackliga organisationerna, idrottsrörelsen och\r\nandra ideella organisationers engagemang har stor\r\nbetydelse. Det är viktigt att fastslå att 1974 års\r\nkriminalvårdsreform kommer att stå fast.</pre><pre>Herr talman! Med detta vill jag yrka bifall till våra\r\nreservationer i utskottets betänkande.</pre><pre>Anf. 3  KARL GUSTAF SJÖDIN (nyd):</pre><pre>Herr talman! En mängd motioner har väckts om att\r\nbevara Karlskronaanstalten, både under\r\nnuvarande och tidigare budgetår. Under riksmötet\r\n1990/91 beslutade den socialdemokratiska\r\nregeringen att anstalten i Karlskrona skulle läggas\r\nned, efter majoritetsbeslut i justitieutskottet. De\r\nborgerliga ledamöterna reserverade sig. I och med\r\nnuvarande representation i utskottet fick jag under\r\nhösten 1991 en förfrågan från Karlskrona vilken\r\ninställning till anstalten jag och vårt parti hade,\r\nEfter att ha satt mig in i ärendet fann jag sakskälen\r\növervägande för att bevara anstalten, därav mitt\r\nengagemang.</pre><pre>Under årets allmänna motionstid har förutom jag\r\nsjälv moderaterna Jerry Martinger och Karl-Gösta\r\nSvenson, centerpartisten Sven-Olof Petersson,\r\nkristdemokraten Harald Bergström samt\r\nsocialdemokraterna Yvonne Sandberg-Fries, Jan\r\nBjörkman, Hans Gustafsson och Christer Skoog\r\nmotionerat till förmån för anstaltens bevarande i\r\nKarlskrona. Vid behandlingen i utskottet har bara\r\njag reserverat mig. Det skall bli intressant att se om\r\nmitt parti kommer att få stöd av de nyss\r\nuppräknade motionärerna.</pre><pre>Argumentationen i dessa motioner är mycket stark\r\noch väl motiverad. Moderaten Karl-Gösta Svenson\r\nlär t.o.m. under valrörelsen ha lovat att en röst på\r\nModeraterna skulle innebära att anstalten i\r\nKarlskrona skulle räddas. Detta uttalande måste\r\nväl ändå ha varit väl förankrat hos den moderata\r\npartiledningen. Det var förmodligen av den\r\nanledningen som jag blev kontaktad från olika håll\r\ni Karlskrona för att höra om Ny demokrati skulle\r\nstödja ett eventuellt förslag från den nuvarande\r\nregeringen att riva upp nedläggningsbeslutet.</pre><pre>Herr talman! Jag kan förstå att man är besviken på\r\nden moderata justitieministern, som under många\r\ndebatter i kammaren kategoriskt fört den nya\r\nregeringens talan i frågan och inte ansett sig finna\r\nskäl att ompröva beslutet, trots att anstalten\r\nmycket väl svarar upp mot de intentioner som man\r\nfrån regeringen säger sig stå bakom. Utan tvivel är\r\ndet prestige som ligger bakom beslutet. Talet om\r\nkänsla för ansvar inför framtiden och om hur\r\nregeringen på lång sikt skall klara kriminalvården\r\ngäller knappast då man skall söka motivera\r\nnarkomaner att under anstaltsvistelse komma ur\r\nsitt missbruk. Ändå handlar det om ett klientel på\r\nKarlskronaanstalten som har knarkat så länge.\r\nMissbrukarna är i det stadiet att de egentligen inte\r\nvill eller orkar missbruka narkotika längre.</pre><pre>Herr talman! När narkomaner kommit i det stadiet,\r\nfinns det en viss möjlighet att motivera dem till att\r\nså småningom komma ur sitt missbruk.\r\nAnledningen till att de inte självmant kan lägga av\r\nsitt missbruk är att deras droger styr dem som\r\nindivider. De är i det stadiet att de behöver hjälp\r\nav duktiga motivatörer. Dessa motivatörer finns på\r\nKarlskronanstalten.</pre><pre>Det är tragiskt att just en sådan anstalt som den i\r\nKarlskrona skall läggas ner och att regeringens\r\nföreträdare tyvärr saknar insikt om hur en\r\nnarkoman fungerar. Hade man den kunskapen,\r\nskulle inte en anstalt som den i Karlskrona läggas\r\nned.</pre><pre>När det gäller denna del av kriminalvården -- hur\r\nman säger sig vilja ta hand om narkomaner på\r\nanstalterna -- är regeringens åtgärder inte\r\ntrovärdiga, när man låter prestige gå före sunt\r\nförnuft.</pre><pre>Avslutningsvis yrkar jag bifall till min reservation\r\nvid moment 4 till förmån för\r\nkriminalvårdsanstalten i Karlskrona.</pre><pre>Anf. 4  BERITH ERIKSSON (v):</pre><pre>Herr talman! Det första som slår mig i dag när jag\r\nkommer hit till kammaren är att debatten förs i en\r\nväldigt lugn ton och att det råder en lugn stämning.\r\nDet brukar alltid vara någon som dundrar om\r\nhårdare tag, men så är det inte i dag.</pre><pre>Utvecklingen går, som vi ser, ändå mot ett ökat\r\nantal fängelsedömda, överfyllda fängelser och hot\r\nom ökade kostnader för fler fängelseplatser. Att\r\nbryta den utvecklingen blir alltmer angeläget, och\r\nför att göra det måste man i tid satsa på\r\nalternativen, satsa på frivården. Det är ju ingen\r\nbrist på forskningsrapporter som visar vad fängelse\r\nleder till. Det råder ingen brist på kunskap om att\r\nen fängelsevistelse varken rehabiliterar eller\r\navskräcker.</pre><pre>Sverige var länge internationellt känt som ett\r\nföregångsland i sina strävanden att humanisera\r\nkriminalvården och i sina strävanden att söka\r\nalternativ till frihetsberövande. Vi har fått\r\nsamhällstjänst och kontraktsvård, men dessa\r\nvårdformer bör utvecklas ytterligare och fler\r\nalternativ införas. Fängelse som påföljd är det\r\ndyraste och sämsta alternativet. Vi behöver\r\nfängelseplatser men inte i den omfattning som vi\r\nhar i dag, det är jag helt övertygad om, och det är\r\nbeklagligt att utvecklingen mot bättre alternativ går\r\nså sakta.</pre><pre>Som Ulla-Britt Åbark sade, kan vi i dag konstatera\r\natt våra fängelser till stor del är fyllda av socialt\r\nhandikappade människor som stulit, misshandlat\r\neller begått alkohol- eller narkotikarelaterade\r\nbrott.</pre><pre>Samhällets syn på frihetsberövanden som ett\r\nallvarligt brott framgår av brottsbalken 4:2, där det\r\nanges att olaga frihetsberövande ger upp till tio års\r\nfängelse.</pre><pre>Vad beträffar kostnaderna bör nämnas att\r\nskillnaden mellan fängsligt förvar och frivård är\r\nhundratusentals kronor per individ och år. De 2,7\r\nmiljarder som kriminalvården får motsvarar en\r\nårskostnad på 476 000 kronor per fånge. Det är\r\ndagkostnad på 1 304 kronor.</pre><pre>En ny och växande grupp interner är de psykiskt\r\nsjuka. Sverige är ett av få länder i världen där\r\nsinnessjuka personer kan straffas för brottsliga\r\nhandlingar. Konsekvenserna av den lagändring som\r\ndet beslutades om våren 1991, om en striktare\r\ndefinition av begreppet psykisk störning, medför\r\natt antalet psykiskt störda som får avtjäna\r\nfängelsstraff har ökat.</pre><pre>Att antalet psykiskt störda som blir föremål för\r\nkriminalvård ökar är delvis ett resultat av den\r\nofullständiga reform som avvecklingen av\r\ninstitutionerna för psykiskt sjuka har inneburit.\r\nDen var ofullständig därför att man inte gav dessa\r\nmänniskor förutsättningar för att klara ett värdigt\r\nliv ute i samhället.</pre><pre>Dagens förhållande innebär en större påfrestning\r\npå kriminalvården vad gäller både utbildning av\r\npersonal och utveckling av vård och behandling.\r\nJag vill nämna den undersökning som McLellan\r\ngjorde om behandlingsmetoder för intagna med\r\ndrog- och alkoholproblem och som visar att ett\r\nbehandlingsprogram som var bra för majoriteten av\r\nnarkotikamissbrukare inte bara var verkningslöst\r\nutan försämrade tillståndet för dem som även hade\r\nen djup psykisk störning.</pre><pre>Normalitetsbegreppet, att intagna skall få frivillig\r\npsykiatrisk hjälp inom den allmänna sjukvården, är\r\ninte realistiskt. Kriminalvården måste få de\r\nresurser som den behöver för att själv klara\r\nbehandling och vård av de psykiskt störda inne på\r\nanstalterna.</pre><pre>För att snabbare nå bättre resultat ekonomiskt och\r\nvårdmässigt och som en följd av att fler har dömts\r\ntill kontraktsvård och fler får avtjäna sitt straff inom\r\nsamhällstjänsten, anser vänsterpartiet att 50 slutna\r\nfängelseplatser kan omvandlas till\r\nöppenvårdsplatser. Det skulle ge en besparing på\r\n10 miljoner, och de pengarna bör gå till frivården.</pre><pre>Jag anser att en avsevärd frivårdssatsning, värd\r\nnamnet, är den enda vägen för att hålla kvar en\r\nhuman kriminalvård, vars inriktning är\r\nrehabilitering till ett värdigt liv.</pre><pre>Herr talman! Vi kommer att rösta för\r\nreservationerna 3, 4, 5, 6 och 7.</pre><pre>Anf. 5  KARL-GUSTAF SJÖDIN (nyd) replik:</pre><pre>Herr talman! Men, Berith Eriksson, inte är det bara\r\nsocialt handikappade och personer som gjort sig\r\nskyldiga till alkohol- och narkotikarelaterade brott\r\nsom sitter på anstalterna. Många av dem har på ett\r\ncyniskt sätt sålt och överlåtit narkotika och dömts\r\ntill hårda fängelsestraff. Samhället måste ändå\r\nmarkera att vi tar avstånd från den hanteringen.</pre><pre>Anf. 6  BERITH ERIKSSON (v) replik:</pre><pre>Herr talman! Jag sade inte att bara sådana\r\nmänniskor sitter i fängelser. Egentligen är väl\r\nsanningen att de verkliga bovarna bakom dem som\r\när utslagna och sitter i fängelse får vi sällan eller\r\naldrig fast. De skulle behöva sitta i fängelse, men\r\ndet är inte de som sitter där.</pre><pre>Anf. 7  KARL-GUSTAF SJÖDIN (nyd) replik:</pre><pre>Herr talman! Jag håller med om att en stor mängd\r\nav dem som sysslar med den brottslighet jag talar\r\nom finns utanför anstalterna. Men många som sitter\r\ndär har medvetet, bl.a. för att finansiera sitt eget\r\nmissbruk, cyniskt överlåtit och försålt narkotika till\r\nandra människor, även till ungdomar.</pre><pre></pre><pre>Anf. 8  ANDERS SVÄRD (c):</pre><pre>Herr talman! Kriminalvården karakteriserades\r\nfram till mitten på 70-talet av en ganska hög grad av\r\nspecialisering. Den kriminalvårdsreform som\r\ngenomfördes i mitten på 70-talet och som flera\r\ntalare redan har nämnt innebar att man därefter i\r\nallt väsentligt har arbetat enligt de principer som\r\nlades till grund då. Det handlar alltså om\r\nnärhetsprincipen och normaliseringsprincipen.</pre><pre>Låt mig inledningsvis instämma i Ulla-Britt Åbarks\r\nbeskrivning av situationen för väldigt många av\r\ndem som är intagna och är föremål för\r\nkriminalvårdens omsorger. Det gäller inte alla,\r\nsåsom påpekats, men en mycket stor del. Det är\r\nnaturligtvis därför som frågan om normalisering,\r\nhjälp att kunna återvända till ett normalt liv, har\r\nfått vara så starkt vägledande för arbetet inom\r\nkriminalvården. Nu skall det ske en övergripande\r\nutvärdering av 1974 års kriminalvårdsreform. Detta\r\nkan vara motiverat av flera skäl. Det har i praktiken\r\nskett en förändring av sättet att arbeta;\r\nspecialisering har av praktiska skäl återinförts. Det\r\nfinns ett behov av att skapa möjligheter för\r\nnarkotikamissbrukare, som vill bli kvitt sitt\r\nmissbruk, att dra sig undan. Det handlar vidare om\r\nmöjligheter för dem som är narkotikafria att slippa\r\nbeblandas med sådana som kanske utövar dåligt\r\ninflytande, så att narkotikamissbruket ökar.</pre><pre>Det finns en rad skäl till att specialiseringen kommit\r\ntillbaka. Man har speciella anstalter för kvinnor,\r\nman har speciella anstalter med inriktning på\r\nbehandling av rattfyllerister osv. Det är således\r\nnödvändigt, beroende på den faktiska\r\nutvecklingen, med en genomgripande översyn.</pre><pre>Ett av inslagen i översynen är att bedöma om de\r\nförändringar som skett har negativ eller positiv\r\ninverkan -- om de tankegångar som låg till grund för\r\n1974 års reform fortfarande skall vara allt\r\növerskuggande eller om det finns anledning till\r\nstörre flexibilitet för att uppnå målen. Egentligen är\r\nju det intressanta inte vilka metoder man använder\r\nutan vilka resultat man uppnår. Detta är vi nog\r\növerens om, och det är klart att man måste\r\nbestämma sig för vad man tror på och vilka\r\nhuvudinriktningarna skall vara. Men som sagt: Det\r\nfinns anledning till en ordentlig översyn av den här\r\nfrågan.</pre><pre>1980 antogs här i riksdagen ett principprogram för\r\ndet framtida anstaltssystemet. Sedan dess har det\r\ntillkommit 21 lokalanstalter på grundval av\r\nprogrammet, och man kan väl konstatera att\r\nprincipprogrammet i stor utsträckning har kunnat\r\ngenomföras. Fortfarande gäller en indelning av\r\nanstalterna i riksanstalter och lokalanstalter. Det\r\nfinns en särskild arbetsgrupp inom\r\nregeringskansliet, där det sker ett samarbete med\r\nkriminalvårdsstyrelsen och byggnadsstyrelsen, och\r\nden arbetsgruppen skall överväga hur man skall\r\nkunna möta uppkommande behov av ytterligare\r\nanstaltsplatser, bl.a. till följd av den aviserade\r\nändringen av reglerna för villkorlig frigivning. I\r\nbudgeten finns nästan 370 milj.kr. anvisade för\r\ntillgodoseende av de krav som föreligger, och de\r\nhär pengarna täcker de anslagsäskanden som\r\nkriminalvårdsstyrelsen har avlämnat. Samtliga\r\nprojekt täcks således av de pengar som är anvisade.</pre><pre>Kriminalvården är liksom all annan offentlig\r\nförvaltning utsatt för krav på rationalisering. Man\r\nskall enligt den plan som gäller årligen rationalisera\r\nmed 1,5 %, men man får ha kvar en del av\r\npengarna för att använda dem för\r\nförbättringsåtgärder. Även om det till synes inte är\r\nstora ökningar finns det inom ramen för\r\nrationaliseringen möjligheter att vidta förändringar\r\noch förbättringar med en del av de pengar man\r\nlyckas spara in. Det är kriminalvårdsstyrelsen, de\r\nregionala myndigheterna och de lokala\r\nmyndigheterna inom kriminalvården som har\r\nansvaret för fördelningen av de inbesparade\r\npengarna hos kriminalvårdsverket, och det är alltså\r\ninte en fråga som skall diskuteras här i riksdagen\r\neller ens i regeringen.</pre><pre>Jag har med detta bara kort velat framhålla att det\r\nfinns stor samstämmighet om vart vi vill komma\r\nmed kriminalvårdens insatser. Jag hoppas och tror\r\natt det också finns ganska stor uppslutning kring\r\ntanken att man kan behöva se över en så här pass\r\nstor och viktig samhällssektor -- det är trots allt\r\nmånga år sedan beslut fattades -- och särskilt då\r\nmed hänsyn till de förändringar som har skett. Det\r\nhar ju beslutats om två olika utredningar -- det\r\ngäller dels en översyn av kriminalvårdsreformen,\r\ndels den s.k. påföljdsutredningen, som skall titta på\r\nde olika påföljdsmodellerna inom kriminalvården.</pre><pre>Ett par ord till slut, herr talman, om\r\nreservationerna.</pre><pre>I reservation 1 från socialdemokraterna vill man slå\r\nfast att normaliserings- och närhetsprincipen\r\nalltjämt skall ha giltighet och tjäna som vägledning.\r\nMin personliga uppfattning är att det kommer att\r\nvara så. Däremot tycker jag att det är olyckligt att\r\nman, när man nu har tillsatt en utredning,\r\nbestämmer sig för vad den skall komma fram till.\r\nSom jag har sagt tidigare tror jag att man måste\r\nvara vaken för flexibla lösningar, och man måste\r\ntitta mera på resultatet än på de teoretiska\r\nprinciperna. Vi bör avvakta utredningens förslag,\r\noch därför yrkar jag avslag på reservation 1.</pre><pre>Reservation 2 av Karl Gustaf Sjödin handlar om\r\nKarlskronaanstalten. Karl Gustaf Sjödin säger att\r\ndet endast är okunnighet hos övriga ledamöter som\r\nkan göra att man håller fast vid beslutet att lägga\r\nned Karlskronaanstalten. När man fördjupar sig i\r\ndetaljer finns det väl enskilda ledamöter som kan\r\nkänna för både det ena och det andra då det gäller\r\nutbyggnaden inom olika samhällsområden, t.ex.\r\nkriminalvårdsverket. Inom justitieutskottet har vi\r\nföljt principen att man inte skall peta och\r\ndetaljstyra, utan man låter verket bestämma var\r\nsatsningar skall ske på bästa sätt för att uppnå det\r\növergripande målet, att få största möjliga\r\nåteranpassning till samhället. Straff och sådant hör\r\ntill, men det övergripande målet är som sagt ändå\r\nen återanpassning av människorna. Jag tycker att\r\ndet är en bra princip. Dessutom har ju\r\nnedläggningen av Karlskronaanstalten redan\r\npåbörjats.</pre><pre>Man har minskat antalet anställda från 37 till 20,\r\nbaserat på det beslut som fattades förra året, så\r\negentligen är det redan för sent. Rent principiellt\r\nbör vi här i riksdagen inte ta upp sådana\r\ndetaljfrågor. Jag yrkar således avslag på reservation\r\n2.</pre><pre>I reservation 3 tas beläggningsprocenten upp. Det\r\ngäller den utnyttjandegrad man måste ha för att\r\nman skall ha möjlighet att placera enligt närhets-\r\noch normaliseringsprincipen, som\r\nSocialdemokraterna har anfört i reservation 1.\r\nUtredningen bör få titta även på denna fråga.\r\nFrågorna hänger samman, och man bör inte låsa\r\nsig.</pre><pre>Ulla-Britt Åbark tog upp permissioner.\r\nReservation 4 handlar om permissioner. Det sägs\r\natt det är viktigt att man inte generellt och utan\r\nurskillning gör en skärpning av bestämmelserna.\r\nDet skulle t.o.m. kunna få negativa konsekvenser.\r\nJag kan dela den uppfattningen, men det finns\r\nproblem. Dessa problem bör man försöka lösa. Det\r\nfinns t.ex. särskilt rymningsbenägna personer. Bara\r\nför att det har skett en förbättring kan man inte säga\r\natt allt är bra. De fall som har uppmärksammats har\r\ninte uppmärksammats enbart för att det gäller en\r\nrymning utan framför allt på grund av följderna av\r\nrymningarna. Det gäller t.ex. människor som har\r\ndrabbats.</pre><pre>Jag yrkar således avslag på samtliga reservationer\r\noch bifall till hemställan i utskottets betänkande.</pre><pre>Avslutningsvis vill jag rikta en kommentar till\r\nBerith Eriksson. Hon sade något i stil med att hon\r\nsaknar talet om hårdare tag i den här debatten. För\r\nmin del tror jag att det i vissa sammanhang -- vilket\r\njag har försökt peka på -- kan behövas sådant som\r\nkan karakteriseras som hårdare tag. Men det\r\nkanske mera är en lek med ord. Det väsentliga är\r\nemellertid inte att man sätter upp principer, håller\r\nbenhårt på dem och slår varandra i huvudet med\r\ndem här i kammaren. Det väsentliga är ändock att\r\ndet som menas med normaliseringsprincipen och\r\nnärhetsprincipen uppnås. Något annat tror jag inte\r\natt man kan önska från något håll.</pre><pre>Anf. 9  ULLA-BRITT ÅBARK (s):</pre><pre>Herr talman! Jag tycker att det är trevligt att\r\ndebattera med Anders Svärd. Han har samma\r\nmänniskosyn som vi har inom vårt parti. Det är\r\nunderbart att ha en sådan meddebattör.</pre><pre>Vi är i och för sig överens om ganska mycket. Men\r\njag är litet orolig för den här översynen inom\r\nkriminalvården, särskilt när det gäller\r\nnärhetsprincipen och normaliseringsprincipen.\r\nDen kriminalvårdsreform som vi i dag bygger på\r\nlades fast 1974. Varför kan man inte ha den som\r\nvägledning för den översyn som man skall göra nu?\r\nDetsamma gäller permissionerna. Varför kan man\r\ninte se över det som är viktigt för dem som är\r\nintagna på våra anstalter? Det gäller att de har\r\nmöjlighet att söka arbete och bostad och att få bra\r\nkontakter och bra övervakare i sina\r\nhemkommuner. Det gäller också att man får vistas\r\npå en anstalt som ligger så nära hemkommunen\r\nsom möjligt.</pre><pre>Anf. 10  ANDERS SVÄRD (c):</pre><pre>Herr talman! Det jag vänder mig emot och det som\r\nmajoriteten inte vill gå med på i\r\nutskottsbetänkandet handlar om att man kan se en\r\nutveckling som har varit och man har konstaterat\r\nett behov av en översyn. Den översynen skall göras\r\nav en parlamentarisk kommitté. I denna ingår\r\nledamöter även från socialdemokraterna.</pre><pre>Jag menar att de grundläggande idéerna om närhet\r\noch normalisering som förutsätter att det finns\r\nmöjlighet att med lätthet söka jobb och bostad och\r\nha nära till en övervakare, kommer att till stora och\r\navgörande delar påverka även den framtida\r\nkriminalpolitiken. Man kan emellertid inte bortse\r\nfrån att verkligheten har tvingat fram förändringar,\r\nför att uppnå normalisering och återanpassning.\r\nDet är fråga om narkotikafriheten, kvinnors behov\r\nav att slippa sexuella trakasserier osv. Det finns en\r\nrad skäl som talar för den specialisering som har\r\nskett. Man skall därför inte låsa sig\r\nhundraprocentigt. Man bör ha en öppenhet för att\r\nse vilka förändringar som är nödvändiga. Men jag\r\ntror inte att man skall ändra på målen.</pre><pre>Anf. 11  KARL GUSTAF SJÖDIN (nyd):</pre><pre>Herr talman! Anders Svärd hänvisar till en\r\nutredning som pågår inom kriminalvårdsstyrelsen\r\noch anser att vi skall avvakta resultatet av den i\r\nfråga om hur man skall göra med de äldre\r\nanstalterna. Det finns möjlighet till besparingar och\r\nrationaliseringar så att Karlskronaanstalten kan\r\nfortsätta sin verksamhet.</pre><pre>Med okunskap avsåg jag departementet och de\r\nmänniskor som arbetar där och inte förstår att det\r\narbete som utförs av speciella motivatörer kan vara\r\nframgångsrikt när det gäller just ett sådant klientel\r\nsom finns på Karlskronaanstalten. De befinner sig\r\nfaktiskt i det stadiet att de inom sig har en viss\r\nmotivation att lägga av med narkotikamissbruket\r\nmen ändå styrs av droger och inte frivilligt kan\r\nlägga av. Det är därför viktigt att man bevarar en\r\nanstalt som har ett sådant program. Många\r\nknarkare har faktiskt slutat med sitt missbruk tack\r\nvare att de har fått hjälp och stöd av motiverade\r\nmänniskor.</pre><pre>Anf. 12  ANDERS SVÄRD (c):</pre><pre>Herr talman! Det finns väldigt många anstalter i\r\nSverige i dag som kan uppvisa bra program inom\r\nolika områden. Vi har alla i utskottet gjort besök på\r\nolika anstalter. Vid dessa besök har det\r\nutmärkande varit att man mer och mer har\r\nspecialiserat sig. Det finns naturligtvis undantag.\r\nMen bara det faktum att man har ett bra program\r\nkan inte bestämma om en anstalt skall få vara kvar\r\neller tas bort ur organisationen.</pre><pre>Frågorna när det gäller själva byggnaderna, de\r\nmateriella förutsättningarna för att uppnå målen\r\nmed kriminalvården, handläggs av en kommitté. I\r\ndenna kommitté har regeringen,\r\nkriminalvårdsverket och byggnadsstyrelsen ett\r\ngemensamt ansvar för att uppfylla de krav och\r\nförväntningar som kriminalvårdsverket reser,\r\nbaserat på de krav vi ställer på verket. Jag tror att\r\ndet är en bra ordning, och jag tycker fortfarande\r\ninte att det finns någon anledning för oss här att gå\r\nin på den typen av detaljer.</pre><pre>Det ligger en fara i om vi alla skulle tala om det vi\r\nkänner starkt för av något skäl. Med hänsyn till\r\nregionalpolitik och sysselsättning skulle jag t.ex.\r\nkunna tala för Kumlaanstalten i alla lägen. Jag tror\r\natt man måste höja sig litet över den nivån när vi\r\nskall fatta beslut här och se till helhet, långsiktighet\r\noch övergripande principer.</pre><pre>Anf. 13  BERITH ERIKSSON (v):</pre><pre>Herr talman! Jag menar inte ordagrant att jag\r\nsaknar något. Även jag trivs med debattklimatet.</pre><pre>I samband med att Anders Svärd nämnde mitt\r\nnamn tog han upp närhets- och\r\nnormaliseringsprincipen. Jag inser att det kan\r\nfinnas viktigare saker än just närheten. När det\r\ngäller normaliseringsprincipen tog jag själv i mitt\r\nanförande upp att det inte blir bra när det är fråga\r\nom sjukvård.</pre><pre>Här i dag har tagits upp andra synpunkter på vikten\r\nav närhetsprincipen -- möjligheten att träffa\r\nanhöriga, skaffa arbete osv. Jag tror att man får se\r\npå det här litet mera flexibelt än man har gjort\r\nhittills.</pre><pre>Anf. 14  ANDERS SVÄRD (c):</pre><pre>Herr talman! Låt mig bara säga att jag föreställer\r\nmig att det kan bli så att man upptäcker ungefär det\r\nsom Berith Eriksson var inne på i slutet av sitt\r\nanförande, att de positiva effekterna av att man\r\ntillämpar andra principer än närhetsprincipen\r\növerväger. Men därmed kan man, menar jag, inte\r\nautomatiskt strunta i innehållet i närhetsprincipen.\r\nJag tror att det är en av de saker den tillsatta\r\nutredningen av kriminalvårdsreformen bör titta på.\r\nOm man satsar mera på specialisering tror jag att\r\nen logisk konsekvens är att man måste överväga\r\nvad man kan göra för att inte förlora de positiva\r\ndelarna i närheten.</pre><pre>Jag inser att det kan vara svårt, men vi måste, som\r\nsagt, ha någon tilltro till en parlamentarisk\r\nutredning som har något år på sig att titta på det\r\nhär.</pre><pre>Jag utgår ifrån att den stora samsyn, som trots allt\r\nhar funnits i dessa frågor, i väsentliga delar även\r\nskall finnas när vi får anledning att behandla nästa\r\nstora förslag.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>7 §  Anslag till polisväsendet</pre><pre>Föredrogs</pre><pre>justitieutskottets betänkande</pre><pre>1991/92:JuU23 Anslag till polisväsendet.</pre><pre>Anf. 15  ULLA-BRITT ÅBARK (s):</pre><pre>Herr talman! Anslag till polisväsendets är\r\njustitieutskottets andra ärende i dag. Man kan väl\r\nsäga att vi i mycket är överens i utskottet, men att\r\ndet naturligtvis finns frågor där vi socialdemokrater\r\nhar reserverat oss. Jag återkommer till några av\r\ndessa, men först vill jag yrka bifall till samtliga s-\r\nreservationer. Jag kommer att begära votering på\r\nreservationerna 1, 3, 4, 6 och 8.</pre><pre>Herr talman! Polisens arbete när det gäller\r\nbrottsbekämpning är mycket viktigt. En stor del av\r\nbrottsligheten betingas av ekonomiska och sociala\r\nfaktorer, som vi har varit inne på när det gäller\r\nkriminalvården. Orättvisor, främlingskap, rasism\r\noch otrygghet måste bekämpas.</pre><pre>Vi menar att det är oerhört viktigt att ytterligare\r\nresurser satsas på spaning och utredning av brott\r\nmed främlingsfientlig bakgrund -- inte minst med\r\ntanke på vad som hänt i samhället mot våra\r\ninvandrare.</pre><pre>En av de frågor som vi prioriterar högt är\r\nbekämpningen av den ekonomiska brottsligheten.\r\nTill min glädje såg jag att det fanns kds-ledamöter\r\nsom hade samma syn som vi socialdemokrater,\r\nvilket de framförde i en motion med rubriken\r\nHögprioritering och bekämpning av ekonomisk\r\nbrottslighet. Tyvärr försvann den glädjen då de\r\nställde sig bakom utskottsmajoritetens förslag och\r\ninte ville tillstyrka sin egen motion. Jag tycker att\r\ndet är litet trist, för då har man som kds-are inte\r\nlyckats med någonting i regeringen. Nu finns det\r\ninte ett ord med om ekonomisk brottslighet.</pre><pre>Herr talman! Regeringen gav under våren 1991 ett\r\nutredningsuppdrag till RÅ och RPS att gemensamt\r\nundersöka vilka åtgärder som bör vidtas för att\r\nstatsmakternas prioriteringar i fråga om\r\nbekämpningen av den ekonomiska brottsligheten\r\nskall förverkligas. Den 7 januari 1992 redovisade\r\nutredningen sitt uppdrag till regeringen.</pre><pre>Utredningen bekräftar bilden av en\r\nbrottsbekämpning i kris. Vi anser att situationen är\r\nmycket allvarlig och kräver krafttag från\r\nregeringens sida.</pre><pre>Trots den allvarliga situationen och den starka\r\nkritik som riksdagen riktat mot den bristande\r\nefterlevnaden av prioriteringen av den ekonomiska\r\nbrottsligheten anges i budgetpropositionen att den\r\ninte skall prioriteras på sätt som tidigare skett under\r\nlång tid. Det är endast vålds- och narkotikabrott\r\nsom skall tillmätas högsta prioritet, vilket också är\r\nmycket viktigt.</pre><pre>Herr talman! Vi anser att ekobrottsligheten samt\r\nvålds- och narkotikabrott skall ha samma höga\r\nprioritet i brottsbekämpningen. Det är klart\r\notillräckligt att, som det står i budgetpropositionen,\r\nkampen mot ekobrottsligheten också står i\r\nförgrunden. Denna förändring avvisar vi mycket\r\nbesämt, då den inte svarar mot behovet och ger en\r\nhelt felaktig signal till de olika myndigheter som har\r\natt ansvara för efterlevnaden av statsmakternas\r\nintentioner i fråga om brottsbekämpningen.\r\nRegeringen söker genomföra en ny politik på detta\r\nområde, som tidigare endast Moderata\r\nsamlingspartiet ställt sig bakom.</pre><pre>Herr talman! Den utredning som överlämnades till\r\nregeringen den 7 januari har under den korta tid\r\nsom stått till buds gjort ett bra arbete och redovisar\r\nnu förslag rörande ett stort antal frågor som har\r\nbetydelse för ekobrottsbekämpningen. De gäller\r\nlagstiftningsfrågor, metodfrågor, utbildnings- och\r\nandra kompetensfrågor, kontroll och\r\ntillsynsmyndigheter, samverkan mellan\r\nmyndigheter samt organisations-, prioriterings- och\r\nresursfrågor.</pre><pre>Utredningen visar entydigt på två grundläggande\r\norsaker till de nuvarande bristerna. Dels är\r\nresurserna otillräckliga på de flesta områden som\r\nhar betydelse för ekobrottsbekämpningen. Dels är\r\nsamhällets styrmedel inte tillräckligt effektiva för\r\natt inom polisen styra resurser till\r\nekobrottsbekämpningen.</pre><pre>Vi anser att de flesta förslagen i utredningen är väl\r\ngenomtänkta och snarast bör bli föremål för\r\nregeringsförslag. Dock anser vi att det är\r\nnödvändigt att det också avsätts väsentligt utökade\r\nekonomiska resurser för en upprustning av polisens\r\noch åklagarväsendets insatser mot ekobrotten.</pre><pre>Herr talman! Vi kan konstatera att regeringen\r\nmedvetet prioriterat ner kampen mot den\r\nekonomiska kriminaliteten. Detta framgår, som jag\r\nsagt tidigare, direkt av budgetpropsitionen. Mot\r\nbakgrund av justitieutskottets uttalanden våren\r\n1991 och de mycket stora värden som står på spel är\r\ndetta anmärkningsvärt. Vi anser att riksdagen bör\r\nuttala att ekobrottsligheten skall ges samma höga\r\nprioritet som bekämpandet av narkotika- och\r\nvåldsbrottslighet.</pre><pre>Vi vet att den ekonomiska brottsligheten drabbar\r\noss alla: den enskilde medborgare lika väl som den\r\nskötsamme företagaren. Utgår man från en\r\nsamhällsförlust på ca 30 miljarder kronor varje år\r\ntill följd av ekobrott -- vilket är lågt räknat --\r\nhandlar det om att varje enskild skattebetalare blir\r\n''bestulen'' på 5 000 kr. Som exempel kan nämnas\r\natt enbart de skalbolag som för närvarande\r\nförekommer hos kronofogdemyndigheterna är\r\nrestförda för skatter och avgifter m.m. med\r\nsammanlagt drygt 6 miljarder kronor.</pre><pre>Det allvarligaste är kanske ändå att\r\nekobrottslighetens utbredning ytterst hotar\r\nsamhällssolidariteten och den välfärd som byggts\r\nupp med denna som grund. Det är därför enligt vår\r\nmening en mycket väsentlig förutsättning för ett\r\nfortsatt solidariskt samhällsbyggande att vi effektivt\r\nkan motverka och beivra denna typ av brottslighet.</pre><pre>Till sist, herr talman, vill jag beröra två frågor som\r\nockså finns i betänkandet.</pre><pre>Den ena gäller livvaktsskydd till kvinnor, vilket\r\nendast berörs marginellt. Tyvärr har inte utskottet\r\nkunnat ta del av hur regeringen tänkt sig\r\nutformningen av detta förslag. Jag tror nämligen att\r\ndet är oerhört viktigt att förslaget blir som de\r\ndrabbade kvinnorna önskar. Jag förutsätter att de\r\nsjälva kan vara med och utforma livvaktsskyddet\r\nenligt sina egna önskemål.</pre><pre>Den andra frågan gäller utbildning av poliser på\r\npolishögskolan i frågor om sexuella övergrepp mot\r\nbarn. I betänkandet står det att utskottet vill\r\nunderstryka vikten av att denna utbildning också i\r\nfortsättningen ges tillräckliga resurser. Vi\r\nsocialdemokrater vill ytterligare betona vikten av\r\natt dessa två punkter verkligen bevakas och följs av\r\njustitiedepartementet.</pre><pre>Anf. 16  KARL GUSTAF SJÖDIN (nyd):</pre><pre>Herr talman! Jag skall här tala om införandet av en\r\nfinanspolis. Internationellt har man på detta\r\nområde kommit längst i USA och Australien. I\r\nEuropa är man på väg att få goda erfarenheter i\r\nEngland och Italien och i viss mån även i Tyskland.</pre><pre>Först och främst: En finanspolis utreder inte brott\r\nsom sådana, utan tar hand om den delen av\r\nbrottsutredningen där polisen i dag egentligen inte\r\ngör någonting, nämligen vinningen av brottet, vare\r\nsig det gäller narkotika-, eko- eller stöldbrott,\r\nbankbedrägerier eller vad det nu kan vara. Det är\r\nden ena biten, vilket innebär att polisen kan\r\nkomma in med resurser i skedet mellan\r\nbrottsutredningen och kronofogden. Därmed\r\nkommer finanspolisen att kunna ta tillbaka\r\nvinningen av brottet. Detta kommer att generera\r\npengar till svenska staten.</pre><pre>Enligt erfarenheter som man har i Australien är det\r\nett stort antal miljoner som man så att säga kan ta\r\ntillbaka till staten per år. Det gör att man kan\r\nfinansiera denna polisverksamhet och troligen\r\nockså mäta dess effektivitet relaterad till pengar.\r\nDetta är viktigt när man i dag talar om målstyrning\r\noch behovsstyrning av verksamhet och budget.</pre><pre>Den andra delen är den preventiva. Sverige har\r\nliksom de flesta länder ingen valutakontroll i dag.\r\nEtt inträde i EG gör att gränskontrollen minskar,\r\nkanske till noll och intet.</pre><pre>Vi har i dag inte heller någon utflödeskontroll, inte\r\nens via tullen. Det är kontroll bara när någon vill in\r\ni landet, och då gäller det i stort sett bara att få\r\nstopp på inflödet av narkotika, vapen osv.</pre><pre>De europeiska staterna och inte minst Tyskland\r\ntycks vara medvetna om att det i framtiden måste\r\nskapas system som inte innebär valutakontroll i\r\ntraditionell mening, men som innebär att man har\r\nkontroll och tillsyn av bl.a. banktransfereringar\r\ninom det internationella penningsystemet, som\r\nkallas SWIFT.</pre><pre>Man måste ha en myndighet som håller kontroll på\r\nstora penningströmningar och penningöverföringar\r\nmellan bankerna även inom landet, men framför\r\nallt in och ut ur landet. Det går exempelvis en ström\r\nav ryska pengar in i landet för olika finansieringar,\r\nliksom för lagring av kapital här.</pre><pre>Möjligen skulle finansinspektionen eller bankerna\r\nha den kontrollen själva. Bankerna är rädda för att\r\nbli utsatta för penningtvätt, för sitt anseendes skull,\r\neller helt enkelt rädda för att bli lurade på pengar.\r\nBankerna vet i dag att de håller på att bli lurade på\r\nväldigt stora summor; det förekommer summor på\r\nflera hundra miljoner.</pre><pre>Den här kontrollen måste bli naturlig så att den inte\r\nuppfattas som en poliskontroll. Det är alltså inte\r\npolisen som skall ha den här kontrollen, men\r\nbankerna skall kunna vända sig till polisen och få\r\nhjälp med bankbedrägerierna och den s.k.\r\npenningtvätten.</pre><pre>Längre skall jag inte gå beträffande finanspolisens\r\ntänkta uppgifter.</pre><pre>När det gäller rekrytering till finanspolisen bör man\r\nutgå från rent lämplighetsrekvisit. Poliser med\r\nblandad erfarenhet, naturligtvis folk med\r\nekonomisk utbildning, med erfarenhet av eko-,\r\nbedrägeri- och narkotikautredningar och kunskap\r\nom hur det ser ut i en narkotikasituation kan vara\r\nbra. Det behövs polismän med blandad erfarenhet,\r\nsom kan ges utbildning som fordras för att de skall\r\nveta vad de talar om i utredningarna. De skall\r\ndäremot inte vara några experter. Experttjänster\r\nkan man köpa in, eller man kan utnyttja exempelvis\r\nen banks egna experter i utredningar som berör just\r\nden banken.</pre><pre>Denna finanspolis kommer, som sagt, att kunna\r\nfinansiera sig själv -- så stora penar är det som kan\r\ntjänas in. Därför nöjer jag mig med denna korta\r\ninformation om vad en finanspolis är.</pre><pre>Jag yrkar bifall till utskottets hemställan i mom. 17\r\nbeträffande finanspolis samt mom. 18 beträffande\r\nanslag till rikspolisstyrelsen. Detta är ursprungligen\r\nen del i Socialdemokraternas motion JuU832.\r\nVidare yrkar jag avslag på regeringspartiernas\r\nreservation i motsvarande del.</pre><pre>Herr talman! Jag går nu in på att tala om min\r\nreservation om polisens spaningsmetoder. Jag skall\r\nförsöka redogöra för vikten av att även i det här\r\nlandet verkligen ta upp kampen mot narkotikan\r\noch övrig grov brottslighet.</pre><pre>Regeringen uttalade sig om detta i\r\nregeringsförklaringen, men tyvärr backade\r\nregeringen när det gäller att komma åt dem som\r\nstår för det stora flödet av narkotika in i landet. Vi\r\nhar även annan grov brottslighet i landet som\r\npolisen tyvärr har svårt att komma åt. Vi kan också\r\nkonstatera att andelen icke uppklarade brott ökar\r\noch den kriminalpolisiära effektiviteten minskar.</pre><pre>Rikspolisstyrelsen har aviserat en förändrad\r\npolisroll, som i korta ordalag går ut på att polisen\r\nskall arbeta mer förebyggande. För att detta skall\r\nfungera i praktiken ökar behovet av effektiva och\r\nresurssnåla spaningsmetoder. Med tanke på den\r\nnivå som den svenska kriminaliteten befinner sig\r\npå, särskilt vad gäller narkotikasituationen, måste\r\nstatsmakterna ge polisen tillräckliga medel att\r\nförfoga över. Det här var vad jag ville säga om min\r\nmotion om polisens spaningsmetoder.</pre><pre>Regeringen har nyligen sagt nej till hemlig\r\navlyssning, s.k. buggning. Man säger sig vara\r\ntveksam till att tillåta buggning. Att man förkastar\r\nSÄPO-kommitténs förslag verkar, som jag ser det,\r\nmer vara en prestigesak, en följd av att den tillkom\r\nunder den socialdemokratiska regeringen, än ett\r\nresultat av att man har övervägt sakargumenten, de\r\nsakargument som talar för buggning samt andra\r\nmetoder. Jag vet att justitieministern samt övriga\r\npå justitiedepartementet har fått en mycket\r\ningående redogörelse för argumenten för att tillåta\r\nbuggning. Ändå framhärdar man i att man måste ta\r\nhänsyn till integritetsskyddet. Vems\r\nintegritetsskydd, frågar jag mig. Att man i dessa\r\nsammanhang värnar om de kriminellas integritet på\r\nbekostnad av den stora allmänheten är för mig en\r\nganska konstig inställning. Vad skall då inte\r\nallmänheten tycka?</pre><pre>Jag skall ge några exempel på hur det fungerar i\r\npraktiska fall med de metoder som i dag är tillåtna.\r\nI dag är det tillåtet att ha s.k. telefonavlyssning. Det\r\nkrävs domstolsprövning, men därefter kan man\r\nfaktiskt få tillåtelse att avlyssna allmänna\r\ntelefonkiosker ute på staden om man misstänker att\r\nnågon grov brottsling använder sig av dessa. Jag har\r\nsjälv suttit och avlyssnat telefonlinjer som grova\r\nnarkotikabrottslingar misstänks använda. Dessa\r\nmetoder är tillåtna, trots att många icke misstänkta\r\nmänniskor samtalar på dessa linjer. Jag behöver\r\nknappast gå in i detalj på vad dessa samtal kan\r\nhandla om. I dessa sammanhang är det inte tal om\r\natt värna om de oskyldiga människornas integritet.\r\nAtt man vid vissa tillfällen skulle placera en dold\r\nmikrofon på ett hotellrum, där man i förväg har tips\r\nom att grova brottslingar kommer att träffas och\r\ngöra upp affärer eller placera motsvarande\r\nmikrofon i ett bostadsrum i samma syfte, kan inte\r\nvara något större ingrepp i deras integritet i\r\njämförelse med de tillfällen då man avlyssnar\r\noskyldiga människors samtal. Frågan kan ställas på\r\nsin spets: Vilka i samhället vill man skydda resp.\r\nkomma åt?</pre><pre>Ett annat exempel är obevakade\r\növervakningskameror. I dag är det tillåtet att en\r\npolisspanare står med en videokamera bakom en\r\ndörr med tittöga och filmar vilka som går ut och in\r\ni lägenheten mitt emot. Men det måste stå en\r\nmänniska bakom kameran. Detta är oerhört\r\nresurskrävande. Spaningen måste kanske pågå i\r\nflera veckor innan den ger resultat. Det vore\r\nenklare att montera upp kameran så att den fick\r\nregistrera automatiskt. Men det går inte. Där\r\nlägger lagstiftningen hinder i vägen.</pre><pre>Ett belysande exempel på hur bakvänt det kan bli\r\när ett fall rörande mordbrand i Uppsala. Med\r\nmålsägandes tillåtelse monterades en obemannad\r\növervakningskamera upp. Anledningen var att det\r\nur spaningsteknisk synpunkt var känsligt att ställa\r\ndit ett fordon eller annat så att polisen skulle\r\növervaka spaningen. Åtgärden blev lyckad. Man\r\nlyckades filma den misstänkte. Men efter detta blev\r\npolismästaren åtalad på grund av att han inte följde\r\nlagen, som bl.a. säger att en skylt skall ange att en\r\növervakningskamera finns monterad.\r\nPolismästaren fälldes dock inte på grund av att\r\nrekvisitet uppsåt ej var täckt. Hade man däremot\r\nanvänt dagens tjänstefelslag kunde det kanske ha\r\nblivit en fällande dom mot polismästaren.</pre><pre>Herr talman! För att komma åt den grova\r\nbrottsligheten måste polisen få utnyttja dessa\r\nmetoder med samma restriktivitet som när det\r\ngäller telefonavlyssning samt med redovisning till\r\nriksdagen av i vilka fall man använder sig av s.k.\r\nbuggning. Rent lagtekniskt handlar det om att\r\nutvidga det lagstöd som finns till att omfatta hemlig\r\navlyssning. Inom en snar framtid måste även\r\npolisen i Sverige få denna möjlighet, liksom man\r\nhar i Danmark. Enligt uppgift lär man också i\r\nFinland överväga att införa detta.</pre><pre>Därmed, herr talman, yrkar jag bifall till min\r\nreservation 10 under mom. 32 i justitieutskottets\r\nbetänkande.</pre><pre>Anf. 17  BERITH ERIKSSON (v):</pre><pre>Herr talman! Jag vill först något kommentera\r\nskrivningarna på s. 9. i betänkandet. Utskottet\r\nskriver där: ''Någon särbehandling av\r\nbrottsbekämpning på grund av etniska\r\nomständigheter bör enligt utskottets uppfattning\r\ninte ske utan det är brottets grovhet -- -- --.'' I\r\nmeningen innan blandar man ihop bekämpning av\r\nbrott riktade mot invandrare med bekämpning av\r\nbrott begångna av invandrare. Vad jag kan förstå\r\nskulle båda dessa typer av brott ha att göra med\r\netnisk grund. Mot bakgrund av situationen för\r\nnågra månader sedan är det faktiskt en litet märklig\r\nskrivning.</pre><pre>Jag vill också säga något om den utredning som har\r\nnämnts, som Ulla-Britt Åbark tog upp i sitt\r\nanförande. Utredningen lämnade sin rapport till\r\nregeringen den 7 januari. Utredningen anser att\r\nden ekonomiska brottsligheten på sikt riskerar att\r\nsnedvrida hela branscher konkurrensmässigt. Ulla-\r\nBritt Åbark tog upp andra delar av skrivningen i\r\nrapporten. Utredarna ger också en rad förslag till\r\nåtgärder, bl.a. förslaget om inrättandet av en\r\nfinanspolis, som vi i dag tillsammans med\r\nSocialdemokraterna och Ny demokrati har enats\r\nom att genomföra. Det finns också många andra\r\nförslag till förändringar i lagstiftningen,\r\nförändringar som skulle göra det svårare för\r\nekonomiska brottslingar. Många av de förslagen\r\nskulle kunna genomföras mycket snabbt.</pre><pre>Det vore mycket viktigt om riksdagen, i det här\r\nläget, när myndigheterna håller på att tappa\r\nkontrollen över utvecklingen, kunde ge regeringen\r\nen starkare signal och inte bara som utskottet på\r\ns. 11 i betänkandet nöja sig med att konstatera att\r\nutredningen är föremål för övervägande. Det är\r\nbara att beklaga att den borgerliga majoriteten inte\r\nfinner det mera angeläget att vidmakthålla just en\r\nfungerande marknadsekonomi.</pre><pre>Vi kommer, herr talman, att rösta för\r\nreservationerna 1, 2, 3, 4, 6, 9 och 11.</pre><pre>Anf. 18  GÖTHE KNUTSON (m):</pre><pre>Herr talman! Låt mig inleda med direkta repliker\r\npå Berith Erikssons och Ulla-Britt Åbarks\r\nanföranden.</pre><pre>Berith Eriksson inledde med att säga att det var en\r\nmärklig skrivning på s. 9 i utskottets betänkande.\r\nDet tycker inte jag, och det tycker nog inte den som\r\nläser skrivningen och som stannar kvar i\r\nverkligheten. Vad som på denna punkt konstateras\r\ni betänkandet, som alltså är JuU 23 och handlar om\r\nanslag till polisväsendet, är att: ''Utskottet kan\r\ninstämma i det angelägna i att bekämpa brott som\r\nhar invandrarfientliga och rasistiska inslag.''</pre><pre>Vidare konstaterar man att justitieministern i\r\nbudgetpropositionen -- i den del som säkert alla\r\nnärvarande har läst, den som berör\r\njustitiedepartementet, dvs. andra huvudtiteln, bil.\r\n3 -- skriver att polisen skall prioritera\r\nbrottsförebyggande arbete och bekämpning av\r\nvåldsbrottsligheten. Bägge dessa områden omfattar\r\nbekämpning av brott mot eller av bl.a. invandrare.</pre><pre>Visst är det väl så att även invandrare, precis som\r\nsvenskar, begår brott. Det kan inte finnas något\r\nanmärkningsvärt i det konstaterandet. Det talas om\r\nrasistiska inslag, och visst är detta något förhatligt.\r\nRegeringen har ställt upp på den demonstration\r\nsom riksdagen arrangerade på talman Ingegerd\r\nTroedssons initiativ. Visst finns det raka linjer här.\r\nDet finns ingen anledning till något\r\nmisstänkliggörande, om nu det var Berith\r\nErikssons avsikt.</pre><pre>Berith Eriksson tog också, liksom Ulla-Britt\r\nÅbark, upp den ekonomiska brottsligheten. Berith\r\nEriksson hade en intressant infallsvinkel. Hon\r\ntalade om marknadsekonomin och var uppenbart\r\norolig för att det kommer att bli en snedvriden\r\nkonkurrens genom den ekonomiska brottsligheten.\r\nÄven jag är orolig över det. Jag måste säga att det\r\nvar intressant att höra Berith Eriksson tala om\r\ndetta, och det vore bra om vi kunde få till stånd en\r\ndebatt om hur brottssyndikat arbetar, framför allt\r\ninom restaurangbranschen. Jag har själv bett om\r\nuppgifter från polisen i Stockholm om hur det\r\nförhåller sig, om kvällstidningarnas -- och för all del\r\nockså en del morgontidningars -- beskrivning av\r\nden formen av brottslighet är sann. Jag har fått\r\nmycket undvikande svar via utredningstjänsten,\r\nvilket inte är utredningstjänstens fel. Det är tydligt\r\natt man tassar mycket försiktigt på det här området.</pre><pre>Ja, Berith Eriksson, det är ekonomisk brottslighet\r\nsom florerar, och den skall bekämpas. Men -- nu\r\nuppmanar jag både Ulla-Britt Åbark och Berith\r\nEriksson -- misstänkliggör inte regeringen och\r\nutskottsmajoriteten för att vi borgerliga inte skulle\r\nvilja ta itu med den ekonomiska brottsligheten!</pre><pre>Jag kan i detta sammanhang hänvisa till vad som\r\nstår i betänkandet. Det finns inte tid för att läsa upp\r\nallt, men med hänvisning till s  11 i det betänkande\r\nvi behandlar är det bara att läsa innantill och\r\nkonstatera att utskottet hänvisar till vad\r\njustitieministern säger och den verklighet som\r\nföreligger, nämligen att den av den förra regeringen\r\ni fjol beställda utredningen om ekonomisk\r\nbrottslighet, beställd hos riksåklagaren och\r\nrikspolisstyrelsen, föreligger först i år.</pre><pre>Det är föga tjänligt för protokollet, men för er\r\nnärvarande i kammaren som händelsevis inte har\r\ntagit del av detta digra aktstycke i blått omslag, vill\r\njag konstatera att det givetvis är en grannlaga\r\nuppgift för regeringskansliet att bearbeta\r\nutredningsförslagen. Det är en uppgift som man\r\ninte hastar iväg med. Om någon skall klandras för\r\natt arbetet inte går tillräckligt fort är det väl den\r\nförra regeringen, den socialdemokratiska.</pre><pre>Nu har det plötsligt blivit bråttom, och\r\nSocialdemokraterna vill att det skall anslås 45\r\nmiljoner extra till bekämpning av ekonomisk\r\nbrottslighet. Den dagen kommer nog då det anslås\r\nmer pengar, men det föreligger trots allt ett\r\nutredningsdirektiv till riksåklagaren och\r\nrikspolisstyrelsen från den förra regeringen om att\r\ndetta arbete inte skall baseras på ökade anslag, utan\r\natt det skall bli fråga om omfördelningar inom\r\nbudgeten. Sådana var i alla fall direktiven, såvida\r\nde inte har gjorts om sedan jag läste dem.</pre><pre>Ekonomisk brottslighet är i hög grad också förenad\r\nmed annan brottslighet, som våldsbrott och olaga\r\nhot. Det finns -- och nu återkommer jag till det som\r\nBerith Eriksson talade om -- ett hot mot branscher\r\noch snedvridning av konkurrensförhållanden. Det\r\nsker inte bara med ekonomiska medel, utan det är\r\nmycket tuffa tag, kanske också med skjutvapen. En\r\ndel restauranger har maffian inne i garderoberna,\r\nbokstavligen. Det skulle vara intressant, som jag\r\nsade tidigare, att verkligen komma in på djupet i\r\ndet här. Och varför skulle inte riksdagen kunna ta\r\nett initiativ? Berith Eriksson är ju, efter sin\r\nhänvisning till utredningsmaterialet från RÅ och\r\nrikspolisstyrelsen, en initiativtagare.</pre><pre>Herr talman! Jag vill yrka bifall till reservationen 5\r\nsamt vid behov till reservationen 7. Vidare yrkar\r\njag självfallet, som talesman för\r\nregeringspartigrupperna här i riksdagen, avslag på\r\nsamtliga övriga reservationer och i förekommande\r\nfall motioner.</pre><pre>Jag vill också betona polispersonalens stora\r\nbetydelse i vårt samhälle. Det finns tillfällen då vi\r\nsärskilt uppmärksammar dem, alla våra polismän\r\noch andra civilanställda inom polisen. Vi\r\nuppskattar deras arbete, och vi följer med bävan en\r\ndel polisjakter. Ibland visar vi, tyvärr, vår brist på\r\nförtroende för rättsstaten, och det går ofta ut över\r\npolisen, som har för små resurser.</pre><pre>Det är inte helt lätt att komma till rätta med detta,\r\nmen det beror till stor del på att\r\nSocialdemokraterna vid maktskiftet hösten 1982,\r\nsom en av de första åtgärderna, drog ned\r\nintagningen av aspiranter till polishögskolan. Det\r\nhar fått till resultat att polispersonalen har minskat\r\ni antal. De 16 700 polismanstjänsterna i landet är\r\nicke till alla delar besatta. Statistiken visar att det i\r\nmars månad fanns 897 vakanta tjänster. Det\r\nkompenseras av 357 tjänster i en annan kolumn,\r\nmed ett slags plusvärden, men nettot blir dess värre\r\nett minus på 570 tjänster, dvs. så många vakanser.</pre><pre>Nu kommer detta att uppvägas i ganska stor\r\nutsträckning i maj, då 411 nya poliser kommer ut\r\nfrån högskolan. Men sedan går poliser i pension och\r\nmånga slutar, och vi kommer att få dras med\r\nvakanslägen sannolikt fram till 1995. Då skall\r\ndenna borgerliga regering och denna borgerliga\r\nriksdagsmajoritet ha klarat av det här, och då skall\r\npolisens styrkor vara fulltaliga. Då skall vi också ha\r\nmöjlighet att på ett bättre sätt än under den\r\nsocialdemokratiska eran bekämpa den ekonomiska\r\nbrottsligheten.</pre><pre>Det är självfallet så, som justitieminister Gun\r\nHellsvik sade i ett interpellationssvar den 24\r\noktober i fjol, då kammarens värderade ledamot\r\nHans Göran Franck interpellerat henne, att ''det i\r\nregeringsförklaringen betonas att all\r\nbrottsbekämpning kommer att tillmätas stor\r\nbetydelse. Detta gäller självfallet även den\r\nekonomiska brottsligheten.'' Justitieminister\r\nHellsvik sade vidare att ''det är angeläget att\r\nbekämpa den ekonomiska brottsligheten. Och jag\r\nkan försäkra att regeringen är beredd att vidta de\r\nåtgärder som kan visa sig nödvändiga för att\r\nkomma till rätta med också den här formen av\r\nbrottslighet.''</pre><pre>Det är skriften på väggen, och det finns ingen\r\nanledning till misstänkliggöranden.</pre><pre>Jag har nu också under den utmätta tiden tillfälle\r\natt peka på några av huvudpunkterna i regeringens\r\noch den nya riksdagsmajoritetens mål för\r\nverksamheten. Rättssamhället skall befästas och\r\nstärkas ytterligare. Utvecklingen mot allt fler brott\r\nskall brytas. Polisens verksamhet skall i ökad\r\nutsträckning inriktas på förebyggande av brott, och\r\ni brottsbekämpningen skall våldsbrott och\r\nnarkotikabrott prioriteras. Kriminalvårdsanstalter\r\nskall ha hög säkerhet. Det är ganska frustrerande\r\nför polismän, åklagare och domare när det ofta är\r\nså att en brottsling som blir fälld och får\r\nfängelsestraff strax är ute i det fria igen.</pre><pre>Brottsoffrens ställning skall förstärkas. Arbetet\r\nmed att rationalisera och effektivisera\r\nverksamheten hos myndigheterna inom\r\njustitiedepartementets område och därmed också\r\nriksdagens justitieutskotts område skall fortsätta.</pre><pre>Det brottsförebyggande arbetet är naturligtvis\r\nmycket viktigt, och här måste samhällets alla\r\nkrafter tillsammans med polisen göra sitt absolut\r\nbästa, dvs. i högre grad än nu. Polisens arbete\r\nmåste i större utsträckning inriktas på\r\nbrottsförebyggande arbete. Vi betonar det från den\r\nborgerliga majoriteten. Redan nu finns en\r\narbetsgrupp inom regeringskansliet som arbetar för\r\natt främja det lokala brottsförebyggande arbetet.</pre><pre>Vidare, herr talman, åberopas ofta brottsoffrens\r\nsvaga ställning, fast det tog flera år innan den\r\ndåvarande socialdemokratiska majoriteten ville ta\r\ntill sig detta, att det finns brottsoffer. Man har\r\nfaktiskt fokuserat brottslingen, medan brottsoffret\r\nhar lämnats därhän. Det säger åtskilligt om\r\ndiskrepansen mellan det som brottslighet kostar\r\noch den lilla summa som tidigare regeringar har\r\nvarit beredda att satsa på brottsoffren. Det krävs\r\nframför allt personella insatser, och jag upprepar\r\natt det från oss alla behövs ett intresse, ett arbete\r\noch ett engagemang för brottsoffren.</pre><pre>Ulla-Britt Åbark -- eller var det Berith Eriksson? --\r\ntog upp livvaktsskyddet för hotade kvinnor. Såvitt\r\njag minns, har den frågan också tagits upp av andra\r\npartier -- det kanske t.o.m. var något borgerligt\r\npartis företrädare som kom med förslaget först.\r\nMen, okej! Nu är alla överens. Förslaget har inte\r\nkonkretiserats ännu, och det är helt säkert så att\r\njustitiedepartementet, om det behövs, kommer\r\ntillbaka till riksdagen i detta ärende. Man måste\r\ngivetvis pröva sig fram, men det krävs också\r\nresurser. Det kan vara en utmärkt väg att använda\r\nden teknik som finns i vårt samhälle numera, och\r\nom det kan man läsa i en promemoria, som jag\r\nrekommenderar.</pre><pre>Det finns, herr talman, ett antal reservationer, som\r\njag har yrkat dels bifall till, dels avslag på, och det\r\nkan finnas anledning att återkomma till någon av\r\ndessa. Jag har dock berört såväl den\r\nsocialdemokratiska reservationen 1 som\r\nreservationen 3, om den ekonomiska\r\nbrottsligheten, och här har vi också kunnat\r\nkonstatera att Ny demokrati gör gemensam sak\r\nmed de socialistiska partierna då det gäller\r\nfinanspolis.</pre><pre></pre><pre>Tro inte att finanspolisen utgör en direkt del av den\r\nekonomiska brottsbekämpningen under\r\nbeteckningen ekobrottslighet. Karl Gustaf Sjödin\r\nhar heller inte sagt det. Men det betonas särskilt i\r\nriksåklagarens och rikspolisstyrelsens utredning att\r\nfinanspolisen är någonting annat.</pre><pre>Om dessa saker inte redan är noggrant penetrerade\r\noch behandlade, kommer de att bli det i\r\ndepartementet. Låt oss därför avvakta en rejäl\r\npenetrering. Sedan får departementet, med den\r\neffektivitet som det numera har, återkomma till\r\nriksdagen med konkreta förslag.</pre><pre>Anf. 19  BERITH ERIKSSON (v) replik:</pre><pre>Fru talman! Först och främst gäller det skrivningen\r\ni betänkandet på s. 9. Vad jag vände mig emot var\r\nnaturligtvis inte -- det ville jag absolut inte\r\npåskina -- att invandrare inte kan begå brott. Men\r\njag reagerar på att man säger ''brott mot eller av\r\nbl.a. invandrare'' i en mening och ''på grund av\r\netniska omständigheter'' i nästa mening.</pre><pre>Skrivningen kan faktiskt med anledning av den\r\ndiskussion som då och då förs tolkas så, att\r\ninvandrare begår brott just för att de är invandrare\r\neller av etniska skäl. Jag tycker alltså inte att det\r\nblev en bra skrivning. Därför vänder jag mig emot\r\ndenna.</pre><pre>Så till en annan fråga där jag också har åsikter om\r\nutskottets skrivning. Det gäller skrivningen på\r\ns. 11. I den här viktiga och angelägna frågan nöjer\r\nsig utskottet med att säga att det här är föremål för\r\növervägande inom regeringen. Det sägs ingenting\r\nom att detta är mycket angeläget. Det brukar\r\nutskottet skriva när man anser att en fråga är\r\nangelägen.</pre><pre>Utredningen i fråga är mycket bra. Som Ulla-Britt\r\nÅbark påpekade kommer utredningen med alla\r\nmöjliga vinklingar just när det gäller ekonomisk\r\nbrottslighet. Dessutom föreslås åtgärder. Nog är\r\ndet väl så, att det beträffande många av de\r\nföreslagna åtgärderna inte är så känsligt som Göthe\r\nKnutson vill ge sken av.</pre><pre>Någonstans måste man ju börja. Det var väl en bra\r\nbörjan att tillsätta finanspoliser.</pre><pre>Anf. 20  GÖTHE KNUTSON (m) replik:</pre><pre>Fru talman! Ännu en gång hänvisar jag till hela\r\nskrivningen. Jag vill också hänvisa till det faktum\r\natt här behandlas verkligheten. Det finns inte\r\nnågon anledning till särbehandling av\r\nbrottsbekämpningen på grund av etniska\r\nomständigheter enligt utskottets uppfattning.</pre><pre>Beträffande Berith Erikssons citat i fråga om detta\r\nmed att invandrare skulle begå brott därför att de\r\när invandrare vill jag säga att någonting sådant inte\r\nhar skrivits av utskottet. Och någonting sådant\r\nskulle heller aldrig en borgerlig utskottsmajoritet\r\nkunna skriva. Gjorda påstående faller alltså på sin\r\negen orimlighet.</pre><pre>Däremot är verkligheten den, precis som jag\r\ntidigare har sagt, att det finns invandrare, nya\r\nsvenskar, som begår brott -- precis som asylsökande\r\noch, icke minst, svenskar, gör. Någon\r\nsärbehandling här på något slags etniska grunder\r\nhar utskottet inte gjort i det aktuella betänkandet.\r\nUtskottets skrivning kan rimligen inte bli föremål\r\nför anmärkning. Men naturligtvis står det Berith\r\nEriksson fritt att komma med en sådan.</pre><pre>Ekobrotten är förvisso föremål för övervägande.\r\nUnder mina 16 år som riksdagsledamot har jag från\r\nhösten 1982 till i fjol höst upplevt många gånger i\r\nbetänkanden där socialdemokrater och\r\nkommunister, som det ju hette på den tiden, så att\r\nsäga skrivit bort ärenden. Har man funnit minsta\r\nanledning att tro att det kunde finnas en enda\r\nfundering i ett departement, har man skrivit att en\r\nviss fråga är föremål för övervägande.</pre><pre>I det här fallet ligger emellertid ett digert dokument\r\npå bordet. Det kan inte vara rimligt att en regering\r\ni all hast kastar fram förslag. I stället måste en\r\nordentlig penetrering göras. När man sedan är\r\nfärdig med sitt arbete får man återkomma till\r\nriksdagen. Jag tror att den dagen kommer ganska\r\nsnart.</pre><pre>Jag upprepar ännu en gång justitieministerns\r\nutomordentligt klara besked: Den ekonomiska\r\nbrottsligheten skall bekämpas. Det är en\r\nangelägenhet för denna regering.</pre><pre>Anf. 21  BERITH ERIKSSON (v) replik:</pre><pre>Fru talman! Det var kraftfulla ord som sades om\r\nden ekonomiska brottsligheten. Jag ser med\r\ntillförsikt fram emot förslagen på det här området.</pre><pre>Jag kommer faktiskt tillbaka till skrivningen på s. 9\r\ni betänkandet och konstaterar att det inte finns\r\nnågon anledning att nämna ordet invandrare. Inga\r\nandra grupper i samhället nämns ju -- t.ex. kvinnor,\r\nhandikappade eller andra som kan hänföras till en\r\nviss grupp. Om jag tolkar Göthe Knutson rätt fyller\r\nordet invandrare ingen funktion i den aktuella\r\nmeningen i utskottets skrivning.</pre><pre>Anf. 22  GÖTHE KNUTSON (m) replik:</pre><pre>Fru talman! Låt mig i all vänlighet säga att det är\r\nklart att man använder orden invandrare och\r\nrasistiska inslag. Dessa förekommer ju i såväl\r\nmotion som reservation.</pre><pre>Anf. 23  ULLA-BRITT ÅBARK (s) replik:</pre><pre>Fru talman! Först vill jag göra några rättelser med\r\nanledning av vad jag sagt i mitt anförande tidigare\r\nhär. Kammarkansliet har nämligen gjort ett\r\npåpekande, och det här kan ju vara viktiga saker.</pre><pre>Jag uttryckte mig kanske litet oklart när det gäller\r\nreservationerna. Därför vill jag säga att jag står\r\nbakom alla socialdemokratiska reservationer. Men\r\njag kommer att yrka bifall till reservationerna 1, 3,\r\n4, 6 och 8. Jag kommer att begära votering\r\nbeträffande motsvarande moment.</pre><pre>Så till Göthe Knutson. Jag börjar bakifrån när det\r\ngäller Göthe Knutsons påståenden. Först gäller det\r\nbrottsoffren. Jag tror att man skall försöka uttala\r\nsig så klarläggande som möjligt. Därför vill jag göra\r\nett tillrättaläggande med anledning av vad Göthe\r\nKnutson sade i den här frågan.</pre><pre>Redan 1986 gjorde den socialdemokratiska\r\nregeringen en ambitiös satsning för att stärka\r\nbrottsoffrens ställning. 1988 antog vi ett\r\nbrottsofferprogram. Därefter har en rad åtgärder\r\nvidtagits. Det har gällt direkta lagändringar med\r\nsiktet inställt på att stärka just brottsoffrens\r\nställning. En hel del andra förslag har vi också\r\nkommit med. Jag tänker dock inte ta upp dem här.\r\nGöthe Knutson får själv ta till sig den\r\ninformationen.</pre><pre>När det gäller livvakterna vill jag framhålla att jag\r\naldrig har påstått att det handlade om en motion\r\nfrån oss. I stället sade jag i mitt anförande att jag\r\nvar orolig över att vi inte fått något förslag från\r\nregeringen. Vidare hoppas jag att de kvinnor som\r\ndrabbas av brott själva får vara med vid\r\nutformningen av sitt livvaktsskydd.</pre><pre>Göthe Knutson säger att vi skall sluta\r\nmisstänkliggöra utskottsmajoriteten och\r\nregeringen. Jag misstänker inte vare sig\r\nutskottsmajoriteten eller regeringen, utan jag\r\nkonstaterar bara att ekobrotten inte är\r\nprioriterade. Hur många vackra ord Göthe\r\nKnutson än säger kvarstår detta faktum.</pre><pre>Vi menar att det är oerhört viktigt att prioritera\r\ndessa brott. Varför kan man inte göra det? Göthe\r\nKnutson har ju väldigt intensivt pläderat för att det\r\noch det skall komma och att det kommer att hända\r\nsaker när det gäller alla förslag som utredningen har\r\nlagt fram. Men varför då inte göra en prioritering?\r\nJag tror att det är oerhört viktigt att så sker. Kanske\r\nrör det sig bara om en läpparnas bekännelse.</pre><pre>Anf. 24  TALMANNEN:</pre><pre>Vi vore tacksamma om ledamöterna tar replikerna\r\nfrån bänkarna.</pre><pre>Anf. 25  GÖTHE KNUTSON (m) replik:</pre><pre>Fru talman! Jag noterar denna anmärkning. Jag\r\nkände inte till detta. Jag tycker att det är angeläget\r\natt ännu en gång få tillfälle att klart se ut över denna\r\nförsamling, som är kunnig på det här området.</pre><pre>Det är faktiskt så, Ulla-Britt Åbark, att vi\r\nborgerliga i opposition har fått lov att reservera oss\r\ntill förmån för yrkanden om satsningar på\r\nbrottsoffer. Det hade varit egendomligt om vi hade\r\nlagt sådana reservationer om socialdemokraterna i\r\nregeringsställning hade varit med på de rimliga krav\r\nsom vi ställde. Ännu är vi faktiskt bara i början av\r\ndet som förhoppningsvis blir betydligt mer, så att\r\nbrottsoffret verkligen känner att han/hon har\r\nsamhällets stöd och kan få hjälp, och att detta inte\r\nbara gäller brottslingen, förövaren av det brott som\r\nskapar ett offer.</pre><pre>Det lät faktiskt som om det var Socialdemokraterna\r\nsom hade tagit initiativet i fråga om livvakter. Nu\r\när det alltså inte så. Då är det klarlagt. Då kan vi\r\nkonstatera att det behövs en konkretisering av\r\nmöjligheterna att till en början bedriva\r\nförsöksverksamhet i detta avseende.</pre><pre>Jag tror att alla här, oavsett partifärg, är medvetna\r\nom att Socialdemokraterna på rättsområdet försökt\r\natt prioritera allt. Men då blir det inte längre någon\r\nprioritering. Prioritering är om man ställer\r\nnågonting före det mesta andra. Det kan inte ens\r\nvara så att man prioriterar ett flertal. Då är det\r\nheller ingen prioritering.</pre><pre>Nu har denna regering och denna utskottsmajoritet\r\nkonstaterat behovet av att all våldsbrottslighet\r\nbekämpas, och narkotikan är ett gissel i samhället.\r\nNarkotikan förstör tusentals ungdomars liv.\r\nNarkotikan måste bekämpas. Narkotikan skall\r\nbekämpas också i kriminalvården, vilken var\r\nföremål för en diskussion nyligen. Inga\r\ninvändningar där.</pre><pre>Den ekonomiska brottsligheten är i detta läge, och\r\nnu säger jag det för sista gången i denna debatt,\r\nföremål för utredningsarbete i regeringskansliet.\r\nVar så pass hyggliga, ni som kritiserar att något\r\nförslag inte ligger på bordet i dag, att ni ger er till\r\ntåls. Det blir senare ett gediget arbete som läggs på\r\nriksdagens bord.</pre><pre>Anf. 26  ULLA-BRITT ÅBARK (s) replik:</pre><pre>Fru talman! Livvakter talade jag om redan i mitt\r\ninledningsanförande. Göthe Knutson kanske inte\r\nlyssnade speciellt noga då. Jag klargjorde detta\r\nredan då. Misstänksamheten borde inte ha stått\r\nfast.</pre><pre>Jag kan inte hjälpa det, men jag återkommer till\r\nprioriteringarna. Visst är det viktigt med\r\nnarkotikaprioriteringen, att man bekämpar den\r\nbrottsligheten. Det är oerhört viktigt med\r\nsamhällsinsatser för de ungdomar som drabbas av\r\ndetta. Det har vi inte sagt nej till. Det vi menar är\r\natt bland de tre mål som vi hade förut fattas kampen\r\nmot ekobrottsligheten, som vi hade prioriterat. Vi\r\nvet att man gör uppskattningen att ungefär 60\r\nmiljarder kronor försvinner från staten. Det är lika\r\nmycket som statens utgifter för utbildning,\r\nforskning och studiestöd. Tycker inte Göthe\r\nKnutson att det är viktigt? Tycker inte Göthe\r\nKnutson att det är värt att man prioriterar denna\r\nverksamhet och försöker komma till rätta med\r\nekobrottsligheten?</pre><pre>BRÅ gjorde redan 1985 en undersökning där man\r\nkonstaterade att brottsmisstanke fanns i 75 % av\r\nföretagskonkurserna. De 17 400 bolagskonkurser\r\nsom inträffade under 1991 låg det i stor utsträckning\r\nekonomiska brott bakom. Det är alltså inte bara\r\nmaffiabrott, som Göthe Knutson talade om i sitt\r\ninledninganförande. Bolagskonkurser ledde under\r\nförra året till att 50 000 personer blev arbetslösa. Är\r\ndet inte viktigt för dessa människor att riksdag och\r\nregering försöker sätta kraft bakom orden?</pre><pre>Vi menar att utredningar redan har gjorts och att de\r\nligger på regeringens bord. Varför har man ine tagit\r\nfram dem, om man, som Göthe Knutson säger,\r\ntycker att frågan är så viktig? Varför har man inte\r\nprioriterat kampen mot ekobrotten? Det har jag\r\ninte fått svar på.</pre><pre>Anf. 27  GÖTHE KNUTSON (m) replik:</pre><pre>Fru talman! Det är en vådlig generalisering som\r\nSocialdemokraternas taleskvinna gör när hon\r\nnämner hur många konkurser som har förekommit\r\noch sedan gör en direkt koppling till ekonomisk\r\nbrottslighet. Menar Ulla-Britt Åbark att dessa\r\nkonkurser generellt är detsamma som ekonomisk\r\nbrottslighet och att de skall synas av polis? Det var\r\ni alla fall en direkt koppling i det här inlägget.</pre><pre>Den ekonomiska brottsligheten har fokuserats i\r\nrätt många år nu. Socialdemokraterna miste\r\nregeringsmakten i fjol höst. Det tar några månader\r\ninnan en ny regering kan vända situationen rätt och\r\nkomma till rätta med det som har gått snett under\r\nsocialistiskt styre. Socialdemokraterna har\r\nuppenbarligen inte lyckats särskilt bra med att\r\nbekämpa den ekonomiska brottsligheten, trots att\r\nman har prioriterat detta och haft tid på sig för\r\ndenna angelägna verksamhet ända sedan hösten\r\n1982. Man måste ha litet rim och reson och\r\ntidsperspektiv på det mesta innan man kastar sig\r\növer i detta fall en utskottsmajoritet. Det vore nog\r\nbra om socialdemokraterna lugnade ned sig.</pre><pre>Eftersom jag tidigare har sagt att jag inte längre\r\nskall åberopa det dokument som alla har klart för\r\nsig finns och som man har sett, senast när jag stod i\r\ntalarstolen för mitt förra inlägg, stannar jag vid\r\ndetta.</pre><pre>Talmannen anmälde att Ulla-Britt Åbark anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 28  KARL GUSTAF SJÖDIN (nyd) replik:</pre><pre>Fru talman! Jag förstod att det skulle komma en\r\nliten ironisering från Göthe Knutson på sluttampen\r\nom att vi går ihop med det socialistiska blocket\r\nbeträffande en finanspolis. Jag vill säga till Göthe\r\nKnutson att han bör ta på sig en ordentlig flytväst,\r\nför han är ute på ganska djupt vatten.</pre><pre>Jag vill påminna om en annan situation, i och för\r\nsig en liten sak, men den gällde en proposition om\r\nregionala organisationer inom polisen och\r\nlänspolismästarens placering i Östergötland. Jag\r\ntrodde att det bara fanns ett socialistiskt block i\r\nutskottet. Det har väckt stor förvåning att\r\nledamöterna i regeringspartierna inte stödjer sin\r\negen regering i dess propositioner.</pre><pre>Men vi inom Ny demokrati vill faktiskt prioritera\r\nsaker, vi vill inte vänta på att man hänvisar till\r\nutredningar i departementet. Vi tycker att man\r\nskall prioritera frågan om finanspolis redan nu. Det\r\när därför som vi har stött Socialdemokraternas\r\nmotion i detta ärende.</pre><pre>Finanspolisen kommer som sagt att finansiera sig\r\nsjälv och inte belasta den budget som jag förstår att\r\nregeringen har all anledning att vara orolig över.\r\nDäremot var den beslutade placeringen av\r\nlänspolismästaren i Östergötland ofinansierad.\r\nDen fördyringen kommer att belasta budgeten\r\nytterligare.</pre><pre>Anf. 29  GÖTHE KNUTSON (m) replik:</pre><pre>Fru talman! Det var ett intressant, om än udda\r\ninlägg i debatten som Nydemokraternas\r\nföreträdare gjorde. Men det handlar om polisen, så\r\ndet kan inte vara ur vägen att jag nämner ett par\r\nomständigheter som har att göra med bakgrunden\r\ntill detta.</pre><pre>Det var Ny demokrati som ensamt reserverade sig\r\nmot ett i övrigt enigt utskott. Det var faktiskt två\r\nregeringar som hade lagt fram proposition i\r\närendet. Men när det blev en hearing i\r\njustitieutskottet, förklarade statssekreteraren i\r\ndepartementet i fråga att det inte spelade någon roll\r\nvar riksdagen fann det lämpligt att placera\r\nlänspolismästaren.</pre><pre>Det var en öppenhet som en klar majoritet i\r\nutskottet fann rimlig. Att man sedan, även om man\r\ninte var helt överens inom grupperna, gick in för en\r\nkraftfull handlingslinje hör till det parlamentariska\r\nspelet. Det är en ganska god sida. Sedan är det\r\nnaturligtvis också god demokrati att någon\r\nrevolterar, som Ny demokrati gjorde i detta\r\nskäligen lokala ärende.</pre><pre>Anf. 30  KARL GUSTAF SJÖDIN (nyd) replik:</pre><pre>Fru talman! Till slut, Göthe Knutson, fick man reda\r\npå att det var en subjektiv bedömning som ni gjorde\r\ni utskottet, helt utan att ta hänsyn till de olika\r\nremissinstanserna. Jag skall inte orda längre om\r\ndet. Jag fick emellertid svar på det som jag tidigare\r\nhar misstänkt, nämligen att sakfrågan blev\r\nbortglömd.</pre><pre>Anf. 31  GÖTHE KNUTSON (m) replik:</pre><pre>Fru talman! Nu tror jag att den värderade\r\ndebattören här behöver flytväst. Det var en vådlig\r\nslutsats. Subjektivt! Bedömningen var naturligtvis\r\nbaserad på det utomordentligt väl utredda ärendet.\r\nNär det föreligger ungefär lika många sakskäl såväl\r\npå den ena som på den andra vågskålen gäller det\r\natt väga så jämnt som möjligt. Det fanns då en\r\nmajoritet i utskottet för det slutresultatet, nämligen\r\natt det var rimligt att inte göra undantag från den\r\nmodell som regeringen hade.</pre><pre>Anf. 32  KJELL ELDENSJÖ (kds):</pre><pre>Fru talman! I dag uttrycker allt fler människor,\r\nspeciellt äldre personer, sin oro över det som man\r\nupplever som en ökande otrygghet ute i samhället.</pre><pre>Att många människor upplever situationen på detta\r\nsätt är kanske inte så underligt med tanke på att\r\nsvåra rånöverfall under senare tid markant ökat.</pre><pre>Enligt budgetpropositionen skall målen för polisen\r\nvara att minska brottsligheten och öka människors\r\ntrygghet i samhället. Förhoppningsvis skall den nya\r\nformen av styrning inom polisväsendet leda till\r\nstörre möjlighet för polisen att nå målet.</pre><pre>Enligt regeringens förslag skall polisens\r\nverksamhet i ökad utsträckning inriktas på\r\nförebyggande av brott. Särskild uppmärksamhet\r\nbör ägnas åt de ungdomar som är i riskzonen för att\r\ndras in i kriminalitet samt åt vaneförbrytare och\r\nandra som svarar för en relativt sett stor del av\r\nbrottsligheten.</pre><pre>Detta är naturligtvis en mycket bra inriktning. Det\r\när viktigt att i största möjliga utsträckning förhindra\r\nnyrekrytering av brottslingar.</pre><pre>Ett led i arbetet att förebygga brottslighet är att så\r\natt säga göra polisen mer synlig i samhället, dvs.\r\nden skall synas mer på gator och torg. Det är bl.a.\r\nviktigt att förstärka kvarters- och\r\nområdesverksamheten inom polisen. Därför är det\r\ntillfredsställande att utskottet såväl nu som tidigare\r\nhar uttalat det angelägna i att\r\nkvarterspolisverksamheten finns.</pre><pre>Från allmänhetens synpunkt är det viktigt att värna\r\nenskilda människor, den ''lilla'' människan. Det är\r\nockså utskottets åsikt. Det får inte råda något tvivel\r\nom att samhällets och då också polisens ambition är\r\natt ge människor största möjliga trygget. De skall\r\ndärför också sättas i centrum för polisens\r\nuppmärksamhet och omsorg.</pre><pre>När det gäller inriktning mot olika slag av\r\nbrottslighet uttalar utskottet ett det i första hand är\r\nen uppgift för polismyndigheterna själva att\r\nprioritera med utgångpunkt i brottens straffskalor\r\noch andra omständigheter.</pre><pre>Utskottet uttalar emellertid också i\r\növerensstämmelse med propositionen att en ökad\r\ninriktning på att bekämpa vålds- och\r\nnarkotikabrott bör ske, just med hänsyn till den\r\nstora betydelse för den enskilde som dessa olika\r\ntyper av brott har. De allra flesta kan säkert\r\ninstämma i att denna prioritering är riktig.</pre><pre>Fru talman! Ett annat viktigt område att bekämpa\r\när den ekonomiska brottsligheten som utgör ett\r\nväxande problem. Samstämmiga uppgifter ger vid\r\nhanden att ett negativt trendbrott beträffande den\r\nekonomiska brottsligheten skedde under 1980-\r\ntalet. Inflations- och klippekonomin underlättade\r\nutvidgning av denna typ av brottslighet.</pre><pre>Numera torde den ekonomiska brottsligheten inte\r\nsällan kunna koppas till maffiametoder. Vålds- och\r\nnarkotikabrott är ofta en integrerad del i det\r\nekonomiska brottet. Den ekonomiska\r\nbrottsbekämpningen integreras i sådant fall i det\r\ntidigare nämnda prioriterade området vålds- och\r\nnarkotikabrottsligheten.</pre><pre>Den ekonomiska brottslighetens tilltagande har\r\nockså tidigare uppmärksammats att\r\njustitieutskottet, som förra året begärde en\r\növergripande översyn av åtgärderna mot den\r\nekonomiska brottsligheten, vilket tidigare har\r\nnämnts här.</pre><pre>En sådan översyn har nu gjorts. I en rapport finns\r\nförslag presenterade till en rad förändringar i olika\r\navseenden, vilka på kort och lång sikt kan leda till\r\nen ökad effektivitet i bekämpningen av den\r\nekonomiska brottsligheten. Rapportens förslag är\r\nunder granskning i justitiedepartementet.</pre><pre>Fru talman! Bekämpningen av den ekonomiska\r\nbrottsligheten är därför i allra högsta grad\r\naktualiserad. Med anledning av den nämnda\r\növersynen uttalar utskottet i det föreliggande\r\nbetänkandet att utskottet utgår från att regeringen\r\nåterkommer i frågan efter överväganden inom\r\ndepartement och regering.</pre><pre>Till Ulla-Britt Åbark vill jag därför säga att i den\r\nmotion som har framförts av kds:are inriktar vi oss\r\nmycket starkt på den ekonomiska brottsligheten.\r\nEftersom den här utredningen finns måste vi\r\nemellertid låta regeringen få den tid som behövs för\r\natt kunna komma med ytterligare synpunkter på\r\nvad som skall åtgärdas. Utskottet uttalar att så blir\r\nfallet.</pre><pre>Jag vill också ta upp det som Ulla-Britt Åbark\r\npåpekade i vad gäller det viktiga med\r\nspecialutbildning för polisen. För att polisen skall\r\nkunna fullgöra sina uppgifter på områden där det\r\nkrävs specialkunskap är det viktigt att adekvat\r\nutbildning erhålls. Ett område är frågor rörande\r\nsexualbrott mot barn. Vid polishögskolan sker i dag\r\nutbildning i den har typen av frågor. I föreliggande\r\nbetänkande understryker utskottet vikten av att\r\ndenna utbildning också i fortsättningen ges\r\ntillräckliga resurser.</pre><pre>Anf. 33  ULLA-BRITT ÅBARK (s) replik:</pre><pre>Fru talman! Kjell Eldensjö berörde motionen som\r\nkds-ledamöter har skrivit. Att jag tog upp\r\nmotionen för diskussion berodde på rubriceringen\r\nav motionen. Man talade om högprioritering av\r\nbeivrandet av den ekonomiska brottsligheten. Jag\r\nmenar att kds har svikit sin egen motion i och med\r\natt man inte har prioriterat beivrandet av den\r\nekonomiska brottsligheten.</pre><pre>Kjell Eldensjö talar i ungefär samma ordalag som\r\nGöthe Knutson -- det blir många vackra ord och\r\nläpparnas bekännelse.</pre><pre>I de flesta konkurser ligger det ekonomiska brott\r\nbakom. Det kan vi inte komma ifrån, och det vet\r\nsäkert Kjell Eldensjö också.</pre><pre>Varför vill man inte prioritera beivrandet av den\r\nekonomiska brottsligheten? Det är samma fråga\r\nsom jag ställde till Göthe Knutson. Är det enbart\r\nför att regeringen inte vill? Eller vågar man inte\r\nsåsom kds-ledamot ha en annan åsikt här i\r\nriksdagen.</pre><pre>Anf. 34  KJELL ELDENSJÖ (kds) replik:</pre><pre>Fru talman! Jag tycker faktiskt, Ulla-Britt Åbark,\r\natt det är ganska rimligt att regeringen får chansen\r\ntill att göra en samlad bedömning av utredningen\r\noch att den därefter får återkomma i ärendet. Det\r\nbetyder inte alls att vi har lagt den ekonomiska\r\nbrottsligheten åt sidan. Vi kommer säkert att\r\nåterkomma i den här frågan om vi finner att man\r\ninte vidtar tillräckligt kraftfullta åtgärder i\r\nframtiden.</pre><pre>Anf. 35  ULLA-BRITT ÅBARK (s) replik:</pre><pre>Fru talman! Jag har inte begärt att man skall ta\r\nställning till vilka förslag som regeringen kommer\r\nfram till. Vad vi socialdemokrater har begärt är att\r\nbekämpningen av de ekonomiska brotten skall\r\nprioriteras. Det är inte samma sak som att ta\r\nställning till olika förslag, utan det är en markering\r\natt det är viktigt med denna prioritering.</pre><pre>Anf. 36  KJELL ELDENSJÖ (kds) replik:</pre><pre>Fru talman! Jag vill än en gång påpeka att vi ämnar\r\nåterkomma i den här frågan när regeringen har\r\ngjort sin bedömning och har lagt fram sitt förslag till\r\nutskottet.</pre><pre>Anf. 37  GÖRAN MAGNUSSON (s):</pre><pre>Fru talman! Jag har begärt ordet i den här debatten\r\nför att peka på den brist på poliser som framför allt\r\nModeraterna gör ett stort nummer av i alla\r\nsammanhang där man talar om brottsbekämpning\r\noch kriminalitet. Från moderat sida försöker man\r\natt säga att allt elände beror på bristen på poliser. I\r\ndetta sammanhang vill jag försöka att påvisa att\r\ntalet om bristen på poliser för närvarande är\r\növerdrivet. Talet om att det i varje län i Sverige\r\nsaknas eller är färre poliser än vad som är planerat\r\ni enlighet med den plan som finns när det gäller\r\npolisens resurser är också överdrivet.</pre><pre>Av regeringens budgetproposition och av utskottets\r\nbetänkande framgår att regeringen inte har några\r\nplaner på att öka det totala antalet poliser. De\r\n16 700 polismanstjänster som för närvarande finns\r\när uppenbarligen den ram som gäller för\r\npolisresurser i Sverige.</pre><pre>Jag tycker att det är angeläget att säga detta, därför\r\natt det ibland ges ett inttryck av att det skulle vara\r\nen allmän och total polisbrist. I 17 av landets län är\r\ndet över huvud taget ingen brist på poliser i dag i\r\nförhållande till de personalplaner som finns. I\r\nGöthe Knutsons eget hemlän, Värmland, är det\r\ntillräckligt med poliser, så till den grad att det inte\r\när tänkt att till Värmlands län placera\r\npolisaspiranter, alltså sådana som gått igenom den\r\nförsta grundkursen under det här året. Det skulle\r\nt.o.m. kunna vara en nyhet i Värmland att det\r\nfaktiskt enligt regeringens uppfattning är tillräckligt\r\nmed poliser i Värmland och i 16 andra polisdistrikt.</pre><pre>Jag tycker att det är angeläget att fästa\r\nuppmärksamheten på att polisbristen är av mer\r\nbegränsat slag. Göthe Knutson nämnde en del\r\nsiffror i sitt tidigare anförande. Det hade varit bra\r\nom vi hade kunnat bli överens i utskottet om att\r\nredovisa personalläget inom polisen, men det\r\nlyckades vi inte komma fram till. Sedan redovisade\r\nGöthe Knutson ändå några siffror. Av dessa\r\nframgår att det är en brist på ungefär 550 poliser.\r\nTyngdpunkten ligger i Stockholm, vilket\r\nnaturligtvis är mycket bekymmersamt och\r\nallvarligt. Men man måste tillägga att 823\r\npolisaspiranter för närvarande tjänstgör i de olika\r\npolisdistrikten. En stor del av dem finns just i\r\nStockholm.</pre><pre>När man alltså räknar in polisaspiranterna, är det\r\ntotalt sett inte någon polisbrist. Jag medger\r\nnaturligtvis gärna att man inte kan betrakta en\r\npolisaspirant som en fullt utbildad polis som kan\r\nutföra allt polisarbete. När man exempelvis i\r\nStockholm i början av mars redovisade en brist på\r\n399 poliser -- det var tänkt med 3 053 poliser --\r\nmåste man komma ihåg att ytterligare 568\r\npolisaspiranter tjänstgör i Stockholm.</pre><pre>Jag har alltså velat ta upp detta resonemang därför\r\natt det inte finns några indikationer på att den\r\nborgerliga regeringen, som inte fick\r\nmisstänkliggöras men detta har jag läst i\r\nbudgetpropositionen, eller utskottsmajoriteten har\r\nnågra planer på att öka det totala antalet poliser.\r\nDen förändring som nu kommer att genomföras är\r\natt man genom att höja utbildningsnivån, som vi\r\nunder senare år egentligen varit överens om att\r\nhöja, kan fylla vakanserna. När vakanserna är\r\nfyllda, finns det polisresurser som även den här\r\nborgerliga regeringen har tänkt sig. Det är\r\nangeläget att försöka klara ut att det faktiskt\r\nförhåller sig på detta sätt i denna fråga och att man\r\ninte längre från borgerligt håll kan förklara alla\r\nbekymmer, svårigheter och allt elände inom\r\nkriminalitet på den av Socialdemokraterna\r\nförorsakade polisbristen.</pre><pre>Den enda insats för att avhjälpa polisbristen som\r\nden här handlingskraftiga borgerliga regeringen har\r\ngjort är att utöka antalet utbildningsplatser på\r\npolishögskolan med 100. Det är naturligtvis bra,\r\nmen det är inte det som bidrar till att avhjälpa\r\npolisbristen.</pre><pre>Efter genomgången av den faktiska statistiken --\r\njag beklagar att vi inte har kunnat redovisa siffrorna\r\ni betänkandet -- torde man kunna lägga fast att det\r\ninte längre är möjligt att förklara alla bekymmer\r\noch svårigheter med att det är så få poliser. Vi är,\r\nfru talman, ganska nära det antal poliser som det är\r\ntänkt enligt planen. Regeringen har inga planer på\r\natt öka det totala antalet poliser i Sverige.</pre><pre>Anf. 38  TALMANNEN:</pre><pre>Jag vill påpeka att vi är tacksamma om dessa\r\nnyanmälda anföranden hålls från bänken.</pre><pre>Anf. 39  GÖTHE KNUTSON (m) replik:</pre><pre>Fru talman! Jag tog fasta på Göran Magnussons\r\nanförande.</pre><pre>Det var rätt mycket material som togs fram här i\r\nslutomgången genom Göran Magnussons omsorg\r\noch serviceanda. Jag noterar att Göran Magnusson\r\nanser att talet om polisbrist för närvarande är\r\növerdrift. Låt mig då få erinra om att polisbristen\r\nhar varit ett faktum under åtskilliga år och att den\r\nframför allt har berott på två ting. Det ena är att\r\nbrottsligheten har ökat. Det andra är att tillgången\r\npå poliser har minskat genom att intagningen till\r\npolishögskolan har dragits ned. Detta är kända\r\nfakta. Tyvärr har våra borgerliga, ofta moderata,\r\nmotioner och reservationer inte bejakats av en\r\nmajoritet.</pre><pre>Nu har vi alltså uppnått en situation med för\r\nnärvarande 570 vakanser netto. Dessutom är\r\nbristen stor på sina håll, framför allt i Stockholm.\r\nDärför måste man från landsorten, däribland\r\nVärmland, ta poliser speciellt under sommaren,\r\nunder semesterperioden, för att hjälpligt fylla dessa\r\nmånga vakanser. Jag tror att det i Stockholm i dag\r\när 700--800 vakanser. Det är väldigt mycket.</pre><pre>I det här läget kommer varje litet polisdistrikt ute i\r\nlandet att få stora problem, medan tjuvar och andra\r\ngläds. Jag kan nämna att Säffle polisdistrikt, som är\r\nett av de mindre i landet, kommer inte att kunna ha\r\ndygnsbemanning av polisstationen i Årjäng under\r\nsommaren, då man verkligen skulle behöva det på\r\ngrund av att ett speciellt stort turistinflöde gör att\r\ndet blir väldigt oroligt där. Det här oroas man för.</pre><pre>Till detta kommer det stora fotbollsevenemanget,\r\nsom kommer att dra så många poliser från\r\nlandsorten, för Stockholm har ju inga att avstå, att\r\nbrottsligheten sannolikt kommer att öka mycket\r\noch att det kommer att ge genljud. Det kommer\r\nnog att föranleda även Göran Magnusson att ropa\r\npå fler polistjänster.</pre><pre>Fru talman! Eftersom det föreligger en hel del\r\nvakanser, får man börja med att täcka in dem. Man\r\nskall inte börja med att öka antalet fasta tjänster.\r\nDet vore orimligt.</pre><pre>Anf. 40  GÖRAN MAGNUSSON (s) replik:</pre><pre>Fru talman! Man kan naturligtvis ha olika\r\nvärderingar och säga att talet om polisbrist är\r\növerdrift. Jag tvingas naturligtvis hålla med om att\r\nläget har varit betydligt sämre. Syftet med det att\r\njag aktualiserade dessa frågor var att visa att vi\r\nfaktiskt är på väg in i en situation där det inte längre\r\nfinns täckning för att i allmänna och generella\r\nordalag tala om polisbrist som om den vore\r\nförklaring till allt elände.</pre><pre>Det finns faktiskt fler polismän i Stockholms\r\npolisdistrikt än vad som skulle finnas enligt planen\r\nfinns för polisen i Stockholm. Man måste\r\nnödvändigtvis inte inrätta nya befattningar därför\r\natt det samtidigt sägs att det behövs ytterligare ett\r\nstort antal poliser i Sverige. Det är det moderata\r\nbudskap som gått hem runt om i landet.</pre><pre>Det finns inte ens ett yrkande från\r\nutskottsmajoriteten på någon åtgärd eller på\r\nytterligare resurser till polisen. Det hela handlar\r\nom att skaffa fram poliser till de vakanta tjänster\r\nsom finns, framför allt i Stockholm, Göteborg och\r\nMalmö. I övriga bristlän är ju vakanserna mer\r\nmarginella.</pre><pre>De problem som Göthe Knutson nu beskrev när det\r\ngäller fotbolls-EM och vad det nu var som skulle\r\näga rum i Säffle polisdistrikt kommer såvitt jag\r\nförstår att kvarstå. Det kommer inte att finnas fler\r\npoliser i tjänst än vad det för närvarande finns, även\r\nsedan man har tillsatt orinarie befattningshavare på\r\nalla tablåtjänster. Detta understryker att det\r\nmoderata budskapet om kraftiga satsningar på\r\npolisen inte har någon täckning, eftersom man inte\r\ntänker öka det totala antalet poliser.</pre><pre>Göthe Knutson sade att också jag kommer att ropa\r\nefter fler polistjänster. Det får vi väl se, men det har\r\njag inte för avsikt att göra. Jag tror i så fall att det\r\när viktigare att se till att man använder de poliser\r\nsom man för närvarande har på ett bättre och\r\neffektivare sätt. Det pågår ju ett fint och\r\nframgångsrikt arbete ute i landet.</pre><pre>I morse kunde jag i min lokaltidning läsa att\r\npoliskåren på orten brottas med stora problem,\r\neftersom pengarna inte räcker. Jag vill då fråga\r\nGöthe Knutson: Hur kan detta stämma med den\r\nmoderata politiken enligt vilken det skulle satsas på\r\npolisen? I Västmanland och i Köping räcker inte\r\npengarna.</pre><pre>Anf. 41  GÖTHE KNUTSON (m):</pre><pre>Fru talman! Till att börja med är det väl ganska\r\norimligt att anslå mera pengar än vad som behövs\r\nenligt lönebudgeten. Anslaget är anpassat till\r\nnuvarande läge. Den socialdemokratiska\r\nregeringens personalramar gäller tyvärr än så\r\nlänge. Inom dessa ramar har det skett en\r\nanpassning som vi i nuläget inte kan göra någonting\r\nåt.</pre><pre>Det finns fortfarande en nettobrist på 570 poliser.\r\nGöran Magnusson nämnde att aspiranterna täcker\r\nen del av behoven. Dessa, som går på\r\npolishögskola, skall ju också tjänstgöra i\r\nfortsättningen och kommer följaktligen att ligga\r\nutanför antalet, dvs. 16 700 fasta polistjänster.</pre><pre>Jag förstår syftet med Göran Magnussons inlägg,\r\nnämligen att få den här regeringen att framstå som\r\nsynnerligen anpassningsbar till det läge som\r\nSocialdemkraterna har skapat. Men vi i den\r\nborgerliga riksdagsmajoriteten nöjer oss inte med\r\ndetta. Vi konstaterar ännu en gång -- jag hoppas att\r\ndet här är det sista inlägget som jag gör i denna\r\ndebatt -- att genom ökad intagning till\r\npolishögskolorna skall det bli möjligt att fylla den\r\npersonalram som för närvarande gäller. Om\r\nbehovet ökar, blir det aktuellt med nya\r\nställningstaganden. Det gäller nu att få fram\r\npengar, så att man kan täcka de behov som kan\r\nuppstå här och var. Sannolikt kommer naturligtvis\r\näskandena från rikspolisstyrelsen att öka den dagen\r\nsom det finns en reell ökad tillgång på poliser.</pre><pre>Fru talman! Med detta är det nog klarlagt att denna\r\nregering och utskottsmajoritet är synnerligen\r\nmålmedvetna. Man kommer därför att uppfylla de\r\nvallöften som har utfästs.</pre><pre>Anf. 42  GÖRAN MAGNUSSON (s):</pre><pre>Fru talman! Det är möjligt att regeringen och\r\nutskottsmajoriteten kommer att uppfylla sina\r\nvallöften, som innebär att man skall öka antalet\r\npoliser. Det behövs fler poliser, så att man kan vara\r\nute när bovarna är inne. Det är temat i den\r\nborgerliga propagandan. Jag har inte låtit påskina\r\natt den här regeringen har anpassat sig till\r\nsocialdemokratiska principer. För övrigt är det väl\r\ndags att den här regeringen börjar ta ansvar för sitt\r\neget handlande. Man kan inte i tid och otid säga att\r\nallt beror på socialdemokratiska felgrepp.</pre><pre>Det vore väl världens enklaste sak att ange en\r\ninriktning för personalramarna genom att säga att\r\nantalet poliser i Sverige är otillräckligt och att man\r\nhar för avsikt att öka polisstyrkan. Men det säger\r\ninte regeringen. Tvärtom säger man att det inte är\r\nnågon ökning förutsedd och att man skall försöka\r\natt täcka de vakanser som finns. Det skall man göra\r\noch det har Socialdemokraterna medverkat till.\r\nDet enda som den här regeringen har gjort på egen\r\nhand är att öka platserna inom polisutbildningen\r\nmed 100, från 700 till 800 platser, om jag minns rätt.\r\nDet är i och för sig lovvärt, men det avgör ju inte\r\nden här frågan.</pre><pre>Jag har inte begärt att Göthe Knutson skall överge\r\ntalet om att polisbristen är väsentlig för våra\r\nförklaringsgrunder. Det behöver han inte göra nu,\r\nmen efter ett halvår kanske även Göthe Knutson\r\nhar insett att talet om polisbrist tillhör det\r\nförgångna. Nu råder det en situation där det tycks\r\nråda enighet mellan oppositionen och regeringen\r\nom att 16 700 är det antal poliser som vi skall ha i\r\nSverige.</pre><pre>Anf. 43  GÖTHE KNUTSON (m):</pre><pre>Fru talman! Jag skall så kortfattat som möjligt göra\r\nett konstaterande. Vi räknar med att den dagen\r\nkommer då polisbristen är hävd i Sverige. Men det\r\nfordrar en borgerlig regering.</pre><pre>Precis som Göran Magnusson sade är det fastlagda\r\nantalet polistjänster 16 700. Det gäller att fylla alla\r\ndessa befattningar. I dagens läge fattas det 570\r\npoliser. Det vore märkvärdigt om inte denna enkla\r\nmatematik skulle kunna få gensvar även hos Göran\r\nMagnusson.</pre><pre>Till sist: Det är naturligtvis inte så, att\r\nSocialdemokraterna står bakom allt elände och alla\r\nproblem. Det finns faktiskt ett och annat som har\r\nåstadkommits utan att det har dragit med sig några\r\nsvårigheter. Men polisbristen är en av\r\nsvårigheterna, förutom den svåra ekonomiska\r\nsituation som Sverige befinner sig i och som är en\r\nföljd av socialdemokratiskt regerande.</pre><pre>Talmannen anmälde att Göran Magnusson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 44  KARL GUSTAF SJÖDIN (nyd):</pre><pre>Fru talman! Eftersom jag själv i många år har\r\nsysslat med rekryteringsfrågor inom polisen, skall\r\njag försöka förklara en del av det som Göran\r\nMagnusson har anfört.</pre><pre>Det sker ett slags dubbelregistrering. Dels tar man\r\nmed de aspiranter som ingår i det som förr kallades\r\nför rekryteringskåren, dels finns\r\npensionsavgångarna under året med i\r\ntjänstetablån. Göran Magnusson sade att det finns\r\npoliser, men trots allt kanske dessa aspiranter\r\ndeltar i en treårig utbildning eller fullgör sin 18-\r\nmånaderstjänstgöring mellan grundkurs 1 och 2.\r\nDet är de facto i tjänst, men de har inte ordinarie\r\nbefattningar.</pre><pre>Göthe Knutson talade om den brist som finns när\r\ndet gäller de ordinarie befattningarna. Det här\r\nförhållandet kommer alltid att råda i och med att\r\ndet tar så lång tid innan en polisaspirant får en\r\nordinarie tjänst. Under tiden förekommer det\r\nockså pensionsavgångar.</pre><pre>Men visst uppstod det en brist i början av 80-talet\r\ntill följd av att man enbart tog in 150 polisaspiranter\r\nper år på polishögskolan medan de naturliga\r\navgångarna var 450. Under 70-talet tog man in 800\r\npolisaspiranter per år. Det blev en ordentlig brist på\r\npoliser i landet på grund av denna nedskärning som\r\ngjordes av den dåvarande regeringen.</pre><pre>Den här regeringen har ambitionen att återställa\r\nbalansen, och det är glädjande.</pre><pre>Anf. 45  GÖRAN MAGNUSSON (s):</pre><pre>Fru talman! Jag har försökt förstå mig på denna\r\nlitet snåriga statistik. Det saknas ett antal polismän\r\npå inrättade befattningar eller på tablåtjänster.\r\nMen det kan väl inte vara alldeles fel att lägga till\r\ndet antal polisaspiranter som tjänstgör. De utför\r\nfaktiskt ett arbete. Även om en del av dem sedan\r\nskall tillbaka till Polishögskolan, kommer det i maj\r\nut 411 och i december 330 nya polisaspiranter som\r\nfyller på systemet.</pre><pre>Jag tycker att det är angeläget att man försöker\r\nklargöra hur man egentligen skall se på denna brist\r\noch framför allt att man får en mer nyanserad\r\ndiskussion om hur det ser ut på polisområdet.</pre><pre>När det gäller den situation med ökade vakanser\r\nsom uppstod under 80-talet, finns det kanske\r\nmöjligheter att föra den diskussionen på olika plan.\r\nKarl Gustaf Sjödin säger att det var fråga om\r\nnaturliga avgångar. Jag skulle vilja påstå att det som\r\nförvärrade situationen var onaturliga avgångar. Det\r\nskedde ett ökat antal avgångar från poliskåren\r\ndärför att det då var högkonjunktur, vilket innebar\r\natt många var missnöjda med löner,\r\nanställningsförhållanden och annat. Många av\r\ndessa poliser har sedan kommit tillbaka eftersom\r\nvillkoren inom polisen har blivit bättre.</pre><pre>Det var alltså en rad faktorer som samverkade till\r\natt denna polisbrist uppstod i mitten av 80-talet.\r\nSedan har det gjorts stora insatser för att\r\nåstadkomma en förbättring. Nu håller situationen\r\npå att bli sådan att vi alla är överens om att vi har\r\nungefär det antal poliser i Sverige som vi skall ha.</pre><pre>Anf. 46  KARL GUSTAF SJÖDIN (nyd):</pre><pre>Fru talman! De poliser som är under utbildning\r\ninnebär att de de facto med kött och blod är i sina\r\nuniformer, men de får inte tjänstgöra självständigt.\r\nDetta är ett dilemma. De måste ha med sig någon\r\nförman hela tiden. De får absolut inte tjänstgöra\r\nsjälvständigt. Därför blir det brister, bl.a. i\r\nStockholm. Man kan inte sätta ut en dubbelpatrull,\r\nen fotpatrull, bestående av dessa personer uppe i\r\nVasaparken, utan de måste transporteras dit och i\r\nprincip övervakas. Det är ett litet konstigt\r\nförhållande. Man kan tycka att en polis är en polis\r\nom han bara har uniform på sig. Men i statuterna\r\nsägs något annat.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>8 §  Studiestöd</pre><pre>Föredrogs</pre><pre>socialförsäkringsutskottets betänkande</pre><pre>1991/92::SfU9 Studiestöd (prop. 1991/92:100\r\ndelvis, 1991/92:76 delvis och 1991/92:87).</pre><pre>Anf. 47  LENA ÖHRSVIK (s):</pre><pre>Fru talman! Studiestödsfrågorna har i år kommit\r\nupp på den politiska dagordningen på ett mycket\r\nspeciellt sätt. Debatten förr om åren har ju gällt\r\nvilken nivå det skall vara på studiemedlen,\r\ninkomstprövningens vara eller icke vara,\r\nskuldernas utveckling, studielön, osv. Det har i\r\nregel handlat om högskolans elever. I detta\r\nsammanhang har det alltså handlat om stora\r\nreformlöften från vissa partier, t.ex. från Centern\r\noch Moderaterna. I år väljer samma partier att i\r\nregeringsställning göra stora nedskärningar i den\r\ndel av studifinansieringssystemet som gäller vuxnas\r\nkortare studier och den uppsökande verksamheten.</pre><pre>Förutom att detta är fördelningspolitiskt\r\noacceptabelt, är det mycket märkligt eftersom\r\ndenna del är avgiftsfinansierad fullt ut. Man tar\r\nalltså pengarna till något annat. Även i övrigt tycks\r\nintresset vara svalt. Nu är det inte längre så\r\nbråttom, utan man kan invänta sådana utredningar\r\nsom vi tidigare har hänvisat till.</pre><pre>En annan märklig sak är att man från\r\nregeringspartiernas sida velat varken ta eller ge\r\nargument under frågans tidigare behandling.\r\nDärför hoppas jag väldigt mycket på dagens debatt.\r\nHär bör nu alla frågetecken kunna rätas ut, och här\r\nbör vi få de verkliga motiven till handlandet.</pre><pre>Det är också ganska märkligt att ansvarigt statsråd\r\ninte är närvarande när årets enda\r\nstudiestödsärende behandlas, nämligen budgeten,\r\noch när det dessutom sker en mycket stor\r\nförändring av administrationen via en särskild\r\nproposition. Jag minns liknande debatter tidigare,\r\noch jag kan tänka mig hur tonläget skulle ha varit\r\nom en socialdemokratisk utbildningsminister hade\r\nhandlat på detta sätt.</pre><pre>Vi har fått en mängd brev, uttalanden, listor med\r\nnamnunderskrifter, telefonsamtal, osv. som gäller\r\ndessa frågor. Från komvuxelever och lärare har i\r\nalla fall jag fått 74 brev som gäller enbart\r\ntimersättningen. Jag har fått listor med protester\r\nmot nedskärningarna, vilka är underskrivna av ca\r\n1 000 personer. Jag vet också att det från\r\nVästerbottens ABF-distrikt har lämnats in listor\r\nmed 4 500 namn till utbildningsministern. Han\r\nskulle ha fått dem vid en konferens i Växjö för\r\nförtroendevalda i personal- och\r\nvuxenutbildningsnämnderna för en tid sedan, men\r\nhan kom aldrig dit. Jag kan här visa den bunt med\r\nbrev och listor som har kommit till mig från\r\nenskilda och från organisationer.</pre><pre>Genomgående beskriver man hur viktig\r\nvuxenutbildningen är för att människor skall få\r\nökad kompetens och ökat självförtroende. Det är\r\nsärskilt viktigt att använda detta instrument i en\r\nlågkonjunktur för att vara rustad när\r\nhögkonjunkturen kommer.</pre><pre>CSN påpekade redan i förra årets\r\nanslagsframställan att det är viktigt att satsa på\r\nvuxenutbildning så att utbildningsklyftorna inte\r\nökar ytterligare. Man hänvisade till\r\nungdomskullarnas storlek framöver och den stora\r\nsatsning som sker på ungdomsutbildning. För att\r\nutbildningsklyftorna inte skall öka ansåg man att\r\ndet var viktigt att satsningen på vuxenutbildning\r\nsattes i gång med detsamma.</pre><pre>Utöver alla dessa meningsyttringar ordnade\r\nutskottet en utfrågning i detta ämne. Det var\r\nfaktiskt kö dit. Många hörde av sig spontant och\r\nville komma. Vi lyssnade då på representanter från\r\nutbildningsdepartementet, CSN, LO, TCO,\r\nSACO, tre studerandeorganisationer, flera\r\nhandikapporganisationer, PRO, Skrivknuten samt\r\nkomvuxrektorer.</pre><pre>Normalt sett skulle detta ha inneburit att man\r\nåtminstone hade gjort ett försök till en förändring.\r\nMen så har inte skett. Utskottsmajoritetens förslag\r\ninnebär alltså att nedskärningarna fullföljs, vilket\r\nmotsvarar en ökning av arbetslösheten med 8 000--\r\n10 000 personer och samtidigt ökade\r\nutbildningsklyftor. Det innebär också att den\r\nuppsökande verksamheten tynar bort, den som ju\r\när själva kärnan i hela systemet. Man skall då\r\nkomma ihåg att det fortfarande finns 800 000 vuxna\r\ni arbetsför ålder som har kortare utbildning än vad\r\nsom motsvarar grundskolan.</pre><pre>Ett stort problem som under senare tid har kommit\r\nupp till ytan är att väldigt många människor har läs-\r\noch skrivsvårigheter. Man har funnit dem och\r\nkunnat rekrytera dem till grundläggande studier\r\njust på arbetsplatserna.</pre><pre>Inom detta anslag finns också internatbidragen.\r\nMen eftersom anslaget krymper från 226 milj.kr.\r\ntill 76 milj.kr., samtidigt som det finns ett överdrag\r\npå 30 milj.kr. från tidigare år som beloppet skall\r\nminskas med och då nya grupper skall konkurrera\r\nom samma pengar, nämligen de som tidigare kunde\r\nfå timersättning, har handikapporganisationerna\r\nmed fog uttalat sin oro för vad som skall hända. De\r\när nämligen mycket beroende av de korta kurserna\r\nför att tillgodose sina medlemmars behov.</pre><pre>Genom att även studieförbund och folkhögskolor\r\nhar fått vidkännas stora nedskärningar i\r\nstatsbidragen, ökar naturligtvis svårigheterna att ge\r\nett bra utbildningsutbud till dessa grupper. Det\r\nhjälper inte att man skriver vackert i\r\nutskottsbetänkandet. Så länge man avstår från att\r\ngöra ett tillkännagivande i en fråga eller från att\r\nfatta ett direkt beslut i en annan riktning så är det\r\ntill intet förpliktande.</pre><pre>Man går också in och ändrar en del regler. Bl.a.\r\nskall det inte längre vara möjligt att göra\r\ngemensamma ansökningar om korttidsstudiestöd.\r\nTänk att det skall vara så fult att en facklig\r\norganisation eller en handikapporganisation gör en\r\ngemensam ansökan för en del av sina medlemmar.\r\nÄr det inte bra att organisationerna gör jobbet? Nu\r\nblir det i stället CSN:s personal som får ge råd och\r\nhjälp och göra det jobb som organisationerna gör.</pre><pre>Också rätten att välja ämnen för studierna\r\navgränsas. Man skall i fortsättningen få läsa endast\r\nsvenska, engelska, matematik och\r\nsamhällskunskap om man har korttidsstudiestöd.\r\nOm man behöver komplettera i något annat ämne,\r\nmåste man ta studielån, och för att få studielån\r\nmåste man läsa på minst halvtid. Detta blir dyrare\r\nför både samhället och den enskilde. Min fråga blir\r\nnaturligtvis: Varför skall man inte själv få avgöra\r\nvilka ämnen som man behöver av dem som finns i\r\ngrundskolan och i gymnasieskolan?</pre><pre></pre><pre>Här vädjar jag verkligen till regeringen -- till den\r\nnytta det nu kan vara, eftersom det inte finns någon\r\nrepresentant för regeringen här, men möjligen kan\r\nnågot slags signal gå fram -- att i sin förordning ha\r\nen generösare inställning till de studerande. Det är\r\nalltså inte för sent, utan ämnesvalet regleras i\r\nförordningen.</pre><pre>Vad är det för fel på att läsa tyska? Vad är det för\r\nfel på att lära sig mer om EG? Det är ju sådant man\r\ngör i den vanliga skolan.</pre><pre>En annan regelförändring gäller införandet av en\r\növre åldersgräns. Det innebär ett allvarligt hot mot\r\nverksamheten vid PRO:s folkhögskola i Gysinge,\r\nvilket vi också fick reda på vid den utfrågning som\r\nutskottet hade.</pre><pre>Regeringen föreslår också en klarare avgränsning\r\nmellan studiestöden för kortare och längre kurser,\r\nsäger man. Korttidsstudiestöd skall endast beviljas\r\nför heltidskurser som omfattar högst två veckor.\r\nVad man glömt är att korttidsstudiestöd fortfarande\r\nkan beviljas för långa kurser som är på halvtid och\r\nupp till 99 % av heltid. Så här går det när man\r\nsnabbt skall hasta fram förslag och när man plockar\r\nur några delförslag ur den paketlösning som ligger\r\npå regeringens bord.</pre><pre>Man går nu från försöksverksamhet med fri\r\nresursanvändning, som har blivit en succé, till ett\r\ngenomreglerat, centralstyrt system. Hur var det nu\r\nmed valfrihet för enskilda människor och sådant? I\r\nen tid när man startar nordiska projekt med\r\nuppsökande verksamhet på arbetsplatserna både i\r\nFinland och på Island, efter svensk modell, väljer\r\nregeringen att avskaffa denna\r\nrekryteringsmöjlighet här hemma.</pre><pre>Nu kommer jag till det mest inkonsekventa och\r\ngrymma i regeringens samlade förslag. Elever i\r\ngrundläggande vuxenutbildning upp t.o.m.\r\nmellanstadienivå tvingas nu ut på lånemarknaden.\r\nTidigare har denna grupp fått en garanterad\r\ntimersättning. I samband med förändringar inom\r\nkomvux anser nu regeringen att alla bör behandlas\r\nlika, trots att ett utredningsförslag ligger på\r\nregeringens bord som skulle ge garanterat stöd utan\r\nlåneinslag till denna grupp.</pre><pre>Några kan söka korttidsstudiestöd, men det\r\nanslaget är redan minskat med 66 . Dessutom\r\nsker en neddragning med 30 milj.kr., som\r\nmotsvarar vad man använt för mycket året innan.\r\nNågra kan söka vuxenstudiestöd, men då skall man\r\nsöka långt i förväg och uppfylla villkoren.</pre><pre>Vi har nu ett enkelt system som fungerar bra och\r\nsom ger stöd omgående, vilket underlättar den\r\nkontinuerliga intagningen. Det är viktigt att ta fatt\r\ni dessa människor när man fått dem inspirerade till\r\natt börja studera. Det är inte så enkelt att planera\r\nett halvår i förväg.</pre><pre>När man nu öppnar för möjligheten att söka\r\nkorttidsstudiestöd, vuxenstudiestöd och\r\nstudiemedel finns en uppenbar risk för att de som i\r\ndag får socialbidrag till dessa studier blir utan detta.\r\nSäg mig vilken kommun som frivilligt tar kostnader\r\nsom den inte behöver ta, och då blir det lån. Det\r\nandra är för krångligt och otillräckligt.</pre><pre>I denna fråga förslog vi socialdemokrater att\r\nutskottet skulle ta ett initiativ och göra en\r\nomfördelning inom anslaget som en tillfällig lösning\r\ni avvaktan på ställningstagande till det\r\nutredningsförslag som jag tidigare nämnde. Det\r\ngällde alltså inga nya pengar utan en ren\r\nomfördelning. Inte ens detta kunde man sträcka sig\r\ntill.</pre><pre>Det finns tydligen många som har glömt sina\r\ntidigare uttalanden om det glömda Sverige och hur\r\nviktigt det är att stödja utsatta grupper. Vilka är det\r\nhär fråga om? Jo, människor som behöver\r\ngrundläggande utbildning på mellanstadienivå.</pre><pre>Fru talman! Vi socialdemokrater föreslår\r\nytterligare medel på dessa viktiga områden. Pengar\r\nfinns avsatta från arbetsmarknadens parter. De bör\r\nanvändas för sitt ändamål. Här bör man kanske\r\npåminna något om vuxenutbildningsreformens\r\nmål. Vuxenutbildningen skulle finansieras genom\r\nen vuxenutbildningsavgift. Den avgiften skulle\r\nsuccessivt höjas för att också göra det möjligt för\r\nvuxna att fortsätta på högskolan med\r\nvuxenstudiestöd. I dag avslås hälften av\r\nansökningarna redan på gymnasienivå, och nu skall\r\nman alltså ut och låna för att läsa in mellanstadiet.</pre><pre>De föreslagna regeländringarna bör enligt vår\r\nmening avslås i avvaktan på att man tar ställning till\r\nvuxenutbildningen i sin helhet. Det finns\r\nutredningsförslag om detta, men de har inte ens\r\nskickats ut på remiss. När det sedan gäller de andra\r\ndelarna av studiestödsområdet är det märkvärdigt\r\ntyst. Jag påminde förut om den debatt som har\r\nföregått under senare år.</pre><pre>När det gäller studiehjälpen, dvs. stödet till\r\nungdomarna i gymnasieskolan, har det skett en\r\nutvärdering i CSN:s regi. Man har lagt fram ett väl\r\ngenomarbetat förslag som innehåller en\r\npaketlösning där det ges får ett renodlat studiestöd\r\noch där de familjepolitiska inslagen förs över till\r\nbostadsbidragssystemet. Man vill avskaffa\r\nlånemöjligheten för ungdomar, vilket är riktigt,\r\nosv. Det finns flera olika delar i paketet.</pre><pre>Här väljer man också att ta ur några delar. I och för\r\nsig har vi socialdemokrater inte motsatt oss att man\r\navskaffar lånemöjligheten för dessa ungdomar,\r\nmen vi har i en motion särskilt påpekat hur viktigt\r\ndet är att dessa ungdomar får hjälp på annat sätt.\r\nDe skall inte behöva skuldsätta sig redan i\r\ngymnasieskolan, i det fallet är vi överens. Men det\r\när viktigt att se till att de får stöd på annat sätt.\r\nDenna motion har behandlats i\r\nutbildningsutskottet.</pre><pre>Det sker ytterligare en förändring på\r\nstudiehjälpsområdet, och det är att ansvaret för\r\ninackorderingstilläggen förs över till kommunerna.\r\nDet är också en riktig åtgärd som har diskuterats\r\nunder en följd av år. Men också här är det viktigt\r\nmed uppföljning. Det har vi väckt en motion om,\r\nsom också har behandlats i utbildningsutskottet.</pre><pre>Det är viktigt att man ser till att kommunerna inte\r\ntar detta till intäkt för att begränsa elevernas val av\r\nutbildning. Sedan man överförde ansvaret för\r\nresorna till kommunerna har vi sett hur\r\nkommunerna omedelbart började begränsa\r\nelevernas möjlighet att resa genom att öka det\r\navstånd som krävs innan man kan få fria resor osv.\r\nDet är alltså mycket viktigt att man följer upp\r\ndetta.</pre><pre>Vi har under flera år diskuterat möjligheten att få\r\nstudiehjälp vid studier utomlands, t.ex. som\r\nutbytesstudent. Det har avgetts många borgerliga\r\nreservationer under årens lopp, och man har menat\r\natt detta borde kunna lösas omgående. Nu finns ett\r\nfärdigt förslag från CSN på regeringens bord, men\r\nnu väljer regeringen att hänvisa till en annan\r\nutredning, nämligen den om internationalisering av\r\nskolan. Den har vi socialdemokrater hänvisat till\r\ntidigare, men då var det inte så populärt.</pre><pre>När det gäller studiemedlen hade jag väntat mig\r\nrejäla förändringar eller åtminstone en utredning\r\nvärd namnet just med tanke på de tidigare debatter\r\nvi haft. Jag har ju följt dem under ett antal år i\r\ndenna kammare. Men här hänvisar man till de\r\nutvärderingar som pågår hos CSN, något som vi\r\ngjorde tidigare. Jag tycker i och för sig att detta är\r\nbra. Jag hoppas att vi för framtiden skall kunna lösa\r\ndenna fråga i enighet. Men jag undrar om man på\r\nnågot sätt har tappat målföret hos t.ex. Centern,\r\nsom tidigare har gjort ett stort nummer av att vi har\r\nett omöjligt system som borde reformeras från\r\ngrunden, och detta skulle ske omedelbart.</pre><pre>Reserabatterna är en annan del av vårt\r\nstudiefinansieringssystem. De är ett mycket bra\r\ninslag i studiestödssystemet. Vi socialdemokrater\r\nanser att dessa borde permanentas som en del av\r\nstudiestödssystemet med tanke på den debatt som\r\nförts under senare år och den osäkerhet som rått\r\nom huruvida vi skulle bibehålla reserabatterna.</pre><pre>Riksdagen har ju tidigare uttalat att detta är mycket\r\nviktigt för de studerande. Det är viktigt även ur\r\nandra aspekter -- trafiksäkerhet, miljö osv. Jag kan\r\ntillägga att det är det enda indirekta studiestöd vi\r\nhar och som vi numera kan erbjuda utländska\r\nstuderande. Våra studenter som reser utomlands\r\nfår ofta del av indirekta stöd, eftersom det är den\r\nvanligaste studiestödsformen i andra länder. Men\r\ndet enda vi kan erbjuda är reserabatterna. Det är\r\ndärför mycket viktigt att rabatterna permanentas\r\noch finns kvar för framtiden.</pre><pre>Fru talman! Det har kommit ytterligare en\r\nproposition i detta ämne som handlar om\r\nadministration och organisation. Där föreslår\r\nregeringen utan att blinka att\r\nvuxenutbildningsnämnderna och\r\nstudiemedelsnämnderna skall avskaffas. Det\r\ninnebär att ungeför 10 miljarder kronor skall\r\nfördelas utan något som helst demokratiskt\r\ninflytande och utan möjlighet att överklaga. Den\r\nhär frågan har man handlagt utan att fundera över\r\nkonsekvenserna och utan att vi fått byta några enda\r\nord om detta i utskottet.</pre><pre>Jag ställde en fråga tre gånger i utskottet utan att få\r\nsvar. Den gällde vilka motiv man har för att\r\navskaffa studiemedelsnämnderna. Jag hoppas att\r\njag får ett svar i dag. Det vore rimligt att få det\r\ninnan vi går till beslut i den här frågan.</pre><pre>Att avskaffa dem innebär att man tycker att 240\r\nförtroendevalda är onödiga. 20 000--25 000 svåra\r\närenden förs nu över till tjänstemän. Det kommer\r\ninte att finnas möjlighet att överklaga dem. Kan\r\ndetta vara en rimlig utveckling? Skall vi inte ens\r\nkunna få diskutera frågan?</pre><pre>I regeringens förslag ingår också att\r\nkansliorganisationen skall inordnas i CSN. Det har\r\nvi socialdemokrater accepterat. Vi tycker att det är\r\nen rimlig utveckling. Men vi tycker att det är\r\norimligt att avskaffa det demokratiska inflytandet\r\növer fördelningen av dessa pengar. Vi kräver att det\r\nskall finnas ett demokratiskt inflytande också i\r\nfortsättningen.</pre><pre>Den här frågan har utretts under en tid. Det gäller\r\nbl.a. hur nämderna skall se ut, men ingen har\r\nkommit på tanken att de skall avskaffas. Man kan\r\ndäremot diskutera sammansättningen av dem med\r\ntanke på vilka arbetsuppgifter en nämnd har.\r\nFinvuxutredningen har i och för sig föreslagit att\r\nman kan avveckla vuxenutbildningsnämnderna,\r\nmen då är det kopplat till ett förslag om garanti för\r\nolika stöd till vissa grupper. Det medför att något\r\nurval inte blir aktuellt, och då behövs naturligtvis\r\ninte någon som skall sitta och göra urvalet. Det är\r\nsjälvklart. Jag tycker att vi borde få resonera mer\r\nom den här frågan.</pre><pre>När det gäller studiemedelsnämnderna finns det\r\növer huvud taget inget motiv i\r\nutskottsbetänkandet. Jag kräver att få ett svar i\r\ndenna kammare. Man kan inte hantera frågor på\r\ndet här sättet utan att ange något litet motiv. Det\r\nkan inte vara rimligt att en utskottsmajoritet, som\r\nannars menar att vi skall ha ett bra beslutsunderlag\r\noch veta vad vi beslutar om, gör så.</pre><pre>Som jag nämnde innebär det att ungefär tio\r\nmiljarder kronor kommer att hanteras enbart av\r\ntjänstemän utan någon demokratisk insyn och utan\r\natt det finns någon möjlighet att överklaga. Enligt\r\nvår uppfattning är det oansvarigt.</pre><pre>Man tar också totalt bort studerandeinflytandet.\r\nJag förstår inte varför det inte har väckt mer\r\nuppseende, men det har väl funnits så mycket annat\r\natt diskutera på det här området att man inte har\r\nhunnit dit.</pre><pre>Fru talman! Jag yrkar bifall till reservationerna nr 1\r\noch nr 3 rörande mom. 9. När det gäller reservation\r\n3 rörande mom. 11 måste jag av formella skäl\r\nframställa ett särskilt yrkande, som nu finns\r\nutdelat. Jag yrkar bifall till detta. Skälet är att\r\nriksdagen redan den 8 april på förslag av\r\nkulturutskottet i betänkande 12 har tillåtit att\r\npengar förs över från vuxenutbildningsavgiften till\r\nandra ändamål.</pre><pre>Anf. 48  BERITH ERIKSSON (v):</pre><pre>Fru talman! Jag vill börja med att instämma i vad\r\nLena Öhrsvik har tagit upp här. Vi har motioner\r\nsom ser ungefär likadana ut. Det kommer att dröja\r\nlänge innan jag kan formulera dessa krav lika bra\r\nsom Lena Öhrsvik har gjort här i dag. Hon är ju\r\nmycket insatt i dessa krångliga frågor.</pre><pre>Jag tänkte berätta litet om att jag själv har arbetat\r\nsom studieorganisatör och bedrivit uppsökande\r\nverksamhet. Det var inom barnomsorgen. På den\r\ntiden fanns det många förskollärare som inte hade\r\nutbildning. Därmed var de helt bundna till en viss\r\ntjänst. Det gällde att få dem att förstå att de måste\r\nvidareutbilda sig för att stå sig bättre när\r\nkonkurrensen på marknaden blev en annan.</pre><pre>Samarbetet med arbetsgivarna var också mycket\r\nbra. Jag undersökte och sammanställde behovet av\r\nfortbildning bland personalen. Nu tycker jag att\r\nnödvändigheten av uppsökande verksamhet måste\r\nvara ännu större än vad den var då. Det gäller även\r\nmöjligheten till kortkurser. De är ju en\r\nförutsättning för att våga och för att kunna se\r\nchanserna och möjligheterna till en ny studieperiod\r\noch kanske ett nytt yrke när man hamnar i\r\narbetslöshet. Det är ju så många som hamnar där i\r\ndag.</pre><pre>Det är i dessa tider, när alla vägar och alla\r\nmöjligheter till studier måste hållas öppna, som\r\nregering och riksdag stänger en väg för väldigt\r\nmånga.</pre><pre>Om vi gör en jämförelse mellan de summor som det\r\nprivata näringslivet använder för kursverksamhet --\r\nsummor som företagen också kan göra avdrag för\r\nskattemässigt -- och de summor som gäller här, kan\r\nvi konstatera att skillnaden i kronor och ören är\r\nmycket stor. Den skillnaden blir ännu större om\r\nman slår ut det på antalet personer som kommer i\r\nåtnjutande av resp. kursverksamhet.</pre><pre>Sedan har vi en motion och ett yrkande angående\r\natt man nu tar bort utbildningsarvodet för\r\nstuderande på högskollärarlinjen. Alla måste väl\r\nvara medvetna om att det innebär att den linjen\r\nförmodligen kommer att läggas ner.\r\nFolkhögskolorna är speciella. De fyller ett speciellt\r\nbehov. Den här åtgärden innebär en\r\nunderskattning av folkhögskolornas betydelse.\r\nMan tycks på något sätt inte anse att den här\r\nspeciella skolformen finns längre.</pre><pre>Till slut några ord om pensionärerna som förlorar\r\nsina möjligheter till internatbidrag. När jag satt och\r\nfunderade runt detta, tittade jag efter vad de\r\negentligen sysslar med på sina kurser. Mycket av\r\nvad de gör gäller att förvalta ett kulturarv. De\r\ndokumenterar gamla hantverk och andra viktiga\r\noch värdefulla kulturskatter.</pre><pre>Sedan vill jag ställa en fråga också: Skall\r\npensionärerna få rösta i EG-frågan? De kanske\r\nockså behöver gå på kurs för att ta reda på vad EG\r\ninnebär just för dem. Det här internatbidraget till\r\npensionärerna rör ju inte några stora summor. Det\r\när en njugghet som är litet genant.</pre><pre>Det är fredag eftermiddag och människor vill hem.</pre><pre>Fru talman! Vi kommer att rösta för\r\nreservationerna 1, 2, 3 och 4. I meningsyttringen\r\nglömde jag att få med att vi också ställer oss bakom\r\ndet särskilda yttrandet nr 2 till det här betänkandet.</pre><pre>Anf. 49  HANS DAU (m):</pre><pre>Fru talman! Jag skall ta de här sakerna i den\r\nordning som vi har dem i betänkandet. Lena\r\nÖhrsvik valde att i slutet av sitt anförande tala om\r\ndet som står först i betänkandet.</pre><pre>När det gäller vuxenutbildningsnämnderna och\r\nstudiemedelsnämnderna gör man en\r\norganisationsförändring, som innebär att\r\nkanslierna läggs ned och ett trettiotal självständiga\r\nmyndigheter försvinner; de förs in under SCN:s\r\norganisation. Detta är ju en väsentlig besparing,\r\nrationalisering och effektivisering. Man kan få en\r\nmer flexibel resursanvändning och bättre\r\nmöjligheter till en helhetslösning. Jag tycker att en\r\nganska självklar följd av detta är att man tar bort de\r\npolitiskt representerade nämnderna. Det\r\ninflytande som skall komma från organisationer\r\noch politiker kommer då genom CSN:s styrelse,\r\nsom ju har det högsta ansvaret för den här\r\nverksamheten.</pre><pre>I fråga om studiehjälpen delar jag Lena Öhrsviks\r\nuppfattning att vi bör ha ögonen på och övervaka\r\nföljderna av det beslut som vi redan för något år\r\nsedan fattade om att inackorderingstilläggen skall\r\növerföras till kommunerna; det får inte innebära att\r\nmöjligheterna till inackorderingstillägg försämras i\r\nframför allt de stora glesbygdsområden som vi har\r\nlitet varstans i Sverige.</pre><pre>I övrigt är vi ju i utskottet överens om studiehjälpen\r\noch dess finansiering. Det finns inga reservationer\r\npå den punkten.</pre><pre>Beträffande studiemedlen får jag liksom Lena\r\nÖhrsvik konstatera att studiemedlen har varit det\r\nstora diskussionsämnet under tidigare år. Det har\r\nframför allt berott på att vi från den dåvarande\r\noppositionen framhöll att systemet var -- om jag\r\nskall citera Lena Öhrsvik -- om inte omöjligt så i\r\nalla fall ett system som behöver rejäla förändringar.</pre><pre>Både jag och företrädare för andra dåvarande\r\noppositionspartier krävde ju att det skulle göras en\r\növersyn av reglerna. Till min glädje kan jag\r\nkonstatera att utbildningsministern nu har förordat\r\natt en särskild sakkunnig i\r\nutbildningsdepartementet skall göra en\r\nförutsättningslös översyn, både med hänsyn till de\r\nförslag som har väckts om studielön och med\r\nhänsyn till andra möjligheter att komma till rätta\r\nmed de problem som uppenbarligen finns inom\r\nstudiemedelssystemet -- inte minst den livslånga\r\nskuldsättningen och frågan om fribeloppen. Jag ser\r\nmed stort intresse fram mot det resultat av den\r\nsakkunniges arbete som har utlovats i november.\r\nKan han hålla den tidsplanen, så har vi\r\nförutsättningar att om ett år få diskutera förslag\r\nsom han har lagt fram. Jag hoppas att de då skall\r\nleda till att vi löser dessa frågor, kanske inte en gång\r\nför alla men i varje fall så att vi får en mycket bättre\r\ntingens ordning än vi har nu. Om jag inte förstod\r\nLena Öhrsvik alldeles fel, börjar kanske även hon\r\ninse att det inte är bra som det är; det har vi väl i\r\nalla fall erkänt tidigare.</pre><pre>Det som i år har tagit den största uppmärksamheten\r\ni anspråk både i utskottet och hos utomstående är\r\nvuxenstudiestödet. Den stora förändringen är\r\nneddragningarna av korttidsstudiestödet. Jag kan\r\ntill min tillfredsställelse konstatera att det t.o.m. på\r\nkronan när är exakt det förslag som jag hade lagt\r\nfram i min reservation vid fjolårets behandling av\r\nden här frågan -- att vi skulle minska\r\nkorttidsstudiestödet med 150 milj.kr. till 75\r\nmilj.kr., och att vi skulle ta bort den uppsökande\r\nverksamheten.</pre><pre>Anledningen är ju helt enkelt att jag och många\r\nmed mig -- och mitt parti -- har ansett att de här\r\npengarna inte har använts så som varit avsett.\r\nKorttidsstudiestödet har inte gått till de grupper\r\nsom det i första hand skulle gå till. Det har i stället\r\ni stor utsträckning gått till facklig information och\r\nfackliga kurser, vilket inte alls var meningen från\r\nbörjan. Även om det till någon del har rättats till\r\nunder de senaste åren, har det inte alls blivit\r\ntillfredsställande.</pre><pre>Lena Öhrsvik berättade om alla dessa brev och om\r\ndenna utfrågning som hon var så imponerad av. Vi i\r\nregeringspartierna konstaterade efter utfrågningen\r\natt vår uppfattning stärktes sedan vi hade hört de\r\nfackliga representanterna -- att det här är en riktig\r\nåtgärd. Det kan inte få fortsätta så som det har\r\nvarit. Därför tillstyrker vi regeringens förslag i den\r\nhär frågan.</pre><pre>Sedan säger Lena Öhrsvik att det här är vackra ord.\r\nMen vi har i alla fall från majoritetens sida -- och\r\ndet har även ni från oppositionen ställt upp på --\r\ngjort en kraftig skrivning med hänsyn till vad\r\nhandikapporganisationerna anförde vid\r\nutfrågningen. Vi har på alla sätt försökt markera att\r\nvi delar deras uppfattning att åtgärden inte får gå ut\r\növer dem. Det har vi tyckt oss få fullständig enighet\r\nom -- och det tror jag också att jag skall kunna\r\nvidarebefordra till regeringen, som Lena Öhrsvik\r\nsäger, så att man i förordningen om användandet av\r\nde här pengarna tar hänsyn till detta.</pre><pre>Jag hajade till litet när Lena Öhrsvik sade att de\r\nlågutbildade skulle få läsa svenska, engelska,\r\nmatematik och samhällskunskap. Hon frågade vad\r\ndet var för fel på tyska och andra ämnen. Det var\r\nkanske en berättigad fråga. Jag hann titta i\r\npropositionen medan Lena Öhrsvik talade. Som\r\njag uppfattar propositionen är det fråga om\r\nexempel på vad dessa människor skall få läsa. Det\r\nstår nämligen att de ''bör kunna'' läsa dessa ämnen.\r\nDå är det helt klart att man har tagit upp engelska\r\nsom ett exempel, som ett av språken. Om det skulle\r\nvara på annat sätt skulle det förvåna mig mycket,\r\neftersom den nuvarande utbildningsministern\r\nmycket kraftigt har tryckt på det behov av\r\nfrämmande språk -- inte bara engelska utan också\r\ntyska, franska spanska och andra språk -- som finns\r\ni Sverige, och den mycket stora brist som den\r\nsocialdemokratiska utbildningspolitiken har\r\nmedfört på det här området. Jag kan bara uttala att\r\njag ser det som självklart att det är främmande\r\nspråk man menar och att man nämnt engelska som\r\nett exempel. Skulle man ha menat något annat, så\r\nkommer jag för min del att verka för att man lever\r\nupp till vad man har sagt i andra sammanhang.</pre><pre>När det gäller timersättningarna vet ju både Lena\r\nÖhrsvik och jag att man har infört ett nytt\r\nutbildningssystem, och det här är följden av det.\r\nDet är ju även ganska slående att under\r\nmotionstiden, när vi alltså hade möjlighet att\r\nmotionera, kom socialdemokraterna inte alls med\r\nnågot förslag i den här riktningen; de instämde helt\r\ni propositionens förslag. Men då man fick de här\r\nbreven, började man darra litet i knävecken och\r\nville kanske tillfredsställa en högljudd opinion. Det\r\när i alla fall den slutsats som jag kan dra.</pre><pre>I fråga om reserabatterna är det intressant att se att\r\nman från socialdemokratiskt håll har sagt att man\r\nskall betrakta reserabatterna som en permanent del\r\nav studiestödet. Jag kan inte tyda det, Lena\r\nÖhrsvik, på annat sätt än så att man vill göra den\r\nhär markeringen för att gardera sig mot en\r\neventuellt återkommande socialdemokratisk\r\nregering. Den enda attack som vi har haft mot\r\nreserabatterna, under de sex år de har funnits, kom\r\nnämligen från den socialdemokratiska regeringen,\r\nsom föreslog att de skulle dras in. Men vi lyckades\r\ni utskottet i enighet -- de socialdemokratiska\r\nledamöterna och vi som då var i opposition --\r\nbehålla dessa reserabatter och dessutom stärka\r\ndem på ett mycket bra sätt. Inte minst skall CSN\r\noch dess tjänstemän ha en eloge för det sätt på\r\nvilket de skött den här saken.</pre><pre>Lena Öhrsvik talar om de gäststuderande i Sverige\r\nsom skall få dessa reserabatter. Både Lena Öhrsvik\r\noch jag vet ju att detta förmodligen också kommer\r\natt klaras inom rådande ramar.</pre><pre>Under tidigare behandlingar har jag framhållit en\r\ndel andra grupper. Men jag vet att CSN arbetar\r\näven för dem, så jag tycker att det här är en\r\nutveckling som vi kan se an med tillförsikt.</pre><pre>Till sist, fru talman, vill jag säga något om Berith\r\nErikssons resonemang om folkhögskollärarna.\r\nHon trodde att det skulle bli en dödsstöt mot\r\nfolkhögskolorna.</pre><pre>Jag gjorde en noggrann undersökning när ärendet\r\nbehandlades. Det visade sig att det inte finns någon\r\nbrist på folkhögskolelärare. Det finns inte någon\r\nrisk att det inte skulle gå att rekrytera lärare om de\r\ninte har genomgått denna kurs. Man tror också att\r\nkursen kommer att finnas kvar i framtiden även om\r\ninte utbildningsbidraget kommer att finnas kvar.</pre><pre>Efter en uppvaktning av\r\nFolkhögskollärarföreningen i Norrköping tog\r\nutskottet ett initiativ. Vi i utskottet tyckte att det\r\nvar orimligt att ingångna avtal skulle brytas. Det är\r\nju vad som händer när människor har fått en\r\nförutsättning att påbörja en utbildning och bidraget\r\nsedan tas bort efter halva studietiden. Därför har\r\nutskottet tillstyrkt en förlängning av bidraget för\r\ndem som redan går utbildningen till dess\r\nutbildningen är avslutad, dvs. även under första\r\nhälften av kommande budgetår. Utskottet är helt\r\nenigt om detta. Regeringskansliet har förklarat att\r\ndetta ryms inom befintlig budget, vilket också\r\nframgår i utskottsbetänkandet.</pre><pre>Fru talman! Jag yrkar bifall till\r\nutskottsmajoritetens förslag och avslag på samtliga\r\nreservationer.</pre><pre>Anf. 50  LENA ÖHRSVIK (s) replik:</pre><pre>Fru talman! Jag har i en tidigare debatt beskyllt\r\nHans Dau för att vara arrogant och nonchalant.\r\nMed hänsyn till vad Hans Dau säger om\r\ntimersättningen, det demokratiska inflytandet och\r\nhur stolt han är över att riksdagen på kronan när\r\nhar följt hans reservation om att dra ner stödet till\r\nde människor som har den kortaste utbildningen i\r\nvårt land, måste jag upprepa den beskyllningen.</pre><pre>Jag återgår till frågan om timersättningen. Under\r\nutskottsbehandlingen erkände jag att också jag\r\nhade missat den frågan. Just därför borde det inte\r\nfinnas någon prestige hos Hans Dau eller övriga i\r\nutskottet att kunna se till att det sker en rimlig\r\nförändring på det området. Jag har erkänt att jag\r\nhar missat frågan i vår motion, och jag tycker att vi\r\nskulle kunna finna en gemensam lösning till dessa\r\nmänniskors fromma. Det enda Hans Dau gör är att\r\nhoppa på mig och Socialdemokraterna för att\r\nfrågan inte finns med i motionen, i stället för att ta\r\nhänsyn till hur dessa människor har det och hur det\r\nskall gå för dem i framtiden. Vad får detta för\r\nkonsekvenser? Det hade varit rimligt att diskutera\r\nden frågan i stället.</pre><pre>Hans Dau är stolt över att riksdagen på kronan när\r\nföljer hans reservation om att vidta stora\r\nnedskärningar i vuxnas möjligheter att studera -- de\r\nvuxna som har den kortaste utbildningen.</pre><pre>Hans Dau tycker också att det är helt naturligt att\r\nde förtroendevalda tas bort, eftersom nu kanslierna\r\nute i regionerna skall läggas ned. Vad är det för\r\ntrams? Vem har beslutat att några kanslier skall\r\nläggas ned? Riksdagens intentioner är att det skall\r\nfinnas ett kansli i varje län. Till det skall det finnas\r\nförtroendevalda som beslutar i de enskilda\r\nstudiestödsärendena. Det handlar om ett\r\nurvalsförfarande. När det nu kommer att finnas\r\nlitet pengar är det än större anledning att det finns\r\nfolk som kan göra denna bedömning och detta\r\nurval.</pre><pre>Vidare har vi studiemedelsnämnderna. Där är det\r\nfråga om meritprövningar e.d., som är mycket\r\nsvåra bedömningsärenden. Alla enkla ärenden\r\nligger givetvis redan hos tjänstemännen.</pre><pre>Jag har fortfarande inte fått något ordentligt motiv\r\ntill varför studiemedelsnämnderna skall läggas ned.\r\nVi är överens om att kanslierna skall inordnas i\r\nCSN:s organisation. Men de skall inte läggas ned!\r\nJag vill ha ett besked på frågan varför\r\nstudiemedelsnämnderna skall läggas ned.</pre><pre>Vidare har vi frågan om studiemedlen. Hans Dau\r\nser med tillförsikt fram emot de förslag som den\r\nsärskilde utredaren skall lägga fram. Utredaren har\r\ninget mandat att lägga fram några förslag. Av det\r\nfrågesvar jag har fått i riksdagen framgår det att han\r\nskall göra en analys och kartläggning. Något annat\r\ningår inte i hans uppdrag. Sedan skall en beredning\r\nvidtas på departementet. Jag trodde att Hans Dau\r\nhade sådana kontakter att han visste vad regeringen\r\ngör i frågan.</pre><pre>Anf. 51  HANS DAU (m) replik:</pre><pre>Fru talman! Jag kanske uttryckte mig felaktigt. Jag\r\nsade ''lägga ned kanslierna''. Det är alltså fråga om\r\natt lägga ned dem som enskilda myndigheter och\r\nsedan införa dem i CSN:s samlade\r\nkansliorganisation. Om det råder någon\r\nmissuppfattning på den punkten är det vad jag\r\nmenar. Jag ansåg att det var som en konsekvens av\r\ndetta som förtroendemannanämnderna lades ned.</pre><pre>Jag sade inte att jag skulle vara stolt över att ta\r\npengar från dem med den kortaste utbildningen.\r\nJag sade att de pengar som används till facklig\r\nutbildning, konferenser och kurser skulle tas bort.\r\nNu kvarstår den nivå som behövs och används --\r\ninte ens så mycket pengar används -- för de\r\nmänniskor som ursprungligen avsågs i anslaget.\r\nOm det går att använda de 75 milj.kr. som finns\r\nkvar till just vad de är avsedda för kommer det att\r\nge en effekt. Skulle dessa pengar inför nästa år leda\r\ntill att de verkligen blir fart på dem som behöver\r\npengarna, kommer förmodligen det belopp som\r\nbehövs att äskas. Men jag vet att under många år\r\nhar inte ens 75 milj.kr. använts för dessa grupper.</pre><pre>Anf. 52  LENA ÖHRSVIK (s) replik:</pre><pre>Fru talman! Jag hann inte ta upp frågan vad\r\npengarna har använts till. Men jag skall göra det\r\nnu.</pre><pre>Det finns möjligheter att kontrollera hur pengarna\r\nanvänds. Det finns revision och CSN:s styrelse --\r\ndär Hans Dau själv är medlem. SÖ har tillsyn över\r\nverksamheten och bestämmer vilka utbildningar\r\nsom får ingå. Det är de regler som gäller. Jag har\r\nhittills inte sett något fall där pengar har använts till\r\nnågot regelvidrigt. Sådant skall naturligtvis beivras.\r\nSjälvfallet skall pengarna användas till det de är\r\navsedda för. Det sade jag redan tidigare. Pengarna\r\nhar varit avsedda för olika typer av studier som\r\nanordnas av de fackliga organisationerna. Det\r\nkallas för facklig utbildning.</pre><pre>Under en tid fanns det en viss funktionsutbildning\r\nför fackliga företrädare. Men där har man\r\ngemensamt kommit fram till att den utbildningen\r\ninte skall hållas i fortsättningen. Den frågan är\r\nalltså ur världen, och det problemet föreligger alltså\r\ninte längre.</pre><pre>Det finns bra utvärderingar på hur medlen för\r\nuppsökande verksamhet har använts och hur\r\nkorttidsstudiestödet har använts. Jag kan\r\nrekommendera Hans Dau att läsa de utvärderingar\r\nsom nyligen har kommit från t.ex. Norrbotten och\r\nHalland.</pre><pre>Hans Dau nämnde att handikapporganisationerna\r\nvar nöjda med den skrivning som utskottet enigt\r\nhar antagit. Men vi socialdemokrater ställer inte\r\nupp på den skrivningen, och vi har en reservation\r\npå den punkt som gäller hela anslaget till\r\nkorttidsstudiestöd. Vi tar inget ansvar för Hans\r\nDaus vackra ord till handikapporganisationerna.\r\nDe är inget värda. Så länge det inte görs ett\r\ntillkännagivande eller fattas ett beslut om nya\r\npengar, är de orden till intet förpliktande.</pre><pre>Det är inte fråga om 75 milj.kr., Hans Dau. 30\r\nmilj.kr. utgör ett överdrag sedan tidigare år som till\r\natt börja med skall dras bort. Sedan kommer det\r\nnya grupper, som ni själva tillför eftersom\r\ntimersättningen inte längre kan utgå, som skall\r\nkonkurrera om samma pengar.</pre><pre>Jag tror att Hans Dau får tänka till litet mer i frågan\r\ninnan han yttrar sig nästa gång.</pre><pre>Anf. 53  HANS DAU (m) replik:</pre><pre>Fru talman! Först och främst glömde jag nämna den\r\nsärskilde utredaren i min förra replik. Lena\r\nÖhrsvik tyckte att jag skulle ha sådana kontakter i\r\nregeringskansliet att jag skulle veta vad han sysslar\r\nmed. Jag har de kontakterna. Jag sade tidigare att\r\njag ser med tillförsikt an på att han kommer att ta\r\nupp de problem som jag har talat om i tidigare\r\ndebatter i ärendet.</pre><pre>Vidare har vi frågan om hur pengarna har använts.\r\nDet har t.o.m. förekommit att man har blivit fälld i\r\narbetsdomstolen för att man har hållit politiska\r\nkurser.</pre><pre>Men i de flesta fallen har reglerna varit vida. Både\r\nLena Öhrsvik och jag har hört vid våra kontakter\r\nmed tjänstemän på CSN att man även där har varit\r\nirriterad över hur pengarna används. Det hela har\r\nhållits inom de vida reglerna, men det har inte varit\r\nenligt de motiv som fanns då systemet infördes.</pre><pre>Talmannen anmälde att Lena Öhrsvik anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 54  BERITH ERIKSSON (v) replik:</pre><pre>Fru talman! Både Hans Dau och jag kan bara\r\nspekulera i hur det går med folkhögskolorna i\r\nframtiden. Men vi fick tydligen inte samma signaler\r\nunder den hearing där vi båda var närvarande.</pre><pre>Jag är naturligtvis glad över tillmötesgåendet av vår\r\nmotion i den del som gäller att de som redan har\r\npåbörjat sin utbildning inte skulle tappa\r\nutbildningsarvodet.</pre><pre>När det gäller hela den diskussion som har förts\r\nmellan Lena Öhrsvik och Hans Dau angående\r\nkorttidsstudiestödet vill jag säga följande. Även de\r\nsom har lyssnat till debatten eller läser igenom den,\r\nmåste kunna räkna ut att om man för in fler grupper\r\nsom skall konkurrera om en mindra summa pengar,\r\nförsämras förutsättningarna. Det är den enkla\r\nsanningen.</pre><pre>Anf. 55  WIDAR ANDERSSON (s):</pre><pre>Fru talman! Det finns två inom borgerligheten\r\nmycket starka myter vad gäller vuxenutbildningen.\r\nDen första går ut på att man ser vuxenutbildningen\r\nsom en utbildning av fackliga ombudsmän och mot\r\nborgerligheten fientligt sinnade personer. Den\r\nandra myten handlar genomgående om att man\r\nanser att det skulle vara färdigutbildat på dessa\r\nnivåer. Vi har nått så pass långt att alla medborgare\r\nkan använda de vanliga utbildningsinstitutionerna,\r\noch det behövs inte några satsningar riktade till\r\nlågutbildade personer eller eftersatta grupper i det\r\nsvenska samhället.</pre><pre>Det finns också en grundläggande idépolitisk\r\nskillnad i synen på vuxenutbildningen, en skillnad\r\nsom också slår igenom på en rad andra områden.\r\nFrågan gäller om man skall satsa på alla\r\nmedborgare i samhället, eller om man skall satsa\r\nbara på dem som man anser vara de\r\nvälståndsbildande krafterna, de som skall driva\r\nlandet framåt och genom sin höga utbildning och\r\nkompetens se till att det blir bra även för resten av\r\nmänskligheten och medborgarna i Sverige.</pre><pre>Vi står här inför den mest grundläggande\r\nprivatiseringen, när man säger att varje individ\r\nsjälv har det fulla ansvaret för sin egen\r\nvidareutbildning, utan hänsyn till handikapp,\r\nsociala omständigheter, låg utbildning eller\r\nföretagens behov av välutbildad arbetskraft. Man\r\ntar inte hänsyn till att vi står mitt i en\r\ninternationaliseringsprocess. Vi från den\r\nsocialdemokratiska sidan ser som det mest\r\nangelägna att alla då kan vara med, att alla kan\r\nskaffa sig utbildning. Detta är ganska tydligt för\r\nmig.</pre><pre>Jag kommer att tänka på ett program som heter\r\nGlashuset, som sändes i förra veckan. Där togs\r\ndetta med valfrihet och privatisering upp. Ett\r\nmoderat kommunalråd uttalade sig, en mycket\r\nfrejdig person, från Vellinge i Skåne, tror jag. Han\r\nyttrade sig angående privatisering av bl.a.\r\nbarnomsorg. Något sådant skulle det inte bli frågan\r\nom i Vellinge, sade han. Han sade så här: Vi kan ju\r\ninte utsätta oss för att bli kallade för\r\nmarknadekonomins dummerjönsar.</pre><pre>I och med det förslag som utskottsmajoriteten nu\r\nhar ställt sig bakom, måste man nog betrakta\r\nutskottsmajoriteten som vuxenutbildningens\r\ndummerjönsar. Det är bara att beklaga. Detta sker,\r\ntror jag, mot bättre vetande och mot det sunda\r\nförnuftet.</pre><pre>Lena Öhrsvik nämnde förut den rapport som vi har\r\nfått från bl.a. vuxenutbildningsnämnden i Halland.\r\nDär redovisas en försöksverksamhet från 1990/91.\r\nDet är läsning för den som tror att det är\r\nfärdigutbildat, att det inte finns några behov, inga\r\neftersatta grupper eller människor som har det\r\nsvårt och besvärligt i dagens samhälle. Detta är\r\nfakta. Det handlar inte om utbildning av några\r\nsocialistiska agitatorer mot den borgerliga\r\nregeringen. Det handlar inte om någon\r\nlyxutbildning. 665 av de 710 aktuella personerna\r\nhar bara grundskoleutbildning. Hela 280 personer\r\nhar bara folkskoleutbildning. Man behöver faktiskt\r\nbara vara strax över 40 år för att inte ha gått mer än\r\nåtta år i skola. Dessa personer står mitt i\r\narbetslivet. En stor majoritet av dem är kvinnor\r\nsom tidigt har gått ut i arbetslivet och tagit ett\r\nansvar för Sveriges välstånd.</pre><pre>Man måste försöka se verkligheten sådan den är.\r\nDen överideologisering av politiken som nu har\r\ndrabbat vuxenutbildningen är ett stort problem\r\nsom kommer att bli svårt att rätta till.</pre><pre>Runt om i landet pågår nu försök liknande det jag\r\nhar redovisat från vuxenutbildningsnämnden i\r\nHalland. Sverige håller på att lyftas in i framtiden\r\noch ta det stora internationella steget, och där skall\r\nalla vara med. Men regeringen vill nu försöka\r\nstrypa detta viktiga projekt. Det bidrar till en\r\nojämlik utveckling i landet och hotar därmed,\r\ntillsammans med andra åtgärder från regeringen\r\nsom är alltför ideologiskt inriktade, målet att\r\nSverige och svenskarna skall kunna ta steget in i\r\nframtiden gemensamt.</pre><pre>Fru talman! Inga vackra ord kan dölja det faktum\r\natt regeringen och utskottsmajoriteten genom sin\r\nnonchalans mot lågutbildade och mot arbetslivets\r\nbehov av välutbildade medarbetare har slagit in på\r\nen demokratisk återvändsgränd.</pre><pre>Anf. 56  HANS DAU (m):</pre><pre>Fru talman! Det var inte så mycket av sakligheter i\r\nWidar Anderssons anförande. Det var mera\r\ndemagogiskt. Jag måste ändå bemöta ett par saker\r\nsom han sade. Han började med att tala om två\r\nmyter. Vi skulle anse att vuxenutbildningen var en\r\nfientlig utbildning, som riktades mot oss. Myt\r\nnummer två bestod i att vi skulle anse att svenska\r\nfolket var färdigutbildat. Det är en konstig slutsats,\r\nnär man samtidigt ser att vi är beredda att satsa\r\nnärmare 1,5 miljard på de människor som Widar\r\nAndersson påstår att vi tycker är färdigutbildade\r\neller utgör mot oss fientlig verksamhet. I så fall\r\nskulle vi väl ha tagit bort alltihop.</pre><pre>Vi vill göra dessa förändringar därför att vi tycker\r\natt pengarna skall gå till dem som bäst behöver\r\ndem, och inte till dem som kan använda pengarna\r\ntill kurser om t.ex. hur man skall få en\r\nsocialdemokratisk regering. Jag skulle inte ställa\r\nupp på det ens om pengarna skulle gå till en kurs\r\nom hur vi skall få en borgerlig regering. Pengarna\r\nskall gå till dem som vekligen behöver dem. Vi har\r\ni och med utskottsbetänkandet delat ut pengarna\r\ndär de verkligen behövs.</pre><pre>Anf. 57  WIDAR ANDERSSON (s):</pre><pre>Fru talman! Som den borgerliga regeringen håller\r\npå, tror jag inte man behöver hålla några kurser i\r\nhur vi skall få en socialdemokratisk regering. Det\r\nkommer att fixa sig ändå. Det kommer dynamiska\r\nkrafter i samhället att se till.</pre><pre>Jag är inte enbart demagogisk, Hans Dau. Ni\r\nplockar bort en stor summa pengar för uppsökande\r\nverksamhet riktad till lågutbildade och\r\nkortutbildade. Där har de fackliga\r\norganisationerna inom LO och TCO tagit ett stort\r\nansvar. Nu rycker ni bort de möjligheterna. Det\r\nsom gör mig upprörd är frågan vilka som nu skall\r\nha detta ansvar.</pre><pre>Vilka skall nu vända sig till de 800 000 människor i\r\narbetsför ålder i Sverige som fortfarande är\r\nlågutbildade? Vilka skall nu ha det ansvaret, Hans\r\nDau? Ni plockar bort ett antal miljoner. Ni\r\nanklagar fackföreningsrörelsen för att inte vara\r\nseriös och försöker beskriva detta som något slags\r\nframsteg. Det är inte ärligt, Hans Dau. Man måste\r\nkunna se de politiska linjerna bakom det som Hans\r\nDau vill framhålla som någon form av saklig politik.</pre><pre>Anf. 58  HANS DAU (m):</pre><pre>Fru talman! Det sista var intressant. Vi har i detta\r\nfall drivit att de politiska linjerna skall kopplas bort\r\nfrån vuxenstudiestödet.</pre><pre>Widar Andersson frågar vilka som nu skall ta hand\r\nom dessa människor. Om vi hade fullföljt det som\r\nborde kunna göras, hade vi kunnat öka på det\r\nsärskilda vuxenstudiestödet. Men pengarna från\r\nvuxenutbildningsavgiften räcker inte till. För det\r\nsärskilda vuxenstudiestödet har pengarna aldrig\r\nräckt till, varken i den socialdemokratiska\r\nregeringens hägn eller vårt. Vi kanske skall arbeta\r\ngemensamt för att öka på den under kommande år.\r\nVi har fört en kamp även mot den\r\nsocialdemokratiska regeringen för att få till det.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande justitieutskottets\r\nbetänkanden 1991/92:JuU22 och JuU23 samt\r\nsocialförsäkringsutskottets betänkande\r\n1991/92:SfU9.</pre><pre>Justitieutskottets betänkande JuU22</pre><pre>Mom 2 (normaliserings- och närhetsprincipen)</pre><pre>Utskottets hemställan bifölls med 152 röster mot\r\n107 för reservation 1 av Lars-Erik Lövdén m.fl. En\r\nledamot avstod från att rösta.</pre><pre>Mom 4 (kriminalvårdsanstalten i Karlskrona)</pre><pre>Utskottets hemställan -- som ställdes mot\r\nreservation 2 av Karl Gustaf Sjödin -- bifölls genom\r\nuppresning.</pre><pre>Mom 11 (differentiering inom kriminalvården\r\nm.m.)</pre><pre>Utskottets hemställan -- som ställdes mot\r\nreservation 3 av Lars-Erik Lövdén m.fl. -- bifölls\r\nmed acklamation.</pre><pre>Mom 14 (permissioner)</pre><pre>Utskottets hemställan -- som ställdes mot\r\nreservation 4 av Lars-Erik Lövdén m.fl. -- bifölls\r\nmed acklamation.</pre><pre>Mom 18 (anslag till frivården)</pre><pre>Utskottets hemställan bifölls med 150 röster mot\r\n117 för reservation 5 av Lars-Erik Lövdén m.fl.</pre><pre></pre><pre>Mom. 23 (översyn av övervakarnas ersättning\r\nm.m.)</pre><pre>Utskottets hemställan bifölls med 151 röster mot\r\n116 för reservation 6 av Lars-Erik Lövdén m.fl.</pre><pre>Mom. 26 (anslag till utbildning av personal m.fl.)</pre><pre>Utskottets hemställan bifölls med 148 röster mot\r\n116 för reservation 7 av Lars-Erik Lövdén m.fl.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU23</pre><pre>Mom. 2 (bekämpning av brott)</pre><pre>Utskottets hemställan bifölls med 150 röster mot\r\n116 för reservation 1 av Lars-Erik Lövdén m.fl. 1\r\nledamot avstod från att rösta.</pre><pre>Mom. 10 (åtgärder mot den ekonomiska\r\nbrottsligheten)</pre><pre>Utskottets hemställan bifölls med 152 röster mot\r\n116 för reservation 3 av Lars-Erik Lövdén m.fl.</pre><pre>Mom. 16 (resurser för bekämpning av den\r\nekonomiska brottsligheten)</pre><pre>Utskottes hemställan bifölls med 150 röster mot 116\r\nför reservation 4 av Lars-Erik Lövdén m.fl.</pre><pre>Mom. 17 (inrättande av finanspolis)</pre><pre>Utskottets hemställan bifölls med 135 röster mot\r\n131 för reservation 5 av Göthe Knutson m.fl. 1\r\nledamot avstod från att rösta.</pre><pre>Mom. 21 (anslag till statens kriminaltekniska\r\nlaboratorium)</pre><pre>Utskottets hemställan bifölls med 153 röster mot\r\n110 för reservation 8 av Lars-Erik Lövdén m.fl.</pre><pre>Mom. 32 (polisens spaningsmetoder)</pre><pre>Utskottets hemställan -- som ställdes mot\r\nreservation 10 av Karl Gustaf Sjödin -- bifölls\r\ngenom uppresning.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU9</pre><pre>Mom. 1 (studiemedelsnämnder och\r\nvuxenutbildningsnämnder)</pre><pre>Utskottets hemställan bifölls med 151 röster mot\r\n116 för reservation 1 av Birgitta Dahl m.fl.</pre><pre>Mom. 9 och 11 (regeländringar inom\r\nvuxenstudiestödet, m.m.)</pre><pre>Utskottets hemställan bifölls med 152 röster mot\r\n115 för första yrkandet i reservation 3 av Birgitta\r\nDahl m.fl. och det av Lena Öhrsvik under\r\növerläggningen framställda yrkandet.</pre><pre>Övriga moment</pre><pre>Utskottets hemställan bifölls.</pre><pre>9 §  Svar på interpellation 1991/92:131 om\r\nlönegarantin</pre><pre>Anf. 59  Arbetsmarknadsminister BÖRJE\r\nHÖRNLUND (c):</pre><pre>Herr talman! Ulf Kristersson har frågat mig vilka\r\nåtgärder jag avser att vidta för att förhindra att\r\nlönegarantin används på ett sätt som medför risk\r\nför att konkurrensen mellan företagen snedvrids.</pre><pre>När reglerna om statlig lönegaranti vid konkurs\r\ninfördes på den svenska arbetsmarknaden i början\r\npå 1970-talet var syftet att garantera att\r\narbetstagarna alltid skulle få någon betalning för\r\nsina lönefordringar mot en arbetsgivare som\r\nförsattes i konkurs.</pre><pre>Reglerna fick karaktär av social skyddslagstiftning\r\npå så sätt att arbetstagarna genom garantin fick en\r\ngynnsammare behandling än andra fordringsägare i\r\nen konkurs. Skälen för denna särbehandling är\r\nuppenbara. För en arbetstagare är lönen oftast den\r\nenda inkomstkällan. För de flesta övriga\r\nkonkursborgenärer torde situationen sällan vara\r\njämförbar.</pre><pre>Den maximala ersättningen enligt garantin\r\nbestämdes ursprungligen till tre gånger basbeloppet\r\nenligt lagen (1962:381) om allmän försäkring.</pre><pre>Maximibeloppet har därefter höjts vid flera\r\ntillfällen och uppgår i dag till tolv gånger\r\nbasbeloppet eller 404 400 kr. för varje arbetstagare.</pre><pre>Lönegarantin finansieras genom en\r\narbetsgivaravgift, som sedan den 1 januari 1979\r\nuppgår till 0,2 % av den lönesumma arbetsgivaren\r\nhar gett ut under året.</pre><pre>Avgifterna förs till en lönegarantifond, som\r\nförvaltas av kammarkollegiet. Utbetalningen av\r\nlönegarantimedel handhas av länsstyrelserna.</pre><pre>Utgifterna från fonden följer naturligen antalet\r\ninträffade konkurser. Under 1980-talet var antalet\r\nkonkurser ca 5 000--6 000 per år och berörde ca\r\n14 000 arbetstagare årligen. Utbetalningarna från\r\nlönegarantifonden uppgick på den tiden till i\r\ngenomsnitt 500--600 milj.kr. per budgetår.</pre><pre>Under de senaste åren har konkurserna ökat\r\nmycket kraftigt. År 1990 hade vi närmare 10 000\r\nföretagskonkurser.</pre><pre>Under 1991 steg antalet företagskonkurser till över\r\n17 000 och berörde ca 45 000 arbetstagare.\r\nUtbetalningarna från lönegarantifonden ökade\r\nsamtidigt under budgetåret 1990/91 till över 1,8\r\nmiljarder kronor.</pre><pre>Enligt kammarkollegiet uppgår utbetalningarna\r\nfrån fonden för närvarande till ca 250--300 milj.kr.\r\ni månaden. Kammarkollegiet har beräknat att\r\nutbetalningarna under innevarande budgetår\r\nkommer att uppgå till mer än 3 miljarder kronor.\r\n(forts.)</pre><pre>Ajournering</pre><pre>På förslag av förste vice talmannen beslöt\r\nkammaren kl. 13.15 att ajournera förhandlingarna\r\npå grund av fel på högtalaranläggningen.</pre><pre>Återupptagna förhandlingar</pre><pre>Förhandlingarna återupptogs kl.13.19.</pre><pre>9 §  (forts.)Svar på interpellation 1991/92:131\r\nom lönegarantin</pre><pre>Anf. 60  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag fortsätter då med svaret ungefär\r\ndär jag slutade -- tidigare avsnitt var närmast en\r\nhistoriebeskrivning.</pre><pre>Regeringen har i en proposition om statlig\r\nlönegaranti vid konkurs (prop. 1991/92:139)\r\nföreslagit flera förändringar i lönegarantisystemet.\r\nDessa syftar till att minska möjligheterna till icke\r\navsedd användning av lönegarantimedel.</pre><pre>Ett av förslagen är att maximibeloppet enligt\r\nlönegarantilagen bestäms till 100 000 kr. och att\r\nanknytningen till basbeloppet slopas.</pre><pre>Ett annat förslag är att det införs en obligatorisk\r\nskyldighet för arbetstagare att lämna en försäkran\r\npå heder och samvete om sina anställnings- och\r\navlöningsförhållanden under uppsägningstiden,\r\ninnan garantibelopp för uppsägningslön betalas ut.</pre><pre>Regeringens förslag syftar också till att skapa\r\nmöjligheter till bättre utredning av\r\nlönegarantianspråk. Det nuvarande skriftliga\r\nförfarandet hos kronofogdemyndighet och hovrätt\r\nföreslås därför bli ersatt av ett muntligt förfarande.\r\nBeslut om lönegaranti skall fattas av\r\nkonkursförvaltaren, med möjlighet till\r\növerprövning i tingsrätt som första instans.\r\nFörvaltaren måste ompröva sitt beslut om det\r\nframkommer att arbetstagaren under\r\nuppsägningstiden har inkomster från annan\r\nanställning.</pre><pre>I syfte att förbättra kontrollen över\r\nlönegarantihanteringen föreslår jag vidare att\r\nstaten genom tillsynsmyndigheten i konkurs ges\r\nställning som part i en process om lönegaranti.\r\nTillsynsmyndigheten skall också få möjlighet att\r\nsjälv väcka talan mot arbetstagaren om\r\nmyndigheten anser att lönegarantin missbrukas.</pre><pre>Avsikten är att de nya reglerna skall kunna träda i\r\nkraft den 1 juli i år.</pre><pre>Herr talman! Ulf Kristersson har genom sin\r\ninterpellation lyft fram den särskilda aspekten att\r\nlönegarantin kan användas på ett sätt som medför\r\nrisk för att konkurrensen mellan företagen\r\nsnedvrids.</pre><pre>Regeringen har den 7 november 1991 gett\r\ninsolvensutredningen (Ju 1988:02), vissa\r\ntilläggsdirektiv (dir. 1991:93).</pre><pre>Utredningens huvuduppdrag är att utreda frågan\r\nom ett lagreglerat rekonstruktionsförfarande utom\r\nkonkurs.</pre><pre>Genom tilläggsdirektiven har utredningen fått i\r\nuppdrag att även undersöka om företag som är\r\nförsatta i konkurs och som under uppsägningstiden\r\ndrivs vidare med utnyttjande av lönegarantimedel\r\npåverkar andra företag i branschen negativt och om\r\nlönegarantin i sådana situationer leder till en osund\r\nkonkurrens mellan företagen.</pre><pre>Utredningen kommer i det sammanhanget bl.a. in\r\npå frågan, om lönegarantin har kommit att\r\nanvändas som en form av företagsstöd vid\r\nrekonstruktion av konkursföretag. I utredningens\r\nuppdrag ligger alltså att överväga åtgärder som\r\nförhindrar missbruk av reglerna och som är ägnade\r\natt begränsa statens konstnader för lönegarantin.</pre><pre>Insolvensutredningens arbete förväntas vara\r\nslutfört hösten 1992.</pre><pre>Den kraftiga ökning av utbetalningar från\r\nlönegarantifonden som har skett under det senaste\r\nåret motiverar enligt min mening att regelsystemet\r\ndessutom ses över i syfte att effektivisera\r\ngranskningen av att lönegarantin används på det\r\nsätt som var avsikten.</pre><pre>Jag vill i detta sammanhang särskilt stryka under att\r\ndet enligt min mening är utomordentligt viktigt att\r\ndet finns en tillförlitlig kontroll av att de regler som\r\ntillkommit för att skydda de svaga i samhället inte\r\nmissbrukas. De olika former av socialt skydd som\r\nvi har i vårt samhälle är, som vi alla känner till, dyra\r\natt finansiera. Enligt min mening har medborgarna\r\nrätt att kräva att det finns ordentliga\r\nkontrollmekanismer som säkrar att pengarna\r\nkommer dem till godo som de är avsedda för.</pre><pre>Det är viktigt att det finns ett skyddsnät för\r\nlöntagarna när ett företag går i konkurs. Det är\r\nockså viktigt, inte minst mot bakgrund av den\r\nnuvarande arbetslösheten, att de verksamheter\r\nsom är tillräckligt friska för att rekonstrueras lever\r\nvidare. Jag håller däremot helt med Ulf Kristersson\r\nom att detta inte bör ske till priset av att den sunda\r\nkonkurrensen mellan företagen snedvrids genom\r\nexempelvis ett felaktigt användande av medel som\r\när tänkta att skydda löntagarna.</pre><pre>Jag hoppas att de åtgärder som jag här har\r\nredovisat, nämligen</pre><pre>--de tilläggsdirektiv insolvensutredningen har fått,</pre><pre>--regeringens förslag i den proposition om\r\nlönegaranti som har lämnats till riksdagen samt</pre><pre>--den ytterligare utredning som jag anser är\r\nnödvändig,</pre><pre>visar Ulf Kristersson att jag är väl medveten om\r\nproblemet och att regeringen alltså har vidtagit\r\nåtgärder för att förhindra att lönegarantin används\r\npå ett icke avsett sätt.</pre><pre>Beroende på vad det fortsatta utredningsarbetet\r\nger till resultat är jag också beredd att komma med\r\nförslag till ytterligare åtgärder som förhindrar att\r\nlönegarantin medför icke önskvärda effekter för\r\nföretagandet.</pre><pre>Anf. 61  ULF KRISTERSSON (m):</pre><pre>Herr talman! Jag vill tacka för ett uttömmande och\r\nbra svar. Jag tycker att det är uppenbart att\r\nstatsrådet tar frågan på allvar och att regeringen\r\nhyser samma farhågor som jag gjorde när jag skrev\r\nmin interpellation.</pre><pre>Men grundfrågan är ju: Vad är den statliga\r\nlönegarantin till för, egentligen? Svaret är ganska\r\nenkelt: Den är till för att det när alla andra resurser\r\när uttömda, när företaget helt saknar egna\r\ntillgångar, trots allt skall finnas pengar till de\r\nanställdas löner under en rimlig övergångsperiod.</pre><pre>Däremot är den inte till för att ägare till\r\nkonkursdrabbade företag skall kunna smita undan\r\ndet ansvar man har som ägare. Det är bara i sista\r\nhand som lönegarantin skall kunna användas över\r\nhuvud taget.</pre><pre>De trygghetssystem vi har, den statliga\r\nlönegarantin, får inte missbrukas om respekten för\r\ndem skall upprätthållas. Om de urholkas genom att\r\nman missbrukar dem så drabbar det i förlängningen\r\nmänniskor som är helt oskyldiga. De som bäst\r\nbehöver den hjälp systemen är till för kommer att\r\ndrabbas om andra missbrukar systemen.</pre><pre>Det kanske tydligaste och mest flagranta exemplet\r\npå senare tid på sådant missbruk är händelserna i\r\nsamband med A-pressens mycket planlagda\r\nkonkurs för en tid sedan. Detta gällde främst\r\ntidningen Arbetet, där det hände ganska\r\nhäpnadsväckande saker. Uppenbart är att A-\r\npressen utnyttjade den statliga lönegarantin på ett\r\nganska ojust sätt. Ägarna -- dvs.\r\nSocialdemokraterna tog ju inte sitt ansvar som man\r\nkan begära att ägare skall göra. De tömde företaget\r\noch lät skattebetalarna ta notan, dvs. de kostnader\r\nkonkursen medförde.</pre><pre>Frågan är: Vem kommer att drabbas av just den\r\nkonkursen och just det sättet att missbruka\r\nlönegarantin?</pre><pre>Moraliskt tycker jag att Socialdemokraterna nu är\r\nansvariga för att oskyldiga människor kommer att\r\ndrabbas så småningom, när de inte får ut sin\r\nfullvärdiga ersättning vid andra konkurser.\r\nDessutom precis som statsrådet påpekade --\r\nsnedvrids konkurrensen mellan de tidningar som\r\nbetalar för sig själva och de tidningar som körs\r\nvidare på statens, dvs. skattebetalarnas, bekostnad.</pre><pre>Jag vill sluta med en fråga för tydlighetens skull: Är\r\ndet statsrådets och regeringens avsikt att denna typ\r\nav otillbörligt utnyttjande skall vara tillåtet även i\r\nframtiden när lagarna har ändrats?</pre><pre>Anf. 62  CLAUS ZAAR (nyd):</pre><pre>Herr talman! Jag har i en motion föreslagit att\r\nlönegarantin skall ändras.</pre><pre>Anf. 63  FÖRSTE VICE TALMANNEN:</pre><pre>Jag hemställer att talaren ställer sig upp.</pre><pre>Anf. 64  CLAUS ZAAR (nyd):</pre><pre>Herr talman! Ursäkta mig! Jag har alltså i en\r\nmotion föreslagit att lönegarantin skall ändras och\r\nhade förväntat mig kraftigare åtgärder än de som\r\naviserats. Att gå ned till 100 000 kr. räcker inte när\r\nlandet har en så dålig ekonomisk situation.</pre><pre>Det skall inte vara bättre för den som har\r\nlönegaranti än för den som har ersättning av\r\narbetsmarknadsskäl. Det får inte vara bättre villkor\r\ni det fallet.</pre><pre>Dessutom bör man ha i åtanke att dessa pengar\r\ndelvis används till semesterersättning, gamla\r\npensionsavtal, mobiltelefoner. Ofta har man i en\r\nsådan här lönegaranti erhållit en ganska stor\r\nlönehöjning.</pre><pre>Jag förutsätter att man ytterligare förändrar det\r\nförslag regeringen har framlagt, så att det närmar\r\nsig vad folk ute i samhället önskar sig.</pre><pre>När man åker taxi får man höra hårresande\r\nberättelser om hur taxinäringen bedrivs i\r\nStockholm. När man kontaktar länsstyrelsen får\r\nman höra att vi snart får en våg av planerade\r\nkonkurser igen.</pre><pre>Det får inte fortsätta på detta vis. Jag hoppas\r\narbetsmarknadsministern tar ytterligare tag i denna\r\nfråga, så att förändringen inte fördröjs. Det är just\r\nnu explosionen kommer. Utbetalningarna är snart\r\nen halv miljard i månaden. Det kan inte fortsätta\r\nså. Förra månaden var det 402 miljoner, om jag inte\r\nminns fel. Det blir på ett år 5 miljarder om det\r\nskulle fortsätta. Vi måste hjälpas åt att få den här\r\nfrågan klar en gång för alla. Det får inte löna sig\r\nbättre med lönegaranti än med andra former av\r\ntrygghet.</pre><pre>Låt oss slippa uppleva att taxinäringen utnyttjar\r\ndetta fler gånger. 3 700 utbetalningar lär det ha varit\r\njust inom taxinäringen i Stockholm.</pre><pre>Jag hoppas alltså på ytterligare åtgärder i det paket\r\nsom kommer när det gäller lönegarantin, så att det\r\nblir skärpningar.</pre><pre>Anf. 65  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har i mitt vardagliga liv också hört\r\nom en hel del, skall vi säga, hårresande fall. Det är\r\njust därför jag tagit denna fråga på så stort allvar.\r\nDet är sällan rök utan eld.</pre><pre>Det förslag som nu ligger på mitt bord, att sänka\r\nden maximala ersättningen från 404 000 kr. ner till\r\n100 000 kr. per anställd, har förelagts riksdagen.\r\nDet är en åtgärd. I övrigt innehåller förslaget\r\nlagtekniska delar, utredande och beslutande\r\nmoment.</pre><pre>Jag vill omtala att det kommit en del kritik över att\r\nsänkningen skulle vara för stor. När jag skulle\r\nbestämma nivån i förslaget jämförde jag med de\r\növriga nordiska länderna, eftersom vi har en\r\ngemensam arbetsmarknad. Jag har lagt mig på i\r\nprincip den normala nordiska nivån.</pre><pre>Till båda mina meddebattörer vill jag säga att jag\r\ninte kan diskutera enskilda fall. Däremot vill jag\r\nsäga att inriktningen i detta sociala skyddssystem,\r\nliksom i andra, måste vara att missbruk inte får\r\nförekomma.</pre><pre>Det som nu återstår ligger på\r\njustitiedepartementets ansvarsområde.\r\nJustitieministern och jag har haft mycket täta\r\nsamråd i denna fråga för att vi tillsammans skall få\r\nfram ett hållbart och bra system.</pre><pre>Överläggningen var härmed avslutad.</pre><pre>10 §  Svar på interpellation 1991/92:138 om\r\narbetslösheten i Malmöhus län</pre><pre>Anf. 66  Arbetsmarknadsminister BÖRJE\r\nHÖRNLUND (c):</pre><pre>Herr talman! Olle Schmidt har frågat mig</pre><pre>--  om varför regeringen dröjer med besked om\r\ninstatser för att mildra arbetslösheten i Malmöhus\r\nlän,</pre><pre>--  om jag avser att föreslå tidigareläggning av\r\nplanerade statliga investeringar i Malmöhus län,\r\nsamt</pre><pre>--  om regeringen avser att ge Malmöhus län en\r\nlikartad bedömning vad gäller statliga insatser som\r\növriga landet.</pre><pre>Arbetsmarknadsläget är i dag allvarligt i hela\r\nlandet. För att bekämpa arbetslösheten har\r\nregeringen under hösten därför vidtagit en rad\r\nåtgärder. Satsningarna har inneburit att ytterligare\r\nmedel har tillförts AMS. Vägar, järnvägar och\r\nstatliga byggen har tidigarelagts. Vidare har medel\r\ntillförts inom det reguljära utbildningsväsendet.</pre><pre>Olle Schmidt nämner i sin interpellation att Skåne\r\ninte begär mer av statliga insatser än andra delar av\r\nlandet. Däremot begärs en mer rimlig fördelning.\r\nFördelningen av insatserna som har gjorts har skett\r\nutifrån vissa uppsatta kriterier. Låt oss därför\r\nnärmare titta på fördelningen av de gjorda\r\nsatsningarna utifrån Skånes synvinkel.</pre><pre>När det gäller resurserna till de\r\narbetsmarknadspolitiska åtgärderna är det AMS\r\nuppgift att utifrån behovet i olika län fördela\r\nmedlen. Malmöhus län har enligt AMS fått 10 % av\r\nde totala resurserna för arbetsmarknadspolitiska\r\nåtgärder budgetåret 1991/92. Detta skall jämföras\r\nmed att Malmöhus läns befolkning mellan 16 och 64\r\når utgör 9 % av Sveriges totala befolkning i samma\r\nåldersklass. Arbetslösheten i länet låg dessutom\r\nunder riksgenomsnittet i mars.</pre><pre>Finansieringen av de infrastrukturinvesteringar\r\nsom gjorts har skett med de särskilda medel som\r\nriksdagen fattade beslut om förra våren. I\r\nriksdagens beslut ingår att dessa medel skall\r\nanvändas för större samanhållna investeringar av\r\nnationell betydelse som gagnar tillväxten och\r\nmiljön. Detta har inneburit att det till en början\r\nendast varit möjligt att välja ut objekt på de större\r\nEuropavägarna och inom järnvägens stomnät.\r\nAndra kriterier för urvalet har varit att objekten\r\nsnabbt skall kunna startas samt regional- och\r\nsysselsättningsaspekter.</pre><pre>Som Olle Schmidt har konstaterat fick Skåne inte ta\r\ndel av infrastruktursatsningen som regeringen tog\r\nbeslut om den 12 mars. De objekt i Skåne som\r\nredovisades för snar igångsättning uppfyllde inte de\r\nkrav som riksdagen ställt för användningen av\r\ninfrastrukturmedlen. Skåne har dock i tidigare\r\nbeslut om infrastruktursatsningar erhållit medel till\r\nvägar och järnvägar. Sett ur ett totalt perspektiv har\r\nSkåne fått drygt 1 300 milj.kr., vilket är en ansenlig\r\ndel av den totala volym som anslagits.</pre><pre>Vidare utökades antalet högskoleplatser under\r\nvåren med ytterligare 2 000 platser. Lunds\r\nuniversitet tilldelades 100 platser av dessa, vilket\r\nvar samma tilldelning som t.ex. universiteten i\r\nUppsala och Göteborg fick. I årets\r\nbudgetpropositionen tilldelades universitetet i\r\nLund ytterligare 185 nybörjarplatser. Dessutom har\r\nbyggnadsstyrelsen bl.a. fått i uppdrag att starta\r\nbygget med Ekonomicentrum etapp 2 och kvarteret\r\nParadis etapp 4 vid Lunds universitet. Dessa två\r\nobjekt ingick för övrigt i den skrivelse som\r\nlänsarbetsnämnden tillsammans med länsstyrelsen\r\nskickade till regeringen före jul.</pre><pre>Redovisningen visar att Skåne har fått en likartad\r\nbedömning vad gäller statliga instaser som övriga\r\nlandet.</pre><pre>Regeringen föreslår ytterligare satsningar för att\r\nmotverka arbetslöshet och stimulera\r\nsysselsättningen i kompletteringspropositionen,\r\nsom presenteras i dag. Bl.a. föreslås satsningar på\r\nmindre vägobjekt, underhållsarbete, statliga\r\nbygginvesteringar och beredskapsarbeten. Vidare\r\nföreslås anslag för samlingslokaler och\r\ntrossamfund. Det öppnas också möjligheter för\r\nkommunerna att inrätta ett tredje gymnasieår för\r\nalla ungdomar som genomgått tvååriga\r\ngymnasielinjer. Även fler utbildningsplatser förslås\r\ninrättas inom högskolan.</pre><pre>Det är för tidigt att tala om den slutliga\r\nfördelningen av dessa satsningar till olika delar av\r\nlandet. Men de redovisade åtgärderna i\r\nkompletteringspropositionen visar att regeringen\r\när beredd att vidta åtgärder för att bekämpa\r\narbetslösheten.</pre><pre>Anf. 67  OLLE SCHMIDT (fp):</pre><pre>Herr talman! Först vill jag tacka statsrådet för\r\nsvaret. Jag vill inledningsvis framhålla att\r\narbetsmarknadsministern och jag givetvis är helt\r\növerens om den övergripande politiska strategi som\r\nbehövs för att förbättra Sveriges ekonomiska\r\nsituation och skapa riktiga nya jobb i hela vårt land.\r\nDet gäller givetvis också Malmöhus län. Det\r\nhandlar om att ge framför allt de små och\r\nmedelstora företagen möjlighet att växa och stärka\r\nsvensk industris konkurrenskraft gentemot\r\nomvärlden. Det handlar också om att satsa på\r\nframtidsinvesteringar i vägar, järnvägar och\r\ntelekommunikationer, dvs. infrastruktur, samt om\r\natt förbättra utbildningen.</pre><pre>Vi vet alla att ekonomin är mycket ansträngd och\r\nbudgetunderskottet stort. Det kräver en stram\r\nfinanspolitik för att förtroendet för svensk ekonomi\r\nskall kunna bibehållas. Det är en tuff och arbetsam\r\nprocess. Jag har full respekt för svårigheten i\r\narbetsmarknadsministerns uppgifter. Den ökande\r\narbetslösheten är ett stort problem i hela vårt land.</pre><pre>Herr talman! När detta är sagt vill jag mera precist\r\ngå in på mina frågor om mitt eget hemlän,\r\nMalmöhus län, som ju frågan gällde. Här är\r\narbetsmarknadsministern och jag tyvärr inte lika\r\növerens.</pre><pre>Jag tycker inte att jag får svar på mina tre frågor.\r\nJag hade räknat med mer konkreta och positiva\r\nbesked.</pre><pre>I dag är situationen i mitt hemlän ytterst prekär.\r\nNärmare 58 000 personer var någon gång under\r\nmars månad anmälda som arbetssökande hos\r\narbetsförmedlingarna. Den öppna arbetslösheten\r\nhar minskat något, dock är den fortfarande mycket\r\nhög. Över 16 000 personer är öppet arbetslösa.\r\nSamtidigt har antalet personer inom\r\narbetsmarknadspolitiska insatser ökat. Det handlar\r\nom närmare 23 000 personer. De långtidsarbetslösa\r\nblir fler. Varje dag utbetalas 5 milj.kr. i\r\nkontantbidrag. Det blir 110 milj.kr. i månaden.</pre><pre>Länets två största städer, Malmö och Helsingborg,\r\nligger högt över både länets och rikets\r\ngenomsnittssiffror. Faktiskt har man en högre\r\narbetslöshet än i flera av skoglänen. Antalet varsel\r\när mycket stort, vilket gör att situationen inför\r\nhösten ter sig än mer bekymmersam.</pre><pre>Av den gamla konfektionsindustristaden Malmö\r\nfinns nu efter Strumpans nedläggning inte mycket\r\nkvar. Andra städer som är hårt drabbade av varsel\r\när Eslöv och Landskrona.</pre><pre>Herr talman! Så ser alltså situationen ut i mitt\r\nhemlän. Ibland undrar jag faktiskt om denna bild\r\nträngt igenom här uppe i Stockholm. Malmöhus län\r\noch Skåne är inte längre välmågans rågade bord.</pre><pre>Så några mer precisa kommentarer på\r\narbetsmarknadsministerns synpunkter i svaret.\r\nMalmöhus län är en tättbefolkad region med både\r\nstomjärnvägar och Europavägar. Det saknas\r\nsåledes inte lämpliga väg- och järnvägsprojekt som\r\nkan komma i gång omgående. Länsarbetsnämnden\r\noch länsstyrelsen har också redovisat sådana\r\nprojekt, vad gäller både järnvägar och vägar.\r\nRegeringen hade alltså möjlighet att ge Malmöhus\r\nlän del av de 4 miljarder som fördelades den 12\r\nmars och som arbetsmarknadsministern nämner i\r\nsitt svar. Jag beklagar att inte så skedde.</pre><pre>De jämförelser som jag har kunnat göra under min\r\ntid här i riksdagen, alltså från i höstas, visar att länet\r\nfått betydligt mindre än andra delar av vårt land. I\r\ndet avseendet har vi olika syn på saken,\r\narbetsmarknadsministern och jag. I det\r\npressmeddelande som gick ut från\r\nkommunikationsdepartementet den 12 mars finns\r\n38 projekt upptagna, inte ett enda i Skåne.\r\nDäremot fick -- som en jämförelse -- E 4:an mellan\r\nUmeå i söder och Luleå i norr sig tilldelat 13\r\nprojekt på 461 milj.kr. I höstas gav regeringen\r\nockså extra medel till infrastruktursatsningar.\r\nOckså av dessa fick Skåne betydligt mindre än både\r\nden västra och den norra regionen. Av vad jag\r\nhastigt har kunnat läsa mig till i dagens\r\nkompletteringsproposition finns det en markerad\r\nNorrlandsprofil på infrastruktursatsningarna också\r\ndär.</pre><pre>Herr talman! Inte heller när det gäller satsningarna\r\npå universitet och högskolor, som\r\narbetsmarknadsministern också berör i svaret, är\r\nSkåne gynnat -- tvärtom. Det är riktigt att Lunds\r\nuniversitet har fått del av de utökade\r\nstudieplatserna -- man fick 100 platser liksom\r\nGöteborg och Uppsala. Men då skall betänkas att\r\nLunds universitet, med sina 27 000 studenter,\r\nfaktiskt inte bara är Sveriges största universitet\r\nutan också Nordens största. Uppsala universitet\r\nhar t.ex. 18 000 studenter. Den jämförelse som\r\narbetsmarknadsministern gör haltar sålunda\r\nbetänkligt. Enligt Lunds universitet bör en tiondel\r\nav de statliga insatserna gå till Lund om man räknar\r\nproportionellt. Nu säger jag inte att man hårdhänt\r\ni alla stycken skall göra det, men 100 platser till\r\nLund av de totalt 2 000 är alltså inte tillräckligt om\r\nman skall ha en rättvis fördelning över landet.</pre><pre>När det gäller investeringar i byggnader är det\r\nriktigt att Ekonomicentrum etapp 2 har kommit i\r\ngång, men det beror inte speciellt mycket på statens\r\ngoda vilja. Den absoluta huvuddelen, hela 35\r\nmilj.kr., av de närmare 50 milj.kr. detta projekt\r\nkostar är donationsmedel från den Crafoordska\r\nstiftelsen. Dessutom har ett mindre projekt kommit\r\ni gång, som ger tre årsarbetskrafter.</pre><pre>Herr talman! Skåne har under flera år dragits med\r\nstora strukturella problem. De är decenniegamla.\r\nTraditionell industriverksamhet har slagits ut. Det\r\nmest slående exemplet är givetvis varven.\r\nJordbrukssektorn är ett annat problemområde. Att\r\ni detta läge satsa på en mer framtidsinriktad\r\nnäringsverksamhet är desto viktigare. Det är i det\r\nsammanhanget Lunds universitet har sin stora\r\nbetydelse. Tidigare års jämförelser visar hur\r\npåtagligt svårt Skåne har haft att konkurrera med\r\nt.ex. Göteborg och Stockholm om statliga\r\nsatsningar på detta område.</pre><pre>Herr talman! Jag vill inte verka gnällig och alltför\r\nprovinsiell. Jag har genom den här interpellationen\r\nvelat lyfta fram behovet av en mer rimlig fördelning\r\nav de statliga regionala insatserna. Jag tycker att\r\ndet är min skyldighet som företrädare för mina\r\nväljare. Jag tror dessutom,\r\narbetsmarknadsministern, att det är viktigt att\r\nregeringen uppmärksammar de här problemen.\r\nDet finns i Skåne en klar misstro mot de centrala\r\nbeslutsfattarna i Stockholm. Jag vill verkligen inte,\r\narbetsmarknadsministern, att denna regering skall\r\nbegå samma misstag som den tidigare\r\nsocialdemokratiska, att mer eller mindre glömma\r\nbort Skåne och Skånes problem. Det gick som\r\nbekant, arbetsmarknadsministern, illa för den\r\nregeringen. Jag tror att regeringen och\r\narbetsmarknadsministern i fortsättningen bör\r\nfundera över det.</pre><pre>Anf. 68  CLAUS ZAAR (nyd):</pre><pre>Herr talman! När det gäller\r\narbetsmarknadspolitiken tillhör också jag\r\nMalmöhus län. I egenskap av representant för det\r\nlänet vill jag framföra att vi är mycket besvikna när\r\ndet gäller södra Malmöhus, där vi har en port ut\r\nmot det nya Europa. Det gäller Ystadbanan. Vi har\r\ninte sett några av de tankarna genomföras. En\r\nbörjan till att få i gång ett näringsliv måste vara att\r\ninfrastrukturen fungerar. En elektrifiering är inte\r\npåtänkt i de handlingar jag har fått tag i. På andra\r\nsidan Östersjön ser man däremot till att det händer\r\nsaker. Jag hoppas därför att\r\narbetsmarknadsministern arbetar för att också vi\r\nskall få hjälp när det gäller de kompletteringar av\r\ninfrastrukturen som behövs i Malmöhus län.</pre><pre>Detta i sig ger inte så mycket sysselsättning, men\r\neffekterna av en fungerande infrastruktur leder\r\nindirekt till sysselsättning genom att företagen\r\nvågar satsa. Nu undrar det hur de är och om de\r\nmåste flytta. De kan ju inte använda ett järnvägsnät\r\nsom inte fungerar. De har en stor möjlighet på den\r\nnya Europamarknaden mot öster. Vi måste ta vara\r\npå detta.</pre><pre>Anf. 69  Arbetsmarknadsminister BÖRJE\r\nHÖRNLUND (c):</pre><pre>Herr talman! AMS har i dagarna, har jag läst i\r\ntidningarna, fördelat preliminärt -- riksdagen skall\r\ninom kort besluta om beloppet -- drygt 19 miljarder\r\ntill arbetsmarknadspolitiska åtgärder. Det har alltså\r\nskett en grov fördelning av pengarna till länen.\r\nAMS kallar in sina länsarbetsnämndsdirektörer,\r\noch de diskuterar de kriterier som man skall fördela\r\nefter, och sedan fördelar man med\r\nämbetsmannaansvar och såvitt jag förstår också\r\ngenom styrelsebeslut. Jag tycker att det i och för sig\r\nskulle vara väldigt trevligt att få ta över den här\r\nfördelningen, men jag tror ändå inte riktigt att det\r\när rätt väg att gå.</pre><pre>Jag har i denna kammare svarat på interpellationer\r\noch en mängd frågor från representanter för alla län\r\ni Sverige, och genomgående har man accepterat\r\nden bruttosumma riksdagen skall låta AMS\r\nfördela, men i nästan varje enskilt fall vill man för\r\ndet egna länets del ha mer ur bruttosumman. Var\r\noch en är alltså litet missnöjd ur det egna länets\r\nsynpunkt. Skall man se det positivt kan man väl\r\nsäga att AMS lyckas rätt hyggligt i sin fördelning.</pre><pre>I den proposition som i dag är överlämnad till\r\nriksdagen anslås en ny miljard till statligt byggande,\r\noch den är inte fördelad på något sätt, utan nu\r\nkommer olika departement att gå in till\r\nfinansdepartementet, och sedan sker en fördelning.\r\nDetta anslag gäller inte minst högskolor, det gäller\r\nfängelser, det gäller polishus, och det gäller försvar.</pre><pre>Inte heller den summa som finns anslagen för små\r\nvägar är fördelad, utan\r\nkommunikationsdepartementet kommer sedan att\r\nfördela den på vägverkets åtta regioner.</pre><pre>När det gäller de stora objekten var jag med och\r\ndiskuterade fördelningen över landet. När jag\r\nföreslog en fördelning över hela landet kom det\r\ngång på gång fram att detta inte är prospekterat på\r\nett sätt som gör att det kan gå i gång 1992. Det är\r\nbara vissa Europavägar och vissa större järnvägar\r\nsom enligt riksdagens tidigare beslut skulle få vara\r\nmed den gången. Det gjordes ett par undantag så\r\ntill vida att ett par objekt startar först under det\r\nförsta kvartalet 1993.</pre><pre>Jag upplever inte att dagens paket, som Olle\r\nSchmidt säger, skulle ha någon speciell\r\nNorrlandsprofil. Efter vad jag kan komma ihåg är\r\ningenting speciellt utpekat, utan det är fråga om\r\nrambelopp som står till förfogande för olika delar.</pre><pre>När det gäller storvägarna sker en stor del av\r\nsatsningarna i Halland den här gången. Det gäller\r\nE 6, västkustbanan och Hallandsåsen.\r\nArbetsmarknaden för byggverksamhet där kan i\r\nprincip betraktas som gemensam med\r\nSkåneområdet. Jag lade märke till att Olle Schmidt\r\nräknade ihop de objekt som fördelats till\r\nVästerbotten och Norrbotten, och de omfattar tre\r\nfyra gånger så långa avstånd som i Halland.</pre><pre>Anf. 70  OLLE SCHMIDT (fp):</pre><pre>Herr talman! Jag har förståelse för att det är AMS\r\nsom fördelar medlen med ämbetsmannaansvar,\r\nmen det sätt på vilket medlen har fördelats, och\r\näven det sätt på vilket riksdag och regering har\r\nfördelat medlen, har missgynnat Skåne. Det har\r\nvarit min poäng, och det är en allmän uppfattning.\r\nDet kan jag visa med tabeller och siffror, men jag\r\nskall inte trötta arbetsmarknadsministern med det\r\nnu -- han kan få se dem vid ett annat tillfälle.\r\nDessutom är det givetvis svårt att göra sådana\r\nberäkningar.</pre><pre>Den första av mina tre frågor handlade om varför\r\nregeringen dröjer med besked om insatser för att\r\nmildra arbetslösheten. Länsarbetsnämnden och\r\nlänsstyrelsen i båda länen har skickat skrivelser,\r\nsåväl före jul som efter jul, och egentligen har\r\ningenting hänt i det fallet. Där är beskedet mycket\r\nluddigt.</pre><pre>Min andra fråga var om regeringen avser att föreslå\r\nnågra tidigarelägganden av planerade statliga\r\ninvesteringar i länet. Jag kan inte uppfatta det på\r\nnågot annat sätt än att svaret är nej, vilket jag\r\nbeklagar.</pre><pre>Den tredje frågan var: Är detta en rimlig\r\nfördelning? Betyder detta att hela Sverige skall\r\nleva, som det stod i regeringsförklaringen? Min\r\nbedömning är att så inte har varit fallet hittills. Man\r\nhänvisar till anslaget Delfinen. Jag har läst både\r\npropositionen och betänkandet, och vad som står\r\ndär ger helt klart utrymme för genomförande av de\r\nprojekt som har föreslagits från\r\nlänsarbetsnämnden. Enligt mina kanaler och källor\r\nvar också en del av de projekten med i slutändan,\r\nmen de kom av olika skäl inte med i de fyra\r\nmiljarderna. Det är viktigt att säga det.</pre><pre>En initierad person som hade läst\r\nkompletteringspropositionen gjorde bedömningen\r\natt denna hade en Norrlandsinriktning. Jag har inte\r\nkunnat läsa hela propositionen, men jag har läst\r\nnågra sidor, både om arbetsmarknadsministerns\r\nområde och om kommunikationsministerns\r\nområde, och det är möjligt att den kan uppfattas på\r\ndet sättet. Det gläder mig att\r\narbetsmarknadsministern säger att det inte finns\r\nnågon Norrlandsprägel, utan att förslagen kan\r\nbedömas utifrån andra regionala och geografiska\r\nbehov. Det är i så fall mycket bra. Jag vill återigen\r\npåminna arbetsmarknadsministern om att det har\r\nvarit så, både de senaste åren och det senaste\r\nhalvåret, att Skåne och den södra landsändan inte\r\nhar fått så mycket.</pre><pre>Det talas om att den nya bron kommer och att det\r\nnya Europa öppnar sig, men Öresundsbron är\r\nfortfarande på planeringsstadiet och vi vet inte när\r\nbyggstarten kommer att ske. Det är sagt att det\r\neventuellt blir 1993 eller 1994, men det finns tecken\r\nsom tyder på att bron tyvärr blir försenad. Det är\r\nnu som de här investeringarna behövs,\r\narbetsmarknadsministern.</pre><pre>Anf. 71  Arbetsmarknadsminister BÖRJE\r\nHÖRNLUND (c):</pre><pre>Herr talman! Då kan vi vara eniga om en sak, och\r\ndet är att AMS fördelar medlen efter bästa\r\nförmåga. Sedan kommer det alltid en mängd\r\nönskemål till arbetsmarknadsdepartementet, till\r\nkommunikationsdepartementet och till\r\nutbildningsdepartementet, och skulle jag slå ihop\r\ndem till en summa torde det röra sig om uppåt 100\r\nmiljarder kronor. Olle Schmidt är medveten om att\r\nvi måste gå en mycket noggrann balansgång med\r\nutgifterna just nu, för att vårt land inte skall råka ut\r\nför en stigande räntenivå, vilket vore förödande.</pre><pre>Den proposition som i dag har förelagts riksdagen\r\ntorde innebära att ca 50 000 personer kommer i\r\nutbildning eller i olika investeringsjobb. Jag\r\ngaranterar återigen att det enda som för närvarande\r\nhar förelagts riksdagen är ramar, som därefter av\r\nolika departement och av AMS kommer att\r\nfördelas på länen. Det arbete som har förelagts är\r\nalltså helt neutralt.</pre><pre>Anf. 72  OLLE SCHMIDT (fp):</pre><pre>Herr talman! Jag måste då åter fråga: Min kritik har\r\nriktats mot att vi inte har fått en enda krona av de\r\nfyra miljarderna, inte ett enda projekt. Jag inser\r\nockså att det är längre vägsträckor i Norrland, och\r\njag försökte bara göra en jämförelse som\r\nkommunikationsdepartementet hade använt med\r\nsin kartskiss. Även om jag inte tycker att det inte är\r\nnågot direkt argument, måste jag påpeka att det\r\nbor betydligt fler människor i Skåne. Om man läser\r\nlångtidsutredningen och regeringens strategiska\r\nekonomiska politik för framtiden, finner man att\r\nden också syftar till att ge tillväxt, vilket är mycket\r\nviktigt, och att skapa strukturella vinster. Då bör\r\nman inte glömma bort de delar av landet där den\r\nhär växtkraften kan komma i gång mycket fort och\r\ninte bara skapa sysselsättning i den egna regionen\r\nutan också ge bieffekter i stora delar av vårt land.\r\nDet är mycket viktigt att poängtera.</pre><pre>Claus Zaar nämnde några projekt, och jag vill\r\ngärna upprepa dem. Det är viktigt att komma i gång\r\nmed en del arbeten. Elektrifieringen av järnvägen\r\nMalmö--Ystad--Simrishamn är givetvis oerhört\r\nviktig, med tanke på hur det nya Europa ser ut. Det\r\nfinns också konkreta förslag när det gäller Sturups\r\nflygplats. Det finns konkreta byggprojekt vid\r\nLunds universitet, bl.a. ett nytt kårhus för tekniska\r\nhögskolan. Det kanske kan glädja\r\narbetsmarknadsministern, att av kostnaden på 55\r\nmiljoner har studenterna själva samlat in 45\r\nmiljoner. Arbetsmarknadsministern bör se till att\r\ndetta projekt kommer i gång, och det kostar alltså\r\nstaten 10 milj.kr. En rad vägbyggen som uppfyller\r\nde krav som riksdagen har ställt när det gäller\r\nDelfinenanslaget, det stora infrastrukturanslaget,\r\nfinns också med.</pre><pre>Det är en lista på totalt 24 projekt för 1 miljard,\r\nsom kommer att ge både direkta jobb för drygt\r\n1 000 personer men också mycket mer. Det gäller\r\nframtidssatsningar och indirekta jobb. Det löser\r\nsjälvfallet inte alla problem -- det är jag medveten\r\nom -- men det mildrar de svårigheter som uppstår\r\nnär konjunkturen vänder och vi skall bygga en\r\nÖresundsbro. Jag hoppas att\r\narbetsmarknadsministern delar uppfattningen att\r\nden skall byggas. Det finns då risk för överhettning\r\ni regionen, och det skapar stora bekymmer.</pre><pre>Jag kan som exempel nämna att arbetslösheten på\r\nbyggsidan nästa år prognosticeras till över 30 % i\r\nMalmöhus län. Det är ett av de högsta\r\narbetslöshetstalen i landet. Jag vill återigen\r\ninpränta bilden av att situationen hos oss nere i\r\nSkåne och Malmöhus län inte är så god som många\r\nvill tro. Den bilden måste vi klara ut, och där har\r\nregeringen och arbetsmarknadsministern en viktig\r\nuppgift.</pre><pre>Jag skulle slutligen, herr talman, vilja rikta en\r\nvädjan till arbetsmarknadsministern. Om\r\narbetsmarknadsministerns partivänner och jag\r\nskall lyckas väl och bättre i nästa val, får regeringen\r\ninte göra om den socialdemokratiska regeringens\r\nmisstag att glömma Skåne. Det vore mycket\r\nolyckligt.</pre><pre>Överläggningen var härmed avslutad.</pre><pre></pre><pre>11 §  Svar på interpellation 1991/92:161 om\r\nyrkesinspektionens befogenheter</pre><pre>Anf. 73  Arbetsmarknadsminister BÖRJE\r\nHÖRNLUND (c):</pre><pre>Herr talman! Lars Biörck har frågat mig dels vad\r\nregeringen kan göra för att skapa balans mellan\r\narbetsmiljölagens krav och ekonomiska\r\nförutsättningar, dels om regeringen kommer att\r\nvidta åtgärder så att i framtiden enskilt godtycke\r\nundviks vid tolkning av gällande arbetsmiljöregler.</pre><pre>Frågorna har ställts mot bakgrund bl.a. av att\r\nkommunerna, enligt Lars Biörcks uppfattning, med\r\nnuvarande ekonomiska resurser kan ha problem\r\nmed att uppfylla yrkesinspektionens krav.</pre><pre>Yrkesinspektionen, som är uppdelad på 19 distrikt,\r\när regional tillsynsmyndighet på\r\narbetsmiljöområdet. Yrkesinspektionen har att se\r\ntill efterlevnaden av arbetsmiljölagen och de\r\nföreskrifter som har meddelats med stöd av den.</pre><pre>Verksamheten bedrivs framför allt genom besök på\r\narbetsställen. Besöken leder till att\r\nyrkesinspektionen pekar på de brister i\r\narbetsmiljön som föreligger och ställer krav på att\r\narbetsgivaren åtgärdar bristerna. Om arbetsgivaren\r\ninte vidtar de åtgärder som behövs kan\r\nyrkesinspektionen meddela föreläggande eller\r\nförbud med straff- eller vitessanktionerade krav på\r\nåtgärder. Det är dessa krav som är juridiskt\r\nbindande för arbetsgivarna.  På senare år har\r\nkraven skärpts på att yrkesinspektionen stärker sin\r\nkontrollerande roll. Det innebär att\r\ninspektionsbesöken skall leda till uppföljbara\r\nskriftliga krav på att brister i arbetsmiljön åtgärdas,\r\natt dessa krav följs upp på ett effektivt sätt samt att\r\nföreläggande och förbud används när andra\r\ntillsynsåtgärder inte har haft effekt.\r\nYrkesinspektionen skall dessutom i första hand\r\nbesöka de arbetsställen som har den sämsta\r\narbetsmiljön. Tillsynen skall vidare i ökad\r\nutsträckning inrikta sig på arbetsgivarens\r\norganisation och resurser för arbetsmiljöarbetet.\r\nHelhetssynen skall prägla tillsynsarbetet.</pre><pre>När det gäller Lars Biörcks första fråga, dvs. hur\r\nekonomiska förutsättningar skall vägas in vid\r\nyrkesinspektionens prövning, slogs vissa principer\r\nfast redan vid arbetsmiljölagens tillkomst. Enligt\r\ndessa får de insatser som krävs för att förbättra\r\narbetsmiljön inte vara orimliga i förhållande till de\r\nresultat som kan uppnås. Skyddsåtgärderna måste\r\nfrån kostnadssynpunkt stå i skälig proportion till\r\nvad som kan vinnas från arbetsmiljösynpunkt.</pre><pre>De anställdas hälsa får emellertid aldrig sättas på\r\nspel. De nödvändiga kraven på en säker\r\narbetsmiljö skall inte kunna sättas åt sidan med\r\nhänsyn till den enskilde arbetsgivarens ekonomiska\r\nförutsättningar.</pre><pre>Det kan konstateras att de avvägningar som dessa\r\nprinciper ställer krav på i praktiken inte vållar\r\nnågra problem. Yrkesinspektionen ställer oftast\r\ninte krav på en viss teknisk åtgärd eller t.ex. nya\r\nlokaler. Kravet ställs oftast så att det finns ett\r\nhandlingsutrymme för olika åtgärder.</pre><pre>Som jag nyss sade ställs bindande krav på\r\narbetsgivarna genom beslut om föreläggande och\r\nförbud. Sådana beslut fattas i beslutsorganen inom\r\nyrkesinspektionen, yrkesinspektionsnämnderna.\r\nDessa är i dag sammansatta bl.a. med personer som\r\nföreträder arbetsmarknadens parter. Bland dem\r\nfinns också företrädare för kommunerna som\r\narbetsgivare.</pre><pre>Även om yrkesinspektionens prövning inte grundas\r\npå något godtycke kommer det naturligtvis att\r\nuppstå vissa skillnader i de krav som ställs på\r\nliknande verksamheter. Ett skäl för det är\r\nuppenbart. Förhållandena är sällan identiska på två\r\narbetställen, även om det handlar om t.ex.\r\nbrandstationer i olika kommuner.</pre><pre>Ett annat skäl hänger samman med det\r\ngrundläggande förhållandet att yrkesinspektionen\r\nhar att tillämpa arbetsmiljölagen och\r\narbetarskyddsstyrelsens föreskrifter på det enskilda\r\narbetsställets konkreta problem.\r\nYrkesinspektionen skall precisera de funktionskrav\r\nsom finns i lagstiftningen. Därvid kan naturligtvis\r\ntvå distrikt göra olika bedömningar. Detta är\r\ngivetvis oundvikligt vid all myndighetsutövning och\r\ninte något speciellt för yrkesinspektionen.\r\nMöjligheten att överklaga besluten till en högre\r\ninstans, först till arbetarskyddsstyrelsen och\r\ndärefter till regeringen, finns emellertid bl.a. för att\r\nkunna åstadkomma en enhetlig praxis.</pre><pre>Avslutningsvis vill jag säga att kraven på en god\r\narbetsmiljö, med den vidgade syn på\r\narbetsmiljöfrågorna som nu gäller, normalt sett\r\nbidrar till en god och effektiv verksamhet hos\r\nföretag och förvaltningar.</pre><pre>Anf. 74  LARS BIÖRCK (m):</pre><pre>Herr talman! Jag vill tacka\r\narbetsmarknadsministern för svaret på min\r\ninterpellation.</pre><pre>Orsaken till att jag har tagit upp det här ämnet är\r\nde erfarenheter som finns från min hemkommun,\r\ndär yrkesinspektionen gång på gång dömer ut\r\nkommunala verksamheter av de mest olika slag.</pre><pre>Jag utgår från att problemen i och för sig är\r\ndesamma runt om i landet. Orsaken är naturligtvis\r\nden ändring i arbetsmiljölagen som genomfördes\r\nvid halvårsskiftet 1991. Därmed ställs nya, hårdare\r\nkrav på arbetsmiljön. Det förstår jag.</pre><pre>Däremot förstår jag inte den markanta inriktning\r\npå kontroller av arbetsplatser inom den offentliga\r\nsektorn som tycks ha blivit följden. Jag har\r\nobserverat inspektionsmeddelanden som är sådana\r\natt räddningstjänstens anläggningar,\r\nbrandstationerna, ifrågasättes. Men det gäller även\r\nskolor och barndaghem. Ofta är det ventilationen\r\nsom anses undermålig. Skulle kommuner och\r\nlandsting behöva åtgärda allt som krävs på kort\r\nsikt, skulle det kosta samhället tiotals miljarder\r\nkronor -- och det är naturligtvis något som inte ryms\r\ni någon budget i dag!</pre><pre>Jag skall självfallet i den här debatten inte\r\nifrågasätta berättigade krav på en god arbetsmiljö.\r\nSådana krav har ställts sedan yrkesinspektionen\r\nstartade sin verksamhet för något mer än 100 år\r\nsedan. Vad jag ifrågasätter och vill diskutera är hur\r\nvi skall göra en balansering mellan resurser och\r\nkrav. Jag tror att det då behövs något slags åtgärd\r\nfrån arbetsmarknadsdepartementet för att ge\r\nyrkesinspektionen och berörda kommuner\r\nriktlinjer.</pre><pre>Både privat och inom det offentliga är det\r\nnödvändigt att vända på varje krona och bedöma\r\nvar den gör den största marginalnyttan. Hur\r\nbehjärtansvärt det än är att det finns en god\r\narbetsmiljö konkurrerar det här området med all\r\nannan verksamhet som finansieras genom\r\nskattemedel. Kommuner och landsting måste\r\nnaturligtvis fördela sina resurser optimalt och väga\r\nolika intressen mot varandra. Om kraven inom ett\r\nområde, och speciellt inom det område som det här\r\när fråga om, med lagens hjälp blir oproportionerligt\r\nhöga, uppstår en tvångssituation.\r\nResursfördelningen kan då bli skev.</pre><pre>Arbetsmarknadsministern kommer i sitt svar in på\r\nden här problematiken i och med att han nämner\r\natt vissa principer fastställdes när lagen skrevs. De\r\nhär principerna skulle, kortfattat uttryckt, innebära\r\natt insatser skall ställas mot nytta. Så långt låter\r\nallting bra. Frågan är bara hur en sådan här allmän\r\nmeningsyttring dokumenteras i lagtexten och om\r\nden över huvud taget tillämpas. Ministern tror att\r\navvägningarna i praktiken inte vållar några\r\nproblem. Själv vill jag påstå att problemen redan i\r\ndag är stora. Dessutom kommer de framdeles att\r\naccentueras om yrkesinspektionen flyttar fram sina\r\npositioner.</pre><pre>Det finns en aspekt till som gör den offentliga\r\nsektorn särskilt känslig för påpekanden från\r\nyrkesinspektionen. Vid ett påpekande som berör\r\nett företag finns det nämligen en\r\növerlevnadsinstinkt, både hos företagsledning och\r\nhos anställda, som gör att man kompromissar när\r\ndet handlar om alltför kännbara ekonomiska\r\nåtgärder -- åtgärder som kanske innebär att\r\nsysselsättningen sätts på spel.</pre><pre>På en kommunal förvaltning däremot finns det\r\nmånga olika grupperingar som inte behöver se till\r\nden totala kommunala ekonomin. I stället kräver\r\nde det bästa för det egna reviret. Det kan vara\r\npersonalorganisationer, förvaltningsledning eller\r\nde politiker som i berörd nämnd utnyttjar\r\nyrkesinspektionens påpekande och ställer kravet på\r\nkommunledningen att ett visst område skall\r\ntillgodoses. Det är ett krav som det är väldigt svårt\r\natt gå emot i diskussioner, eftersom en reservant\r\nalltid i det läget blir anklagad för att inte ta\r\ntillräckliga personalhänsyn.</pre><pre>Jag vill därför ånyo fråga ministern om det inte\r\nfinns skäl för arbetsmarknadsdepartementet att\r\nstudera de här problemen och att försöka ange\r\nriktlinjerna för en nödvändig resursbalansering.</pre><pre>Anf. 75  Arbetsmarknadsminister BÖRJE\r\nHÖRNLUND (c):</pre><pre>Herr talman! Inledningsvis noterar jag att såväl\r\nstaten och kommunerna som flertalet företag i dag\r\nlever i ett besvärligt ekonomiskt klimat. Utan att i\r\nförväg göra en värdering vill jag säga att jag förstår\r\natt det blir svårare och svårare avvägningar för\r\nkommunerna och för arbetsgivare av olika slag när\r\nekonomin är svårt pressad.</pre><pre>Å andra sidan vet vi, att om människor far illa i sin\r\narbetsmiljö får samhället vid något senare tillfälle\r\nmycket stora kostnader i form av\r\nförtidspensioneringar, långtidssjukskrivningar osv.</pre><pre>Men den fråga som Lars Biörck har väckt är av den\r\narten att jag återigen, utan att värdera något i\r\nförväg, anser att den platsar vid de\r\nuppföljningssamtal som jag har varannan månad\r\nmed verkschefer av olika slag under mitt\r\nansvarsområde. Där diskuterar man problem,\r\nmöjligheter och hur vi skall agera framöver. Jag är\r\nberedd att ta upp en sådan här diskussion med\r\nansvarig verkschef, inte i sak, utan i princip.</pre><pre>Anf. 76  LARS BIÖRCK (m):</pre><pre>Herr talman! Jag vill inte stå här som den store\r\nbusen och plädera för en sämre arbetsmiljö. Jag är\r\nhelt övertygad om att både\r\narbetsmarknadsministern och jag tycker att det är\r\nmycket väsentligt att vi arbetar för en god\r\narbetsmiljö. Sakinnehållet i det jag vill säga rör\r\nenbart balanseringen mellan resurser och krav.</pre><pre>Man kan t.ex. ifrågasätta vissa saker. Det kommer\r\nförelägganden som innebär att lokaler måste\r\nåtgärdas. Ofta kan det vara fråga om lokaler som\r\ndelvis är så pass slitna att man kommer att\r\nnyinvestera, bygga nytt. Det är ofta den enda\r\nrealistiska utvägen. I stället för att laga och lappa\r\nmåsta man göra något rejält.</pre><pre>En brandstation, för att gå tillbaka till det\r\nexemplet, kan kosta mellan 100 och 200 milj.kr.\r\nDet är naturligtvis en kraftfull investering, som\r\nmåste passas in på något sätt i det kommunala\r\ninvesteringsprogrammet. Då menar jag att det\r\nkanske inte vore helt fel att kommunerna i ett\r\nsådant läge beviljades tillräckligt långa respiter för\r\natt kunna börja bygga på denna brandstation. Det\r\när naturligtvis en kommunal process som kan ta\r\nflera år, innan beslutet fattas och byggnaden\r\nkommer till stånd. Detta vore en möjlighet i stället\r\nför att slänga bort de pengar man har på åtgärder\r\nsom kommer att raseras i och med att man bygger\r\nnytt.</pre><pre>Jag konstaterar naturligtvis med tillfredsställelse att\r\narbetsmarknadsministern lovade att ta upp denna\r\nfråga i uppföljningssamtal med verkscheferna. Gör\r\ngärna det med chefen för arbetsmarknadsverket.\r\nMan måste beakta att speciellt kommunal\r\nverksamhet styrs mycket demokratiskt. Vi har\r\nrepresentanter för personal, politiker och\r\nförvaltningsledning. Man kan utgå från att syftet är\r\ngott och att intresset hela tiden finns, men\r\nresurserna kan vara knappa.</pre><pre>Överläggningen var härmed avslutad.</pre><pre>12 §  Svar på interpellation 1991/92:141 om\r\nvärnpliktsvägran</pre><pre>Anf. 77  Försvarsminister ANDERS BJÖRCK\r\n(m):</pre><pre>Herr talman! Lena Klevenås har frågat mig</pre><pre>dels hur stora kostnaderna var under år 1991 för att\r\nhålla värnpliktsvägrare i fängelse i Sverige,</pre><pre>dels om jag anser att pengarna för dessa kostnader\r\nvar väl använda,</pre><pre>dels om värnpliktsvägrare även i fortsättningen\r\nkommer att ådömas fängelsestraff, trots att -- som\r\nhon påstått -- 40 % av en årskull frikallas,</pre><pre>samt dels om det är möjligt att underlåta att inkalla\r\nvärnpliktiga som har arbete eller som studerar och\r\ni deras ställe kalla in värnpliktiga som är arbetslösa.</pre><pre>Under år 1991 avtjänade 659 värnpliktiga och\r\nvapenfria tjänstepliktiga fängelsestraff för\r\nvärnpliktsbrott respektive brott mot lagen om\r\nvapenfri tjänst. Kostnaden för varje intagen är ca\r\n870 kr. per dygn. Totalkostnaden kan uppskattas till\r\nca 15 milj.kr. för föregående år.</pre><pre>Den allmänna värnplikten innebär att de manliga\r\nsvenska medborgarna har ålagts en skyldighet att\r\nfullgöra värnpliktstjänstgöring om samhället kräver\r\ndet. Till denna skyldighet måste med nödvändighet\r\nfinnas ett sanktionssystem. Syftet med\r\nsanktionssystemet är att den som blir ålagd\r\ntjänstgöring fullgör denna. Det har också fastlagts\r\nav riksdagen att de värnpliktiga som vägrar att\r\nfullgöra varje form av plikttjänstgöring måste\r\ndrabbas av en påföljd, som inte är alltför lindrig.\r\nStraffet för värnpliktsbrott är böter eller fängelse i\r\nhögst ett år. Vid förstagångsvägran blir påföljden i\r\nregel villkorlig dom i förening med böter och det är\r\nförst om vägran upprepas som ett fängelsestraff\r\ndöms ut. Riksdagen har uttalat att något alternativ\r\ntill fängelsestraff inte bör komma i fråga i dessa fall,\r\nom påföljden skall anses vara tillräckligt kännbar.\r\nJag hänvisar till prop. 1977/79:159, FöU28, rskr.\r\n371. En sådan påföljd behövs för att kunna\r\nupprätthålla respekten för den allmänna\r\nvärnplikten. Detta också med tanke på de\r\nvärnpliktiga som lojalt och många gånger med stor\r\nuppoffring fullgör sin värnpliktstjänstgöring.</pre><pre>Sedan den 1 juli 1991 grundas prövningen vid\r\nansökan om vapenfri tjänst i princip på sökandens\r\nförklaring om sin inställning till vapenbruk. Detta\r\ninnebär att så gott som alla som ansöker om\r\nvapenfri tjänst får sin ansökan beviljad. Följden\r\nblir att en vapenvägrare som är beredd att fullgöra\r\nvapenfri tjänst i princip inte längre drabbas av\r\nnågot straff. Vad beträffar totalvägrarna måste man\r\nkomma ihåg att det av domarna framgår att\r\nåtskilliga vägrar av ekonomiska eller rent av av\r\nbekvämlighetsskäl och således inte av principiella\r\nskäl.</pre><pre>I regeringens proposition 1991/92:101 om\r\nvärnpliktsutbildning -- som nu behandlas i\r\nriksdagen -- läggs fast att endast de värnpliktiga\r\nsom behövs för försvarsmaktens krigsorganisation\r\noch fredstida beredskap skall tas ut till\r\nvärnpliktsutbildning. Detta innebär att antalet\r\nvärnpliktiga som tas ut till värnpliktsutbildning\r\nkommer att minska fr.o.m. den 1 juli i år, om\r\nriksdagen följer propositionens förslag.</pre><pre>I propositionen sägs vidare att målsättningen skall\r\nvara att för varje befattning skall den utbildas, som\r\när bäst lämpad för befattningen. Vid bedömningen\r\nav lämpligheten bör enligt propositionen bl.a.\r\nvägas in den värnpliktiges personliga förhållanden,\r\ni den mån dessa kan antas påverka hans förmåga att\r\nfullgöra tjänstgöringen, samt den värnpliktiges\r\negna önskemål vid uttagningen. Man kan därför\r\nförutse att antalet vägrare kommer att minska med\r\ndet nya uttagningsförfarandet.</pre><pre>Den nya principen för uttagning av värnpliktiga till\r\nvärnpliktstjänstgöring kommer dock inte att\r\ninnebära någon ändring i sanktionssystemet. Även\r\ni fortsättningen är det ett brott att vägra fullgöra sin\r\ntjänstgöringsplikt.</pre><pre>Pliktutredningen (Fö 1991:02) har till uppgift att se\r\növer personalförsörjningen till totalförsvaret\r\ngenom pliktsystem. Utredningens slutsatser och\r\nförslag kan antas få betydelse för utformningen av\r\nsanktionssystemet. Utöver vad jag tidigare sagt\r\nfinns det med hänsyn även till detta för närvarande\r\ninte någon anledning att förändra det gällande\r\nsanktionssystemet.</pre><pre>Vad slutligen gäller frågan om möjligheterna att\r\ninkalla värnpliktiga som saknar arbete gör jag\r\nföljande bedömning. Som jag redan sagt är det\r\ntänkt att den värnpliktiges lämplighet för en\r\nbefattning skall avgöra om han skall tas ut till\r\nvärnpliktsutbildning. Detta innebär att de\r\nvärnpliktiga vid uttagningen bör nivågrupperas\r\nfrämst med avseende på befälslämplighet, hälsa\r\noch kunskaper.</pre><pre>Anf. 78  LENA KLEVENÅS (s):</pre><pre>Herr talman! Jag tackar försvarsministern för\r\nsvaret. Min första fråga har fått ett konkret svar.\r\nDet kostade ca 15 miljoner att hålla 659\r\nvärnpliktiga i fängelse under kortare eller längre tid\r\nunder 1991. Jag noterar att de har blivit fler sedan\r\n1990, trots generösare regler för att få vapenfri\r\ntjänst.</pre><pre>Frågan återstår dock om det var väl använda\r\npengar. Den frågan undviker försvarsministern att\r\nsvara på.</pre><pre>Vilka är då dessa 659 brottslingar, som var\r\nfängslade för värnpliktsbrott förra året? Vad hade\r\nde gjort? Jag skall överlämna åt Sigrid Bolkéus, som\r\nkommer att tala efter mig, att ta upp frågan om\r\ntotalvägrarna. Jag kommer att begränsa mitt\r\nresonemang till dem som gör delar av sin\r\nutbildning, men av olika skäl inte fullföljer den.</pre><pre>Det kan gälla pojkar som inte beviljades vapenfri\r\ntjänst enligt de gamla reglerna, sådana som trots\r\nallt ryckte in, men som under utbildningens gång\r\nbeslöt sig för att överklaga och hamnade i en\r\ntröstlöst utdragen process, där någon droppe fick\r\nbägaren att rinna över. Detta gjorde att de till slut\r\nvägrade, trots att det inte var tänkt från början.</pre><pre>Det kan gälla pojkar som påbörjade en\r\nhögskoleutbildning som de inte ville avbryta. De\r\nbegärde uppskov och fick avslag. Universitets- och\r\nhögskoleutbildningar är oftast årsvisa, och i dessa\r\ntider med stor arbetslöshet är det nästintill omöjligt\r\natt göra ett uppehåll ett år för att göra militärtjänst\r\nnågra månader och undvika arbetslöshet de\r\nåterstående månaderna av det året.</pre><pre>Min fråga till försvarsministern om han tycker att\r\ndet är väl använda pengar att sätta dessa pojkar i\r\nfängelse grundar sig bl.a. på den klarsyn som jag\r\ntycker att dessa ungdomar visar. Vill vi att de skall\r\ngå arbetslösa flera månader för att göra sin\r\nmilitärtjänst på en tid som inte är lämplig för dem?\r\nVad kostar det samhället att försörja pojkarna med\r\nsocialbidrag under arbetslösheten, och skall vi\r\nräkna in den kostnaden i försvarsbudgeten?</pre><pre>Varför kan vi i i stället inte erbjuda de ungdomar\r\nsom just nu är arbetslösa att med förtur få göra sin\r\ngrundutbildning? Tror inte försvarsministern att\r\narbetslösa pojkar är lämpliga att fullgöra värnplikt?\r\nKan man inte vara litet flexibel och obyråkratisk?\r\nDå spar man kanske både mänskliga och\r\nekonomiska resurser. Jag kan kanske få påpeka att\r\ndet finns åtminstone en partikamrat till\r\nförsvarsministern som delar min uppfattning i\r\ndenna fråga.</pre><pre>För att återgå till dem som vi sätter i fängelse,\r\ntycker förmodligen försvarsministern att de där\r\nveklingarna som inte fullgör sin utbildning inte är\r\nså mycket att bekymra sig för, men då har jag andra\r\nexempel.</pre><pre>Fängelsestraff kan drabba även dem som fullgör sin\r\ngrundutbildning på ett utmärkt sätt. Det finns\r\nexempel på sådana som har fått högsta slutbetyg,\r\nmen som så småningom ändå har blivit kriminella\r\nvärnpliktsbrottslingar. Vad kan det då vara som har\r\nhänt? Jo, t.ex. att man har erbjudits en viktig\r\nfortbildning på sin arbetsplats, en fortbildning som\r\nhar råkat sammanfalla med en repetitionsövning.\r\nDet kan ha gällt åt en så viktig sak som en kurs som\r\nvar förutsättning för ett erbjudet chefsarbete. Trots\r\nansökan om anstånd och trots att det finns\r\nlagparagrafer som säger att anstånd med\r\ntjänstgöring kan beviljas värnpliktig som visar att\r\ntjänstgöringen skulle medföra avsevärt avbräck i\r\npåbörjade studier eller vålla väsentlig olägenhet i\r\nhans arbete eller bereda honom eller nära anhörig\r\ntill honom väsentliga svårigheter, så beviljas inte\r\nanstånd utan samhället reagerar efter en utdragen\r\nprocess med en dom på 14 dagars fängelse.</pre><pre>Jag har t.ex. fått ett brev från en kriminalinspektör\r\nhär i Stockholm. Han skriver:</pre><pre>''Jag är i grunden försvarsvänlig och positivt inställd\r\ntill vårt försvar, men är fly förbannad över vad som\r\nsker i nu aktuella avseenden. När man jämför med\r\nhur unga och normalt skötsamma pojkar behandlas\r\nvid dessa s.k. värnpliktsbrott, jämfört med andra\r\nbrott, kan man inte undgå att bli indignerad,\r\nlindrigt sagt. Som kriminalinspektör vid\r\nbedrägeriroteln i Stockholm har jag en bra inblick i\r\nhur det är. Roteln har ca 6 000 ärenden i balans. I\r\nde flesta ärenden finns kända gärningsmän. En stor\r\ndel av dessa kommer inte ens att bli föremål för\r\nutredning, enär resurserna inte räcker till. Vilka\r\nskäl ligger bakom bedömningen att det är viktigare\r\natt fängsla värnpliktsvägrare än att fängsla kända\r\nbedragare? Hur kan vi hota skötsamma ungdomar\r\npå högskolorna med polishämtning, när vi låter\r\ndem som berövar samhället miljarder genom\r\nekonomisk brottslighet gå fria? Varför är det så\r\nviktigt att klämma åt varje värnpliktsbrottsling att\r\nman kallar in dem på nytt efter den första\r\nbötfällningen, så att de får upprepa sin vägra och så\r\natt vi kan döma dem till fängelsestraff? Vi behöver\r\ndem ju inte i försvaret. De gör redan en god\r\nsamhällsinsats på annat håll. Vi slänger ut miljoner\r\npå en destruktiv verksamhet och låter riktiga\r\nbrottslingar gå fria i brist på resurser. Använd de\r\nhär 15 miljonerna som det kostar årligen för att i\r\nstället anställa fler poliser som kan utreda den\r\nekonomiska brottsligheten.''</pre><pre>Jag vill upprepa min fråga till försvarsministern: Är\r\ndet verkligen väl använda pengar att fängsla dessa\r\nungdomar? Jag skall t.o.m. drista mig till att fråga\r\nvilka skäl som enligt försvarsministerns bedömning\r\när tillräckliga för att få anstånd. Att man inte får det\r\nför att barn skall skolas in på daghem eller för att\r\nbarntillsynen inte kunnat ordnas är väl enligt\r\nförsvarsministern helt naturligt. Men finns det\r\nnågra skäl som är tillräckliga för att man skall få\r\ndetta anstånd?</pre><pre>Till sist: Det är helt klart att uttagningen av antalet\r\nvärnpliktiga kommer att minska. Jag har enligt\r\nförsvarsministern ''påstått'' att det är 40 % som\r\nkommer att frikallas. Hur många procent tror\r\nförsvarsministern att det rör sig om? När det är ett\r\nså stort antal som aldrig kommer att kallas in,\r\nverkar det då inte litet väl drastiskt att kriminalisera\r\ndem som bara vill ha anstånd med en repövning\r\neller vill göra sin vapenfria tjänst vid ett annat\r\ntillfälle? Vad räknas som ett gott resultat av denna\r\ns.k. kriminalvård?</pre><pre>Anf. 79  SIGRID BOLKÉUS (s):</pre><pre>Herr talman! Även jag tackar försvarsministern för\r\nsvaret.</pre><pre>Anledningen till att jag har anmält mig till denna\r\ndebatt är den att jag anser att totalvägran bör\r\navkriminaliseras. Jag har skrivit en motion där det\r\nhemställs att riksdagen skall begära en utredning\r\nom avkriminalisering av totalvägran att göra\r\nvärnplikt och möjlighet att överföra\r\nhandläggningen av totalvägran till ett annat\r\ndepartement, t.ex. socialdepartementet.</pre><pre>I Nederländerna kan vapenvägrarna göra\r\nsamhällstjänst som organiseras av\r\nsocialdepartementet. Även i Danmark kan\r\ntotalvägrarna välja samhällstjänst utanför\r\ntotalförsvaret. Det är inget straff som man döms\r\ntill. Redan nu pågår ju i Sverige en\r\nförsöksverksamhet vid sex tingsrätter när det gäller\r\nsamhällstjänst som alternativ till fängelsestraff, och\r\ndet skall nu utvidgas till att omfatta hela landet.</pre><pre>I Danmark och Nederländerna anser man tydligen\r\natt möjligheten att välja samhällstjänst inte\r\nminskar respekten för att göra värnplikt. Men vi\r\nvidhåller vad som skrevs i en proposition som lades\r\nfram för 15 år sedan, där riksdagen uttalade att\r\nnågot alternativ till fängelsestraff inte bör komma i\r\nfråga vid upprepad totalvägran och att\r\nfängelsestraff behövs för att kunna upprätthålla\r\nrespekten för den allmänna värnplikten. Det vore\r\nintressant att få veta om försvarsministern anser att\r\ntotalvägran, som grundar sig på en icke-\r\nvåldsideologi, är ett brott, en kriminell handling.</pre><pre>I interpellationssvaret skriver försvarsministern att\r\ntotalkostnaden för de 659 som avtjänade\r\nfängelsestraff för värnpliktsbrott år 1991 uppskattas\r\ntill 15 milj.kr. Är då kostnaderna för\r\ndomstolsförhandlingarna medräknade? Jag skall ge\r\nett exempel på en totalvägran som ledde till\r\nfängelse.</pre><pre>Tingsrätten dömde till 60 dagsböter och villkorlig\r\ndom i 2 år. Totalvägraren överklagade i hovrätten\r\nsom fastställde domen. Efter 2 år blev den unge\r\nmannen åter inkallad och totalvägrade --\r\ntingsrätten igen, och domen blev 4 månaders\r\nfängelse.</pre><pre>Herr talman! Jag hoppas få svar om\r\ndomstolskostnaderna. Det framgår inte klart i\r\nsvaret om försvarsministern anser att kostnaderna\r\nför varje intagen på ca 870 kr. per dygn och andra\r\nkostnader är väl använda pengar, när det dagligen\r\ntalas om statens knappa ekonomiska resurser.</pre><pre>Statsrådet säger i svaret att det av domarna framgår\r\natt åtskilliga totalvägrar av ekonomiska eller rent\r\nav av bekvämlighetsskäl och således inte därför att\r\nde har en stark icke- våldsideologi. Ekonomiska\r\nskäl kan inte heller jag ställa upp på, men jag\r\nbetvivlar att några av dessa pojkar tycker att det är\r\nbekvämt att utstå rättegångar och fängelsestraff.\r\nDe totalvägrare som jag har talat med har inte\r\nförsökt att få frisedel, eftersom det i praktiken\r\ninnebär att de ställer upp på att våld kan lösa\r\nproblem. Även om den vapenfria tjänsten kan\r\ngöras på t.ex. brandstationer, daghem och\r\nservicehus organiseras det av försvaret. Pojkarna\r\nvill inte dra sig undan av bekvämlighetsskäl utan\r\ngöra samhällstjänst där försvarsdepartementet och\r\ntotalförsvaret inte har något som helst inflytande,\r\nmen väl ett annat departement, t.ex.\r\nsocialdepartementet.</pre><pre>Försvarsministerns svar ger förhoppningar om att\r\nvi i framtiden inte kommer att ha samvetsfångar.\r\nDen skall utbildas som är bäst lämpad, och antalet\r\nvärnpliktiga som tas ut till utbildning kommer att\r\nminska den 1 juli i år. Då kan det väl inte vara\r\naktuellt att välja pojkar som av etiska och\r\nmoraliska skäl inte vill ta till vapen utan söker\r\nvapenfri tjänst eller totalvägrar. Vi har talat om vad\r\nfängelsestraffen kostar, men inte om den vapenfria\r\ntjänsten. Under tiden 1 juli 1991--31 januari 1992,\r\nalltså under 7 månader, beviljades 1 957 personer\r\nvapenfri tjänst.</pre><pre>Befälslämplighet skall vara ett kriterium för att\r\nman skall anses lämplig för värnpliktsutbildning.\r\nDå tror jag att de som vill ha vapenfri tjänst eller\r\ntotalvägrar inte uppfyller kraven och gallras bort.\r\nVad tror försvarsministern?</pre><pre>Anf. 80  Försvarsminister ANDERS BJÖRCK\r\n(m):</pre><pre>Herr talman! Först några synpunkter beträffande\r\nkostnaderna.</pre><pre>Det går självfallet inte att göra någon bedömning\r\nav om det här rör sig om ett rimligt belopp eller\r\ninte. Är t.ex. våra kostnader rimliga för att hålla\r\nrånare i fängelse? Är det t.ex. rimliga kostnader för\r\natt hålla ekonomiska brottslingar i fängelse? Det är\r\nett fullkomligt absurt resonemang att göra en\r\nekonomisk bedömning på det sätt som man\r\nförväntar sig att jag tänker göra.</pre><pre>Jag är djupt förvånad över att man försöker föra ett\r\nresonemang i ekonomiska termer om tillämpningen\r\nav lagar som riksdagen har stiftat. Riksdagen har\r\nbl.a. beslutat om att vi skall ha ett militärt försvar.\r\nRiksdagen har beslutat om den lagstiftning som\r\nfinns på det här området. Det är domstolarna som\r\ndömer ut straff i enlighet med den gällande\r\nlagstiftningen. Riksdagsordningen och\r\nregeringsformen förbjuder mig, som herr\r\ntalmannen väl vet, att gå in i de enskilda fallen när\r\ndet gäller strafftillämpningen. Det får inte\r\ndiskuteras i denna kammare. Därför kan jag\r\nnaturligtvis inte kommentera enskilda domslut, för\r\ndå skulle jag bryta mot grundlagen.</pre><pre>Låt oss titta på vad som kan göras på det här\r\nområdet. Jag tycker att det är fel att människor med\r\nhjälp av en pliktlag kallas in -- det gäller inte bara\r\nmilitärt försvar utan vi har civilförsvarsplikt och\r\nannat -- beroende på situationen på\r\narbetsmarknaden. Jag vet att det finns de som\r\ntycker att man kan göra det. Jag delar absolut inte\r\nden uppfattningen. Det skulle naturligtvis innebära\r\natt de som inte gör värnplikt ser till att bli arbetslösa\r\nvid ett visst tillfälle. Vilket enormt område för fiffel\r\nskulle det inte öppnas! Hur djupt orättvist är det\r\ninte mot kompisarna, som fullföljer sin\r\nvärnpliktstjänstgöring! Försvaret är inte någon\r\narbetsmarknadspolitisk regulatur, även om det är\r\nen synpunkt som jag vet finns både centralt och\r\nlokalt.</pre><pre>Sedan talades det här om samvetsfångar. Det är ett\r\nmycket farligt resonemang. Jag har träffat\r\nmänniskor som anser sig vara samvetsfångar, när\r\njag besökt fängelser. De anser sig vara\r\nsamvetsfångar t.ex. därför att de tvingas betala\r\nskatt på ett sätt som de djupt ogillar. De är\r\nsannerligen, herr talman, minst lika starkt\r\növertygade om att de är samvetsfångar som de\r\nvärnpliktiga som vi här talar om. Skulle man bara\r\ndärför att man anser sig vara samvetsfånge slippa\r\nstraffutmätning? Då skulle vi hamna i en\r\nfullkomligt orimlig situation.</pre><pre>Sedan var man inne på antalet och sade att nu skall\r\nvi ju kalla in färre och att vi då skulle kunna vara\r\nlitet generösa. Men, herr talman, om vi höjer\r\nförmögenhetsskattegränsen så att färre betalar\r\nförmögenhetsskatt, skulle det innebära att man\r\nkunde säga: eftersom det ändå är så få som betalar\r\nförmögenhetsskatt, kan jag ju slippa göra det? Om\r\nman struntar i att göra det, behöver man inte heller\r\navtjäna något straff för det. Det tycker jag är ett\r\nmärkligt resonemang.</pre><pre>Det finns de som hävdar att det skall vara\r\nbötesstraff i stället. Ja, då är vi inne i ett historiskt\r\nsett mycket intressant system. Det har varit väldigt\r\nvanligt, både i Sverige och utomlands, att man har\r\nkunnat köpa sig fri från värnplikten. Om man följer\r\ndet som här indikeras får vi återgå till flydda\r\nårhundraden. De som hade mycket pengar kunde\r\nköpa sig fria från värnplikten. Men i det här läget\r\nskulle det kallas för någonting annat, nämligen för\r\nböter. Det är naturligtvis ett föga jämlikt system.\r\nDet skulle förvåna mig mycket om det skulle vinna\r\nacceptans i Sverige.</pre><pre>Herr talman! Vi skall behålla den\r\nvärnpliktslagstiftning som vi har i sina grunddrag.\r\nVi skall naturligtvis visa all respekt för de\r\nmänniskor som av djupt religiösa eller etiska skäl\r\nvägrar att göra värnplikt. Men de måste faktiskt\r\nvara inställda på att samhället ser till att gällande\r\nlagar följs.</pre><pre>Nu är det inte längre regeringen som avgör ärenden\r\nbeträffande straffutmätning. Dessa ligger\r\nsjälvfallet på domstolarna. Däremot kan jag\r\nförsäkra att besluten om någon skall kallas in eller\r\ninte verkligen inte fattas slentrianmässigt, utan man\r\ngör från regeringens och departementets sida en\r\nordentlig genomgång från fall till fall.</pre><pre>Anf. 81  LENA KLEVENÅS (s):</pre><pre>Herr talman! Vad som är rimligt och vad som är\r\nrättvist är naturligtvis svåra frågor.\r\nFörsvarsministern frågade: Är det rimligt att hålla\r\nrånare i fängelse? Ja, det tycker jag. Om man skall\r\njämföra rånare med kriminella värnpliktiga, tycker\r\njag att det är mer rimligt att rånare hålls i fängelse.\r\nMen jag tycker inte det är rimligt att man jagar\r\nvarje värnpliktsvägrare. Att de kallas in gång på\r\ngång gör att de blir tvungna att upprepa sitt brott.\r\nOm man inte kallade in dem, skulle de inte behöva\r\nupprepa sin vägran och sitt brott. Det är vi från\r\nsamhällets sida som åstadkommer brotten.</pre><pre>Det här ett område för fiffel, säger\r\nförsvarsministern. Sådana finns det många i\r\nsamhället. Den ekonomiska brottsligheten är\r\nomfattande, och samhället förlorar stora summor\r\npå denna brottslighet, som vi aldrig tycks få\r\ntillräckligt med poliser att arbeta med. För bara en\r\nliten stund sedan röstade vi tyvärr ner ett förslag\r\nfrån Socialdemokraterna om ytterligare några\r\nmiljoner för att komma till rätta med alla de fall\r\nmed kända brottslingar och bedragare som\r\nundandragit samhället stora pengar. När vi inte har\r\npengar att klara upp dessa, tycker jag inte att det är\r\nrimligt att satsa 15 miljoner på att hålla dessa enligt\r\nmin uppfattning oskyldiga unga människor, kanske\r\nde bästa i den unga generationen, i fängelse och låta\r\nekonomiska brottslingar helt slippa rättegång och\r\nstraff. Det är orättvist.</pre><pre>Den bedömning som görs är inte rimlig. Det kan\r\nhända i en syskonskara att den ena broden hamnar\r\ni fängelse och att den andra över huvud taget inte\r\nfår rycka in. Anledningen till att orimligheterna blir\r\nså uppenbara just nu är bl.a. att vi före jul skickade\r\nhem flera grupper med värnpliktiga som redan\r\nhade påbörjat sin utbildning. Att det här inte skulle\r\nvara en ekonomisk fråga håller jag inte med om.\r\nSjälvfallet har vi inte råd att utbilda så många\r\nvärnpliktiga. Därför skall vi bara ta ut en del av\r\nårskullen. Men då måste vi se till att pengarna\r\nanvänds på ett bra sätt. Att fortsätta att sätta\r\nvärnpliktiga i fängelse är helt orimligt.</pre><pre>Vi kommer tydligen att fortsätta att göra det, för\r\nmöjligheten för att göra vapenfritjänst betraktas\r\nsom undantag. Att få anstånd är väldigt svårt. Jag\r\nkan inte se att man följer reglerna för anstånd. Jag\r\nvet inte vilka olägenheter det kan vara som gör att\r\nman får anstånd. Det räcker inte med att man\r\nförlorar ett eller två år av sina studier och kanske\r\naldrig kan återuppta dem. Avslag på\r\nanslagsbegäran kommer i alla fall. Det tycker jag är\r\nuppenbart orimligt.</pre><pre>Anf. 82  SIGRID BOLKÉUS (s):</pre><pre>Herr talman! Jag tycker att det var mycket\r\nberättigat att fråga om de var väl använda pengar.\r\nFörsvarsministern jämförde värnpliktiga med\r\nrånare och ekonomiska brottslingar. Han talade om\r\nvarför han anser att totalvägrare bör sitta i fängelse.\r\nDå skall jag faktiskt tala om varför jag vill ha det\r\navkriminaliserat.</pre><pre>Jag känner mig medskyldig till vad dessa unga\r\ngrabbar får utstå. Jag anser att vi bestraffar dem för\r\nden fostran och den skolundervisning som de har\r\nfått, för att de har satt så djupa spår. Min erfarenhet\r\nsom lärare i 25 år är inte unik. Tvärtom är det\r\nvanligt med många kvinnor i utbildningsväsendet,\r\nbåde inom förskolan och inom skolan. Ingen av oss\r\nhar gjort värnplikt. Jag har inte fått någon\r\nutbildning om min försvarsuppgift. Den är obekant\r\nför mig och merparten av mina medsystrar.</pre><pre>Den bristande kunskapen och utanförskap har\r\ngjort att det har varit väldigt svårt att undervisa om\r\nförsvaret. Det har nu i samband med hotet om\r\nnedläggning av I 14 i Gävle och försvarsdebatten\r\nsom jag har lärt mig mycket, likaså när mina egna\r\ngrabbar har legat i lumpen i 15 månader. Men det\r\när så dags när man börjar komma upp i 50-\r\nårsåldern. Det har varit betydligt lättare att\r\nundervisa om freds- och konfliktlösning utan våld.\r\nVi skall komma ihåg att det kalla kriget just\r\nupphört. Vi har i färskt minne fredsmarscher,\r\nfredsdemonstrationer, fredssånger och dikter om\r\nfred, vänskap och skrotade vapen. Hur många vita\r\nduvor, fredens symbol, har icke Sveriges elever\r\nklippt och ritat!</pre><pre>Vi avbryter slagsmål och lär barnen att konflikt\r\naldrig löses med våld och vapen. Vi förmanar\r\nskjutglada grabbar med leksakspistoler. Samhället,\r\ndvs. vi alla, stödjer att det inte skall finnas\r\nkrigsleksaker att köpa. Vi lovordar sådana initiativ\r\nsom bildandet av Non-fighting-generation. Flickor i\r\n17--18-årsåldern behöver varken tänka längre eller\r\ntänka om. Men vid mönstringen förväntas det att\r\npojkarna på samhällets uppdrag skall lära sig att\r\ndöda.</pre><pre>Om man tar konsekvensen av sin uppfostran och\r\nvägrar att döda, då sätts man i fängelse för brottet\r\nen icke stark våldsideologi. Jag tycker inte att det\r\när hedrande för Sverige att Sverige står på\r\nAmnestys lista över samvetsfångar. FN:s\r\nkommission för mänskliga rättigheter förordar att\r\nvapenfri tjänst skall vara i överensstämmelse med\r\nvägrarens övertygelse. I så fall skulle ingen behöva\r\nhamna i fängelse. Om Sverige följde denna\r\nrekommendation, fick totalvägrarna möjlighet att\r\nvälja samhällstjänst bortkopplad från försvaret.\r\nDet är inte av bekvämlighetsskäl som man vägrar.</pre><pre>Det vore intressant att få veta om de som inte vill ta\r\ntill vapen att klara sig vid urvalet till värnplikt. Det\r\nskulle i så fall lätta många av de bekymmer som vi\r\nhar.</pre><pre>Anf. 83  Försvarsminister ANDERS BJÖRCK\r\n(m):</pre><pre>Herr talman! Jag tror att vi måste reda upp vissa\r\nmycket elementära begrepp. Ingen sätts i fängelse\r\nom vederbörande vägrar att bära vapen. Det finns\r\noch har funnits i många decennier civila alternativ.\r\nMan får lätt intrycket av den här debatten att folk\r\nsom vägrar att bära vapen plötsligt hamnar i finkan.\r\nSå är det alltså inte. Det finns många som gör\r\nvapenfri tjänst. Men nu talar vi om totalvägrare --\r\nmänniskor som bryter mot en av riksdagen stiftad\r\nlag. Då är frågan: Skall det finnas ett\r\nsanktionssystem eller inte? Om det inte finns något\r\nsanktionssystem, innebär det att värnplikten är\r\nfrivillig. Den som vill får göra sin värnplikt, den\r\nsom inte vill det slipper. Jag delar inte\r\nuppfattningen att det är realistiskt, för då tvingas vi\r\natt införa en yrkesarmé i Sverige.</pre><pre>Om vi är överens om att det måste finnas något\r\nslags sanktionssystem, står valet mellan två\r\nsanktioner. Den ena sanktionen är böter, men då är\r\nvi tillbaka i 1600--1800-talens situation, då man\r\nkunde köpa sig fri från värnplikten. Den andra\r\nsanktionen är frihetsstraff. Riksdagen har då\r\nfastnat för att det måste finnas någon form av\r\nfrihetsstraff för dem som vägrar totalt att göra sin\r\nvärnplikt.</pre><pre>Herr talman! Värnpliktsvägrarna kallas ju inte in\r\ngång på gång. När de har kallats in ett antal gånger,\r\nvägrat och suttit i fängelse en kortare period, skrivs\r\närendena av. Sedan kallas de inte in flera gånger.\r\nSamhället förföljer dem ju inte livet ut, som man\r\ntycks kunna tro av den här debatten. Det är\r\nnormalt en kortare period som man tvingas sitta i\r\nfängelse.</pre><pre>Det är självfallet en mycket grannlaga uppgift för\r\nde myndigheter som handlägger dessa ärenden och\r\nde fall som hamnar på regeringens bord att göra en\r\nbedömning. Det är fråga om en diskretionär\r\nprövning. Jag kan naturligtvis inte uttala mig i alla\r\nenskilda fall, för jag kan inte ägna mig åt något\r\nministerstyre. Det kan säkerligen någon gång ske\r\nmindre lyckade bedömningar. Vi människor kan\r\nalltid fela, och det gör vi också. Det är naturligtvis\r\nbeklagligt om det sker, men det är inte unikt för det\r\nhär området. Jag förutsätter att man gör en så\r\nnoggrann bedömning som möjligt i de enskilda\r\nfallen, att man tar alla rimliga hänsyn och är\r\ngenerös. Jag vet att man också i de allra flesta fall är\r\ngenerös, t.o.m. generösare än vad lagstiftaren hade\r\ntänkt sig. Det går säkerligen att hitta något exempel\r\npå motsatsen, men det kan man inte lägga riksdag\r\noch regering till last, utan det handlar då om\r\nmänsklig ofullkomlighet.</pre><pre>Man skall heller inte glömma bort att tiotusentals\r\nvärnpliktiga är lojala och gör sin värnplikt. Vi har\r\njust nu fantastiskt fina värnpliktiga. Det har skett\r\nen dramatisk omsvängning om man jämför med\r\nden tid då jag själv gjorde värnpliken, då det fanns\r\nen stor negativism. Uppslutningen kring\r\nvärnplikten är nu väldigt stark. När en del i höstas\r\nslapp att göra sin värnplikt var det intressant att se\r\natt många krävde att få bli inkallade igen. Det\r\nhandlade om några hundra personer, men i alla fall.</pre><pre>Skall vi säga till dem som lojalt fullgör sin tjänst och\r\nsom ligger inne litet kortare eller litet längre än ett\r\når att de som struntar i värplikten, som totalvägrar\r\noch inte accepterar någon alternativ tjänst gör rätt,\r\nmedan de som kanske är borta från familjen --\r\nmånga värnpliktiga har i dag gift sig ganska unga\r\noch har barn -- eller som tar smällarna när det gäller\r\natt vara borta från studierna att de andra, vägrarna,\r\nhelt och hållet skall slippa? Det tycker inte jag. Det\r\nhär är en lojalitets-, solidaritets- och\r\njämlikhetsfråga.</pre><pre>Vi har inte kvinnlig värnplikt. Det uttalades här\r\nbekymmer över att kvinnorna kanske inte alltid har\r\nde kunskaper som behövs på det här området. Det\r\ngår emellertid att skaffa sig kunskaper. Jag hälsar\r\nmina ärade meddebattörer välkomna in i de många\r\nfrivilliga försvarsorganisationer som finns.\r\nDamerna här skulle pryda sin plats i t.ex.\r\nlottakåren.</pre><pre>Anf. 84  LENA KLEVENÅS (s):</pre><pre>Herr talman! Jag tycker inte att försvarsministern\r\nhar klargjort någonting i den här debatten. Snarare\r\nskyfflade han undan problemen för dem som jag\r\nden senaste tiden har kommit i kontakt med. Det\r\nrör sig inte om totalvägrare. Den diskussionen är\r\nlättare, men den för Sigrid Bolkéus i den här\r\ndebatten.</pre><pre>Jag talar om ungdomar som har fullgjort sin\r\ngrundutbildning, men som inte har kunnat inställa\r\nsig till repetetionsövning och om ungdomar som har\r\npåbörjat sin militära grundutbildning, överklagat\r\nett beslut eller har begärt och fått vapenfri tjänst\r\nbeviljad, men där tidpunkten för att fullgöra denna\r\nutbildning har visat sig vara omöjlig av det ena eller\r\ndet andra skälet. När då dessa ungdomar inte har\r\nfått anstånd -- som är mycket svårt att få, och de\r\nmänniskor som hanterar dessa ärenden gör det på\r\nett olämpligt sätt -- inte inställer sig för att det är\r\nomöjligt för dem, hamnar de i fängelse. Jag tycker\r\natt det är fullkomligt orimligt.</pre><pre>Det är bra att det nu är lättare att få vapenfri tjänst,\r\nmen det är fortfarnade många ungdomar som kom\r\nin i den här hanteringen före den 1 juli. Det är\r\nkonstigt att trots att det har blivit lättare att få\r\nvapenfri tjänst, ökar antalet ungdomar som sitter i\r\nfängelse. År 1990 var antalet 592 och förra året var\r\ndet 659. Det är inte fråga om att helt och hållet\r\nslippa, men samhället bör vid bestraffning av\r\nbrottslingar tillämpa rimliga proportioner. Det blir\r\nju inte någon upprepad vägran, om dessa\r\nungdomar inte inkallas vid upprepade tillfällen, och\r\ndet blir inte fängelse förrän efter upprepad vägran.\r\nDet är bara att sluta att inkalla dem som har vägrat\r\nen gång och låta det bero med böter. I stället bör\r\nman utnyttja dessa miljoner till att bekämpa den\r\nekonomiska brottsligheten.</pre><pre>När det för två månader sedan var öppet hus i\r\nriksdagen blev jag tillfrågad av en besökare varför\r\nvi socialdemokrater inte gör någonting för att inte\r\nvapenvägrare skall hamna i fängelse. Besökaren\r\nberättade om sin son som under sex års tid hade\r\ngenomlidit olika stadier av inkallelse, utredningar,\r\navslag, överklaganden, rättegångar,\r\nnådeansökningar och till sist fängelsestraff. Sonens\r\nhela liv hade tagit en annan riktning. Han hade\r\naldrig kommit i gång med sin utbildning. Såväl han\r\nsom hans vänner och unga släktingar hade helt\r\ntappat tron på vuxenvärlden, på demokratin och på\r\nvårt samhälle. En stor leda och besvikelse hade\r\nspritt sig bland många ungdomar. Att försöka\r\npåverka genom politiskt eller annat arbete tyckte\r\nde var helt meningslöst. Detta skrämmer mig. Vi\r\nkan inte hantera de bästa och känsligaste av våra\r\nunga män i Sverige på detta sätt. De kommer i sitt\r\nyrkesliv ofta att arbeta som lärare, ungdomsledare\r\neller präster. Det är därför viktigt att de kan\r\nförmedla en positiv bild av det svenska samhället\r\ntill nästa generation ungdomar.</pre><pre>Anf. 85  SIGRID BOLKÉUS (s):</pre><pre>Herr talman! Som försvarsministern säger är det\r\nalldeles riktigt att det finns civila alternativ, och jag\r\nhar också räknat upp dem. De här ungdomarna vill\r\ninte slippa undan. De vill göra samhällstjänst, men\r\nden skall vara bortkopplad från försvaret som är\r\nkrigsförberedande. Det må vara att vi tycker att de\r\när tjuriga. arför inte se på Danmark eller\r\nNederländerna. Det finns information i en skrift,\r\nutgiven av det Nederländska\r\nförsvarsdepartementet, som heter Die Wet\r\nGewetensbezvaren Militarie Dienst.</pre><pre>Vi kan väl ta reda på vilka erfarenheter man har\r\nhaft där. Jag sätter nu mitt hopp till att den\r\npliktutredning som försvarsministern nämner i\r\nsvaret ställer följande fråga: Kommer de som inte\r\nvill ta till vapen att klara sig vid urvalet till\r\nvärnpliktsutbildning?</pre><pre>Man måste också väga in hotbilden. Den har ju\r\nändrats sedan denna proposition lades fram 1977.</pre><pre>Jag hoppas att de som sitter i denna pliktutredning\r\nockså tycker att det är fel att 200--300 personer\r\nårligen skall sättas i fängelse på grund av att de inte\r\nvill lära sig att döda. Men många blir förtvivlade,\r\neftersom de blir hemskickade. Det är som\r\nförsvarsministern säger att över 200 överklagade,\r\noch de kommer att tas in.</pre><pre>Jag hoppas också att utredningen också kommer att\r\nföreslå att försvarsbudgeten skall användas till\r\nförsvaret och till dem som är lämpliga att göra\r\nvärnplikt. Höj dagspenningen om det finns\r\nutrymme för det, eftersom de värnpliktiga har det\r\nknapert. Då kanske en del slipper säga nej av\r\nekonomiska skäl.</pre><pre>Anf. 86  Försvarsminister ANDERS BJÖRCK\r\n(m):</pre><pre>Herr talman! Jag kan försäkra att pliktutredningen\r\nsysslar med denna problematik inkl. de utländska\r\nalternativ som finns, och frågan har många gånger\r\nstuderats. Men riksdagen har faktiskt kommit fram\r\ntill denna lösning, dvs. att vi skall ha en allmän\r\nvärnplikt -- det är inte någon enskild\r\nförsvarsminister som har gjort det. Det skall också\r\nfinnas någon form av sanktionssystem inbyggt. Det\r\när möjligt att man kan gå över till böter. Det finns\r\nemellertid en principiell tveksamhet i fråga om\r\ndetta, eftersom man då kan köpa sig fri från\r\nvärnplikt. Jag tycker faktiskt att det är fel. Jag får\r\nnaturligtvis respektera dem som har en annan\r\nuppfattning. Men systemet skulle vara djupt\r\norättvist om någon genom att betala några\r\ntusenlappar slapp göra kanske ett års värnplikt,\r\nmedan andra lojalt gör sin värnplikt för att kunna\r\nförsvara sitt land i en krigssituation.</pre><pre>Överläggningen var härmed avslutad.</pre><pre>13 § Svar på interpellation 1991/92:155 om JAS-\r\nprojektet</pre><pre>Anf. 87  Försvarsminister ANDERS BJÖRCK\r\n(m):</pre><pre>Herr talman! Maj Britt Theorin har ställt följande\r\nfrågor till mig om JAS-projektet:</pre><pre>1. Förutsätter kontraktet för delserie 2 av JAS (110\r\nplan) en ytterligare beställning av JAS-plan?</pre><pre>2. Hur många plan är det i så fall fråga om och till\r\nvilket pris?</pre><pre>3. Hur många JAS-divisioner planerar regeringen?</pre><pre>4. Är det samhällsekonomiskt försvarbart att\r\nskrota fullt funktionsdugliga Viggar för att få plats\r\nmed JAS?</pre><pre>Inledningsvis vill jag påpeka att Maj Britt Theorins\r\npåståenden i interpellationen på ett flertal punkter\r\när faktamässigt felaktiga.</pre><pre>Dess värre lever vi ännu inte i den fredliga värld\r\nsom Maj Britt Theorin beskriver, även om vi\r\nhoppas på att så få göra.</pre><pre>Våra massmedier redovisar dagligen reportage om\r\nstrider och oroligheter, även i vår relativa närhet.</pre><pre>Maj Britt Theorin hävdar att hela världen\r\nnedrustar, förutom Sverige och Turkiet som\r\nupprustar. Detta påstående om svensk upprustning\r\nrimmar dåligt med det faktum att den svenska\r\narmén föreslås minska med ca 25 % i kvantitet, och\r\nflygstridskrafterna från 20 till 16 divisioner.</pre><pre>Den internationella utvecklingen hindrar dock inte\r\natt ett flertal länder, även i Europa, för närvarande\r\nutvecklar eller planerar att anskaffa nya\r\nstridsflygplan. JAS 39 GRIPEN är som bekant ett\r\nalternativ för flera av dessa länder.</pre><pre>Även tidigare Warszawapaktsländer kommer -- så\r\nsnart deras ekonomi tillåter -- att anskaffa nya\r\nflygplan. Att världen runt Sverige nedrustar -- som\r\nMaj Britt Theorin påstår -- gäller i alla fall inte på\r\nflygstridskraftsområdet.</pre><pre>Jag vill, innan jag besvarar Maj Britt Theorins\r\nfrågor, påminna om det beslut om fortsatt\r\ninriktning av JAS-projektet som regeringen fattade\r\nden 5 december förra året.</pre><pre>Av detta beslut framgår att den tidigare regeringens\r\ninriktning enligt beslutet från den 22 november\r\n1990 i allt väsentligt fortfarande gäller för JAS-\r\nprojektet.</pre><pre>Jag vill därmed också ha sagt till Maj Britt Theorin\r\natt vi inte funnit anledning att ändra på den\r\ninriktning som tidigare socialdemokratiska\r\nregeringar lagt fast.</pre><pre>Beslutet den 5 december 1992 innebär bara att\r\nregeringen fullföljer tidigare beslut och uppdrar åt\r\nmaterielverket att förhandla med IG JAS AB om\r\nvillkoren för beställning av produktion av delserie\r\n2, utveckling av JAS 39B och erforderliga\r\nstödsystem. Beställningen görs dock först när\r\nförhandlingar har lett fram till godtagbara\r\naffärsmässiga villkor för staten. Samtliga väsentliga\r\nfrågor avseende finansiering av projektet skall\r\nalltså klarläggas. Därtill skall avtalet innehålla\r\nkontrollstationer som möjliggör anpassning till\r\neventuellt ändrade förutsättningar. Regeringen\r\nkommer, genom försvarsutskottet, att hålla\r\nriksdagen informerad inför ett planerat\r\nkontraktstecknande den 1 juli 1992.</pre><pre>Maj Britt Theorins första fråga besvaras enkelt med\r\natt det kontrakt som nu avses bli tecknat för JAS 39\r\ndelserie 2 om 110 flygplan inte binder\r\nstatsmakterna till någon beställning av ytterligare\r\nflygplan. JAS-beslutet år 1982 förutsatte däremot\r\natt hela Viggensystemet successivt skulle omsättas\r\nmed JAS 39 för att projektet totalt sett skulle få en\r\nkostnadseffektiv volym. En eventuell framtida\r\ndelserie 3 innebär däremot inte någon ökad\r\nkostnad för delserie 2.</pre><pre>Den andra frågan som Maj Britt Theorin ställt om\r\nantalet flygplan och till vilket pris, kan av bl.a. de\r\nskäl jag just nämnt inte besvaras. Riksdagen\r\nkommer endast att ta ställning till delserie 2 (110\r\nflygplan) inkl. JAS 39B.Det totala antalet flygplan\r\nkommer att fastställas i senare försvarsbeslut, som\r\njag naturligtvis inte skall föregripa. Framtida priser\r\nkan självfallet inte heller bedömas i dag, eftersom\r\nhela produktionen bygger på avtal som förhandlas\r\ninför varje beställning på grundval av en efterkalkyl\r\nav genomförd produktion. Efterkalkylen blir sedan\r\nen avgörande parameter för bl.a. prissättningen.</pre><pre>Maj Britt Theorin har vidare frågat vilket antal\r\nJAS-divisioner som regeringen planerar. Det kan\r\nutan svårighet utläsas på s. 5 i propositionen\r\n1991/92:102 att regeringens förslag till\r\nkrigsorganisation på sikt omfattar 16 divisioner\r\ninom flygvapnet efter JAS-systemets införande.\r\nAntalet divisioner som skall omsättas behöver dock\r\ninte fastställas nu utan kan avgöras i senare\r\nförsvarsbeslut. Detta är möjligt, eftersom åtta av\r\ndivisionerna är av typen (JA 37) jaktviggen,\r\nlevererade mellan åren 1977 och 1990. Dessa utgår\r\ndock successivt fram till år 2006 om inga åtgärder\r\nvidtas eller andra omständigheter motiverar annat.</pre><pre>På Maj Britt Theorins sista fråga blir svaret att det\r\nnaturligtvis inte är samhällsekonomiskt försvarbart\r\natt i förtid skrota fullt funktionsdugliga Viggar.\r\nDetta konstaterande gäller självfallet alla\r\nhögteknologiska system, varför vi inte avser föreslå\r\nsådana åtgärder. JAS-systemet ersätter därför först\r\nsystemen AJ/S 37, och därefter planeras också JA\r\n37 Viggen att ersättas på sikt, detta allteftersom\r\nresp. flygplanindivider av tekniska, ekonomiska\r\neller andra skäl inte längre kan eller bör utnyttjas\r\nvidare.</pre><pre>Låt mig avslutningsvis få erinra om att tiden för att\r\nta fram komplexa vapensystem är lång. Beslutet att\r\nersätta hela Viggen-systemet med JAS 39 fattades\r\nmot bakgrund av att Viggen-systemen, liksom alla\r\nandra system, har såväl en teknisk som en praktisk\r\nlivslängd. Vid sekelskiftet kommer en stor del av de\r\ndå kvarvarande flygplanen att vara 25--30 år gamla.\r\nDet bör därför påminnas om att flygplanssystemen\r\nspecificeras för en nyttjandetid på maximalt 15--20\r\når.</pre><pre>Jag upprepar alltså att någon skrotning i förtid\r\nsåledes inte kommer att ske för att få plats med\r\nJAS-systemet.</pre><pre>Anf. 88  MAJ BRITT THEORIN (s):</pre><pre>Herr talman! Jag tackar försvarsministern för\r\nsvaret på min interpellation. Det är i vissa delar\r\nklarläggande men i andra delar oklart.</pre><pre>Anledningen till att jag har ställt denna\r\ninterpellation är inte minst de låsningar för kraftigt\r\nhöjda försvarskostnader för framtiden som finns\r\ninbakade i beslutet.</pre><pre>Det kalla kriget är slut. Som jag framhåller i\r\ninterpellationen har en dramatisk och positiv\r\nändring i de internationella relationerna i Europa\r\ninträffat. Warszawapakten existerar inte längre.\r\nMycket kraftig konventionell nedrustning pågår i\r\nEuropa, och något reellt militärt hot mot Sverige\r\nredovisar varken ÖB eller regeringen.\r\nFörutsättningarna för fortsatt kraftig nedrustning\r\när unikt goda, något som avspeglar sig i bl.a.\r\nNATO:s kraftiga minskningar på 16,2 % mellan\r\n1990 och 1991 liksom i Tysklands och OSS mycket\r\nkraftiga minskningar av både militärutgifter och\r\nstyrkor.</pre><pre>Men den borgerliga regeringen i Sverige går på\r\ntvärs med denna utveckling och föreslår en formell\r\nökning med 7,3 miljarder men med låsningar för\r\nmycket kraftigt ökade försvarskostnader därefter i\r\nform av både delserie 2 och delserie 3 av JAS, nya\r\nu-båtar, ytfartyg och stridsvagnar.</pre><pre>Försvarsministern antyder i svaret att strider och\r\noroligheter i vår närhet motsäger min beskrivning\r\nav det kalla krigets slut. Min fråga är ganska\r\nnaturlig:</pre><pre></pre><pre>Hur tänker sig försvarsministern att social oro,\r\netniska konflikter och t.ex. stridigheterna i Bosnien\r\nHercegovina skall kunna sprida sig till Sverige?\r\nVarför och hur skulle JAS-plan användas vid en\r\nsådan konflikt? Är det inte andra metoder är de\r\nmilitära som behövs vid sådana konflikter?</pre><pre>Nedrustning är enligt vetenskaplig definition\r\nminskning av såväl pengar som materiel och\r\nstridskrafter. Att minska på ett område men öka på\r\nett annat, exempelvis höja försvarsramen med 7,3\r\nmiljarder, är ingenting annat än upprustning.\r\nMenar försvarsministern att det är nedrustning att\r\navskaffa ett föråldrat vapensystem och t.ex. införa\r\nmoderna stridsvagnar i stället? Den definitionen av\r\nnedrustning har jag aldrig mött någonstans i\r\nvärlden.</pre><pre>Visst finns det fortfarande länder som planerar att\r\nskaffa nya stridsflygplan. Men allt fler anser sig inte\r\nha behov av eller råd med att skaffa nya flygplan. I\r\nstället livstidsförlänger de sina plan. Det gör USA,\r\nCanada, Venezuela, Chile, Australien, Nya\r\nZeeland, Singapore, Japan, Israel, Egypten,\r\nItalien, Frankrike, England, Tyskland, Belgien och\r\nandra, men inte Sverige.</pre><pre>Viggenplanen kan modifieras med JAS-teknik till\r\nmycket lägre kostnad; för alla de 130 attack- och\r\nspaningsviggarna till en kostnad på 150 milj.kr.,\r\ndvs. 50 milj.kr. mindre än vad en JAS 39 Gripen\r\nkostar enligt de uppgifter vi har nu på styckepris.\r\nDe kan livstidsförlängas till långt fram på 2000-\r\ntalet.</pre><pre>Visst har den borgerliga regeringen en annan syn på\r\nJAS än Socialdemokraterna. Jag skall inte upprepa\r\nvåra förbehåll för beslutet 1983. Utan förbehåll,\r\noch därmed utan ett verkligt förhandlingsutrymme,\r\nsas i regeringsdeklarationen att JAS-projektet skall\r\nfullföljas. Bättre kort på hand kunde inte industrin\r\nfå.</pre><pre>Visserligen säger försvarsministern att kontraktet\r\npå delserie 2 inte binder statsmakterna till någon\r\nbeställning av fler plan. Det är bra, och jag är\r\ntacksam för det svaret. Men varför då skriva i\r\npropositionen att ''fortsatta flygplansleveranser\r\nefter delserie 2 förutsätts''? Vad betyder 16 JAS-\r\ndivisioner om inte 272 plan?</pre><pre>Samtidigt låter försvarsministern påskina att\r\nbeslutet från 1982 förutsatte att hela Viggen-\r\nsystemet skulle bytas ut mot JAS 39 för att få en\r\nkostnadseffektiv volym. Till detta är att säga att\r\nriksdagen hittills endast beställt 30 plan och att\r\nriksdagen angav en maximal ram om 24,7 miljarder\r\nför sammanlagt 140 plan. Att flygvapnet och\r\nindustrin hela tiden räknat med över 300 plan är\r\nnågot helt annat.</pre><pre>Offert på delserie 2 får riksdagen emellertid inte ta\r\nställning till. Här gäller det tydligen för riksdagen\r\natt köpa grisen i säcken. Besluta gärna om att\r\nbeställa 110 plan, men begär inte att få ta ställning\r\ntill offerten och därmed kostnaderna! Detta är inte\r\nacceptabelt.</pre><pre>Min första fråga är: Kan försvarsministern\r\ngarantera att i kontraktet för delserie 2 inga extra\r\nkostnader för delserie 2 tillförs om delserie 3 inte\r\nbeställs? Den andra är: Är försvarsministern\r\nberedd att låta riksdagen i sin helhet, inte bara\r\ngenom information till försvarsutskottet, ta\r\nställning till JAS-offerten?</pre><pre>Jag noterar med tillfredsställelse att\r\nförsvarsministern lovar att någon skrotning i förtid\r\ninte kommer att ske för att få plats med JAS-\r\nsystemet. Men vad skall han då göra med alla JAS-\r\nplan? Försvarsministern säger att de kvarvarande\r\nflygplanen vid sekelskiftet kommer att vara 25--30\r\når gamla. Detta är väl ändå en sanning med en stor\r\nmodifikation eftersom det första Viggenplanet\r\nlevererades först 1977.</pre><pre>Enligt en av våra främsta försvarsexperter bör\r\nViggenplanen utnyttjas minst 30 år, vilket betyder\r\natt de 1990 levererade Viggenplanen håller\r\nåtminstone till år 2020, troligen längre. Min fråga\r\när: Varför är det omöjligt för Sverige att\r\nlivstidsförlänga sina flygplan på samma sätt som\r\nandra länder gör?</pre><pre>Anf. 89  HANS GÖRAN FRANCK (s):</pre><pre>Herr talman! Den internationella utvecklingen och\r\ninte minst den i Europa har starkt förbättrat\r\nSveriges säkerhetspolitiska läge. Det finns inom\r\növerskådlig tid inte något reellt militärt hot av\r\nbetydelse mot vårt land som motiverar ett kraftigt\r\nutbyggt nytt luftförsvar. Sverige har jämfört med de\r\nflesta länder i Europa ett mycket starkt flygvapen\r\nsom kan förbättras utan att JAS-projektet fullföljs.</pre><pre>Det är ovisst och det finns inte fullgoda garantier\r\nför vad slutnotan för JAS-projektet serie 2 kommer\r\natt stanna på när det är slutlevererat. Redan nu,\r\noch om kostnadsutvecklingen fortsätter som den\r\nhittills har gjort, riskerar JAS-projektet att\r\nmedföra en svår belastning på försvarets budget\r\noch betydande komplikationer för övriga\r\nvapengrenar.</pre><pre>Det har visat sig att Sveriges flygindustri kan\r\növerleva utan JAS-projektets fullföljande. SAAB\r\när marknadsledande i Europa för civilflyg för 30--\r\n60 passagerare. I dag utgörs hela 55 % av SAAB:s\r\nflygdivision av civil tillverkning. Det gäller nu -- i\r\nhändelse att JAS-projektet inte fullföljs -- att\r\nytterligare utveckla den civila verksamheten.</pre><pre>Jag skulle vilja ställa ytterligare några frågor till\r\nförsvarministern.</pre><pre>För det första: Var tycker försvarsministern att\r\ngränsen går för de kostnader som bör nedläggas på\r\nJAS-projektet? I svaret säger han att det skall vara\r\ngodtagbara villkor men har också uttalat att vi inte\r\nkan gå hur långt som helst. Jag fordrar inte något\r\ndetaljerat svar, men det vore av intresse att få veta\r\nnivån.</pre><pre>Den andra frågan är: Är regeringen beredd att\r\nompröva fullföljandet av JAS-projektet i händelse\r\nkostnaderna blir alltför höga? Det är en viktig\r\nfråga. Om motparten får det intrycket att man till\r\nvarje pris vill köpa planet kan det vara en\r\nolägenhet.</pre><pre>Den tredje frågan är: Vilka negativa verkningar\r\noch anslagsminskningar kan ett fullföljande av\r\nJAS-projektet få för övriga försvaret? Vi har ju\r\nbl.a. fått uppgifter om att det rör sig om två\r\nbrigader. Men är det mer än så?</pre><pre>Om regeringen blir nödsakad att ompröva JAS-\r\nprojektet finns det då, försvarsministern, någon\r\nberedskap för alternativ försvarspolitik för\r\nflygvapnet? Det är också en viktig\r\nförhandlingsfråga. Jag vill också få\r\nförsvarsministerns synpunkter på vilken ökning av\r\nsvensk vapenexport som regeringen beräknar att\r\nJAS-projektet får. Det finns analyser om detta där\r\ndet talas om att en betydande exportökning är enda\r\nhoppet för att detta skall gå ihop.</pre><pre>Slutligen: Har regeringen planer på en serie 3 av\r\nJAS-projektet? Jag vet att ställningstagande till\r\ndetta blir aktuellt långt senare. Men det har en viss\r\nbetydelse att veta vilka tankar försvarsministern\r\nhar i den frågan.</pre><pre>Anf. 90  Försvarsminister ANDERS BJÖRCK\r\n(m):</pre><pre>Herr talman! Jag medger gärna att vi under senare\r\når fått uppleva en avspänning i Europa på grund av\r\nkommunismens fall. Taggtråden har försvunnit och\r\nmuren har brutits igenom. Men om framtiden vet\r\nvare sig Maj Britt Theorin, Hans Göran Franck\r\neller jag särskilt mycket.</pre><pre>Det sista JAS-planet i delserie 2 skall lämna\r\nrullbandet i Linköping år 2001. Det planet skall\r\nvara i tjänst till ungefär år 2020, förmodligen till år\r\n2025. Om Hans Göran Franck och Maj Britt\r\nTheorin kan tala om för svenska folket och min\r\nringa person hur världen ser ut år 2025 exakt på\r\npricken, böjer jag mig. Ni är ju duktiga på\r\nprognoser. Det vet vi som har följt er\r\ninternationella verksamhet. Då kan vi avskaffa\r\nganska mycket.</pre><pre>Men om ni i dag i Sveriges riksdag hyser minsta\r\ntvekan om läget i världen när JAS-flygplan, andra\r\nsvenska vapen och utbildade svenska värnpliktiga --\r\nsom nu gör sin grundutbildning -- kanske behövs,\r\nmåste vi begripa att vi har ett tidsperspektiv som vi\r\ninte kan överblicka. Vi bygger ju inte JAS-flygplan\r\nför att de skall slåss i morgon.</pre><pre>Allt tal om hotbilder måste sättas in i sitt stora\r\nsammanhang. Därför måste vi ta ett försvarsbeslut\r\ni taget. Nu handlar det om att ta ställning till de\r\nfrågor som riksdagen har fått på sitt bord i form av\r\nen proposition. Vi arbetar nu med att så snabbt som\r\nmöjligt försöka få fram ett beslut om delserie 2. Ju\r\nmer det drar ut i tiden, desto större blir\r\nkostnadsfördyringen. Det beror helt enkelt på att\r\nhär står det hundratals svenska och utländska\r\nunderleverantörer och väntar på besked. De håller\r\ninte kapaciteten uppe och kompetens samlad om\r\ndet inte snabbt kommer ett beslut om delserie 2.</pre><pre>Det är anledningen till den ordning som vi har\r\nföreslagit i propositionen. Om vi inte nu snabbt\r\nförsöker att få till stånd ett beslut kan det kosta\r\nextra miljarder.</pre><pre>När det gäller delserie 2 kan jag försäkra Maj Britt\r\nTheorin att det är alldeles kristallklart från\r\nregeringens sida att detta är helt frikopplat från en\r\neventuell delserie 3. Den har inga kostnadseffekter\r\npå den delserie som vi nu diskuterar.</pre><pre>Låt mig sedan svara Hans Göran Franck angående\r\nkostnaderna. Det finns självfallet alltid en övre\r\ngräns för den här typen av projekt. Jag kan försäkra\r\natt regeringen, via Försvarets materielverk,\r\nförhandlar med så stor bestämdhet och så hårda\r\nnypor som det över huvud taget är möjligt att göra\r\ni de här sammanhangen. De kostnadsfördyringar\r\nsom man klagar över har ägt rum under den tid då\r\nMaj Britt Theorin och Hans Göran Franck fanns i\r\nregeringsmaktens närhet som medlemmar av den\r\nsocialdemokratiska riksdagsgruppen. Jag kan\r\nförsäkra att den regering som finns nu i varje fall\r\ninte är mindre tuff när det gäller affärsmässiga\r\nförhandlingar. Den är förmodligen inte mindre\r\nkompetent heller.</pre><pre>Hans Göran Franck frågade vad det finns för\r\nalternativ. Om det skulle bli orimliga kostnader\r\nhandlar det om att skjuta ett projekt framåt i tiden.\r\nDet innebär fördyringar, som jag försökte att säga\r\nför någon minut sedan. Det är ingen\r\nrekommendabel lösning. Jag utesluter inte att detta\r\nkan bli nödvändigt. Man kan tvingas minska antalet\r\nplan i delserien. Det är inte heller någon särskilt bra\r\nlösning. Det är inte så att om man minskar antalet\r\nplan med 10 % blir kostnaderna 10 % mindre. Vi\r\nhamnar långt därifrån med denna typ av moderna\r\nsofistikerade tillverkningsmetoder och produkter.</pre><pre>Jag utesluter ingenting. Regeringen har faktiskt\r\nbara sagt en sak i regeringsdeklarationen. Jag har\r\nupprepat det gång på gång: JAS-projektet skall\r\nfullföljas. Vi har däremot inte tagit ställning till i\r\nvilka former och hur. Det är någonting som vi\r\nförhandlar om nu. Det ligger naturligtvis i\r\nskattebetalarnas intresse att det blir en så effektiv\r\noch bra uppgörelse som möjligt.</pre><pre>Hans Göran Franck frågade om andra alternativ.\r\nDet blir i praktiken att köpa utomlands. Det blir\r\ninte billigare. Om vi tittar på alternativet med det\r\nstora europeiska samarbetsprojektet med ett flertal\r\nstora tunga industrinationer inblandade, är\r\nkostnaden per enhet ungefär den dubbla mot ett\r\nJAS-flygplan. JAS är alltså inget dyrt flygplan\r\ninternationellt sett, utan mycket billigt.</pre><pre>Låt mig slutligen säga, eftersom min tid i talarstolen\r\nnu lider mot sitt slut i den här omgången, att frågor\r\nrörande delserie 3 får vi behandla i nästa\r\nförsvarsbeslut. Det bör komma någon gång under\r\n90-talets andra hälft. Därför är det omöjligt att\r\nsvara på de frågorna nu. Vi kan inte säga om det\r\nblir en delserie 3, vilket i många avseenden är att\r\nrekommendera, precis som det står i\r\npropositionen, eller om man väljer någon annan\r\nlösning.</pre><pre>Anf. 91  MAJ BRITT THEORIN (s):</pre><pre>Herr talman! Jag noterar att försvarsministern inte\r\nsvarar på mina frågor. Jag skall försöka att upprepa\r\ndem. När det gäller avspänningen i Europa vill jag\r\nbara säga att varken försvarsministern eller jag kan\r\nsia särskilt väl om framtiden. Det kunde jag inte\r\nheller som nedrustningsansvarig i den förra\r\nregeringen. Men så mycket kan jag säga att\r\nvärldens övriga länder mycket markant och tydligt\r\nväljer nedrustning. Inte minst NATO har nedrustat\r\nkraftigt, som det står i försvarspropositionen. Man\r\nkommer även att fortsätta att göra det.</pre><pre>USA, Tyskland och andra länder väljer att\r\nlivstidsförlänga sina flygplansprojekt. Jag ställer då\r\nfrågan: Vad är anledningen till att Sverige som enda\r\nland i Europa tillsammans med Turkiet väljer den\r\nmotsatta vägen? Det måste finnas något hot som\r\nman bör precisera för oss. Med det har varken den\r\nborgerliga regeringen eller försvarsministern\r\nkunnat göra.</pre><pre>Låt mig ta upp frågan om livstidsförlängning. En av\r\nvåra främsta experter på flygplan här i riksdagen\r\nhar sagt att om vi avstår från att återigen skrota fullt\r\nanvändbara maskiner, sjunker behovet av JAS-\r\nflygplan fram till sekelskiftet från de 140 plan som\r\nangavs 1982 till omkring 80. Därefter behövs en\r\nfortsatt tillförsel av omkring 12 plan per år i stället\r\nför 18 som hittills beräknats. Har han fel? I så fall\r\nvill jag gärna höra försvarsministerns bedömning av\r\ndetta. Vad skall man göra med JAS-planen om man\r\nlivstidsförlänger Drakar och Viggar och modifierar\r\ndem? Skall man exportera dem? Det är ganska\r\nosäkert om det går att genomföra en export av JAS-\r\nplanen i nuvarande läge.</pre><pre>Sedan kommer den andra frågan. När vi\r\nsocialdemokrater en gång efter mycken tvekan\r\nfattade beslut om JAS-projektet, sade vi också att\r\nom det skulle bli en nedrustning i Europa får också\r\ndetta projekt omprövas. Alla övriga länder i\r\nvärlden omprövar sina stora militära projekt, så\r\nicke Sverige. Sverige måste vara osedvanligt\r\nmycket hotat jämfört med andra länder.</pre><pre>Enligt Svenska Dagbladet fanns en tredje delserie\r\nav JAS med som en ekonomisk förutsättning i den\r\noffert för delserie 2 som nu förhandlas om. Då är\r\ndet bra att försvarsministern har sagt att detta icke\r\när fallet. Men det är ju de facto så att både\r\nflygvapnet och försvaret har räknat med 300--355\r\nplan.</pre><pre>Det är inte lätt för vanliga riksdagsmän att få tag i\r\nalla relevanta uppgifter. Det finns en bok som har\r\ngett oss en liten vägledning när det gäller JAS-\r\nprojektet. I den har gjorts kostnadsberäkningar\r\nbaserade på uppgifter från bl.a. flygvapnet och\r\nFMV. Man har räknat med minst 355 plan till en\r\nkostnad av 116 miljarder kronor. Det är FMV som\r\nhar uppgivit den summan. Enligt flygvapnet uppgår\r\nkostnaden till 126 miljarder kronor. Då är icke den\r\nhuvudsakliga beväpningen inräknad. De\r\nkostnaderna kommer därutöver.</pre><pre>Om man slår ut dessa 126 miljarder kronor på 355\r\nplan kommer man fram till ett styckepris på 355\r\nmilj.kr. Det är litet andra summor det, än dem som\r\nförsvarsministern går ut och försöker sälja JAS-\r\nplanet för till olika länder. Jag vill gärna ha svar på\r\nde frågor jag ställde tidigare och som\r\nförsvarsministern valde att inte svara på. Kommer\r\nriksdagen att få ta ställning till offerten för att inte\r\nköpa grisen i säcken? Kommer riksdagen själv att\r\nfå ta ställning vad kostnaderna för JAS delserie 2\r\nblir?</pre><pre>Anf. 92  HANS GÖRAN FRANCK (s):</pre><pre>Herr talman! Det finns vissa motsägelser i\r\nargumenteringen. När man gör minskningar på\r\nförsvarskostnaderna talar man om hur bra den\r\ninternationella utvecklingen är. När man vill göra\r\nökningar på vissa delar av försvarskostnaderna\r\ntalar man om att det finns en hotbild. Anders\r\nBjörck frågar mig om jag på pricken kan tala om\r\nhur det kommer att vara år 2025. Det kan inte\r\nAnders Björck heller. Det kan ingen. Svaret på den\r\nfrågan är självklart.</pre><pre>Det viktiga i det här sammanhanget är dels det som\r\nbör göras inom en viss begränsad tid, dels att se på\r\nhur det blir i framtiden. Då är det frågan om att\r\ngöra en rimlig prognos. Jag har varit med om att\r\ngöra en rimlig prognos i utrikesutskottet. Där har\r\nman gjort uttalanden om detta med hotbilden i den\r\nriktning som jag nämnde i mitt första anförande.</pre><pre>Det rör sig om mycket omfattande förändringar och\r\nminskningar av de militära kostnaderna som en\r\nföljd av ESK-avtalet, den drastiska förändringen i\r\nöstvärlden och att länderna tar egna initiativ i den\r\nriktningen.</pre><pre>Det är att ge en felaktig signal att inte bara vidta\r\nvissa allmänna ökningar i försvarsbudgeten utan\r\nframför allt när det gäller flyget. Sverige ligger i\r\ntäten av jämförbara länder.</pre><pre>Jag uppfattade Anders Björck så att det finns en\r\nviss beredskap för hur frågan skall hanteras i\r\nhändelse av att JAS-projektet inte skall fullföljas.\r\nEn nackdel när det skall förhandlas är vad som står i\r\nregeringsdeklarationen. Den är man ju bunden till.\r\nDet kan motparten naturligtvis utnyttja. Det\r\nkommer förmodligen i förlängningen att leda till\r\nbetydande tilläggskostnader.</pre><pre>Jag anser att det är en felaktig signal att satsa så\r\nmycket på JAS 2. För att det hela skall bli\r\naffärsmässigt försvarligt är det sannolikt, om det\r\nsitter en regering av det slag vi har nu, att det\r\nkommer att bli en serie 3.</pre><pre>Anf. 93  Försvarsminister ANDERS BJÖRCK\r\n(m):</pre><pre>Herr talman! Hans Göran Franck och jag är\r\növerens om att ingen kan konstatera vad som skall\r\nhända år 2025. Men det intressanta är att just när\r\nman inte kan förutse framtiden med någon som\r\nhelst säkerhet måste man i stället vara beredd på\r\nolika alternativ. Det gäller att få en fredlig\r\nutveckling -- vilket vi alla önskar -- men också att\r\nmed tanke på det långa tidsperspektiv som JAS\r\nskall verka i, som är längre än tiden mellan första\r\noch andra världskriget, mellan fredsoptimism och\r\nett brutalt krig igen, vara beredda, om den fredliga\r\nutvecklingen förbyts i något annat.</pre><pre>Det är därför försvarsprojekt av det slaget måste\r\npräglas av oerhört stor långsiktighet. Det är mycket\r\nkomplicerat att arbeta med så långa tidshorisonter.\r\nDet gäller inte bara för denna regering, utan det\r\ngäller i lika lång utsträckning för den tidigare\r\nregeringen.</pre><pre>Hans Göran Franck säger att Sverige rustar upp.\r\nDet är tyvärr inte så. En del andra skulle säkert\r\nvara glada. Vi får inte glömma bort att när alla\r\nländer i vår omgivning rustade upp under 1980-\r\ntalet, många av dem med 50 %, låg Sverige i\r\npraktiken stilla. Det som sker nu är ingenting annat\r\nän ett försök att rätta till de allra mest uppenbara\r\nbristerna för att komma någorlunda i balans. Jag\r\nkan försäkra att det handlar absolut inte om\r\nupprustning.</pre><pre>Vi får tänka litet på konsekvenserna. Om vi rent\r\nteoretiskt skulle strunta i att genomföra JAS-\r\nprojektet kan vi konstatera att det skulle medföra\r\noerhörda avvecklingskostnader. Det är fråga om\r\nmånga miljarder. Tiotusentals svenskar skulle bli\r\narbetslösa. Vi skulle omedelbart avhända oss\r\nmånga arbetstillfällen i denna besvärliga situation.\r\nDet är inget avgörande argument -- men det må\r\nvara tillåtet att upplysa.</pre><pre>Högteknologisk kompetens skulle skingras som\r\nockså har en civil användning. Det har helt riktigt\r\npåpekats att vid Saab är man duktig på att\r\nproducera civila flygplan. Ja, det är så tack vare att\r\nföretaget i botten har haft en militär kompetens och\r\nuppbyggnad som har kunnat användas på den civila\r\nsidan. Jag hoppas att den symbiosen skall kunna\r\nutnyttjas även i framtiden.</pre><pre>Vidare har vi exporten. Just nu diskuteras en\r\nexportorder till Finland värd ungefär 14 miljarder.\r\nOm den ordern skulle bli verklighet skulle den\r\nskapa oerhört många arbetstillfällen under 1990-\r\ntalet. Men det vet vi inte något om i dag.</pre><pre>De som angriper JAS-projektet tar på sig ett stort\r\nansvar om det sker på ett oriktigt sätt och med\r\nfelaktiga faktauppgifter. Då riskeras många\r\narbetstillfällen i Sverige just nu. Men värre är att\r\nmånga arbetstillfällen riskeras i framtiden. Då läggs\r\nsvensk militär flygplanstillverkning ner för alltid.\r\nDet tycker jag inte skall ske. Vi skall försöka hålla\r\nfast vid en svensk militär flygplanstillverkning. Jag\r\när övertygad om att det måste ske i samarbete med\r\nandra länder -- gärna med våra nordiska\r\ngrannländer. Det här är en tung börda för ett litet\r\nneutralt land som Sverige.</pre><pre>Jag skall försöka svara på Maj Britt Theorins fråga.\r\nDet står alldeles klart i mitt interpellationssvar:\r\n''Regeringen kommer, genom försvarsutskottet, att\r\nhålla riksdagen informerad inför ett planerat\r\nkontraktstecknande den 1 juli 1992.'' Om ett avsteg\r\nskulle göras från detta och ett beslut skulle fattas\r\nsent i höst, innebär det kostnadsfördyringar av\r\nmycket, mycket omfattande slag. Det är möjligt att\r\nde kostnadsfördyringarna skall accepteras. Jag\r\nförutsätter då att det blir en höjning av\r\nförsvarsramen, och jag ser fram emot Maj Britt\r\nTheorins medverkan till en höjning av\r\nförsvarsramen för att klara det problemet.</pre><pre>Andre vice talmannen anmälde att Hans Göran\r\nFranck anhållit att till protokollet få antecknat att\r\nhan inte ägde rätt till ytterligare inlägg.</pre><pre>Anf. 94  MAJ BRITT THEORIN (s):</pre><pre>Herr talman! Det var intressant att notera att nu\r\nkommer sysselsättningsargumentet in i\r\ndiskussionen. Det är hotet, inte sysselsättningen,\r\nsom skall avgöra vilket försvar vi skall ha.</pre><pre>De anställda för den militära produktionen på Saab\r\nutgör 3 300 människor, herr försvarsminister, varav\r\nhälften är kvalificerade tekniker som inte bör ha\r\nsärskilt stora svårigheter att få ett arbete. Tala inte\r\nom tiotusentals människor som blir utan arbete,\r\noch de blir det banne mig inte i dag om beslut fattas\r\nnu om stopp för JAS utan på mycket lång sikt. Det\r\när inte fråga om jobben utan om vilka militära hot\r\nsom finns och vilka behov som skall tillfredställas.</pre><pre>De facto framgår det i försvarspropositionen, och\r\nnu har också försvarsministern sagt detta, att det\r\nskall bli 16 divisioner JAS-plan. Det är lika med 272\r\nplan. Vore det inte hederligare att inför svenska\r\nfolket säga att de inte skall tro på de 57,8\r\nmiljarderna som har presenterats för dem. De skall\r\nräkna med åtminstone 126 miljarder. Det är den\r\nberäkning som flygvapnet har gjort för de 16\r\ndivisionerna, dvs. en delserie 3 förutsätts.</pre><pre>Jag säger inte att vi skall ställa oss värnlösa. Det\r\nkommer vi inte heller att göra. Vi har ett av de\r\nstarkaste flygvapnen i Europa i dag. Vi kommer att\r\nha det även om vi bara behåller de 30 plan som nu\r\när beställda av JAS-modellen. Vi kommer att ha ett\r\nav de starkaste flygvapnen i Europa för lång tid\r\nframöver. Jag har redovisat fullgoda alternativ. En\r\nmodifiering till en billigare kostnad av Viggen ger\r\noss ett mycket värdigt, bra och starkt flygvapen\r\nlångt fram på 2000-talet.</pre><pre>I ett läge där samhället i övrigt får vara berett på att\r\ndra åt svångremmen, där vi inte klarar sjukvården\r\noch omsorgen av våra gamla, där alla skall pruta --\r\ninte minst kommunerna som skall ta hand om\r\nmänniskorna --, där skall tekniken och maskinerna\r\nfå råda. Detta när det inte ens går att redovisa något\r\nsom helst militärt hot.</pre><pre>När världen i övrigt har upprustat, har man från\r\nmilitärens och moderaternas sida i Sverige alltid\r\nkrävt att vi skall upprusta. Det har vi gjort under\r\nlånga tider. När världen i övrigt nedrustar, vill den\r\nborgerliga regeringen att Sverige skall fortsätta att\r\nupprusta och fortsätta att satsa på stora militära\r\nflygplansprojekt. Det här är omöjligt att förklara\r\nför svenska folket. Hur går det ihop?</pre><pre>Jag har åberopat en borgerlig mycket skicklig\r\nförsvarspolitiker angående livstidsförlängning av\r\nde plan -- Viggar -- vi har och därmed de minskade\r\nbehoven av JAS. Jag har fortfarande inte fått svar\r\npå om Hans Lindblad har fel eller rätt.</pre><pre>Anf. 95  LENA KLEVENÅS (s):</pre><pre>Herr talman! Jag har begärt ordet då de som\r\ndebatterar har tagit upp frågan om hur framtiden\r\nskall se ut och att vi inte vet mycket om den. Vi vet\r\natt det finns något som hotas i framtiden och gör det\r\nredan i dag, nämligen miljön. Vi riskerar\r\nklimatförändringar, skoglarna skövlas, jordarna\r\neroderar bort och ozonlagret tunnas ut. Ozonlagret\r\nhar tunnats ut så mycket att produktionen av\r\nplankton i haven under ozonhålet minskat med\r\n12 %. Det här utgör grunden för allt liv på jorden.</pre><pre>Om vi fortsätter att förstöra miljön på det sätt som\r\nhittills har skett, kommer vi inte att ha någon\r\nframtid som mänsklig ras på jorden.</pre><pre>När man med dessa kunskaper lyssnar på debatten\r\nom vårt försvar, ter sig det militära försvaret absurt.\r\nJag tycker att det är helt självklart att JAS-\r\nprojektet borde avslutas och att en ny delserie inte\r\nskall beställas. Pengarna borde användas för att\r\nskydda oss mot de hot som är reella, nämligen hotet\r\nfrån den förstörda miljön. Annars har vi ingen\r\nframtid alls. Och vad skall vi då ha flygplan till?</pre><pre>Anf. 96  Försvarsminister ANDERS BJÖRCK\r\n(m):</pre><pre>Herr talman! Maj Britt Theorin är känd för sin\r\nnärmast aggressiva inställning mot svensk\r\nflygindustri och JAS-projektet, men också mot dess\r\nföregångare Viggen-projektet.</pre><pre>Maj Britt Theorin har naturligtvis rätt att ha vilken\r\nuppfattning hon vill. Men jag tillåter mig ändå att\r\nredovisa den uppfattning som jag vet att det finns\r\nen majoritet för inte bara i regeringen men också i\r\nriksdagen och i Maj Britt Theorins eget parti.</pre><pre>Ni slåss så förskräckligt mycket inom\r\nsocialdemokratin om dessa frågor. Ni är som hund\r\noch katt: ni kan inte hålla sams. Det är ett slagsmål\r\nsom skulle glädja vilken sergeant som helst ute på\r\nslagfältet.</pre><pre>Mycket av det som Maj Britt Theorin har sagt här\r\nborde hon rikta, och har hon riktat, mot sina\r\npartivänner och den socialdemokratiska\r\npartiledningen. Jag säger i mitt interpellationssvar\r\natt den nuvarande regeringen fullföljer på de allra\r\nflesta områden JAS-projektet såsom\r\nSocialdemokraterna hade planerat det. Naturligtvis\r\nhar det varit modifikationer med tanke på att det\r\nhänder saker och ting på det här området. Men vi\r\nföljer de grundläggande riktlinjerna.</pre><pre>Ni har haft hela 1980-talet på er inom\r\nsocialdemokratin att lägga ned hela projektet. Men\r\nmin företrädare har fortsatt. Det här betyder bara\r\natt Maj Britt Theorin inte har fått gehör för sina\r\nståndpunkter inom socialdemokratin. Hon är väl\r\nsur och grinig över det. Men hon skall inte rikta det\r\nmot oss utan i stället fortsätta det härliga\r\nslagsmålet, som inte verkar särskilt fredligt, inom\r\nsocialdemokratin.</pre><pre>När det gäller sysselsättningen sade jag att det\r\nargumentet inte var avgörande. Men jag tillät mig\r\npåpeka i all ödmjukhet att det är många tusen\r\narbetstillfällen som försvinner. Maj Britt Theorin\r\ntycks tro att JAS tillverkas uteslutande i Linköping.\r\nMen det vimlar ju av underleverantörer i det här\r\nsammanhanget som finns runt om i landet. Deras\r\narbeten är väl också värda något? En exportorder\r\när väl något som kommer att ge arbetstillfällen i\r\nSverige?</pre><pre>Maj Britt Theorin försöker hela tiden plocka fram\r\nfelaktiga uppgifter. Hon refererade till Svenska\r\nDagbladet på en punkt. Jag kan bara konstatera att\r\ndet är en felaktig uppgift. Den blir inte rättare för\r\natt den upprepas i kammaren.</pre><pre>Det är viktigt att vi nu fullföljer JAS-projektet. Jag\r\nkan försäkra Maj Britt Theorin om att den här\r\nregeringen gör vad den kan för att se till att det skall\r\nbli en bra uppgörelse om delserie 2. Med bra menar\r\njag både för de människor som arbetar med\r\nprojektet, för Sveriges framtida säkerhet och för\r\nskattebetalarna.</pre><pre>Andre vice talmannen anmälde att Maj Britt\r\nTheorin anhållit att till protokollet få antecknat att\r\nhon inte ägde rätt till ytterligare inlägg.</pre><pre>Anf. 97  LENA KLEVENÅS (s):</pre><pre>Herr talman! Det är ganska många som är emot\r\nJAS-projektet. Tyvärr är vi inte i majoritet inom\r\ndet socialdemokratiska partiet. Men det finns\r\nundersökningar som visar att 60--70 % av\r\nmedborgarna i Sverige är emot JAS-projektet. Vi\r\nhar förhoppningar om att vi skall kunna övertyga\r\nsåväl vårt eget parti som de borgerliga partierna om\r\natt avbryta projektet. Lyckas vi inte nu kommer vi\r\natt lyckas i framtiden. Det är ett helt vansinnigt\r\nprojekt. Det är som ett kakmonster, dvs. det äter\r\nupp allt omkring sig. Nu har man inte ens råd att\r\nbehålla värnplikten. Jag är övertygad om att\r\nprojektet så småningom kommer att upphöra.</pre><pre>Jag tycker att det är förvånande att\r\nförsvarsministern angriper Maj Britt Theorin när\r\nhon inte har någon rätt till ytterligare inlägg. Jag\r\ntycker att det är oschyst att göra så. Vi har många\r\nbra diskussioner i vårt parti, och de sker fredligt. Vi\r\nslåss med ord, och det tycker jag att man skall göra.</pre><pre>Anf. 98  Försvarsminister ANDERS BJÖRCK\r\n(m):</pre><pre>Herr talman! En så fredlig person som jag skulle\r\naldrig drömma om att angripa Maj Britt Theorin.\r\nJag bara gav några sakupplysningar om läget inom\r\nsocialdemokratin.</pre><pre>Överläggningen var härmed avslutad.</pre><pre>14 §  Svar på interpellation 1991/92:136 om\r\nriskkapital för småföretagare</pre><pre>Anf. 99  Näringsminister PER WESTERBERG\r\n(m):</pre><pre>Herr talman! Mats Lindberg har frågat mig vad jag\r\ntänker vidta för omedelbara åtgärder för att\r\ntillgodose småföretagens behov av riskvilligt\r\nkapital för både utveckling och nyetablering.</pre><pre>Regeringen har i propositionen (1991/92:51) om en\r\nny småföretagspolitik lagt fast riktlinjer för de\r\nframtida insatserna för att främja små och\r\nmedelstora företag. Genom generella åtgärder\r\nskall ny- och småföretagandet stimuleras.</pre><pre>Delvis för att finansiera skattesänkningar pågår en\r\ninbetalning av medel till staten från Industrifonden,\r\nNorrlandsfonden och utvecklingsfonderna. Jag vill\r\nbetona att dessa stiftelser får god tid på sig att\r\nbetala in medlen.</pre><pre>När det gäller exempelvis utvecklingsfonderna har\r\njag föreslagit att de skall förbinda sig att betala in\r\nde nu aktuella beloppen på sammanlagt 600 milj.kr.\r\nunder perioden 1993--1997. Ett av skälen till de\r\nsuccessiva inbetalningarna är dagens försiktighet\r\nhos bankerna, som också Mats Lindberg hänvisar\r\ntill i sin interpellation.</pre><pre>Genom initiativ av den nuvarande regeringen har\r\nde sex nya riskkapitalbolagen redan fått ut\r\nsammanlagt 750 milj.kr. På kort sikt har därmed\r\nstatens resurser för riskvilligt kapital för att\r\nfinansiera småföretag ökat.</pre><pre>Till detta kommer ett antal åtgärder som\r\nregeringen har genomfört eller beslutat om på\r\nskatteområdet för att främja små och medelstora\r\nföretag. Ytterligare förändringar övervägs för\r\nnärvarande inom regeringskansliet. Även en friare\r\nbörshandel m.fl. åtgärder bör kunna bidra till ett\r\nökat utbud av riskkapital.</pre><pre>Vidare har näringsdepartementet tagit fram ett\r\nförslag till ett system med nyföretagarlån enligt tysk\r\nförebild. Förslaget är på remiss till den 6 maj.\r\nRegeringen avser att ta ställning till förslaget i höst.</pre><pre>Det är riktigt att regeringen har föreslagit en\r\nminskning av resurserna till NUTEK bl.a. för att\r\ncentralt bedriva olika projekt som rör\r\nunderleverantörer m.m. Det behöver dock inte\r\ninnebära att utvecklingsfondernas resurser för att\r\ngenom rådgivning och utbildning stödja småföretag\r\nkommer att begränsas.</pre><pre>Svaret på Mats Lindbergs fråga är alltså att\r\nregeringen har vidtagit åtgärder och avser att vidta\r\nytterligare åtgärder som på både kort och lång sikt\r\nförbättrar småföretagens villkor.</pre><pre>Anf. 100  MATS LINDBERG (s):</pre><pre>Herr talman! Först vill jag tacka näringsministern\r\nför svaret. Jag beklagar dock att näringsministern\r\ninte kan presentera något konkret.</pre><pre>Många små och medelstora företag har i dag stora\r\nproblem med att få tag på riskvilligt kapital. Vad\r\ndessa företag vill höra är vilka konkreta åtgärder\r\nnuvarande regering har tänkt genomföra.</pre><pre>Regeringen har varit effektiv då det gäller att ta\r\nbort de socialdemokratiska insatserna som har\r\nskapat en effektiv näringspolitik. Men när det\r\ngäller nya insatser hänvisar näringsministern till\r\nskattesänkningar och kommande åtgärder.</pre><pre>Men skatten är inte småföretagens största problem\r\ni dag. Det är tillgång till det riskvilliga kapitalet, för\r\natt genomföra investeringar, strukturförändringar\r\noch effektiviseringar i produktionen i företagen,\r\nmycket för att man skall kunna möta den\r\ninternationella konkurrensen. Det går inte att, som\r\nnäringsministern nu gör, hänvisa till bl.a. friare\r\nbörshandel.</pre><pre>Jag vill därför fråga näringministern: Vart skall\r\ndessa företag vända sig för att få hjälp när det gäller\r\nriskvilligt kapital?</pre><pre>Anf. 101  STEN SVENSSON (m):</pre><pre>Herr talman! Småföretagspropositionen som\r\nomnämns i interpellationssvaret är ett välkommet\r\ntrendbrott och i sig en avgörande kontrast i\r\nförhållande till den regeringspolitik som tidigare\r\nhar bedrivits. Den nya regeringen är verkligen på\r\ngod väg att förbättra villkoren för småföretagen.\r\nJag vill gärna ställa ett par följdfrågor med\r\nanledning av det svar statsrådet Westerberg har\r\navgivit.</pre><pre>Det s.k. EKH-lånet är välkommet. Men hur långt\r\nkommer de medel att förslå som man enligt\r\ndepartementspromemorian är beredd att anslå?\r\nInom företagarnas riksorganisation har vi beräknat\r\natt ytterligare 3--5 miljarder behövs för detta. Jag\r\när självfallet medveten om den statsfinansiella\r\nsituationen men vill ändå fråga statsrådet\r\nWesterberg hur långt man är beredd att gå i det\r\nlängre perspektivet för att tillgodose de krav och\r\nbehov som finns. Kapital behövs inte bara för\r\nforskning och utveckling i företag, utan även för\r\nt.ex. hantverkare och andra som vill starta eget.</pre><pre>Är regeringen dessutom beredd att återkomma\r\nmed fler åtgärder på skatteområdet? Det gäller\r\nexempelvis avdragsmöjligheter för privatpersoner\r\nsom vill satsa i onoterade företag, direkt eller via\r\nriskkapitalbolag, och också att vi så snart som\r\nmöjligt får tillbaka rätten till kvittning mellan\r\nunderskott i näringsverksamhet och inkomst av\r\ntjänst. Då ökar ju självfinansieringsförmågan. Det\r\ngäller vidare större möjligheter att i företagen\r\nanvända egna vinster till expansion genom att\r\nmöjlighet till direktavskrivning av investeringar och\r\navsättning till periodiseringsfond införs. Direkt kan\r\nbeslutas att s.k. uppskovsbelopp får användas för\r\ndirektavskrivning. Jag skulle gärna vilja att\r\nnäringsministern kommenterar dessa frågor.</pre><pre>Anf. 102  Näringsminister PER WESTERBERG\r\n(m):</pre><pre>Herr talman! Denna regering har vidtagit en lång\r\nrad åtgärder för att redan nu på kort sikt stärka\r\nriskkapitalförsörjningen för de mindre och\r\nmedelstora företagen. Kravet i den svenska\r\nregeringsformen på beredningstid gör dock att alla\r\nförslag icke kan genomföras över en natt eller ens\r\npå ett par månader. Genom att omedelbart tillföra\r\nriskkapitalföretagen en betydligt större summa än\r\nvad som ursprungligen var tänkt, alltså 750 milj.kr.\r\ni år, har vi momentant ökat försörjningen i landet.\r\nVi har förslag till egenkapitallån som vi avser lägga\r\nfram för höstriksdagen. Vi håller även på att se över\r\ndet som Sten Svensson talade om, nämligen\r\nmöjligheten med s.k. villkorslån och olika typer av\r\nriskkapitalföretag eller venture capital-företag --\r\ndet finns olika namn på dem. Vår målsättning är att\r\nförsöka få fram förslag till hösten på detta område.</pre><pre>När det gäller det genuina riskkapitalet, som\r\nkommer utifrån till småföretagen, har vi tagit fram\r\nförslag som haft den bästa framgången i en rad\r\nländer ute i världen. Med det beredningstvång som\r\nfinns, hoppas vi kunna genomföra förslagen så\r\nsnart det är tekniskt möjligt.</pre><pre>När det gäller riskkapitalet i form av ägarkapital\r\nhar vi, genom beslut som redan har fattats av den\r\nborgerliga majoriteten i riksdagen, sänkt skatter\r\nför småföretagen med i storleksordningen 1 miljard\r\nkronor per år. Vi håller också på att studera\r\nbetydande skatteförändringar för småföretagen,\r\nsom kan komma att öka på det beloppet avsevärt.\r\nDär ingår de olika delar som Sten Svensson\r\nnämnde: kvittningsrätten, direktavdrag och\r\nsjälvfallet olika typer av periodiseringsfonder.</pre><pre>Anf. 103  MATS LINDBERG (s):</pre><pre>Herr talman! Det näringsministern tar upp om att\r\nman är beredd att göra förändringar är bra. Jag\r\ntycker också att skattefrågan i sig är intressant och\r\natt man bör överväga åtgärder på det området. Men\r\nnäringsministern svarar inte på min fråga. Vart\r\nskall dessa företag vända sig i dag? Det är i dag\r\nproblemet finns. Näringsministern hänvisar ofta till\r\ndet som kommer om ett antal månader.</pre><pre>Det finns många exempel på att banker säger nej\r\ntill finansiering av redan säkra objekt och projekt.\r\nJag kan ta en rad exempel, och det kan ju passa att\r\njag tar ett från näringsministerns hemlän.</pre><pre>I Nävekvarn finns ett gjuteri som håller på att\r\nstrukturera om och effektivisera sin verksamhet.\r\nUnder 1991, med den socialdemokratiska\r\nregeringen, hade företaget långt gångna planer på\r\natt tillsammans med VT-delegationen genomföra\r\ndessa förändringar. Det var positivt för företaget.\r\nVT-delegationen var också positiv till att gå in i\r\nprojektet, men den borgerliga regeringen\r\navskaffade VT-delegationen. Nu har detta företag\r\noerhört stora problem att genomföra\r\nstruktureringen.</pre><pre>Vilket råd vill näringsministern ge detta företag,\r\nsom är ett i raden av oerhört många småföretag som\r\när inne i en sådan process?</pre><pre>Anf. 104  STEN SVENSSON (m):</pre><pre>Herr talman! Jag ber att få tacka näringsministern\r\nför de positiva svaren på de frågor jag ställt. Jag vill\r\nunderstryka vikten av att vi får så många friska\r\nsmåföretag som möjligt som kan vara med och\r\ngenerera en ökad tillväxt i ekonomin, för då får vi\r\nockså ökade resurser till att betala andra åtaganden\r\nsom vi fattar beslut om här i kammaren.</pre><pre>Åtgärder på lång sikt är också viktiga. Jag vill att\r\nman skall tillåta företagen att behålla en större del\r\nav vinsten i företagen genom en ackumuleringsbar\r\nsurv upp till ett visst belopp. Egna vinstmedel\r\nkommer alltid att vara den främsta\r\nfinanseringskällan för mindre företag, och med en\r\nstörre buffert ökar ju uthålligheten, när intäkterna\r\ntillfälligt minskar.</pre><pre>Det är viktigt att investeringarna nu kommer i gång\r\nså fort som möjligt, så därför är tidsfaktorn av stor\r\nbetydelse. Nuvärdesavskrivning med möjlighet att\r\navsätta hälften av vinsten till periodiceringsfonder\r\nunder tre år måste snarast införas. Tillåt därför\r\nföretagen att direkt redan i år få göra\r\navskrivningarna mot en upplösning av\r\nuppskovsbeloppet!</pre><pre>Jag skulle gärna vilja att näringsministern också\r\nkommenterade dessa åtgärder på litet längre sikt.</pre><pre>Anf. 105  Näringsminister PER WESTERBERG\r\n(m):</pre><pre>Herr talman! För att börja med det sista vill jag säga\r\natt vi återkommer till höstriksdagen med\r\nskatteförändringar som kommer att vara mycket\r\npositiva för de mindre företagen. Det är\r\nförändringar som kräver beredning enligt\r\nregeringsformen, och det gör att de tar längre tid att\r\ngenomföra än de annars hade gjort.</pre><pre>Vart skall företagen vända sig om de behöver göra\r\ninvesteringar? frågade Mats Lindberg. Jag\r\nkonstaterar att det är till de institutioner som i dag\r\ni huvudsak är de som fanns under den\r\nsocialdemokratiska regeringstiden.</pre><pre>Med den korta tid vi har haft till förfogande och\r\nmed kravet på beredningstvång har vi kunnat\r\nkraftigt öka riskkapitalförsörjningen via de s.k.\r\nriskkapitalföretagen genom att släppa lös de 750\r\nmiljonerna på en gång. Vidare har vi kunnat sänka\r\nskatterna för små och medelstora företag med ca 1\r\nmiljard redan i år, och det kommer att ske fortsatta\r\nförändringar.</pre><pre>Vi är inte beredda att fortsätta med någon form av\r\nselektiv, mer socialistiskt inriktad stödpolitik via\r\npolitiska beslut eller politiskt tillsatta organ av\r\ntypen VT-delegationen eller NUTEK eller SIFU.</pre><pre>Företagen skall inte få lönsamhet genom bidrag\r\neller lån, utan vi anser att företagen skall ges\r\nmöjligheter att tjäna pengar och i ett bra\r\nnäringsklimat utvecklas på egna meriter, inte via\r\nstatliga stödåtgärder av det ena eller andra slaget.\r\nDet är därför vi har genomfört de ganska\r\nomfattande åtgärder som redan vidtagits och som\r\nkommer att vidtas ytterligare under hösten. Det är\r\ninsatser som jag tror är mångdubbelt större än de\r\nsom Mats Lindbergs parti har föreslagit.</pre><pre>Jag vill även notera att i Mats Lindbergs eget\r\nhemlän har den utvecklingsfond som finns där\r\nfortfarande 85 % av sitt kapital stående på banken,\r\nicke utnyttjat för utlåning till företagen, dvs. det\r\nfinns betydande kapacitet. Jag noterar också att\r\ngenomsnittligt i hela landet finns 51 % av\r\nutvecklingsfondernas samlade lånekapacitet insatt\r\npå bank, inte på väg ut till företagen i form av olika\r\nåtgärder.</pre><pre>Det finns viss kapacitet. Vi har skapat ytterligare\r\nkapacitet och är på väg att göra ytterligare insatser\r\nunder hösten.</pre><pre>Anf. 106  MATS LINDBERG (s):</pre><pre>Herr talman! Det är riktigt, som näringsministern\r\nsäger, att det finns resurser i utvecklingsfonderna.\r\nMen man skall också komma ihåg att regeringen\r\nhar beslutat att göra indragningar från\r\nutvecklingsfonderna. Jag utgår ifrån att\r\nnäringsministern uppskattar de utvecklingsfonder\r\nsom har tagit hänsyn till det och därför inte lånat ut\r\nde pengar som näringsministern och regeringen har\r\nfattat beslut om.</pre><pre>Jag tycker ändå att det finns en ton i\r\nnäringsministerns inlägg i dag som tyder på att han\r\när beredd att lyssna till andra signaler när det gäller\r\nriskvilligt kapital, och det hälsar jag med\r\ntillfredsställelse.</pre><pre>Men näringsministern glider undan problemen, och\r\ndet kanske man kan göra om man är en moderat\r\nnäringsminister. Som socialdemokrat vill jag vara\r\närlig mot företagen -- och det tycker jag också\r\nnäringsministern skall vara -- när de undrar på\r\nvilket sätt de skall få tillgång till riskvilligt kapital.\r\nOm näringsministern inte är beredd till det, tycker\r\njag att han skall avgå, för det här är en\r\ntrovärdighetsfråga också.</pre><pre>Det är oerhört viktigt att näringsministern -- och vi\r\nalla egentligen -- ger sådana signaler till de små och\r\nmedelstora företagen att de tror på framtiden och\r\nockså kan utvecklas.</pre><pre>Anf. 107  Näringsminister PER WESTERBERG\r\n(m):</pre><pre>Herr talman! Jag vill bara notera att det lär\r\nknappast klara småföretagens\r\nriskkapitalförsörjning att satsa totalt sett över åren\r\n50 miljoner extra via någon VT-delegation, några\r\nmiljoner via NUTEK och någon eller ett par\r\nmiljoner via SIFU. Det var ju den\r\nsocialdemokratiska näringspolitiken för\r\nsmåföretagens del.</pre><pre>Vi har genomfört en mycket kraftig ökning av\r\nriskkapitalföretagens försörjning med riskkapital\r\nmomentant från 1 januari för att de skall ha\r\nkapacitet att tillgodose småföretagen. Vi har\r\ngenomfört betydande skattesänkningar för\r\nsmåföretagen, och jag vill notera att småföretagen\r\nsjälva har bedömt att just det höga skattetrycket --\r\nkanske världens hårdaste skattebelastning på\r\nsmåföretagen -- har varit skälet till att vi har haft så\r\nfå småföretag under den socialdemokratiska\r\nregeringstiden och att så få av dem har vuxit.</pre><pre>Vi försöker nu få i gång riskkapitalbildningen inom\r\nsmåföretagen. Dessutom finns det kanske\r\nanledning att erinra om att det vi har gjort under\r\nhösten och våren är bara den första vågen av ökade\r\nmöjligheter till riskkapitalbildning. Vi kommer\r\ntillbaka med nya förslag så fort vi har fått\r\nberedningstid.</pre><pre>Jag tycker att det socialdemokratiska alternativet\r\när näst intill obefintligt, med undantag av ett antal\r\nförhållandevis små selektiva insatser, där politiska\r\nbeslut eller organ kan ge särskilda bidrag till\r\nsärskilda företag, något som jag har ytterst liten\r\ntilltro till.</pre><pre>Överläggningen var härmed avslutad.</pre><pre></pre><pre>15 § Bordläggning</pre><pre>Anmäldes och bordlades</pre><pre>Proposition</pre><pre>1991/92:150 Förslag om slutlig reglering av\r\nstatsbudgeten för budgetåret 1992/93, m.m.\r\n(kompletteringsproposition)</pre><pre>Utrikesutskottets betänkande</pre><pre>1991/92:UU16 Samarbete med Baltikum, Central-\r\noch Östeuropa</pre><pre>Socialförsäkringsutskottets betänkande</pre><pre>1991/92:SfU8 Socialförsäkring -- inriktning och\r\nanslag</pre><pre>16 § Anmälan om interpellation</pre><pre>Anmäldes att följande interpellation framställts</pre><pre>den 24 april</pre><pre>1991/92:183 av Pär Granstedt (c) till\r\nutbildningsministern om fristående högskolor:</pre><pre>Att bedriva högre utbildning har i Sverige av\r\ntradition varit en statlig verksamhet. Till skillnad\r\nfrån en del andra länder har högskoleväsendet i\r\nganska stor utsträckning varit starkt sammanknutet\r\ngenom en statlig myndighet\r\nUniversitetskanslerämbetet UKÄ och sedermera\r\nUniversitets- och högskoleämbetet UHÄ.</pre><pre>Den nuvarande regeringen har markerat sin vilja\r\natt få till stånd ett mer oberoende högskoleväsende\r\nutan den tidigare starka centrala styrningen.\r\nOmorganisationen av den centrala\r\nmyndighetsstrukturen är ett uttryck för detta.\r\nRegeringen har också uttryckt en positiv syn på\r\nfristående icke-statliga högskolor, t.ex. i\r\nstiftelseform.</pre><pre>För närvarande finns mycket lite av fristående\r\nhögskoleutbildning i Sverige. Det mest kända\r\nexemplet är Handelshögskolan i Stockholm. Det\r\nfinns också en del mer yrkesinriktad postgymnasial\r\nutbildning som t.ex. de religiösa samfundens\r\nprästutbildningar och konstnärliga utbildningar i\r\nenskild regi. City-Universitetet i Stockholm\r\nbedriver kurs- och föreläsningsverksamhet på\r\nakademisk nivå.</pre><pre>Ett intressant exempel på fristående utbildning på\r\nhögskolenivå är Rudolf Steinerseminairet i Järna.\r\nUtifrån antroposofisk kunskapsteori bedrivs där,\r\nsedan mitten av 60-talet, utbildningar inom en rad\r\nområden. Där ingår grundläggande filosofisk och\r\nkunskapsteoretisk orientering, pedagogisk\r\nutbildning med sikte på lärartjänstgöring i\r\nWaldorfskolor, läkepedagogisk utbildning,\r\nkonstnärliga utbildningar som bild och eurytmi,\r\nsamt jordbruks- och trädgårdsutbildning baserad\r\npå den biodynamiska odlingen och utbildning i\r\nnäringslära.</pre><pre>Verksamheten har ett betydande allmänintresse.\r\nWaldorfskolorna blir en allt viktigare del av det\r\nsvenska skolväsendet och är beroende av Rudolf\r\nSteinerseminairet, såväl den pedagogiska linjen\r\nsom de konstnärliga linjerna, samt de\r\ndeltidsutbildningar som finns på flera orter, för sin\r\nlärarförsörjning. De antroposofiskt orienterade\r\nläkepedagogiska instituten är en erkänt viktig del\r\nav samhällets resurser att behandla utvecklings-\r\noch miljöstörningar. Den biodynamiska odlingen\r\nintar en tätposition i strävanden att utveckla ett\r\njordbruk utan användning av skadliga kemikalier.</pre><pre>Statens stöd till verksamheten har hittills varit\r\nmycket blygsam. Lärarutbildningarna står under\r\nstatlig tillsyn och berättigar därmed till studiestöd\r\nför studenterna. Något annat stöd utgår inte.\r\nTrädgårds- och jordbruksutbildningarna har\r\ndäremot, trots upprepade försök, inte ens\r\ntillerkänts detta. Därmed har den egendomliga\r\nsituation uppstått att studenter från övriga nordiska\r\nländer får studiestöd men inte de svenska. Risken\r\när stor att den svenska hållningen leder till att också\r\növriga nordiska länder drar in stödet till sina\r\nstudenter.</pre><pre>Regeringens inställning till verksamhet av det slag\r\nsom bedrivs vid Rudolf Steinerseminariet är ett test\r\npå allvaret bakom regeringens strävanden efter\r\npluralism. De idéer som ligger bakom antroposofisk\r\nkunskapsteori, waldorfpedagogik och biodynamisk\r\nodling kan naturligtvis vara kontroversiella för\r\nföreträdare för etablerade vetenskapliga skolor.\r\nAtt låta olika vetenskapliga synsätt utvecklas och\r\nbrytas mot varandra är dock en förutsättning för\r\npluralism.</pre><pre>Med hänvisning till vad som anförts hemställer jag\r\nom att få ställa följande frågor till\r\nutbildningsministern:</pre><pre>1. Vilken roll inom den svenska högre utbildningen\r\navser regeringen ge den fristående\r\nhögskoleutbildning som bedrivs vid Rudolf\r\nSteinerseminariet i Järna?</pre><pre>2. Vilket ansvar har staten att långsiktigt stödja\r\nfristående högskoleutbildning av detta slag!</pre><pre>17 § Anmälan om frågor</pre><pre>Anmäldes att följande frågor framställts</pre><pre>den 22 april</pre><pre>1991/92:687 av Birthe Sörestedt (s) till\r\nsocialministern om behandlingen av\r\nnarkotikamissbrukare:</pre><pre>Kommunernas besvärliga ekonomiska situation\r\ninnebär att även satsningar på behandling av\r\nnarkotikamissbrukare kommer i kläm. Detta\r\nförsvårar avsevärt kampen mot narkotika.</pre><pre>Vilka åtgärder vill statsrådet vidta för att förbättra\r\nsituationen?</pre><pre>den 23 april</pre><pre>1991/92:688 av Tage Påhlsson (c) till\r\nkommunikationsministern om sysselsättningen vid\r\nABB Railcar:</pre><pre>I slutet av 1989 förvärvade ABB den del av AB\r\nHägglunds och Söner i Örnsköldsvik som verkade\r\ninom rälsfordonstillverkningen. Denna del är idag\r\nett av ABB Taction i Västerås helägt dotterbolag\r\nbenämnt ABB Railcar, som har sin verksamhet\r\nuteslutande i Örnsköldsvik. Nuläget är att Railcar i\r\nÖ-vik, efter en minskning med ca 50 personer, har\r\nca 340 anställda. Om inga fler beställningar erhålles\r\nunder april månad kommer sysselsättningen att\r\npåverkas negativt fr.o.m. november. Produktionen\r\nav korgar till pendeltåg kommer då att var helt\r\navvecklad i Ö-vik i april 1993. Vid Railcar arbetar\r\nca 140 personer med dessa korgar. Till detta\r\nkommer ca 35 personer hos underleverantörer i Ö-\r\nviks kommun. Om ABB Railcar kunde tillförsäkras\r\nytterligare order skulle sysselsättningen i\r\nÖrnsköldsvik kunna upprätthållas fram till nästa\r\nkonkjunkturuppgång då möjligheterna för\r\narbetsmarknaden på orten att ta emot Railcars\r\npersonal sannolikt är betydligt bättre än i dag.</pre><pre>Min fråga till statsrådet är därför om han är beredd\r\natt ekonomiskt stödja trafikföretagen med medel\r\n(exempelvis infrastrukturmedel) för att anskaffa\r\npendeltåg, som trafikföretagen t.ex. SJ och vissa\r\nlänshuvudsmän, har ett klart och uttalat behov av?</pre><pre>1991/92:689 av Inger Lundberg (s) till\r\nsocialministern om barnavårdsutredningen genom\r\nprivata bolag:</pre><pre>I senaste numret av Kommunaktuellt redogör\r\ntidningen för att flera kommuner anlitat privata\r\nbolag för utredningar om barn som far illa. Till och\r\nmed utredningar om tvångsingripanden enligt LVU\r\ngörs av utomstående.</pre><pre>Vilka åtgärder avser socialministern att vidta för att\r\nkomma till rätta med dessa missförhållanden?</pre><pre>1991/92:690 av Lars Stjernkvist (s) till\r\nkommunikationsministern om den planerade\r\nomläggningen av E4 vid Norrköping:</pre><pre>Den planerade E4-genomfarten i Norrköping har\r\nmött kritik, både från enskilda och grupper av\r\nnorrköpingsbor samt från kommunen. Kommunen\r\nmenar bl.a. att vattenverket, som ligger bara 70\r\nmeter från den planerade vägen, borde överbyggas,\r\nsamt att ett tunnelalternativ borde övervägas.\r\nStatsrådet har i en radiointervju (Radio\r\nÖstergötland) uttalat viss sympati för kritikerna.</pre><pre>Mot den bakgrunden frågar jag vilka åtgärder\r\nstatsrådet är beredd att vidta för att det ur\r\nmiljösynpunkt bästa tänkbara alternativet skall\r\nförverkligas?</pre><pre>1991/92:691 av Hans Stenberg (s) till\r\nkommunikationsministern om postens\r\nomorganisation:</pre><pre>Inom postverket arbetar man för närvarande på att\r\nlägga över de postfrakter man hitintills utfört på\r\njärnväg till flyg och lastbil. Förutom de negativa\r\neffekter detta får på miljön innebär det också svåra\r\nregionalpolitiska konsekvenser. Bl.a. drabbas\r\nÅnge mycket hårt av den planerade\r\nomorganisationen. Dessutom innebär det att\r\nservicen till allmänheten försämras på många orter\r\neftersom posten kommer att distribueras senare på\r\ndagen.</pre><pre>Avser regeringen att vidta några åtgärder för att\r\nsäkra att miljö- och regionalpolitiska konsekvenser\r\nkommer att beaktas vid postens omorganisation?</pre><pre>den 24 april</pre><pre>1991/92:692 av Sten Söderberg (-) till\r\nutrikesministern om ett serbiskt tillbakadragande\r\nav trupper och polisstyrkor:</pre><pre>Det sker dagligen övergrepp mot främst muslimer i\r\nBosnien -- Hercegovina.</pre><pre>På 1930-talet så gav detta land bistånd till Sverige\r\ndå vi led nöd.</pre><pre>I dag lider detta folk under det fasansfulla krig och\r\nden formliga slakt som sker.</pre><pre>Jag upplever regeringen såsom passiv i vad avser\r\ndirekta avståndstaganden eller åtgärder t.ex. i form\r\nav hemtagande av ambassadör m.m., liksom när\r\ndet gäller bistånd.</pre><pre>Biståndsministern har visat lite av förståelse.</pre><pre>Min fråga är:</pre><pre>Vilka åtgärder kommer regeringen att vidtaga för\r\natt förmå Serberna till ett tillbakadragande av\r\ntrupper och polisstyrkor?</pre><pre>1991/92:693 av Sten Söderberg (-) till\r\nsocialministern om nedskärningar i vården:</pre><pre>Nedskärningarna i vården för den vanliga\r\nmänniskan ute i kommunerna är så allvarliga att det\r\nkommer att uppstå kaos om detta fortsätter.</pre><pre>LIBERALA PARTIET värnar om rättigheterna\r\ntill en övergripande social rättvisa för varje familj.\r\nSkyddandet av det mänskliga livet är heligt. När nu\r\nfolkpartistiska kommunalråd går ut och säger\r\noffentligt att det är risk för att gamla och sjuka blir\r\nliggande utan tillsyn är det hög tid att\r\nsocialministern tänker om. Att såsom sidovagn till\r\nmoderaterna skära i den grundlagsskyddade\r\ntryggheten kan ej accepteras.</pre><pre>Min fråga är:</pre><pre>Kommer socialministern att stoppa\r\nnedskärningarna i vården?</pre><pre>1991/92:694 av Sten Söderberg (-) till\r\nsocialministern om abortlagstiftningen:</pre><pre>Innevarande dag har det uppgivits i\r\nnyhetssändningarna att socialdepartementet säger\r\nsig vilja höja gränsen för abort från 12:e till 18:e\r\ngraviditetsveckan. Jag företräder ett parti,\r\nLIBERALA PARTIET, som försvarar familjen\r\nsom den grundläggande kärnan i samhället!\r\nSkyddandet av det mänskliga livet är för oss heligt,\r\nvarmed förstörandet eller modifieringen av\r\nmänskliga varelser är uteslutet såsom\r\nBARNAMORD, dödshjälp och genmanipulation.</pre><pre>Mot bakgrund av vad som ovan anförts reagerar jag\r\nvåldsamt mot förslaget som är ett svek mot\r\ngrundläggande etiska principer.</pre><pre>Min fråga är:</pre><pre>Kommer socialministern att lägga fram förslag med\r\nuppgiven innebörd för riksdagen?</pre><pre>1991/92:695 av Birger Andersson (c) till statsrådet\r\nBo Lundgren om skatteförvaltningens hantering av\r\nsjälvdeklarationer:</pre><pre>I informationsbroschyren ''Dags att deklarera'' från\r\nskatteförvaltningen står bl.a. följande\r\n''Självdeklaration skall lämnas om Du haft\r\nkapitalinkomst på 100 kronor eller mer, där\r\npreliminär A-skatt inte betalats på hela beloppet''.</pre><pre>Som framgår av informationen inträder\r\ndeklarationsskyldighet vid mycket små belopp.\r\nMen skatteförvaltningen har kostnader för\r\nhanteringen av deklarationen, vilket medför att\r\nhanteringskostnaderna i många fall är större än de\r\nblivande skatteintäkterna. Ren förlust för staten.\r\nOnödigt krångel för alla inblandade.</pre><pre>Vilka initiativ avser statsrådet Bo Lundgren ta för\r\natt minska krånglet, för att minska den\r\nförlustbringande hanteringen och för att frigöra\r\nresurser för mer ''lönsam'' verksamhet?</pre><pre>1991/92:696 av Berndt Ekholm (s) till statsrådet Bo\r\nLundgren om kasinospel:</pre><pre>Den av statsrådet Bo Lundgren tillsatta\r\n''kasinoutredningen'' föreslår att internationella\r\nkasinon bör introduceras i Sverige. Staten kan få\r\nnya inkomster i storleksordningen 200 milj.kr. att\r\nanvändas för att stödja kulturen och den ideella\r\nverksamheten. Kasinospel med internationell\r\nutformning med höga insatser och vinster sägs\r\nockså ''självklart bidra till en bättre helhetsbild av\r\nSverige och den service som erbjuds''.</pre><pre>Samtidigt har lotteriutredningen till civilministern\r\navlämnat en delrapport, som också föreslår att\r\ninternationella kasinon bör kunna öppnas i Sverige.\r\nVerksamhetens överskott bör gå till folkrörelsernas\r\nbarn- och ungdomsverksamhet.\r\nKasinospelsverksamhet kan enligt utredningen\r\n''vara ett steg i integrationen med det övriga\r\nEuropa''. Enligt statsrådet Inger Davidson har\r\ndenna rapport överlämnats till skatteministern för\r\nvidare beredning.</pre><pre>Avser statsrådet att medverka till att\r\nkasinospelsverksamhet med internationella regler\r\nintroduceras i Sverige som en inkomstkälla för\r\nstaten resp. för folkrörelser och ideell verksamhet?</pre><pre>18 § Kammaren åtskildes kl. 15.55.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 7 § anf. 18 (delvis),</pre><pre>av talmannen därefter t.o.m. voteringen efter anf.\r\n58,</pre><pre>av förste vice talmannen därefter t.o.m. 13 § anf. 88\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}