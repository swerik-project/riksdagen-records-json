{"dokumentstatus":{"dokument":{"hangar_id":"2387829","dok_id":"GG09120","rm":"1992/93","beteckning":"120","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"120","slutnummer":"0","datum":"1993-06-02 00:00:00","systemdatum":"2005-10-27 14:02:18","publicerad":"1993-06-02 00:00:00","titel":"Riksdagens snabbprotokoll 1992/93:120 Onsdagen den 2 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{69D2CC0D-250E-4FD2-A5A9-91062DC74F18}","dokument_url_text":"http://data.riksdagen.se/dokument/GG09120/text","dokument_url_html":"http://data.riksdagen.se/dokument/GG09120","dokumentstatus_url_xml":"http://data.riksdagen.se/dokumentstatus/GG09120","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:120</div>\r\n<div class=\"sidhuvud_datum\">Onsdagen den 2 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 26 maj.</pre><pre>2 §  Förnyad bordläggning</pre><pre>Föredrogs med bordlades åter</pre><pre>Konstitutionsutskottets betänkanden\r\n1992/93:KU32, KU38 och KU39</pre><pre>Justitieutskottets betänkade 1992/93:JuU30</pre><pre>Lagutskottets betänkanden 1992/93:LU48 och\r\nLU49</pre><pre>Utrikesutskottets betänkande 1992/93:UU31</pre><pre>Försvarsutskottets betänkanden 1992/93:FöU10,\r\nFöU12 och FöU13</pre><pre>Socialförsäkringsutskottets betänkanden\r\n1992/93:SfU15 och SfU18</pre><pre>Socialutskottets betänkande 1992/93:SoU25</pre><pre>Kulturutskottets betänkande 1992/93:KrU29</pre><pre>Utbildningsutskottets betänkanden\r\n1992/93:UbU13, UbU15, UbU16, UbU19 och\r\nUbU22</pre><pre>Trafikutskottets betänkande 1992/93:TU34</pre><pre>Jordbruksutskottets betänkanden 1992/93:JoU18\r\noch JoU27</pre><pre>Näringsutskottets betänkande 1992/93:NU30</pre><pre>Arbetsmarknadsutskottets betänkande\r\n1992/93:AU14</pre><pre>Bostadsutskottets betänkande 1992/93:BoU23</pre><pre>3 §  Beslut rörande utskottsbetänkande som\r\nslutdebatterats den 28 maj</pre><pre>Företogs till avgörande utbildningsutskottets\r\nbetänkande 1992/93:UbU14 (beträffande debatten\r\ni detta ärende, se prot. 118).</pre><pre>Utbildningsutskottets betänkande UbU14</pre><pre>Mom. 1 (resurstilldelningssystemet för\r\ngrundläggande högskoleutbildning)</pre><pre>Först biträddes reservation 1 av Lena Hjelm-Wallén\r\nm.fl. med 119 röster mot 11 för meningsyttringen\r\nav Björn Samuelson i motsvarande del. 162\r\nledamöter avstod från att rösta.</pre><pre>Härefter bifölls utskottets hemställan med 170\r\nröster mot 125 för reservation 1 av Lena Hjelm-\r\nWallén m.fl.</pre><pre>Mom. 4 (resurstilldelning för extra kotnader för\r\nstudenter med funktionshinder)</pre><pre>Utskottets hemställan bifölls med 169 röster mot\r\n126 för reservation 2 av Lena Hjelm-Wallén m.fl.</pre><pre>Mom. 5 (den övergripande dimensioneringen av\r\ngrundläggande högskoleutbildning budgetåren\r\n1993/94--1995/96)</pre><pre>Först biträddes reservation 4 av Claus Zaar med 23\r\nröster mot 10 för meningsyttringen av Björn\r\nSamuelson i motsvarande del. 262 ledamöter\r\navstod från att rösta.</pre><pre>Härefter biträddes reservation 3 av Lena Hjelm-\r\nWallén m.fl. med 127 röster mot 22 för reservation 4\r\nav Claus Zaar. 148 ledamöter avstod från att rösta.</pre><pre>Slutligen bifölls utskottets hemställan med 152\r\nröster mot 127 för reservation 3 av Lena Hjelm-\r\nWallén m.fl. 20 ledamöter avstod från att rösta.</pre><pre>Mom. 12 (dimensionering och lokalisering av barn-\r\noch ungdomspedagogisk utbildning)</pre><pre>Utskottets hemställan bifölls med 166 röster mot\r\n133 för det av Reynoldh Furustrand m.fl. under\r\növerläggningen framställda yrkandet. 1 ledamot\r\navstod från att rösta.</pre><pre>Hugo Bergdahl (fp) anmälde att han avsett att rösta\r\nnej men markerats ha röstat ja.</pre><pre>Mom. 21 (utvidgning av jämställdhetslagens\r\ntillämpningsområde)</pre><pre>Utskottets hemställan bifölls med 285 röster mot 11\r\nför meningsyttringen av Björn Samuelson i\r\nmotsvarande del.</pre><pre>Mom. 28 (moratorium för privatisering av\r\nhögskolor, m.m.)</pre><pre>Utskottets hemställan med godkännande av\r\nutskottets motivering bifölls med 266 röster mot 12\r\nför meningsyttringen av Björn Samuelson i\r\nmotsvarande del. 19 ledamöter avstod från att\r\nrösta.</pre><pre>Kenneth Attefors (nyd) anmälde att han avsett att\r\nrösta ja men markerats ha röstat nej.</pre><pre>Mom. 44 (den ettåriga lärarutbildningen för\r\nårskurserna 4--9, m.m.)</pre><pre>Utskottets hemställan bifölls med 171 röster mot\r\n127 för reservation 11 av Lena Hjelm-Wallén m.fl.</pre><pre>Mom. 49 (avveckling av kårobligatoriet)</pre><pre>Utskottets hemställan bifölls med 170 röster mot\r\n125 för reservation 12 av Lena Hjelm-Wallén m.fl. 4\r\nledamöter avstod från att rösta.</pre><pre>Mom. 58 (avtal om bidrag till Handelshögskolan i\r\nStockholm)</pre><pre>Utskottets hemställan bifölls med 172 röster mot\r\n120 för reservation 14 av Lena Hjelm-Wallén m.fl. 8\r\nledamöter avstod från att rösta.</pre><pre>Mom. 79 (optikerutbildning)</pre><pre>Utskottets hemställan bifölls med 155 röster mot\r\n139 för reservation 22 av Lena Hjelm-Wallén m.fl. 3\r\nledamöter avstod från att rösta.</pre><pre>Mom. 87 (anslagsbeloppet under Högskolan i\r\nLuleå: Grundutbildning)</pre><pre>Utskottets hemställan bifölls med 262 röster mot 10\r\nför meningsyttringen av Björn Samuelson i\r\nmotsvarande del. 22 ledamöter avstod från att\r\nrösta.</pre><pre>Övriga moment</pre><pre>Utskottets hemställan bifölls</pre><pre>4 §  Ändringar i sekretesslagen</pre><pre>Föredrogs</pre><pre>konstitutionsutskottets betänkande</pre><pre>1992/93:KU40 Ändringar i sekretesslagen (prop.\r\n1992/93:256).</pre><pre>Anf. 1  CHATRINE PÅLSSON (kds):</pre><pre>Herr talman! Jag vill börja med att rikta ett tack till\r\nansvarigt statsråd, till regeringen och till\r\nkonstitutionsutskottet för den utomordentligt\r\nsnabba hanteringen av detta ärende. Även om\r\ndenna snabbhet är något ovanlig när det gäller\r\nlagstiftningsfrågor, visar den att alla berörda har\r\nförmågan att ta itu med ett allvarligt\r\nmissförhållande.</pre><pre>Barnpornografihärvan har blottlagt en hel del som\r\nförut var dolt i vårt svenska samhälle. Den har\r\nblottlagt det faktum att det faktiskt finns människor\r\nsom är intresserade av att titta på när barn utnyttjas\r\nsexuellt. Barnpornografihärvan har också blottlagt\r\natt det finns människor som vill utnyttja\r\noffentlighetsprincipen och allmänhetens rätt till\r\ninsyn för att själva skaffa sig detta olagliga material.</pre><pre>Men det som barnpornografifrågan främst har visat\r\när att det finns ett starkt medvetande hos\r\nallmänheten om vad som är rätt och fel. När en lag\r\nså fundamentalt bryter mot vårt sunda förnuft, när\r\nen lagtolkning främjar brott i stället för stävjar det,\r\nnär en lag gör det möjligt för vissa personer att få\r\ntillgång till material som gör att barn kan få men för\r\nlivet, skadas psykiskt och råka illa ut, då reagerar\r\nallmänheten. Detta, herr talman, är sunt!</pre><pre>Givetvis var Svea hovrätts tolkning av\r\nsekretesslagen inte något som lagstiftaren hade\r\nkunnat förutse. Att med hjälp av lagen få tillgång\r\ntill barnporrfilmer är oerhört stötande. Enda\r\nanledningen till att domstolen över huvud taget\r\nhade videobanden var ju att det kunde vara\r\nbrottsligt att sprida innehållet. Därför är det\r\npositivt att en lagändring kan komma till stånd så\r\nhär snabbt.</pre><pre>Att analysera varför det blev så här är nu mycket\r\nviktigt. I debatten om offentlighetsprincipen, som\r\nblossat upp med anledning av\r\nbarnpornografihärvan, har domarregeln nr 13\r\nkommit på tal. Jag vill gärna citera den även om\r\nspråket är något annorlunda: ''Den menige mans\r\nbästa är den yppersta lagen, och därföre det som\r\nfinnes den menige man till nytta vara, det bör hållas\r\nför lag, ändock att beskriven lag efter orden synes\r\nannorlunda lyda.'' Det här är ljuv musik i mina\r\nöron.</pre><pre>Jag vill inte ta ställning till om dessa etiska regler\r\nför domare skulle ha kunnat anföras i det här fallet.\r\nMen innebörden i domarregel nr 13 är att lagar i\r\nförsta hand skall gälla för människans bästa, inte\r\nför lagarnas egen skull.</pre><pre>Demokratin förutsätter att människor ifrågasätter\r\nlagars riktighet. När lagar bidrar till att människors\r\nvärdighet kränks måste vi alla ta ett ansvar. Detta\r\när extra viktigt när det handlar om barn.</pre><pre>Barn är sårbara och helt utlämnade till vuxnas\r\nvälvilja och ansvar. Tyvärr kommer ofta barnen i\r\nkläm när lagar tolkas. I artiklarna 12--15 i FN:s\r\nbarnkonvention finns krav på hur domstolar skall\r\nagera när barn är inblandade. Det sägs bl.a. att\r\nbarnets intresse skall komma i första rummet när\r\ndomstolar och myndigheter behandlar fall som rör\r\nbarn.</pre><pre>Eftersom Sverige ratificerat barnkonventionen tar\r\nSverige också ansvar för att konventionens artiklar\r\nförverkligas. Personligen tycker jag att\r\nbarnkonventionen alltför litet har inlemmats i det\r\nsvenska rättssamhället. Hade barnkonventionen\r\nstått som riktmärke i svensk lagstiftning skulle barn\r\nha fått en helt annan rättsstatus.</pre><pre>Herr talman! Barn måste ha en framhållen plats i\r\ntolkningen av lagar. I varje enskilt fall där barn är\r\ninblandade måste man först se till konsekvenserna\r\nav beslutet. Detta är egentligen alldeles naturligt,\r\nmen tydligen inte lika lätt att följa.</pre><pre>Våra barn är de mest skyddsvärda i samhället, just\r\ndäför att barn inte har någon annan möjlighet än att\r\nförlita sig på vuxnas godhet och ansvarstagande.\r\nDärför måste barns bästa alltid prioriteras.</pre><pre>Herr talman! Jag avslutar med att yrka bifall till\r\nkonstitutionsutskottets hemställan.</pre><pre>Anf. 2  IAN WACHTMEISTER (nyd):</pre><pre>Herr talman! Först och främst måste jag medge att\r\njag inte visste att svensk rättvisa kunde vara så\r\ngrotesk och sjuk att det finns skyldighet att sända\r\nporrmaterial från rättegångar till intresserade\r\nsnuskhumrar. Jag visste inte heller, förrän ganska\r\nnyligen, att man kunde köra porrfilm på\r\ntingsrätten.</pre><pre>Man kan fråga sig var det sunda förnuftet,\r\nhänsynen till andra människor och rättvisan finns,\r\noch man kan fråga sig var riksdag och regering har\r\nfunnits någonstans. Nu återstår att se om vi har lärt\r\noss någonting av detta.</pre><pre>Men, herr talman, i dag kan vi ju glädjas. I dag har\r\nvi fått bevis för att riksdagen kan leva, reagera och\r\nagera, och att det kan gå undan.</pre><pre>Men hur gick det då till, kan man fråga sig. Det\r\nberodde inte på något initiativ från riksdagen, utan\r\ndet var opinionen, nämligen kvällspressen, som\r\nfick litet fart på riksdag och regering, och som\r\nväckte lagstiftarna. Plötsligt, efter år av likgiltighet\r\nblev det litet drag under galoscherna.</pre><pre>Det är alltså efter det att Aftonblandet och\r\nExpressen visat hur det går till i den fjärran\r\nverkligheten, nämligen att snusk och perversiteter\r\nlevereras vidare från domstolar, som man först\r\nreagerar.</pre><pre>Man säger usch och menar att anseendet måste\r\nräddas. Man säger att ett ärende måste klaras av\r\nmed den svindlande hastigheten av någon månad.\r\nDet är väldigt snabbt i en krets där man är van vid\r\natt under många år gömma viktiga frågor i\r\nutredningar.</pre><pre>Det går ju nu, alla är överens och tillstyrker kan\r\nkanske t.o.m. talmannen säga. Men jag menar att\r\nvi inte alls kan andas ut i och med det. Riksdagens\r\nrykte skapas nämligen vid tillfällen som för två\r\nmånader sedan, närmare bestämt den 25 mars, när\r\njust den här sortens frågor behandlades i\r\njustitieutskottets betänkande nr 16. Vi hade då en\r\nmycket rimlig och vettig reservation, som säkert\r\nhade stötts av opinionen och av tidningar m.fl. om\r\nde hade observerat den. Men den stöddes inte av\r\nriksdagen -- alla ni som sitter här, utom vänstern,\r\nröstade emot den.</pre><pre>Vad gällde det? Jo, det gällde i det fallet åtgärder\r\nmot våldspornografi och barnpornografi, att\r\nförbjuda tillverkning och spridning av detta.\r\nUtskottet hade då hänvisat till Justitiekanslerns\r\nutredning, men där säger han att hans redogörelse\r\nhar lett till slutsatsen att han inte har grund för att\r\nnu föreslå några författningsändringar för att\r\nföreskrifterna om straff för våldspornografisk och\r\nolaga våldsskildring bättre skall kunna fylla sitt\r\nändamål. Riksdagen hänvisar alltså till en\r\nutredning som ingenting gör, och sedan gömmer\r\nman sig bakom det.</pre><pre>Jag vill säga att det var en del kds-ledamöter som\r\nefteråt sade att det var dåligt och att de egentligen\r\ninte skulle ha röstat som de gjorde.</pre><pre>Vi från Ny demokrati ställde oss upp här inne den\r\ngången för att vi ville sätta våra namn under det\r\nsom vår talesman i justitieutskottet K G Sjödin\r\nhade anfört. Vi försökte påkalla uppmärksamhet\r\nden gången, för att om möjligt stämma i bäcken i\r\nstället för i ån -- men det kom ingen reaktion\r\nnågonstans.</pre><pre>Jag hoppas därför att vi i fortsättningen slipper se\r\ndet här sömngångaraktiga, partistyrda beteendet.</pre><pre>Efter den här frågan om barnpornografi, som är\r\ndagens fråga, måste vi visa att riksdagen tänker och\r\nagerar i sak. Om det kommer ett bra och\r\nvälmotiverat förslag, måste vi alltså ta ställning till\r\ndet i sak, och inte ta ställning på grund av någon\r\nsorts allmän partiopportunism. Vi måste inse vilka\r\nsom är våra arbetsgivare -- det är nämligen\r\nallmänheten, och ingen annan.\r\nRiksdagsledamöterna måste tänka själva.</pre><pre>Vi har ett förfarande som innebär, att så fort det\r\nkommer en motion till ett utskott -- de flesta\r\nutskott -- avstyrks den bara, oberoende av vad den\r\ninnehåller. Där kommer sådana här frågor upp,\r\nsom sedan avslöjas i en jättelik skandal, och då kan\r\nman plötsligt reagera. Det duger inte.</pre><pre>I hela den här skalan av brott-straff-brottsoffer\r\nligger riksdagen, som är den lagstiftande\r\nförsamlingen, sist i Sverige. Först ligger\r\nallmänheten. Allmänheten är upprörd över vad\r\nsom sker. Det är vi här som stiftar lagarna, och vi\r\nligger långt efter -- farligt långt efter, vill jag mena.</pre><pre>I dag agerar alltså riksdagen, snyggt och prydligt --\r\ndet skulle bara fattas annat. En gång reagerade vi\r\npå det här sättet, en gång i juni 1993. Men en svala\r\ngör ingen sommar. Ett uppvaknande övertygar\r\ningen om att man inte snart somnar in igen.</pre><pre>Jag vill med detta yrka bifall till utskottets\r\nhemställan.</pre><pre>(Applåder)</pre><pre>Anf. 3  EVA ZETTERBERG (v):</pre><pre>Herr talman! Tanken och den verklighet som\r\nuppdagade sig för oss och för hela svenska folket\r\nför några veckor sedan, när barnpornografihärvan\r\nkom fram i ljuset, var svindlande. Det var många\r\nav oss som sade: Det här är inte möjligt. Det är inte\r\nmöjligt att svensk rättskipning skall fungera på det\r\nhär sättet, att tingsrätten skall åläggas att lämna ut\r\nfilmer som är beslagtagna därför att de är\r\nbrottsliga, därför att de grovt skändar barn. Men\r\ndet var möjligt.</pre><pre>Jag måste ställa frågan varför det var möjligt.\r\nVarför kunde man inte i Justitiedepartementet,\r\nregeringen, justitieutskottet och\r\nkonstitutionsutskottet, de som dagligen arbetar\r\nmed de här frågorna, förutse denna situation?</pre><pre>Vi vet att frågor om barnpornografi har varit uppe,\r\nsom Ian Wachtmeister var inne på tidigare, där vi i\r\nolika partier har haft olika förslag. Men att den här\r\nkollisionen och tillämpningen av rättskipningen\r\nskulle te sig på det här sättet var för mig, och säkert\r\nför de allra flesta, fullständigt otänkbart. Men det\r\nvar inte otänkbart -- det var precis det som skedde.</pre><pre>Vi var många som undrade om den nuvarande\r\nlagstiftningen inte var tillräcklig för att förhindra att\r\nde här filmerna skulle lämnas ut. Det fanns de som\r\nhävdade att yttrandefrihetsgrundlagen skulle räcka\r\ntill. Om den nu inte hade gjort det, har vi\r\nbarnkonventionen, som Chatrine Pålsson och flera\r\nandra av oss har aktualiserat och krävt skall\r\ninkorporeras med svensk lagstiftning. Så har tyvärr\r\nännu inte skett. Jag hoppas fortfarande att\r\nriksdagen skall kunna fatta ett sådant beslut.</pre><pre>Om barnkonventionen hade ingått i svensk\r\nlagstiftning hade man kunnat åberopa den, och\r\ndärmed att barnens intresse av att vara skyddade i\r\nden här situationen självklart måste gå före\r\nsekretesslagen, före allmänhetens intresse av att ta\r\ndel av bevismaterial.</pre><pre>Det är naturligtvis bra att den här propositionen nu\r\nhar kommit och snabbt har behandlats av\r\nkonstitutionsutskottet. Jag måste instämma med\r\nIan Wachtmeister: Fattas bara annat!</pre><pre>Men jag vill också påpeka att det som jag och flera\r\nandra har tagit upp i motioner har i viss mån blivit\r\ntillgodosett i utskottets betänkande. Det vi har tagit\r\nupp är det som fattas i propositionen.</pre><pre>I propositionen skyddas de barn som kan\r\nidentifieras, men det jag uppfattar som en stor brist\r\när att de barn som inte kan identifieras, framför allt\r\nbarn som inte är svenska, vars namn eller adress vi\r\ninte känner till, inte omfattas av den skärpning som\r\nman vill ta fram i propositionen. Det är därför som\r\njag har skrivit motionen. Jag ser att man i\r\nbetänkandet i viss mån har tagit fasta på det här,\r\noch det är min förhoppning att man därvidlag\r\nkommer att ha med sig den frågeställningen\r\nframöver.</pre><pre>Jag vill också ta upp det som åberopas i texten i\r\nbetänkandet, dvs. att Vänsterpartiet tidigare har\r\nkrävt kriminalisering av innehav av\r\nbarnpornografi. Det stämmer inte riktigt. Det vi i\r\nen tidigare motion har krävt är att man skall\r\növerväga kriminalisering av barnpornografi. Vi\r\ninser att det finns mycket svåra gränsdragningar\r\nmot sekretesslagstiftning och annat, och vi menar\r\natt den här frågan är värd att ses över i ett större\r\nperspektiv och att man inte från en dag till en annan\r\nbara bestämmer om kriminalisering.</pre><pre>Jag vill för Vänsterpartiets del yrka bifall till\r\nutskottets hemställan. Jag hoppas på allvar att de\r\nfrågeställningar som vi har väckt i motioner\r\nkommer att finnas med när man går vidare i de här\r\nfrågorna, för att vi inte skall hamna i en ny\r\nsituation, där de som jobbar med\r\nlagstiftningsfrågor inte skulle ha kunnat förutse\r\nnågon ytterligare katastrof. Det måste till varje pris\r\nkunna undvikas.</pre><pre>(Applåder)</pre><pre>Anf. 4  MARGARETA ISRAELSSON (s):</pre><pre>Herr talman! Vad är barnpornografi? Det här\r\nhandlar om en sekretesslagstiftning, men ändå hör\r\nfrågan hemma i detta sammanhang.\r\nBarnpornografi är en skildring av ett sexuellt\r\növergrepp mot barn. Sexuella övergrepp mot barn\r\när kriminellt i vårt land och i vår lagstiftning.\r\nBarnpornografi är också, Ian Wachtmeister,\r\nkriminellt i Sverige. Vi har en lagstiftning mot\r\nbarnpornografibrott.</pre><pre>Om man har den tolkningen framför sig hela tiden,\r\ndvs. att barnpornografi är ett sexuellt övergrepp,\r\nblir en barnpornografisk film ett övergrepp varje\r\ngång den visas. Jag anser att vi måste ha den\r\ngrundsynen när vi diskuterar frågor som på olika\r\nsätt berör barnpornografi.</pre><pre>Visst är det beklagligt, som flera andra har sagt här\r\ni dag, att en tingsrätt skall förvandlas till en\r\nporrbutik innan vi inser hur lagstiftningen slår. Men\r\ndet är heller inte så att riksdagen inte har gjort\r\nnågonting i den här frågan. Riksdagen har avslagit\r\nmotioner som har haft idéer kring hur man skulle\r\nkunna förändra på det här området, i vissa fall med\r\nhänvisning till att utredning pågår, i andra fall med\r\nhänvisning till att man inte vill göra de här\r\nförändringarna.</pre><pre>En gällde kriminalisering av innehav av\r\nbarnpornografiska alster. En kriminalisering av\r\ninnehav skulle ju göra det omöjligt att sprida\r\nbarnpornografi också från en tingsrätt. Då säger\r\nman inte bara att det är förbjudet att sprida och\r\nframställa utan att det faktiskt är ett övergrepp mot\r\nbarn varje gång som man använder sig av film,\r\ntidning osv.</pre><pre>I en motion från allmänna motionstiden, med\r\nIngegerd Sahlström som förste undertecknare, var\r\nvi flera socialdemokrater som föreslog att de\r\nbarnpornografiska brotten skulle flyttas från 16\r\nkap. brottsbalken till 6 kap.</pre><pre>I 16 kap. innebär barnpornografibrott inte\r\ndetsamma som de skulle göra om de flyttas över till\r\n6 kap. om sexualbrott. Då skulle mycket av det som\r\nnu har skett faktiskt kunna förhindras. Vi anser\r\nfortfarande att det här är någonting som borde\r\növervägas. Vi har också blivit informerade om att\r\nBRIS och Rädda barnen tillskrev regeringen i den\r\nhär frågan, i samband med att den här\r\npropositionen skulle läggas fram, och påpekade\r\nvikten av att en sådan här förändring görs.</pre><pre>Naturligtvis är det, som flera har sagt, viktigt att vi\r\nhar fått fram det här lagförslaget. Det vill jag också\r\nyrka bifall till, men jag vill understryka att det finns\r\nsaker inom den barnpornografiska lagstiftningen\r\nsom behöver förändras -- kanske behövs främst\r\nförändringen i brottsbalken.</pre><pre>Jag skall bara ge en liten kommentar till det faktum\r\natt ett barn som har blivit utsatt för ett sexuellt\r\növergrepp och under tiden dessutom filmats eller\r\nfotograferats betraktas på olika sätt om barnet kan\r\nidentifieras eller inte. Av den anledningen har\r\njustitiekanslern i en särskild skrivelse kommit med\r\nförslag för att de barn som har fråntagits sin\r\nidentitet, exempelvis genom att de har fått en\r\nhandduk över ansiktet, blivit lindade eller då\r\nansiktet inte syns i bild, skall kunna skyddas. Dessa\r\nbarn är inte skyddade av det lagförslag som\r\nregeringen har lagt fram. Jag vill understryka detta,\r\nmen som motionärer finner vi det glädjande att\r\njustitiekanslern har uppmärksammat det här\r\nspecifika problemet. Det leder också till att de\r\nfilmerna förhindras från att spridas från tingsrätten.</pre><pre>Anf. 5  MARGARETA VIKLUND (kds):</pre><pre>Herr talman! Barnkonventionen har nämnts i dag,\r\noch jag vill också ta upp artikel 34 där det står att\r\n''alla barn har rätt att skyddas mot sexuella\r\növergrepp, våld och misshandel.</pre><pre>Alla barn har rätt att skyddas mot att utnyttjas i\r\nprostitution och pornografi.''</pre><pre>Barn tillhör en svag grupp i vårt samhälle. De har\r\nsvårt att själva hävda sina intressen och att påverka\r\nsin egen situation. De är faktiskt helt beroende av\r\noss vuxna. Trots detta har barn samma inneboende\r\nvärdighet och värde som oss andra i samhället och\r\nockså samma okränkbara mänskliga rättigheter.</pre><pre>Sverige har generellt en bra lagstiftning för barn.\r\nBåde barn och vuxna har också fått en starkare\r\nställning som brottsoffer. Problemet är att tillämpa\r\nlagstiftningen, vilket också den aktuella frågan\r\nvisar.</pre><pre>Trots det relativt starka sociala skyddsnät som finns\r\ni Sverige far många barn illa. De utnyttjas sexuellt\r\nav närstående vuxna. De utnyttjas till pornografi.\r\nDe lever i själslig och kroppslig vanvård. De\r\nmisshandlas dagligen, en del till döds. Ofta\r\nförekommer olika former av barnmisshandel\r\nsamtidigt.</pre><pre>Det är viktigt att vi som politiska beslutsfattare\r\nställer oss på barnens sida och försöker att i olika\r\nsammanhang föra deras talan.</pre><pre>Herr talman! Den s.k. barnporrhärvan har upprört\r\nen stor del av svenska folket. Det är positivt och\r\nglädjande att människor engagerar sig, reagerar\r\noch agerar när något är fel. Och visst var det fel att\r\nman över huvud taget måste ställa två lagar mot\r\nvarandra så att en tredje part kom emellan -- i det\r\nhär fallet det utnyttjade barnet. Våra lagar är ju till\r\nför att bl.a. upprätta och upprätthålla ordning och\r\nrättvisa och inte för som i detta fall underlätta för\r\nolika profitörer att komma åt kränkande material\r\nmed hänvisning till offentlighetsprincipen.</pre><pre>Jag anser att det är mycket positivt att\r\njustitiekanslern har initierat den ändring av\r\nsekretesslagen som behandlas i dag och att\r\nkonstitutionsutskott och lagutskott har behandlat\r\nförslaget så välvilligt och snabbt.\r\nKonstitutionsutskottet och lagutskottet föreslår\r\ndessutom förbättringar av lagtexten, som ändå är\r\natt betrakta som temporär. Det kommer att göras\r\nytterligare juridiska djupdykningar i frågan. Det är\r\nockså bra.</pre><pre>Att frågan om barnpornografimaterialet gick att\r\nbehandla så snabbt ser jag som en\r\nförtroendeskapande åtgärd gentemot alla utsatta\r\nbarn i vårt samhälle och i rättssammanhang. Det\r\nger barnen och de unga signaler om att vi faktiskt\r\nbryr oss om dem, och de signalerna behöver barn\r\noch ungdom ha i dag.</pre><pre>Men ändå är det ganska märkligt med alla de olika\r\nturerna i barnporrfrågan. Det är bara att konstatera\r\natt det ökade antalet nya lagar gör lagstiftningen\r\nsvåröverskådlig för såväl lagstiftare som tjänstemän\r\noch inte minst allmänheten. Det har i det aktuella\r\nfallet visat sig att lagbestämmelser kan motverka\r\nvarandra på ett sätt som lagstiftaren inte kunde\r\nförutse. Det har då lett till en sådan absurd\r\nsituation, som man ändå måste anse att frågan om\r\nbarnporrfilmerna ändå var.</pre><pre>Det borde därför finnas lagtillämpningsspärrar\r\ninbyggda i lagstiftningen som kan ge signaler när\r\nlagens eller lagarnas tillämpning strider mot sunt\r\nförnuft och etiska normer och värderingar.</pre><pre>Det skulle kunna innebära, att om en tjänsteman\r\nupptäcker konsekvenser av en lag, stadga eller\r\nförordning som lagstiftaren eller den som utfärdade\r\nbestämmelsen inte avsåg, kan tjänstemannen eller\r\narbetsgruppen tilsammans med ansvariga chefer\r\ndiskutera frågan och vägra fatta ett beslut som\r\nstrider mot allt sunt förnuft och de värderingar som\r\nråder i samhället. Ett liknande förslag framfördes\r\nav Alf Svensson i en motion till riksdagen den 19\r\njanuari 1988.</pre><pre>Jag tror inte att det som vi nu har fått vara med om,\r\nnär det gäller barnporrhärvan och utlämnandet av\r\nbarnpornografifilmerna är en enstaka händelse.\r\nLagar kommer att ställas emot varandra, och\r\nkanske kan ännu större skada än den som nu är\r\ngjord åsamkas enskilda människor. Därför vore det\r\nbra om man kunde ha en handlingsberedskap då\r\nliknande situationer uppträder i andra frågor och\r\ngällande kanske andra lagar.</pre><pre>Jag yrkar bifall till utskottets förslag. Jag tycker att\r\ndet är bra.</pre><pre>Anf. 6  BIRGER HAGÅRD (m):</pre><pre>Herr talman! På talarlistan finns det inte någon\r\nledamot från konstitutionsutskottet upptagen, men\r\ntrots att det var ett enigt utskott som lade fram det\r\nhär förslaget kan det finnas anledning att komma\r\nmed några kommentarer.</pre><pre>Ian Wachtmeister uttrycker sin förvåning över att\r\ndet här kunde inträffa. Vi är nog ganska många som\r\nhar varit rätt förvånade över att man på det här\r\nsättet har kunnat använda sig av lagstiftningen och\r\natt snuskhumrar och andra, för att citera Ian\r\nWachtmeister, på det här sättet har kunnat\r\nprofitera på de luckor i lagen som finns.</pre><pre>Det finns all anledning för oss att försöka reagera.\r\nDet har vi gjort. Det kanske inte är kvällspressen i\r\nförsta hand som bär äran av det här utan snarare\r\nlagkloka jurister som upptäckte att någonting\r\ninträffade som inte var meningen.</pre><pre>Man har alltså agerat snabbt från regeringen,\r\njustitiekanslern och konstitutionsutskottet. Man\r\nkan förutsätta att riksdagen i dag kommer att följa\r\ndet förslag som har lagts fram ifrån\r\nkonstitutionsutskottet.</pre><pre>Det finns emellertid anledning att sätta upp ett\r\nvarnande finger. En del tycker att det är bra att det\r\nhar gått så snabbt med den här processen. Ja, det är\r\nnog bra att man har kunnat reagera i en sådan här\r\nspeciell situation. Men normalt tror jag inte att vi\r\nskall hoppas på att det skall gå att snabbt hasta\r\nigenom saker och ting i riksdagen. Det är tvärtom\r\nden omsorgsfulla, noggranna prövningen som\r\nmåste vara grundregeln i alla sammanhang.\r\nRättssäkerheten måste komma in i bilden.</pre><pre>I det här fallet säger också utskottet direkt -- och\r\ndet skall man nog ta till sig -- att det föredragande\r\nstatsrådet har sagt att dessa frågor är ytterst\r\nkomplicerade och de förtjänar att få en närmare\r\nbelysning. Det fordrar en genomgång av hur de\r\ngällande bestämmelserna förhåller sig till varandra.\r\nDet fordras ingående överväganden om\r\nmöjligheter att kunna förtydliga lagarna eller att\r\ngöra ändringar av de gällande reglerna som till stor\r\ndel också är av grundlagskaraktär.</pre><pre>I sitt yttrande har utskottet slagit fast att vi vet att\r\nen sådan genomgång kommer att ske inom\r\nregeringskansliet, Justitiedepartementet, under\r\nhösten. I utskottsbetänkandet sägs vidare: ''Om\r\ngenomgången skulle leda till ett sådant resultat att\r\ngrundlagsändringar krävs, förutsätter utskottet att\r\nriksdagen föreläggs förslag härom under\r\ninnevarande mandatperiod inom den tid som anges\r\ni 8 kap. 15 § första stycket regeringsformen.'' I\r\nklartext innebär detta att en proposition i så fall\r\nmåste läggas på riksdagens bord senast den 17\r\ndecember i år.</pre><pre>Det är angeläget att understryka att\r\noffentlighetsprincipen är en av våra allra främsta\r\nprinciper som vi har att ta till vara. Därför får man\r\nakta sig för att när som helst ge efter för vad som\r\nkan kallas för ett populistiskt tryck. I det här fallet\r\nhar det varit befogat att agera, men man skall sätta\r\nupp ett varnande finger och säga att det inte alltid\r\när så.</pre><pre>Margareta Viklund ville ha en arbetsgrupp som\r\nskall pröva sådana här frågor. Det behövs inte. Vi\r\nhar en lagprövningsrätt. Den är visserligen utrustad\r\nmed förbehållet att det måste vara uppenbart att\r\nlagar strider mot varandra för att man skall kunna\r\npröva det, men det finns ändock en sådan\r\nmöjlighet. Man kanske också skulle kunna gå\r\nlängre och göra lagprövningen ännu effektivare\r\ninför framtiden.</pre><pre>Kontentan måste bli att det är bra att man kan agera\r\nsnabbt i vissa lägen där så krävs, men det är en\r\nutomordentligt komplicerad materia vi har att göra\r\nmed av grundlagskaraktär. Offentlighetsprincipen\r\när inte någonting som man får göra till en vana att\r\ntubba på. Här har man kunnat rätta till\r\nfelaktigheter. Det är bra, men vi måste vara\r\nvarsamma i framtiden. Konstitutionsutskottet\r\nkommer förvisso att vara det.</pre><pre>Anf. 7  IAN WACHTMEISTER (nyd)\r\nreplik:</pre><pre>Herr talman! Det är nog riktigt som herr Hagård\r\nsäger att man inte alltid kan gå efter det\r\npopulistiska trycket. Det tragiska är emellertid är\r\natt det är detta populistiska tryck som till sist har\r\nfått riksdagen och dess utskott att agera. Jag tycker\r\natt denna händelse liksom de uppenbara luckor\r\nsom vi härmed har sett att vi har i vår lag ger oss\r\nriksdagsledamöter budskapet att vi får skärpa oss\r\nordentligt.</pre><pre>Jag undrar om inte herr Hagård såsom en ledande\r\nmoderat skulle hålla med om följande. Vi borde i\r\ndenna riksdag ha en särskilt anordnad debatt som\r\nbara skulle handla om dessa vidriga företeelser,\r\nnämligen våld, våldspornografi och övergrepp mot\r\nkvinnor och barn. Då skulle vi i denna kammare\r\nkunna uttala vad vi egentligen tycker. Då skulle det\r\nkunna gå en signal ifrån kammaren till\r\nkonstitutionsutskottet och justitieutskottet om att\r\nman skall sätta fart på dessa frågor. Vi ligger långt\r\nefter det allmänna rättsmedvetandet i Sverige.</pre><pre>Anf. 8  BJÖRN VON DER ESCH (m):</pre><pre>Herr talman! Vår offentlighetsprincip är omistlig\r\noch inte förhandlingsbar. Det är ett konstaterande\r\nsom vi har har hört ofta under senare tid.</pre><pre>Under loppet av en vecka har riksdagen behandlat\r\ntvå ärenden som innebär inskränkningar i\r\nyttrandefriheten och offentlighetsprincipen. Jag\r\ntänker på förbudet mot tobaksreklam och på den\r\nnu aktuella propositionen angående\r\nbarnpornografi. Det senare ärendet skall det fattas\r\nbeslut om efter en exeptionellt snabb behandling.</pre><pre>Vi har hört och vi vet att trycket från allmänheten\r\när stort och enigheten om behovet av en lagändring\r\när total. Så långt är allt gott och väl.</pre><pre>Det föreliggande lagförslaget är emellertid präglat\r\nav den brådska som har rått. Man använder t.ex.\r\nuttrycket ''en ung person'' för att ange vem lagen\r\navser att skydda. Det uttrycket kommer att\r\nförorsaka stor osäkerhet i domstolarna om vem det\r\när som omfattas av lagen. ''En ung person'' kan\r\nnämligen avse personer över 20 år. Jag menar att\r\ndet borde klart ha angivits vilka personer som lagen\r\när avsedd att skyddda t.ex. genom användande av\r\nde uttryck som är vanliga i vår lagstiftning, i\r\nsynnerhet i sådana här sammanhang. Man talar\r\nt.ex. om ''minderåriga'', ''omyndiga'' och ''barn\r\nunder 18 år''.</pre><pre>Eftersom lagen är att betrakta som ett provisorium\r\nfinner jag det angeläget att den översyn som nu har\r\nställts i utsikt också snarast kommer till stånd. Mot\r\nbakgrund av det som har inträffat förefaller det inte\r\nosannolikt att det även i fortsättningen kan uppstå\r\nhäftiga och mycket välmotiverade\r\nopinionsyttringar som kräver omedelbara\r\ninskränkningar i offentlighetsprincipen.</pre><pre>Skulle riksdagen tillmötesgå dem lika snabbt som\r\nnu har skett, kommer många att fråga sig vad som\r\negentligen menas med att offentlighetsprincipen är\r\nomistlig och icke förhandlingsbar.</pre><pre>Vi kan göra antagandet att barnpornografimålet\r\naldrig hade kommit upp, utan att EG skulle ha\r\nkommit med krav på de ändringar som vi nu har\r\nåstadkommit. Skulle vi då ha svarat att vår\r\noffentlighetsprincip icke är förhandlingsbar och\r\nomistlig?</pre><pre>Vi kan redan nu se vilka problem vi kan komma att\r\nfå. Vår offentlighetsprincip medger att de som sitter\r\nfängslade för de allra grövsta man kan tänka sig har\r\nrätt att få ut handlingar som polisen har\r\nhemligstämplat. Är detta acceptabelt? Vi kommer\r\natt ställas inför sådana frågor, och vi måste då få\r\nerforderlig tid för att lösa problemen.</pre><pre>Anf. 9  Tredje vice talman BERTIL FISKESJÖ\r\n(c):</pre><pre>Herr talman! Jag ber att först få instämma i Birger\r\nHagårds anförande. Vi har olika intressen av\r\nprincipiell art att ha i åtanke så snart vi är inne på\r\nförändringar av sekretesslagstiftningen.</pre><pre></pre><pre>Det är precis som Birger Hagård sade i sitt\r\nanförande, att den grundläggande principen i vårt\r\nsamhälle är att det är offentligheten som är princip\r\noch att det är sekretessen som är undantag. Detta\r\när vi mycket stolta över, och vi talar om det för alla\r\nsom vi träffar från andra länder. Att öka\r\noffentligheten i det offentliga är en av våra\r\nambitioner, också om vi blir medlemmar i EG. Det\r\när alltså viktigt med principiell balans i den\r\ndiskussion som har förts.</pre><pre>Vidare reagerar jag emot när någon här säger att\r\nriksdagen i det här fallet visar handlingskraft, att\r\ndet kan gå snabbt när det krävs och att det borde gå\r\ntill så. Då är man enligt min mening inne på mycket\r\nfarliga vägar. Det skall egentligen inte gå till på det\r\nhär sättet. Beslut i riksdagen, och inte minst beslut\r\nsom rör principiellt väldigt viktiga och svåra\r\navvägningsfrågor, skall naturligtvis normalt\r\növervägas mycket noga. Riksdagen skall inte bara\r\nför att tillfredsställa en tillfällig opinion rusa i väg\r\noch ändra lagstiftningen hur som helst. Liksom\r\nBirger Hagård vill jag här höja ett varnande finger.\r\nI sak tycker jag att de ändringar som vi nu föreslår\r\noch som riksdagen kommer att anta är bra, men\r\nhanteringen av ärendet är icke bra. Det vill jag\r\ngärna ha sagt.</pre><pre>Jag begärde egentligen ordet för att göra några\r\nreflexioner kring internationella konventioner och\r\nden svenska lagstiftningen. Det har ju anförts att\r\nom vi bara hade följt barnkonventionen, hade\r\nproblemet varit ur världen. Så enkelt är det inte.\r\nDet finns ett rent allmänt problem när det gäller\r\ninternationella konventioner och deras tillämpning\r\noch praktisering i vårt land. En möjlighet är\r\nnaturligtvis att vi bestämmer oss för att\r\ninternationella konventioner som vi har\r\nundertecknat skall gälla som lag i Sverige. Det finns\r\nen del länder som har sådana bestämmelser. Men\r\ndå måste man komma ihåg att vi är mycket\r\nnoggrannare i vårt land. Om vi införlivar en\r\nkonvention i vår lagstiftning, menar vi också att den\r\nskall tillämpas. Då uppkommer betydande\r\nsvårigheter, eftersom internationella konventioner\r\nofta är oklara i sin utformning. De är tillkomna som\r\nkompromisser och ofta väldigt allmänt hållna. För\r\natt konventionerna skall få precision krävs att\r\nmosvarande sakinnehåll överförs i preciserad text i\r\nsvensk lag.</pre><pre>I utredningen om grundlagen och EG -- som jag har\r\nhaft möjlighet att sitta med i -- har vi haft anledning\r\natt fundera över detta. Utredningen konstaterade\r\natt vi i Sverige kommer att vara skyldiga att följa en\r\ndel av de beslut som fattas av EG:s behöriga organ,\r\noavsett vad som står i svenska lagar. Vi föreslog\r\ndärför relevanta grundlagsparagrafer för Sveriges\r\nEG-anslutning. Detta förorsakade ett våldsamt\r\nupplopp i den allmänna debatten och en kritik som\r\nman ibland förvånade sig över, eftersom den från\r\nsaklig synpunkt var dåligt grundad. Det visar hur\r\nkänslig denna fråga är. Jag kan erinra om att jag i\r\nett särskilt yttrande till utredningens betänkande\r\nhar en del funderingar kring internationella\r\nkonventioners tillämplighet på svensk lagstiftning\r\növer huvud taget.</pre><pre>Precis som Björn von der Esch var inne på är detta\r\nett problem som kommer att få ökad tyngd\r\nframöver, inte bara om vi kommer med i EG utan\r\nockså på grund av internationaliseringen av\r\npolitiken, vårt ökade internationella beroende och\r\nvår anslutning till den ena konventionen efter den\r\nandra. Detta är frågor som sannerligen kräver\r\nnoggranna överväganden och mycket stor\r\neftertanke.</pre><pre>Lagrådet var mycket tveksamt när det gäller de\r\nförslag som vi nu kommer att anta, men man\r\naccepterade dem med hänvisning till att hela denna\r\nfråga skall bli föremål för översyn, och det vill\r\nockså jag referera till. Man kommer alltså att\r\nfundera vidare. På det sättet får man tillfälle att\r\nåterkomma på ett mera stadigvarande sätt i\r\nlagstiftningen till de gränsdragningar mellan\r\nsekretess och yttrandefrihet som det här gäller.</pre><pre>Anf. 10  IAN WACHTMEISTER (nyd)\r\nreplik:</pre><pre>Herr talman! Tredje vice talmannen säger att\r\nriksdagen tvingas att rusa i väg hur som helst -- han\r\nanvände det uttrycket. Riksdagen har i dag tvingats\r\natt rusa i väg hur som helst just därför att riksdagen\r\ninte hänger med i vad som händer i verkligheten.\r\nSom relativt färsk politiker är detta en iakttagelse\r\nsom jag många gånger har gjort. Vad vi gör i dag\r\när att vi försöker att undvika att riksdagen blir till\r\nåtlöje. I dag ber riksdagen om ursäkt för sina\r\ntidigare synder. Så ser jag det.</pre><pre>Sedan har jag en fråga till herr Fiskesjö. Våld,\r\nvåldsbrott, våldspornografi, barnpornografi är\r\nområden där vi här säkert har begått en serie\r\nunderlåtenhetssynder. Borde vi inte debattera\r\ndessa områden vid ett annat tillfälle i en särskild\r\ndebatt, både när det gäller sekretesslagar och i\r\nfråga om ändringar i brottsbalken?</pre><pre>Anf. 11  Tredje vice talman BERTIL\r\nFISKESJÖ (c) replik:</pre><pre>Herr talman! Jag har ingenting emot en sådan\r\ndebatt. Detta är intressanta områden, men då får vi\r\nta god tid på oss, därför att det rör sig om\r\nkomplicerade frågor. Jag tror att vi även framöver\r\nkan hamna i konflikter av det här slaget.</pre><pre>När det gäller riksdagens tidigare försyndelser, tar\r\njag inte på mig någon skuld, därför att denna\r\nsituationen som nu har uppstått var det ingen som\r\nkunde förutse när den nuvarande\r\nsekretessförordningen och\r\nyttrandefrihetsgrundlagen antogs. Detta är\r\nnågonting som har visat sig kunna inträffa, och då\r\nmåste vi naturligtvis kunna ta upp en sådan fråga till\r\nförhandling och föreslå förändringar. Men hur klok\r\nIan Wachtmeister än är tror jag icke att han kan\r\nförutse allt som kan hända. Vi kommer nog att\r\ndrabbas av överraskningar även framöver, utan att\r\ndessa överraskningar har sin grund i någon\r\nsystematisk eller medveten försummelse från\r\nriksdagens sida.</pre><pre>Anf. 12  IAN WACHTMEISTER (nyd)\r\nreplik:</pre><pre>Herr talman! Det handlar inte om huruvida jag är\r\nriktigt klok, utan det handlar om huruvida\r\nriksdagen är riktigt klok. Det måste vi dock vara.</pre><pre>I det här fallet är det självklart att den lagstiftning\r\nsom tidigare här har beslutats uppenbarligen\r\ninnebar att det som nu har inträffat var tillåtet.\r\nDenna lagstiftning innebar att tingsrätter kunde\r\ninrätta porrbutiker. Jag är övertygad om att detta\r\ninte är första gången som det har skett. Det är bara\r\ndet att det är första gången som det har\r\nuppmärksammats.</pre><pre>Anf. 13  Tredje vice talman BERTIL\r\nFISKESJÖ (c) replik:</pre><pre>Herr talman! Vad som har hänt är att det inträffade\r\nhar blivit föremål för prövning i tingsrätt och\r\nhovrätt. Våra dömande instanser har alltså haft att\r\nta ställning till en speciell fråga. Dessa instanser har\r\nkommit till olika slutsatser t.o.m. i den här frågan.\r\nDet visar att det i och för sig inte var givet att vi var\r\ntvungna att göra de förändringar som vi nu föreslår\r\nför att uppnå det syfte som vi alla är ense om.\r\nSådana händelser kan inträffa på alla möjliga\r\nområden som är lagreglerade. Riksdagen stiftar\r\nlagar som det är ett visst syfte med. Vi har så gott\r\ndet går på förhand gått igenom de möjliga\r\nkonsekvenser av de lagar som riksdagen antar.\r\nSedan skall dessa lagar tillämpas av dömande\r\ninstanser. Då kan det visa sig att de lagar som\r\nriksdagen har stiftat har brister och är ofullkomliga.\r\nI det fallet är det naturligtvis riksdagens skyldighet\r\natt ta itu med de brister som har blivit uppenbara.</pre><pre>Jag sade inte att Ian Wachtmeister inte var riktigt\r\nklok. Tvärtom sade jag att trots att Ian\r\nWachtmeister är så klok, tror jag ändå inte att han\r\när så klok att han kan förutse alla kommande\r\nhändelser eller alla resultat som kommer av\r\ndomstolars prövning av de lagar som stiftas i denna\r\nkammare. Vi borde ha en viss ödmjukhet, även i\r\nfrågor av den här typen.</pre><pre>Anf. 14  EVA ZETTERBERG (v):</pre><pre>Herr talman! Jag vill instämma i det som Birger\r\nHagård, Björn von der Esch, Bertil Fiskesjö m.fl.\r\nhar sagt om vikten av att behålla en bra\r\noffentlighetsprincip. Offentlighetsprincipen har\r\nkännetecknat vårt land, och den skall vi i stor\r\nutsträckning värna om. Det är viktigt att slå fast.</pre><pre>Däremot har det visat sig att offentlighetsprincipen\r\nhar stått i konflikt med andra lika angelägna\r\nintressen, i det här fallet med\r\nsekretesslagstiftningen. Det är därför oerhört\r\nviktigt att denna ändring snabbt kan genomföras.</pre><pre>Det är inte sant att det inte tidigare har skett\r\nnågonting, vilket flera här har sagt. Mitt parti och\r\nflera andra ledamöter har motionerat i dessa frågor.\r\nRedan i början av året uppmärksammade vi frågan\r\nom innehav av barnpornografi, något som jag och\r\nMargareta Israelsson här tidigare tog upp. Vi har\r\nsagt att den här frågan måste belysas närmare i\r\nsamband med en övervägning om kriminalisering.\r\nRiksdagen har alltså inte varit fullständigt passiv\r\noch över huvud taget inte tagit upp dessa frågor.</pre><pre>Jag vill också ta upp den boll som Ian Wachtmeister\r\nkastade. Han ville att det skulle anordnas en\r\nhearing om dessa frågor, om sexualbrott, om\r\nbarnpornografi osv. Jag kan glädja Ian\r\nWachtmeister m.fl. med att det är på gång just en\r\nsådan hearing. Jag inbjuder honom m.fl.\r\npersonligen att delta i denna hearing. Riksdagens\r\ntvärpolitiska barngrupp har planerat att i början av\r\noktober ha denna typ av hearing. När vi har tagit\r\nupp dessa frågor eller väckt gemensamma motioner\r\nför att åstadkomma resultat i riksdagen, har vi gång\r\npå gång stött på olika juridiska problem som har\r\nförhindrat en lösning, eftersom den t.ex. har\r\nkolliderat med annan lagstiftning. Just därför måste\r\ndessa frågor belysas i sin helhet, där man ser det\r\nutnyttjade barnet i ett helhetsperspektiv och inte\r\nbara strikt juridiskt, strikt socialt, strikt\r\npsykologiskt etc., vilket vi i den tvärpolitiska\r\nbarngruppen har efterlyst. Hearingen kommer att\r\näga rum i oktober. Vi hoppas naturligtvis att så\r\nmånga av riksdagens ledamöter som möjligt\r\nkommer att delta. Men jag är också övertygad om\r\natt det behövs krafter utifrån som kan hjälpa till att\r\nbelysa var luckorna finns.</pre><pre>Herr talman! Jag vill avsluta med att jag hoppas att\r\ndet som står i propositionen inte bara är tomma\r\nord, nämligen att regeringen och departementet\r\navser att återkomma med en vidare belysning av\r\nhela frågeställningen. Jag utgår ifrån att så kommer\r\natt ske. Det här är definitivt inte en avslutad fråga.\r\nVi måste se till att den här typen av problem inte\r\nuppstår på nytt.</pre><pre>Anf. 15  IAN WACHTMEISTER (nyd)\r\nreplik:</pre><pre>Herr talman! Eva Zetterberg talade om den\r\ntvärpolitiska barngruppen som skall anordna en\r\nhearing i början av oktober. Det är alldeles\r\nförträffligt, men det skulle dessutom behövas\r\nnågonting i denna kammare. Jag anser att det är\r\nSveriges riksdag som behöver ruskas om i dessa\r\nfrågor. Det behövs en belysning av hur långt ifrån\r\nverkligheten man här inne befinner sig. Vi kan\r\nkanske göra bägge delarna.</pre><pre>Anf. 16  EVA ZETTERBERG (v) replik:</pre><pre>Herr talman! I riksdagens tvärpolitiska barngrupp\r\nfinns också Ny demokrati representerat. Vi hade\r\ninte just bestämt den här salen. Jag trodde inte att\r\ndet var det som var det väsentliga. Vi hade siktat på\r\nförstakammarsalen eller andrakammarsalen.</pre><pre>Men om talmannen är intresserad av att ha denna\r\nhearing i riksdagens plenisal, tror jag inte att det är\r\nnågon av oss som har några invändningar. Vi ser\r\nfram emot att ha även Ian Wachtmeister som\r\ndeltagare i denna hearing.</pre><pre>Anf. 17  INGELA MÅRTENSSON (fp):</pre><pre>Herr talman! Jag vill också sälla mig till dem som\r\nhär har satt upp ett varnande finger när det gäller\r\natt tumma på offentlighetsprincipen. Det är en\r\nmycket viktig princip som vi har här i Sverige och\r\nsom är unik för Sverige.</pre><pre>Vi från Folkpartiet liberalernas sida har alltid\r\nhävdat denna princip som en av hörnpelarna i vår\r\ndemokrati. Därför skall vi inte utan vidare ändra i\r\noffentlighetsprincipen. Men just i detta fall är det\r\nmycket bra att göra det, och jag ställer mig helt\r\nbakom den bedömning som utskottet har gjort om\r\natt vi snabbt skall ändra på detta för att komma till\r\nrätta med en situation som är helt absurd. Men det\r\nfår inte gå till på detta sätt regelmässigt, utan detta\r\nmåste vara ett undantag snarare än en regel.</pre><pre>När det gäller hanteringen av själva ärendet, våld\r\noch övergrepp mot barn, tycker jag att det är\r\nmycket bra att denna fråga har belysts på detta sätt\r\noch att vi verkligen får en debatt. Jag välkomnar\r\ndet förslag som Ian Wachtmeister har väckt här\r\ntidigare om att ha en debatt i kammaren om våld\r\nmot barn och mot kvinnor. Ju fler som engagerar\r\nsig i den debatten, desto bättre. Oftast har det\r\nnämligen varit kvinnorna i riksdagen som har tagit\r\nupp dessa frågor. Men om vi kan få en mycket\r\nbredare uppslutning i en sådan debatt, tycker jag\r\natt det vore mycket bra. Det hindrar inte att man\r\nbåde har en hearing, vilket barngruppen har väckt\r\nförslag om, och en debatt här i kammaren. Det\r\ntycker jag är högst angeläget.</pre><pre>Jag reagerade självt mycket starkt när jag såg den\r\nhär filmen från Thailand, där man visade barnet\r\nhelt oskyddat, medan förövarens identitet inte\r\nskulle röjas. Detta nakna barn satt alltså helt öppet\r\nför allmänheten att beskåda. Så får det inte vara,\r\natt barnet inte skyddas mer. Nog finns det\r\nanledning att se över dessa frågor. Jag utgår också\r\nfrån att regeringen verkligen tar upp hela frågan\r\noch återkommer och belyser den.</pre><pre>Anf. 18  IAN WACHTMEISTER (nyd)\r\nreplik:</pre><pre>Herr talman! Det talas mycket vackert i denna\r\nkammare om offentlighetsprincipen. Det är bra på\r\nmånga sätt. Men vad vi nu ser är att\r\noffentlighetsprincipen har kommit att betyda rätten\r\natt kika i grannens nyckelhål och att samla på sig\r\ndiverse snaskigt material från domstolarna. Det\r\nkan väl ändå inte ha varit meningen med\r\noffentlighetsprincipen?</pre><pre>Jag skulle vilja framföra något annat som jag tycker\r\nkommer långt före offentlighetsprincipen,\r\nnämligen den personliga integriteten i en\r\ndemokrati.</pre><pre>Anf. 19  INGELA MÅRTENSSON (fp)\r\nreplik:</pre><pre>Herr talman! Frågan gäller just de fall då den\r\npersonliga integriteten och offentlighetsprincipen\r\nkolliderar. Det är en mycket delikat avvägning som\r\nman måste göra i detta fall. Båda principerna är ju\r\nviktiga. Men i just detta fall har jag inga\r\ninvändningar mot att ändra lagen och justera\r\noffentlighetsprincipen, så att integriteten hos de\r\nbarn som har utsatts för övergrepp inte kränks. I\r\ndetta sammanhang är vi alltså helt överens. Men\r\ndet är svåra överväganden som vi har att göra.</pre><pre>Anf. 20  INGVAR JOHNSSON (s):</pre><pre>Herr talman! Som Birger Hagård inledde med är\r\ndetta betänkande helt enigt, och det var väl inte\r\nförutsatt att det skulle bli någon debatt mellan\r\nutskottsledamöterna. När nu representanter för\r\nalla partier har gjort deklarationer, kan det väl ändå\r\nfinnas anledning för mig att säga några ord om\r\nvarför även vi har kommit fram till de ståndpunkter\r\nsom finns redovisade i betänkandet.</pre><pre>Allra först skulle jag vilja säga att det är mycket lätt\r\natt instämma i det som Margareta Israelsson och\r\nandra har sagt här tidigare om den vrede och\r\nindignation som vi alla har känt över hur detta\r\nmaterial kunde bli tillgängligt. Jag vill också\r\nmarkera vad många tidigare har sagt här, nämligen\r\natt barnpornografibrott och olaga våldsskildringar\r\när avskyvärda uttryck för både ohämmad\r\nspekulation i våld och mänsklig förnedring som inte\r\nkan accepteras i ett samhälle som vårt.</pre><pre>Jag vill därför yrka bifall till utskottets förslag.</pre><pre>Jag vill också säga något om den diskussion som har\r\nförts om offentlighetsprincipen. Det är naturligtvis\r\npå det sättet, som har framförts från Birger Hagård\r\noch från tredje vice talman Bertil Fiskesjö, att\r\noffentlighetsprincipen är mycket viktig och att det\r\nskall till mycket starka skäl för att göra ingrepp i\r\nden. Men i detta fall kan ingrepp accepteras mer\r\nsom ett undantag än som en regel. Jag tycker att det\r\när mycket viktigt att denna markering finns med i\r\ndenna debatt.</pre><pre>Överläggningen var härmed avslutad.</pre><pre>Beslut</pre><pre>Utskottets hemställan bifölls.</pre><pre>Meddelande om samlad votering</pre><pre>Andre vice talmannen meddelade att\r\nbostadsutskottets betänkande BoU21,\r\nsocialförsäkringsutskottets betänkande SfU19,\r\nskatteutskottets betänkanden SkU29 och SkU34\r\nsamt justitieutskottets betänkanden JuU32, JuU33,\r\nJuU34, JuU35 och JuU36 skulle avgöras i ett\r\nsammanhang efter avslutad debatt.</pre><pre>5 §  Bostadsbidragens administration --\r\nbostadsanpassningsbidrag</pre><pre>Föredrogs</pre><pre>bostadsutskottets betänkande</pre><pre>1992/93:BoU21 Bostadsbidragens administration --\r\nbostadsanpassningsbidrag (prop. 1992/93:100\r\ndelvis).</pre><pre>Anf. 21  BRITTA SUNDIN (s):</pre><pre>Herr talman! För många människor i vårt land är\r\nbostadsbidragen förutsättningen för att de skall\r\nkunna efterfråga en bra bostad. Vi har i Sverige\r\nmed bostadsbidragen som ett verkningsfullt medel\r\nåstadkommit att de allra flesta, och framför allt\r\nbarnfamiljerna, har kunnat bo bra.</pre><pre>Detta är en målsättning som vi i stort sett har varit\r\növerens om, även om det har knorrats från vissa\r\nhåll om bidragsberoende.</pre><pre>Bostadsbidraget har en utomordentligt stor\r\nbetydelse för att hushåll med små inkomster skall\r\nkunna bo efter sina behov. Min förhoppning är att\r\nvi även för framtiden skall finna majoriteter i\r\nriksdagen som värnar om detta. Det finns i dag\r\ntendenser som kan innebära att välfärden även på\r\ndetta område urholkas.</pre><pre>Lika viktigt som det är att ha rätt till utbildning, till\r\nomsorg och till sjukvård, är det att ha rätt till en bra\r\nbostad. Barn som växer upp i en trygg och bra\r\nbostadsmiljö har goda förutsättningar att klara sig\r\nbra genom livet.</pre><pre>Det betänkande som vi behandlar i dag innebär\r\nstora förändringar, både på det administrativa\r\nområdet och i fråga om beräkningsgrunderna.\r\nRedan i höstas fattade vi i riksdagen ett\r\nprincipbeslut om att bidragsadministrationen skulle\r\nföras över från kommunerna till\r\nförsäkringskassorna. Vi var eniga om det beslutet\r\ndå, förutom att vi socialdemokrater redan då ville\r\nge regeringen till känna att det centrala\r\nmyndighetsansvaret fortsättningsvis också skall\r\nligga hos Boverket.</pre><pre>När vi debatterade detta i höstas, ansåg Agne\r\nHansson att det, eftersom utredningens förslag\r\ninnebar att Boverket även fortsättningsvis skulle\r\nansvara för utvärderingar inom det bostadspolitiska\r\nområdet, inte fanns någon anledning att tro något\r\nannat än att det också skulle bli regeringens förslag.</pre><pre>Med facit i hand kan vi nu se att det var just vad\r\nregeringen kunde göra. Förslaget innebär nu att\r\nhela det centrala ansvaret läggs på\r\nRiksförsäkringsverket. I frågor av bostadspolitisk\r\ninnebörd förutsätter man att RFV samråder med\r\nBoverket.</pre><pre>Det gick alltså precis som vi befarade. I den\r\nallmänna systemskiftesyran på bostadspolitikens\r\nområde, splittras nu de kunskaper upp som finns på\r\nBoverket, och en ny kompetens skall börja byggas\r\nupp på RFV. Jag kan inte förstå denna\r\nförändringsiver. Vi har ett statligt verk som på ett\r\nutmärkt sätt har skött de olika delarna på\r\nbostadspolitikens område och som genom att det\r\nhar fått ett myndighetsansvar för hela sektorn också\r\nhar skaffat sig en bred kompetens som har haft stor\r\nbetydelse för utformningen av den svenska\r\nbostadspolitgiken och som har varit till stort gagn\r\nför oss beslutsfattare.</pre><pre>Det är bra att vi kan göra rationaliseringar och\r\nförbättringar i administrationen genom\r\nförsäkringskassorna. Men det är synd att\r\nmajoriteten inte har velat slå vakt om den samlade\r\nkompetens som Boverket utgör. Jag yrkar bifall till\r\nreservation 2.</pre><pre>När det gäller administrationen i övrigt vill jag\r\nunderstryka det som utskottet har skrivit om den\r\nkompetens om finns hos de kommunala\r\nhandläggarna och det viktiga i att dessa också får\r\nkomma i fråga vid rekryteringen till\r\nförsäkringskassorna.</pre><pre>I fråga om inkomstprövning är det bra att denna nu\r\nkan grundas på den aktuella förvärvsinkomsten.\r\nMen det som vi från Socialdemokraternas sida\r\nmotsätter oss är majoritetens förslag att\r\nförmögenheter i fortsättningen inte skall påverka\r\nbostadsbidragen. Vi menar att alla medel måste\r\ntillgripas i det kärva ekonomiska läge som vi nu har\r\nför att vi skall få en så rättvis fördelning som\r\nmöjligt.</pre><pre>Men vi vet att det finns grupper med mycket små\r\ninkomster, som trots bostadsbidraget inte har råd\r\nmed en fullvärdig bostad. Det finns i dag signaler\r\nsom visar att människor har börjat flytta in i mindre\r\nlägenheter, även om deras behov är större. När det\r\nvisar sig att de, på grund av att den nedre\r\nhyreskostnadsgränsen höjs, t.o.m. i vissa fall kan få\r\nminskade bostadsbidrag, då tycker jag att man kan\r\nsatsa de begränsade resurserna på dem och inte på\r\ndem som har förmögenheter.</pre><pre>Därför har vi också föreslagit att gränsen för 75-\r\nprocentsbidraget höjs med 150 kr per månad. Det\r\ninnebär ca 500 kr mer per år i oreducerat bidrag.\r\nDet kan tyckas vara en marginell ändring, men för\r\nde familjer som har bostadsbidrag och som lever på\r\nmarginalen är varje krona värdefull.</pre><pre>Jag vill också hänvisa till det som står i betänkandet\r\nom att det kan bli aktuellt att ompröva\r\nkostnadsgränserna i höst igen, nu när det tycks\r\nfinnas en majoritet för att minska de generella\r\nsubventionerna ytterligare. Det är väldigt viktigt\r\natt också bostadsbidragen omprövas när man nu\r\nytterligare ökar hyreskostnaderna. Jag yrkar bifall\r\ntill reservation 5.</pre><pre>I betänkandet har vi kunnat enas om att utöka\r\nkretsen av bidragsberättigade till att också omfatta\r\npersoner av samma kön, utan att ta hänsyn till deras\r\nsamlevnadsform. Det är bra att det nu skapas\r\nrättvisa på detta område.</pre><pre>Det här förslaget innebär så stora förändringar i\r\nberäkningsförutsättningarna att det kräver en\r\nnoggrann analys av hur bostadsbidragen slår för\r\nolika grupper. Det finns också angett i\r\npropositionen att Riksförsäkringsverket skall göra\r\nen sådan utredning. Då är det viktigt att Boverkets\r\nkunskaper tas till vara, vilket vi har skrivit i ett\r\nsärskilt yttrande i betänkandet.</pre><pre>I övrigt står vi socialdemokrater naturligtvis bakom\r\nsamtliga våra reservationer, men av tidsskäl yrkar\r\njag alltså bifall till reservationerna 2 och 5.</pre><pre>Anf. 22  EVA ZETTERBERG (v):</pre><pre>Herr talman! Frågan om bostadsbidragen -- hur\r\nmycket pengar vi lägger på dem, hur de organiseras\r\noch administreras -- är av stor betydelse för de allra\r\nflesta människor i vårt land som i dag inte med den\r\negna inkomsten kan täcka sina hyreskostnader.\r\nMen det är inte bara väsentligt för dem som själva\r\nbehöver bidragen. Det är också väsentligt för alla\r\noss andra som tycker att det är viktigt att alla har\r\nrätt till en god bostad och att man skall kunna ha\r\ndet även om man inte har så höga inkomster.</pre><pre>En av de frågor som behandlas i detta betänkande,\r\nnämligen överförandet till försäkringskassan, har vi\r\nredan diskuterat här i kammaren. Jag har inget mer\r\natt tillägga på den punkten.</pre><pre>Däremot ställer Vänsterpartiet inte upp på\r\ninställningen i den fråga som kvarstår, som vi också\r\nhar haft uppe tidigare, nämligen att Boverket i\r\nbetänkandet och i regeringens planer får en mycket\r\nliten roll vad gäller bostadsbidragen. Jag skall inte\r\nupprepa argumenten, utan jag instämmer i det som\r\nBritta Sundin har sagt på den punkten.</pre><pre>Från Vänsterpartiets sida yrkar vi bifall till\r\nreservation 2 från Socialdemokraterna, eftersom\r\nden överensstämmer med Vänsterpartiets\r\nmotionsyrkanden.</pre><pre>Herr talman! En annan fråga som tas upp i det här\r\nbetänkandet tycker jag är mycket glädjande. Den\r\ngäller bostadsbidragen till sammanboende av\r\nsamma kön. Det är förvisso inte heller någon ny\r\nfråga för kammaren, för dem som är intresserade\r\nav bostadsbidragsfrågan. Men vi som har drivit den\r\noch som har ansett att det är en djup orättvisa att\r\ntvå män eller två kvinnor, oavsett vilken form av\r\nsamlevnad man har, inte har kunnat få\r\nbostadsbidrag, medan hushåll med en man och en\r\nkvinna har kunnat få det, har tyvärr tidigare varit\r\nfå.</pre><pre>Jag är därför glad över att man i betänkandet\r\nkommer fram till att man inte skall avvakta\r\npartnerskapsutredningen, utan redan i dag fastslå\r\natt det måste vara möjligt att ändra de reglerna. Jag\r\nhar därför inget yrkande på den punkten från\r\nVänsterpartiet. Vi ser fram emot att den här\r\nförändringen snabbt kommer att ske.</pre><pre>En annan viktig fråga i betänkandet gäller\r\nbostadsbidragens storlek, hur mycket pengar vi\r\nskall satsa på bostadsbidragen. Där har vi från\r\nVänsterpartiet föreslagit 500 kr generell ökning av\r\nbostadsbidragen. Det beror på att vi vet att den\r\ngräns man har satt nu inte räcker för att täcka\r\nkostnaderna i nyproduktion. Hyrorna ligger\r\nbetydligt högre än så.</pre><pre>Vi vet att det i dag finns stora problem för en del\r\natt bo kvar i en bostad som de egentligen behöver.\r\nMånga familjer byter ned sig för att få råd att bo.\r\nVi vet att vräkningarna ökar. Därför menar vi i\r\nVänsterpartiet att det är betydligt bättre att satsa\r\npengar på högre bostadsbidrag.</pre><pre>Vi har valt modellen att satsa på dem som har de\r\nhögsta boendekostnaderna, även om man gärna\r\nhade behållt även en lägre gräns, för även där kan\r\ndet vara svårt. Men vårt val har varit att satsa på\r\ndem som har de högsta boendekostnaderna. När\r\ndärför utskottets majoritet, liksom\r\nsocialdemokraterna, avvisar förslaget med att det\r\när för dyrt, vill jag bara kontra med: Ja visst, det\r\nkostar pengar i direkta bidrag. Men samtidigt är det\r\npengar som skulle gå åt på annat sätt, genom ökade\r\nsocialbidrag eller när de här personerna ändå vräks.\r\nDet blir ökade kostnader inte bara för den enskilde,\r\nutan också för samhället, i och med en ökad\r\nutslagning.</pre><pre>Herr talman! Den sista frågan som vi har tagit upp\r\ngäller när familjer skiljs åt och föräldrarna har\r\ngemensam vårdnad. Man har barnet varierande tid.\r\nVi menar att båda parter skall kunna uppbära\r\nbostadsbidrag. Därför vill jag yrka bifall till min\r\nmotion Bo44, yrkande 4.</pre><pre>Anf. 23  AGNE HANSSON (c):</pre><pre>Herr talman! I det betänkande som vi nu behandlar\r\nföreslås en höjning av bostadsbidragen för 1994.\r\nFör familjer med ett eller två barn höjs den övre\r\nbostadskostnadsgränsen med 400 kr per månad.\r\nFör familjer med tre eller fler barn höjs samma\r\ngräns med 300 kr per månad. Även när det gäller\r\nbostadskostnadsgränserna, där bidrag lämnas med\r\n50 % av bostadskostnaden, höjs den övre gränsen\r\nför familjer med ett barn med 400 kr per månad,\r\noch för familjer med två eller flera barn höjs samma\r\ngräns med 600 kr per månad.</pre><pre>För familjer där bidrag lämnas med 75 % av\r\nboendekostnaden aviseras i propositionen att en\r\nförändring senare kan bli aktuell. Detta\r\nunderstryks och betonas ytterligare av utskottet.\r\nUtskottet förutsätter att regeringen återkommer\r\nmed förslag i den och övriga delar när beslut om\r\nbesparingar av räntebidragen på tre miljarder blir\r\nklara. Därmed har jag också kommenterat\r\nreservation nr 5 och det som skiljer majoriteten och\r\nSocialdemokraterna i själva bidragsbeloppen. Det\r\nrör sig om 40 kr per månad i bidrag.</pre><pre>Förslagen om en höjning av bostadsbidragen som\r\nen följd av de ökade boendekostnaderna och\r\nuttalandet om justeringar i samband med\r\nräntebidragsjusteringarna är en mycket tydlig\r\nmarkering från utskottsmajoriteten och\r\nregeringen, att bostadsbidragen ses som ett\r\nbostadspolitiskt instrument. Tydligare kan detta\r\ninte visas i handling än som skett i detta betänkande\r\noch i propositionen.</pre><pre>Men Socialdemokraterna anstränger sig för att vara\r\növertydliga på den här punkten. När vi behandlade\r\nbostadsbidragen senast, för knappt ett halvår\r\nsedan, ville Socialdemokraterna i ett\r\ntillkännagivande slå fast att bostadsbidragen är ett\r\nbostadspolitiskt instrument, med motiveringen att\r\nbidragen behöver höjas när boendekostnaderna\r\nökar. Vi menade då att det är en självklarhet för\r\nregeringen och en sak som man inte behöver\r\npåminna om. Nu ser vi resultatet. Bidragen har\r\nhöjts när kostnaderna har ökat. Det är bra.</pre><pre>Vid detta tillfälle har socialdemokraterna självfallet\r\ninte möjligheten att återupprepa detta yrkande. Nu\r\nvarierar man yrkandet för att kunna markera sin\r\növertydlighet genom att i reservation nr 1 säga att\r\ndet är viktigt att bostadsbidragen höjs när de\r\ngenerella bidragen minskar. Bostadsbidragen får\r\nstörre betydelse när de generella subventionerna\r\nminskar, konstaterar man. Kan man uttala något\r\nmer självklart?</pre><pre>Det senare har ju både regeringen och\r\nutskottsmajoriteten visat genom att just markera\r\natt ytterligare förändringar blir aktuella när klarhet\r\nvunnits över indragningarna av de tre miljarderna i\r\nbesparingar av räntesubventioner, som jag tidigare\r\nnämnde. Ändå reserverar sig socialdemokraterna\r\nför att ytterligare betona bostadsbidragen som\r\nbostadspolitiskt instrument. Tydligare kan man inte\r\nanstränga sig för att strida om påvens skägg i en\r\nfråga som det råder total politisk enighet omkring.\r\nDärmed tycker jag att vi kan vara överens om att\r\navslå de självklarheter som förs fram i reservation\r\nnr 1.</pre><pre>Jag noterade att Britta Sundin inte tog upp den\r\ndelen i debatten den här gången och inte heller\r\nyrkade bifall till reservationen, om än av tidsskäl.\r\nJag tycker att processen har lett oss närmare\r\nverkligheten. Självklart har bostadsbidragen gjort\r\natt hushåll med små inkomster kan bo bra. Det\r\nskall vara så också i framtiden. Jag hoppas, liksom\r\nBritta Sundin, att det skall vara möjligt att i den här\r\nkammaren även fortsättningsvis skapa sådana\r\nmajoriteter att bostadsbidragen blir det\r\nbostadspolitiska instrument som vi vill att det skall\r\nvara.</pre><pre>Åsiktsskillnaderna i betänkandet kan i sin helhet\r\nbetraktas som mycket små, och kan naturligtvis\r\njämföras med vad som har framgått av vad jag nu\r\nhar sagt om reservation nr 1, trots de 6\r\nreservationerna som föreligger.</pre><pre>Herr talman! Den väsentligaste förändringen i\r\nförhållande till vad som gällt tidigare beträffande\r\nbostadsbidragens organisation är att ansvaret för\r\nbostadsbidragen nu flyttas över från kommunerna\r\ntill staten. Staten tar, om riksdagen följer utskottets\r\nhemställan, från den 1 januari 1994 helt över\r\nansvaret också för kostnaderna för\r\nbostadsbidragen. Detta råder det enighet om. I\r\nkonsekvens med att bostadsbidragen blir en statlig\r\nangelägenhet och inte en kommunal, flyttas\r\nmyndighetsansvaret över till\r\nRiksförsäkringsverket. Riksförsäkringsverket är\r\nden centrala myndighet som i övrigt handhar andra\r\nstödformer till barnfamiljer och andra liknande\r\nbidrag, inkl. bostadstillägg till pensionärer.\r\nSamordningsvinster står här att göra. I princip\r\nråder det också en samsyn om\r\norganisationsförändringen och det centrala\r\nmyndighetsansvaret.</pre><pre>Men i reservation nr 2 gör Socialdemokraterna en\r\nmarkering som jag inte riktigt förstår vad man\r\negentligen menar med. Jag blev inte klokare efter\r\nBritta Sundins argumentering. Så här står det i\r\nreservationen: ''När nu det centrala\r\nmyndighetsansvaret för bidragsadministrationen\r\nm.m. skall övervägas får det anses vara både\r\nnaturligt och lämpligt att Boverket liksom hittills\r\nhar ansvaret för det bostadspolitiska regelsystemet\r\nsom sådant, dvs. för föreskrifter, uppföljning och\r\nutvärdering. Att Riksförsäkringsverket också ges\r\nett centralt myndighetsansvar får anses givet mot\r\nbakgrund av att verket är centralmyndighet för\r\nförsäkringskassorna. Dessa skall ju administrera\r\nbidragsgivningen på den lokala nivån.'' För att\r\nmarkera detta föreslås i reservationen att tre\r\nmiljoner av budgeten förs över från\r\nRiksförsäkringsverket till Boverket. Det är väl\r\nkanske där skillnaden egentligen ligger.</pre><pre>Man kan väl, Britta Sundin, ändå inte ha mer än en\r\nmyndighet som har det centrala ansvaret? Det läggs\r\nenligt majoriteten på Riksförsäkringsverket, som\r\nåläggs ett samordningsansvar med Boverket. Och\r\nså måste det naturligtvis vara. Det innebär på intet\r\nsätt att Boverket skall sluta arbeta med de här\r\nuppgifterna på sitt myndighetsområde. Självfallet\r\ninte. Men någon måste ha det övergripande\r\nansvaret och samordning måste ske.</pre><pre>Beträffande frågan om vilken försäkringskassa som\r\nskall betala ut bidraget, om det skall vara den där\r\nvederbörande är inskriven eller den kassa där\r\nbostaden är belägen, vilket ibland kan vara olika,\r\nråder det i princip ingen delad mening om. En och\r\nsamma kassa bör administrera alla bidragsformerna\r\ntill en och samma person eller ett och samma\r\nhushåll. Utskottet förutsätter att regeringen\r\növerväger detta, utan att riksdagen nu behöver\r\ngöra någon direkt lagändring som\r\nSocialdemokraterna vill i reservation nr 3.</pre><pre>Herr talman! Bostadsbidragen är avsedda att gå till\r\ndem som bäst är i behov av stöd. Bostadsbidragen\r\när ett direkt behovsinriktat stöd. Därmed är också\r\nden fördelningspolitiska träffsäkerheten stor med\r\njust den här bidragsformen. Det förutsätter att\r\nockså förmögenhetens storlek skall inverka på\r\nbidragets storlek. Så är fallet också genom att\r\nförmögenhetsförhållandena föreslås påverka den\r\nbidragsgrundande inkomsten genom att\r\nkapitalinkomsterna ingår i den bidragsgrundande\r\ninkomsten. Dessutom föreslås i propositionen och\r\nbetänkandet att man med åberopande av en\r\nsärskild paragraf, 9 § i lagen, kan reducera\r\nbostadsbidragen, där det är uppenbart att en hög\r\nförmögenhet bör påverka bidragets storlek. Några\r\nytterligare förmögenhetsgränser, som föreslås i\r\nreservation nr 4, som Britta Sundin pratade för,\r\nanses av majoriteten inte vara motiverade mot\r\nbakgrund av en fördyrande kontrollapparat och\r\nökat arbete, som administrationen av detta skulle\r\ninnebära.</pre><pre>Vad beträffar benämningen av det särskilda\r\nbidraget för hemmavarande barn, som tas upp i\r\nreservation nr 6, föreslår jag att reservanterna får\r\ngöra upp det med socialministern. Det är en strid\r\nom ord och detaljer som jag inte riktigt förstår. Vi\r\nhar därför inte funnit anledning att frångå\r\npropositionens formulering på denna punkt.</pre><pre>Herr talman! Med det anförda ber jag att få yrka\r\nbifall till utskottets hemställan i sin helhet och\r\navslag på samtliga övriga yrkanden som har förts\r\nfram här i debatten.</pre><pre>Det förtjänar slutligen att sägas, herr talman, att\r\nutskottet är enigt när vi föreslår riksdagen att göra\r\nett tillkännagivande om att bostadsbidrag skall\r\nkunna utgå också till personer av samma kön, utan\r\nbeaktande av samlevnadsform. Utskottet fullföljer\r\ndärmed den linje som utskottet redan tidigare har\r\nhaft, att ställning kan tas till detta utan att föregripa\r\növervägandena i Partnerskapskommittén om\r\nregistrerat partnerskap.</pre><pre>Anf. 24  BRITTA SUNDIN (s):</pre><pre>Herr talman! Vi är övertydliga, säger Agne\r\nHansson. Det är möjligt att vi är det. Det kan bero\r\npå regeringens sätt att behandla bostadsfrågorna\r\növer huvud taget. Först plockade man bort\r\nBostadsdepartementet. Sedan har man gett sig på\r\nden ena saken efter den andra. Det gör att vi\r\nkanske är litet misstänksamma och därför\r\növertydliga. För oss är det oerhört väsentligt att\r\nbostadsbidraget även i fortsättningen får finnas\r\nkvar som ett bostadspolitiskt instrument.</pre><pre>Det är också av den anledningen som vi har\r\nreserverat oss när det gäller benämningen av\r\ngrundbeloppet. Det står i propositionen att det s.k.\r\ngrundbeloppet har en tydlig familjepolitisk\r\nkaraktär. Därför föreslås det att det skall benämnas\r\nsärskilt bidrag för hemmavarande barn.</pre><pre>Det finns alltså en liten glidning mot att det skall\r\nbenämnas på samma sätt som övriga socialbidrag.\r\nFör att markera att vi även fortsättningsvis ser det\r\nsom ett bostadspolitiskt instrument är vi väldigt\r\nnoga med att säga att vi skall ha den nuvarande\r\nbenämningen kvar. Det är kanske att vara\r\növertydlig, men så är det.</pre><pre>När vi i höstas diskuterade administrationen var\r\nAgne Hansson övertygad om att Boverket även\r\nfortsättningsvis skulle få behålla ansvaret för\r\nbostadsbidragen. Så tolkade jag i varje fall hans\r\ninlägg i debatten den gången. Nu har tydligen\r\nförändringar skett. Jag kan inte förstå vad det kan\r\nvara för problem med att låta Boverket ha det\r\növergripande myndighetsansvaret för den\r\nbostadspolitiska delen av behandlingen av\r\nbostadsbidragen, medan Riksförsäkringsverket\r\nadministrerar utbetalning av bidragen.</pre><pre>Anf. 25  AGNE HANSSON (c):</pre><pre>Herr talman! Jag förstår att det kan vara bra att\r\nvara övertydlig ibland. Jag har fått en förklaring till\r\nvarför man i det här fallet är det, och jag kan godta\r\nden.</pre><pre>Jag konstaterar emellertid att vi närmar oss\r\nvarandra. Vi är ganska överens om vad\r\nbostadsbidragen skall vara till för och om att det\r\nutgör ett viktigt instrument i bostadspolitiken. Jag\r\nnoterar vidare att vi, majoritet och minoritet, har\r\nnärmat oss varandra i synen på dessa frågor under\r\ntiden som vi har behandlat dem i denna kammare\r\nunder den här mandatperioden.</pre><pre>När vi hade debatten den 10 december fanns det en\r\nskillnad mellan majoriteten och minoriteten när det\r\ngällde synen på den undre gränsen för\r\nbostadsbidragen, som egentligen går tillbaka till\r\nden målsättning som vi gemensamt lade fast 1987.\r\nJag noterar att det nu inte finns någon särmening\r\nfrån oppositionens, i varje fall inte från\r\nSocialdemokraternas, sida på den punkten. Jag har\r\nförstått att vi är ense om att den målsättning som\r\nlades fast 1987 gäller även fortsättningsvis.</pre><pre>När det gäller grundbeloppet, eller det särskilda\r\nbidraget som det nu skall heta, har jag förstått att\r\nman även där är särskilt känslig, eller möjligen\r\növertydlig, från Socialdemokraternas sida. Det är\r\nnaturligtvis inte något fel, om man har misstankar.\r\nJag har inte haft några misstankar i annat avseende\r\nän att jag vill att det särskilda bidraget, eller\r\ngrundbeloppet, även fortsättningsvis naturligtvis\r\nskall ha en bostadspolitisk prägel och inte närma sig\r\nnågot allmänt socialbidrag i någon form.</pre><pre>Slutligen, herr talman, när det gäller Boverkets\r\nansvar för bostadsbidragen är det riktigt vad Britta\r\nSundin har sagt om vad jag anförde i debatten i\r\ndecember som motiv för att inte göra ett\r\ntillkännagivande. Jag finner inte att det finns någon\r\nskillnad mellan vad jag då sade och vad man i det\r\nslutliga förslaget nu har kommit fram till. Självfallet\r\nskall Boverket även fortsättningsvis ha ansvaret för\r\nden bostadspolitiska delen i den totala\r\nsamordningen av det centrala myndighetsansvaret.\r\nTyvärr kan man inte ha mer än en som utövar det\r\ncentrala ansvaret. Det måste läggas på en\r\nmyndighet. I det här fallet är det naturligt -- det\r\ntycker jag också -- att lägga det på\r\nRiksförsäkringsverket, som skall administrera\r\nsjälva utbetalningen. Det innebär inte att Boverket\r\nskall sluta att arbeta med bostadspolitiska\r\nutvärderingar.</pre><pre>Anf. 26  BRITTA SUNDIN (s):</pre><pre>Herr talman! Jag tycker faktiskt att det är en\r\nväsentlig skillnad mellan att vara ansvarig\r\ncentralmyndighet för ett område och att vara\r\nsamtalspartner vid ett samråd. Det tror jag att\r\nAgne Hansson kan instämma i.</pre><pre>När det gäller bostadskostnadsgränserna är det i\r\ndag väldigt svårt att göra en totalbedömning av vad\r\ndet kommer att bli för hyror efter det att man\r\nytterligare plockar bort generella subventioner.\r\nDen diskussionen får vi återkomma till under\r\nhösten.</pre><pre>Jag tar Agne Hansson på orden och räknar med att\r\nregeringen återkommer med en proposition under\r\nhösten, där man rättar till de hyreskostnadsgränser\r\nsom behöver ändras med anledning av att hyrorna\r\nytterligare kommer att öka.</pre><pre>I det sammanhanget vill jag säga ytterligare en sak\r\nbeträffande propositionen. Där sägs att man skall\r\nförsöka skapa enhetliga bestämmelser och att man\r\nvill minska antalet hushållsgrupper. Då skall vi ha i\r\nminnet att de olika kostnadsgränserna och\r\nhushållsgrupperna har kommit till därför att man\r\nvill få en så stor träffsäkerhet som möjligt i\r\nbostadsbidragen. Man skall försöka hitta de hushåll\r\nsom har de verkliga behoven. Därför är det väldigt\r\nviktigt att man också analyserar och ser över det.\r\nFramför allt har man i förslaget slagit ihop\r\nungdomar som har och sådana som inte har\r\nstudiemedel. Det är en sak där det finns en risk för\r\natt man skapar orättvisor mellan ungdomar. Därför\r\nkommer det att finnas anledning att återkomma\r\näven till det under hösten.</pre><pre>Anf. 27  EVA ZETTERBERG (v):</pre><pre>Herr talman! Jag har förstått att det tekniskt sett är\r\nsvårt att yrka bifall till, som jag gjorde tidigare, vårt\r\nyrkande om att man skall höja gränsen för\r\nbostadsbidragen med 500 kr. Eftersom det tekniskt\r\ninte är möjligt vill jag till protokollet få antecknat\r\natt Vänsterpariet står kvar vid sitt krav och att vi\r\nanser att det i allra högsta grad är nödvändigt att\r\nförsöka få en ytterligare höjning av gränsen så snart\r\nsom möjligt.</pre><pre>Herr talman! Britta Sundin har förhoppningar om\r\natt regeringen skall återkomma och ytterligare höja\r\ngränsen för bostadsbidragen uppåt när hyrorna\r\nökar. Jag vill då säga att hyrorna redan i dag ligger\r\nså pass högt att den höjning som Vänsterpartiet\r\nföreslår skulle vara befogad. Jag beklagar att vi inte\r\nkunde få majoritet för vårt förslag.</pre><pre>Anf. 28  AGNE HANSSON (c):</pre><pre>Herr talman! Om man har väldigt gott om pengar\r\nvore det naturligtvis skönt att kunna gå med på\r\n''vänsterbidraget'', som Eva Zetterberg egentligen\r\nuttryckte det. Nu är det emellertid inte så, utan\r\nman måste prioritera väldigt noga. Det är ganska\r\nriktigt ur fördelningspolitisk synpunkt att ändå\r\nsatsa på bostadsbidragen när de generella bidragen\r\nminskar.</pre><pre>Det finns också anledning att ytterligare betona,\r\nmed anledning av att det i debatten har sagts att\r\nman förutsätter att regeringen återkommer, att det\r\när precis vad utskottet enigt säger i sitt betänkande.\r\nMan förutsätter alltså att regeringen återkommer.\r\nDet förutsätts också i de förslag som finansutskottet\r\nhar behandlat. Man talar där om besparingar netto.\r\nBrutto innebär det att man räknar in de pengar som\r\nbehövs för att klara av en höjning av\r\nbostadsbidragen.</pre><pre>Anf. 29  EVA ZETTERBERG (v):</pre><pre>Herr talman! Jag är helt på det klara med att det\r\nkostar att höja bostadsbidragen med 500 kr. Det\r\nfinns beräkningar på att det rör sig om 300 miljoner.\r\nMen precis som jag så vet Agne Hansson och alla\r\nandra som är intresserade av dessa frågor att det\r\nredan i dag finns andra kostnader på det här\r\nområdet som får betalas. Jag var inne på det\r\ntidigare. Det gäller vräkningar, ökade socialbidrag\r\noch en rad andra faktorer som spelar in. Jag är inte\r\növertygad om att det är en nettokostnad på 300\r\nmiljoner det skulle röra sig om.</pre><pre>Jag vill också tillfoga att vi från Vänsterpartiet ser\r\ndetta som ett väldigt viktigt fördelningspolitiskt\r\ninstrument. Det är flera som har varit inne på det.\r\nMed tanke på att samtliga partier talar om att på\r\nlängre sikt sänka de generella\r\nbostadssubventionerna är det väldigt viktigt att\r\npåpeka att vi mer än i dag måste satsa på dem som\r\när mest utsatta och som faktiskt löper risk att inte\r\nha råd att bo kvar i den bostad som de behöver.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>6 §  Sjukförsäkringsregister hos de allmänna\r\nförsäkringskassorna</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU19 Sjukförsäkringsregister hos de\r\nallmänna försäkringskassorna (prop. 1992/93:193).</pre><pre>Anf. 30  LENA ÖHRSVIK (s):</pre><pre>Herr talman! Jag vill uttrycka mig som några gjorde\r\nvid utskottets utfrågning: Äntligen får vi en\r\nregisterlag.</pre><pre>Arbetet med denna lag har under flera år hämmat\r\nutvecklingen av ett bra teknikstöd i\r\nsocialförsäkringens administration. Personalen har\r\ndärmed saknat ett bra handläggarstöd, för de\r\nsystem som vi har är i huvudsak\r\nutbetalningssystem. Det är alltså bra att vi nu får en\r\nregisterlag.</pre><pre>Det hade varit ännu bättre om vi redan från början\r\nhade kunnat komma överens om ändamålet med\r\nlagen och innehållet i den. Jag tror att det är viktigt\r\natt poängtera att vi nu diskuterar lokala\r\nsjukförsäkringsregister. Det är alltså inte något\r\nstort övergripande allomfattande socialregister.</pre><pre>Ändamålet med dessa dataregister anges i en\r\nsärskild ändamålsparagraf. Innehållet regleras\r\nmycket tydligt. Terminalåtkomst och sökbegrepp\r\när begränsade. De försäkrade skall få information\r\nom både ändamål och regler.</pre><pre>Många känsliga uppgifter hanteras hos våra\r\nförsäkringskassor. Det mesta är sekretessbelagt.\r\nHur skyddar vi sådana uppgifter bäst -- genom\r\nmanuella register och akter eller genom\r\nlagreglerade dataregister med begränsad\r\nterminalåtkomst och dessutom kontrollmöjlighet?\r\nDet är här vi har olika uppfattningar.</pre><pre>Vi anför i en av våra reservationer att ändamålet\r\nmed de lokala sjukförsäkrinsregistren är att\r\nunderlätta och effektivisera handläggning av frågor\r\nangående enskilda människors sjukdomar och\r\nrehabilitering. Då har uppgifter om diagnos och\r\nsjukdomsorsak stor betydelse för att man skall\r\nkunna handlägga ett ärende på ett riktigt sätt. Så\r\nlångt kan vi väl vara överens att uppgiften om\r\ndiagnos har stor betydelse för försäkringskassans\r\nhandläggning.</pre><pre></pre><pre>Hur får man sedan tillgång till uppgiften om\r\ndiagnos? Jo, antingen genom ett manuellt register\r\neller ett dataregister. Man måste alltså ha uppgiften\r\nför att på ett riktigt sätt kunna bedöma rätten till\r\nsjukpenning, nivån på den osv. och för att snabbt\r\nkunna hjälpa människor tillbaka till arbete igen.\r\nMan behöver uppgiften för att kunna göra ett bra\r\njobb, helt enkelt.</pre><pre>Riksförsäkringsverket har gjort en rapport som\r\nvisar vad som händer om man inte får ha dessa\r\nuppgifter i register. Verket menar att man behöver\r\nha ett teknikstöd som medger att man vid\r\nhandläggning av sjukpenningsärenden i regel inte\r\nbehöver ta fram sjukförsäkringsakterna och att det\r\nblir ett merarbete om dessa uppgifter inte får vara\r\nmed.</pre><pre>I utredningen föreslås att diagnos får finnas med i\r\nregistret. Där menade man att uppgifterna är mer\r\nskyddade mot obehörig åtkomst i ett dataregister\r\nän om läkarintyg och andra handlingar förvaras i\r\nkortlådor som står framme på lokalkontoret.</pre><pre>Vi tycker att det är viktigt att dessa uppgifter finns\r\ni registret. Samtidigt är det givetvis viktigt att den\r\nenskildes integritet skyddas. Vi menar att det\r\ninnebär ett större skydd om uppgifterna finns i ett\r\ndataregister, där man kan kontrollera vem som har\r\ntittat på uppgifter och det finns en behörighetskod\r\nsom är klart avgränsad. Detta skall jämföras med\r\nsituationen i dag, när man har sina kortlådor\r\nframme och akter ligger framme eller kanske\r\nförvaras i osäkra arkiv. På de flesta håll fungerar\r\ndetta bra. Men om man jämför kortlådor med ett\r\nbegränsat dataregister är dataregistret att föredra.</pre><pre>Remissinstanserna har till övervägande delen varit\r\npositiva till utredningens förslag.\r\nFörsäkringsöverdomstolen finner t.ex. att\r\nutredningens avvägning är godtagbar när det gäller\r\nden enskildes integritet. Socialstyrelsen ser\r\nmöjligheter beräffande förebyggande insatser inom\r\nhälsovården och att man skall kunna studera\r\nohälsotalen.</pre><pre>Svenska läkaresällskapet ser ett stort värde i\r\nregistret när det gäller möjligheter till uppföljning\r\noch forskning på en rad socialmedicinska områden.\r\nDet har länge varit ett önskemål från sjukvården att\r\nsjukförsäkringsstatistiken kompletteras med\r\ninformation som kan underlätta epidemiologisk\r\nbevakning och skapa underlag för bättre analys av\r\nsjukligheten, säger man. Också\r\nSocialvetenskapliga forskningsrådet betonar\r\nforskningens intressen.</pre><pre>Datainspektionen föreslår ett par kompletteringar\r\nnär det gäller informationsskyldigheten. De finns\r\nockså med i propositionen. Datainspektionen anser\r\natt utredningen har lagt ner ett förtjänstfullt arbete\r\nför att försöka lösa integritetsfrågorna och\r\ntillstyrker förslaget att sjukdomsorsak får finnas\r\nmed i registret, under förutsättning att den bara\r\nanvänds som sökbegrepp i vissa, begränsade fall.</pre><pre>Negativa till utredningens förslag totalt sett är\r\nArbetsgivareföreningen, Sveriges industriförbund,\r\nFöretagarnas riksorganisation, Sveriges\r\nläkarförbund och Föreningen Svensk\r\nföretagshälsovård. Det kan möjligen vara en\r\nfingervisning också när det gäller inställningen till\r\ninnehållet i registret.</pre><pre>Vi hade i utskottet en mycket intressant utfrågning\r\nav forskare vid olika institut, av\r\nFörsäkringskasseförbundet,\r\nRiksförsäkringsverket m.fl. Där framkom med all\r\nönskvärd tydlighet att man var ganska ense om att\r\nuppgifterna var mer skyddade i ett register av\r\ndenna typ än de är i dag. Man var också ganska\r\neniga om att registret inte är så användbart utan\r\nuppgift om diagnos, som det skulle vara annars.\r\nFrån Arbetsmiljöinstitutets sida framhölls särskilt\r\natt man behöver tillgång till dessa uppgifter för att\r\nrätt kunna sköta sitt arbete.\r\nFörsäkringskasseförbundet sade: Äntligen får vi\r\nlagen. Men Försäkringskasseförbundet hade helst\r\nsett att utredningens förslag hade blivit verklighet.\r\nRiksförsäkringsverket sade samma sak och stödde\r\nutredningen. Socialstyrelsen menade att nyttan\r\nmed registret var stor i förhållande till riskerna.\r\nMan ansåg också att det är nödvändigt att ha\r\ndiagnosen med, för att arbetet skall kunna skötas\r\npå rätt sätt.</pre><pre>Arbetarskyddsstyrelsen menade också att man där\r\nhar skyldighet att identifiera hälsorisker. För att\r\nArbetarskyddsstyrelsen skall kunna sköta sitt jobb\r\nbehöver man ha tillgång till dessa uppgifter och till\r\ndiagnoser. Arbetarskyddsverket får nu inte tillgång\r\ntill uppgifterna i enlighet med ändamålsparagrafen.\r\nVi föreslår i reservation 1 att det skall bli möjligt,\r\näven om inte alla praktiska frågor är lösta och man\r\nvill göra ytterligare överväganden. Jag kan vara\r\nmed på det. Men när man inför ett register tycker\r\njag att det är ärligast att redan från början tala om\r\nvad det skall användas till. Det skall anges i\r\nändamålsparagrafen. Där bör redan nu stå att\r\nArbetarskyddsverket skall få tillgång till dessa\r\nuppgifter. Det är ärligt mot den som lämnar\r\nuppgifterna till registret att man redan nu talar om\r\natt ändamålet omfattar även detta.</pre><pre>På direkt fråga svarade Riksförsäkringsverkets\r\nrepresentant att det merarbete som följer av att\r\nman inte får ha alla uppgifter i registret motsvarar\r\n300 årsarbeten. Man menade att det motsvarar\r\nungefär 75 miljoner kronor.</pre><pre>Detta var något av det som kom fram vid den\r\nutfrågning som utskottet hade.</pre><pre>Vi föreslår i reservationen också att några\r\nytterligare uppgifter skall få finnas med. Det är\r\nbl.a. uppgifter om vilken läkare som har skrivit\r\nintyget. Vi har föreslagit att det skall få användas\r\nsom sökbegrepp i begränsad omfattning när det\r\ngäller t.ex. uppföljning, utvärdering och statistik.\r\nEtt av skälen till att de uppgifterna skall finnas med\r\ni registret är att man behöver ha kontakt med\r\nläkaren i många fall. Då blir det ett merarbete att\r\ngå tillbaka till akten eller kortlådan för att ta reda\r\npå den uppgiften. Skälet till att det skall kunna\r\nanvändas som sökbegrepp är att man behöver se på\r\nolika läkares sjukskrivningsmönster. Där finns en\r\nhel del som kan behöva tillrättaläggas genom\r\nvidareutbildning via förtroendeläkare osv.</pre><pre>Uppgift om vilken företagshälsovård man tillhör\r\ntycker vi också kunde få stå i ett register. Vi tycker\r\natt det inte skulle spela så stor roll. Däremot har det\r\nstor betydelse som underlag för åtgärder för att\r\nförbättra arbetsmiljön. Försäkringskassan har ett\r\növerordnat ansvar för att samordna\r\nrehabiliteringsverksamheten. Då är det viktigt att\r\nman lätt har tillgång till den uppgiften.</pre><pre>Hur blir det då rent praktiskt i och med att vi inte\r\nhar de uppgifter som behövs för handläggningen\r\ndirekt i registret, när vi nu inför en registerlag? Jag\r\nfrågade i går tre handläggare, för att jag skulle ha\r\naktuella uppgifter till debatten. De var ganska\r\neniga om att ett ofullständigt register inte blir till\r\nnågon hjälp. Läkarintygen måste finnas\r\nlättillgängliga, eftersom man inte får ha uppgiften i\r\nregistret. De behövs i det dagliga arbetet.\r\nUppgifter om diagnos och eventuella föreskrifter är\r\nnödvändiga för att kunna handlägga ett ärende.\r\nDet gäller både kontakterna med den försäkrade\r\noch vårdcentralen. Nu får man ha uppgifter om\r\npågående sjukfall på ett ställe, föregående års\r\nsjukfall på ett annat ställe, och ännu tidigare fall\r\nkanske man får ha i arkivet. Det hade varit bra om\r\nman hade kunnat få uppgifterna samlade på ett\r\nställe. Kortlådorna blir kvar. Vi får nu dataregister,\r\nkortlådor och sjukförsäkringsakter.</pre><pre>Utvecklingen av teknikstödet har, som jag sade\r\nförut, stått stilla länge i avvakten på lagen. Men\r\nlagen löser inte problemet. De nya beslut som\r\nriksdagen har fattat nu senast i vinter och i vår om\r\nförändringar i sjukförsäkringen innebär att man nu\r\nfår ha manuell bevakning i vissa fall.</pre><pre>Övervägande skäl talar för ett mer fullständigt\r\nregister -- integritetsskäl, effektivitetsskäl och\r\nforskningsskäl. Jag har blivit övertygad om det av\r\nremissinstanserna och den utfrågning vi har haft i\r\nutskottet. Att det sedan ger en besparing på 75\r\nmiljoner gör inte saken sämre. Det måste finnas\r\nnågra andra skäl till det hårdnackade motståndet\r\nfrån regeringspartierna. Kan det månne vara att\r\nSvenska arbetsgivareföreningen har sagt nej?</pre><pre>Herr talman! Jag yrkar bifall till de\r\nsocialdemokratiska reservationerna.</pre><pre>Anf. 31  ARNE JANSSON (nyd):</pre><pre>Herr talman! Inom parentes sagt gör jag\r\nreflexionen att det är hela sju ledamöter\r\nnärvarande vid denna debatt.</pre><pre>Tyvärr måste man konstatera att ett datoriserat\r\nsjukförsäkringsregister behövs hos de allmänna\r\nsjukförsäkringskassorna. Att man inte samtidigt tar\r\ntillbörlig hänsyn till arbetsgivarnas arbetsbelastning\r\nutan glatt belastar dem ytterligare är\r\nanmärkningsvärt, men inte förvånande, med tanke\r\npå tidigare uppvisade tendenser. Värst av allt och\r\nmycket uppseendeväckande är regeringens förslag\r\noch utskottets ställningstagande att köra över\r\nSveriges medborgare med etablissemangets ångvält\r\ni fråga om möjligheten att åsätta\r\ntjänstemannaansvar. Etablissemanget skördar här\r\neventuellt åter en ny seger över den lilla, verkliga\r\nmänniskan. Det är endast ny demokrati som\r\nkämpar emot.</pre><pre>Att den enskilde får information vad gäller\r\nsjukförsäkringsregistret är oerhört viktigt. Enligt\r\n21  &amp;  i regeringens lagförslag skall informationen\r\nvara ganska omfattande. Upplysningar skall ges om\r\nändamålen med registret, de uppgifter som\r\nregistret får innehålla, de sekretess- och\r\nsäkerhetsbestämmelser som gäller för registret,\r\nrätten att få registerutdrag och rättelse till stånd\r\nenligt datalagen samt de begränsningar i fråga om\r\nterminalåtkomst, utlämnande av uppgifter på\r\nmedium för automatisk databehandling,\r\nsökbegrepp och bevarande av uppgifter som gäller\r\nför registret.</pre><pre>Det får anses som en självklarhet att det av\r\ninformationen även framgår vem som är\r\nregisteransvarig. Hur skall man annars veta vem\r\nman skall vända sig till om man t.ex. vill få en\r\nrättelse till stånd? Att det faktiskt är den\r\nregisteransvariga försäkringskassan som skapat\r\ninformationen som den enskilde har fått i sin hand,\r\nfår han eller hon annars bara gissa sig till.</pre><pre>Det förslag till EG-direktiv angående skydd för\r\nenskilda vid behandling av personuppgifter som\r\nEG-kommissionen överlämnade till ministerrådet i\r\noktober 1992 innehåller mycket långtgående krav\r\npå information till den enskilde. Enligt artikel 10 i\r\ndirektiven skall den enskilde på begäran ha rätt att\r\nbli informerad om förekomsten av en viss\r\nbehandling, dess ändamål, det slag av\r\npersonuppgifter det gäller, de tredje män eller slag\r\nav tredje män till vilka uppgifterna skall lämnas\r\neller på annat sätt röjas samt namn och adress på\r\nden persondataansvarige,</pre><pre>Tanken bakom artikel 10 är enligt kommentaren att\r\nden enskilde genom denna information skall kunna\r\nfå insyn och utnyttja sin rätt till rättelse och\r\nutplånande och utöva effektiv kontroll över\r\nbehandlingen av sådana personuppgifter som\r\nhänför sig till honom.</pre><pre>I datalagsutredningens slutbetänkande En ny\r\ndatalag finns i utredningens lagförslag märkligt nog\r\ninte någon motsvarighet till föreskrifterna i artikel\r\n10 i förslaget till EG-direktiv. Däremot föreslår\r\nutredningen bl.a. en underrättelseskyldighet när\r\npersonuppgifter samlas in från enskild.\r\nUnderrättelsen skall bl.a. omfatta namn och adress\r\npå den persondataansvarige.</pre><pre>Vidare har utredningen föreslagit att behandling av\r\npersonuppgifter endast får ske under vissa\r\nförutsättningar, bl.a. om den enskilde har samtyckt\r\ntill behandlingen. Utredningen föreslår också att en\r\nmyndighet utan samtycke av den enskilde skall\r\nkunna försälja personuppgifter som behandlas\r\nannat än i enlighet med lag, förordning eller särskilt\r\nbeslut av regeringen. Innan samtycke lämnas skall\r\nenligt förslaget den enskilde ha fått del av\r\nuppgifterna om bl.a. namn och adress på den\r\npersondataansvarige. Det jag nu redogjort för talar\r\nockså för att det måste anses viktigt att den enskilde\r\nfår information om den registeransvariges namn\r\noch adress.</pre><pre>Jag tycker inte att det är onödigt att ta in en\r\nbestämmelse i lagförslagets 21 § om att upplysning\r\nskall ges om namn och adress på den\r\nregisteransvarige. Vi inom Ny demokrati kräver\r\ndetta. Är det kanske just därför som alla andra går\r\nemot?</pre><pre>Det borde vara dags nu att återinföra\r\nämbetsmannaansvar inom de statliga\r\nförvaltningarna, så att de ansvariga verkligen får ett\r\npersonligt ansvar och inte hela tiden kan dölja sig\r\nbakom etablissemangets fasader. Om det införs en\r\nsådan bestämmelse, blir den registeransvariga\r\nförsäkringskassan skyldig att upplysa om vilken\r\nperson som är ansvarig, och man blir då inte\r\nberoende av om försäkringskassan anser det\r\nnödvändigt eller inte.</pre><pre>Herr talman! För att slå vakt om den personliga\r\nintegriteten samt förhindra den pennalism som\r\netablisemanget kan utöva mot den enskilda\r\nindividen om kammaren i dag röstar för bifall till\r\nutskottets förslag, vill jag be ledamöterna noga\r\növerväga sitt ställningstagande inför kommande\r\nvotering.</pre><pre>Varje individ skall ha rätt att veta vilken\r\nförsäkringskassa samt vilken\r\nförsäkringskasseanställd som skriver hans eller\r\nhennes personalia. Denne skall som sagt dessutom\r\nha ämbetsmannaansvar. Etablissemanget skall inte\r\nensamt ha rätten att ställa krav på den enskilda\r\nindividen. Individens rätt mot etablissemanget\r\nmåste ha samma dignitet.</pre><pre>Herr talman! Med kraft yrkar jag sålunda bifall till\r\nreservation 3 vid socialförsäkringsutskottets\r\nbetänkande nr 19.</pre><pre>Anf. 32  BERITH ERIKSSON (v):</pre><pre>Herr talman! Vänsterpartiet har ingen motion med\r\nanledning av den här propositionen eller\r\nmeningsyttring till betänkandet, men jag vill ta\r\nnågra minuter för att avge vår röstförklaring.</pre><pre>Alla minns kanske den debatt som fördes när\r\nutredningen FAS-90 kom. Jag har också vid några\r\ntillfällen fått oroliga frågor från allmänheten, om\r\ndet är det förslaget som nu skall genomföras.</pre><pre>Att på samma gång tillgodose behovet hos\r\nförsäkringskassorna att få en vettig hantering av\r\nsjukpenningsärenden med hjälp av ny teknologi\r\noch behovet hos den enskilde av skydd för sin\r\nintegritet är naturligt nog en grannlaga uppgift.</pre><pre>Därutöver finns andra intressenter som här ser en\r\nmöjlighet att underlätta sitt arbete. Vänsterpartiet\r\när nöjt med den avvägning mellan olika intressen\r\nsom nu gjorts, utom på en punkt och det gäller\r\nuppgifterna till Arbetarskyddsverket. Vi tycker att\r\ndet redan nu borde ha kunnat anges i lagen om\r\nsjukförsäkringsregistret att registret också får\r\nanvändas för Arbetarskyddsverkets behov av\r\ninformation om sjukfrånvaron vid arbetsställen.</pre><pre>Vänsterpartiet kommer därför att rösta för\r\nreservation 1.</pre><pre>Anf. 33  LENA ÖHRSVIK (s) replik:</pre><pre>Herr talman! Jag måste få ställa en fråga till Berith\r\nEriksson om Vänsterpartiets ställningstagande när\r\ndet gäller innehållet i registret.</pre><pre>Handläggarna är eniga, remissinstanserna är i stort\r\nsett eniga och forskarna är eniga om att man\r\nbehöver diagnosen för att på bästa sätt kunna\r\nkomma åt den dåliga arbetsmiljön, osv. Varför står\r\nVänsterpartiet på SAF:s sida i den här frågan?</pre><pre>Anf. 34  BERITH ERIKSSON (v) replik:</pre><pre>Herr talman! Lena Öhrsvik älskar tydligen att ta\r\nfram att just SAF har haft funderingar runt de här\r\nfrågorna. Men det är inte bara SAF som har haft\r\ndet, utan det handlar i mycket stor utsträckning om\r\nenskilda medborgare.</pre><pre>Vad gäller Arbetarskyddsverket är det fråga om\r\navidentifierade uppgifter, och som\r\nSocialdemokraterna skriver i sin reservation\r\nhandlar det om att kunna se mängden\r\nsjukskrivningar på ett visst område eller en viss\r\narbetsplats. Till det tycker jag inte att det är viktigt\r\natt diagnosen finns med.</pre><pre>Det är just detta att få diagnosen in i\r\nsjukförsäkringsregistret som så många enskilda\r\nmänniskor vänder sig emot. Det är ju inte SAF:s\r\nintresse.</pre><pre>Anf. 35  LENA ÖHRSVIK (s) replik:</pre><pre>Herr talman! Det var inte Arbetarskyddsverkets\r\nbehov som jag tänkte på, utan jag pratade om\r\nhandläggarna och det merarbete som uppstår när\r\nde inte har ett fullständigt register till sin hjälp. De\r\nfår inte det teknikstöd som de skulle behöva ha,\r\nutan det blir ett merarbete och ett ganska krångligt\r\nsådant.</pre><pre>Då blir min fråga till Berith Eriksson: Tror inte\r\nBerith Eriksson på dem som så övertygande har\r\nvisat att ett dataregister väl skyddar de uppgifter\r\ndet här är fråga om?</pre><pre>Vet Berith Eriksson hur det ser ut i dag? Min\r\nbestämda uppfattning är att ett dataregister\r\nskyddar bättre än nuvarande system, med tanke på\r\natt man ju har en begränsad behörighet när det\r\ngäller åtkomst och man kan gå in och kontrollera\r\nvem som har tagit ut uppgiften. Den möjligheten\r\nfinns ju inte alls i dag.</pre><pre>Det är därför som jag frågar varför Vänsterpartiet\r\ninte ställer upp på handläggarnas sida och på\r\nforskarnas sida, för att kunna arbeta vidare med att\r\nkomma åt dåliga arbetsmiljöer osv lokalt.</pre><pre>Anf. 36  BERITH ERIKSSON (v) replik:</pre><pre>Herr talman! Att det finns en misstro hos\r\nallmänheten mot att finnas med i olika register, den\r\nsaken är ju helt klar. Naturligtvis är det bra för\r\nintressenter, forskare m.fl., att få sin\r\narbetssituation förbättrad genom att de snabbt kan\r\nta fram vad de vill ha ur ett dataregister, men här\r\ngäller det att göra vettiga avvägningar.</pre><pre>Jag anser definitivt inte, och mitt parti gör det inte\r\nheller, att vi är där i dag eller att vi någonsin skall\r\nkomma i den situationen att vi finns i olika register\r\nsom kan missbrukas. Men det är ju väldigt lätt att\r\ngå in och plocka ut saker ur ett register.\r\nUppgifterna är inte lika väl skyddade som Lena\r\nÖhrsvik vill få det till.</pre><pre>Anf. 37  MARGIT GENNSER (m):</pre><pre>Herr talman! Det här senaste replikskiftet har väl\r\nlitet grand rivit sönder min disposition av\r\nanförandet, men jag kan inte annat än ställa frågan:\r\nHar Lena Öhrsvik inte hört talas om hackers, dvs.\r\nfolk som går in i dataregister?</pre><pre>Jag vill dra slutsatsen att det finns olika risker med\r\nmanuella register och ADB-register. Det är bara\r\ndet att ADB-registrens risker ur\r\nintegritetssynpunkt är mycket vidare. De har fått\r\nfler och djupare dimensioner. Det är därför man\r\nmåste vara väldigt försiktig.</pre><pre>Men låt mig börja från början. Införandet av ADB\r\ninom statsförvaltningen och även i kommuner är\r\nofta mycket långdragna historier. Jag tror att det\r\nberor på två saker, och det leder sedan till de här\r\ndebatterna.</pre><pre>Ambitionsnivåerna läggs ofta väldigt högt, och vad\r\ndet framför allt gäller är: Hur skall vi kunna göra\r\nvårt arbete så effektivt som möjligt? Man ser till sin\r\negen situation mycket mer än till\r\nklienternas/allmänhetens/kundernas -- vad jag nu\r\nskall kalla dem.</pre><pre>Det brukar tyvärr ofta leda till att\r\nutvecklingsarbetet tar mycket lång tid, och\r\ntekniken föråldras under arbetets gång.</pre><pre>Den andra saken hör delvis ihop med detta. Det\r\nfinns här två problem. ADB-tillämpningarna,\r\nsärskilt de inom det offentliga området, skapar ofta\r\nbetydande integritetsproblem. Det tycker jag inte\r\natt vi skall dölja. Det bottnar i att insamlingen av\r\ndata ytterst vilar på statens tvångsmakt.</pre><pre>Jag kan förstå RSV:s otålighet när det gäller att få\r\nmodernisera sina datasystem. Det behöver göras.\r\nRSV har gamla system. Men jag kan också förstå\r\nallmänhetens berättigade krav på restriktivitet när\r\ndet gäller att utnyttja omfattande ADB-hantering.\r\nDet är mycket känsligt i fråga om sådana saker som\r\nsjukdom och rehabilitering. ocialdemokraterna,\r\noch också Lena Öhrsvik, riktar kritik, och de\r\nbeklagar i sin motion att handläggningen har tagit\r\nså lång tid. Jag kan dela den uppfattningen. Men å\r\nandra sidan har denna långa tid lett till eftertanke\r\noch lyhördhet. Somliga kan tycka att det har varit\r\nför litet lyhördhet. Jag för min del anser att detta\r\nhar lett till ett mycket bättre och mer avvägt förslag\r\nän det ursprungliga förslaget om FAS 90.</pre><pre>Som jag redan påpekat har också manuella register\r\nsina nackdelar. Men de nackdelarna är av mycket\r\nbegränsad art.</pre><pre>Låt mig sedan återgå till det huvudsakliga\r\ninnehållet i propositionen. Först och främst skall\r\nförsäkringskassorna ha rätt till lokal\r\nregisterhållning av sjukförsäkringsregister. Denna\r\nrätt lagregleras. Det är mycket viktigt. Arne\r\nJansson har underlättat för mig. Han har talat om\r\nde många krav som ställs på registerhållaren i\r\nlagen.</pre><pre>Den andra punkten är att registren i första hand\r\nskall användas som stöd för kassornas\r\nhandläggning av sjukpenningärenden eller\r\nrehabilitering. De skall alltså inte vara\r\nforskningsregister eller register för andra\r\nmyndigheter, osv.</pre><pre>Vi har inom Riksbankens jubileumsfond fört en\r\ndiskussion om forskning. Det finns olika åsikter hos\r\nforskningsetablissemanget. Jag delar den\r\nuppfattning som de forskare har som säger att vi\r\nmåste göra en klar åtskillnad mellan\r\nforskningsregister och sådana register som vi\r\nbehöver för att klara av en enstaka uppgift eller\r\nvissa arbetsfunktioner. Det är viktigt både ur\r\nforskningssynpunkt och ur arbetssynpunkt, t.ex.\r\nhos försäkringskassorna.</pre><pre>För det tredje skall registren också få användas för\r\nviss tillsyn och uppföljning av kassornas\r\nverksamhet och för framtagande av viss statistik.\r\nLägg märke till att uppgifterna skall vara\r\navidentifierade. Det skall vara fråga om central\r\nstatistik.</pre><pre>Försäkringskassorna skall vara registeransvariga\r\nför de sjukförsäkringsregister som förs inom\r\nförsäkringskassornas område. Här har man inte\r\nlagreglerat om den person som för registren.\r\nUppgiften kan ju flyttas över från den ena till den\r\nandra. Det kan t.ex. gälla den som har att ta emot\r\nanmälningar. Det är försäkringskassorna som\r\njuridisk person som har detta registeransvar.</pre><pre>Det står tydligt i utskottets yttrande att det skall\r\nlämnas information om vem man skall slussa samtal\r\noch klagomål till. Här kan finnas olika åsikter om\r\nvad som är bäst. Men socialförsäkringsutskottet\r\noch konstitutionsutskottet ha kommit fram till\r\ndenna ståndpunkt.</pre><pre>Lagen är förhållandevis restriktiv vad gäller\r\nsökbegrepp, just med tanke på integritetsproblem.\r\nDet tycker jag är bra. Här kommer jag återigen till\r\nLena Öhrsviks kritik. Hon kritiserar en del av dessa\r\nsaker. Hon vill ha med diagnosen. Hon menar att\r\nman kan ha med diagnosen i registren när man\r\narbetar med rehabilitering.</pre><pre>Jag tror att vi skall vara mycket pragmatiska i detta\r\nfall. Rehabiliteringsarbetet, och över huvud taget\r\ndet arbete som utförs hos försäkringskassorna, har\r\ninte alltid varit det mest effektiva under senare år.\r\nVi har fått mycket stora balanser, och människor\r\nhar varit sjukskrivna under mycket långa perioder.</pre><pre>Enbart det faktum att man nu kan använda\r\nregistren som bevakningsregister, precis på samma\r\nsätt som man gör i företag för att betämma när man\r\nskall köpa hem varor osv., gör att man får ett helt\r\nannat arbetssätt hos försäkringskassorna. Detta är\r\nmycket viktigt för att man skall klara av och lära sig\r\natt verkligen bli bättre på rehabilitering. Det\r\nfordras en inlärningsprocess.</pre><pre>Detta register är betydligt mer begränsat än vad en\r\ndel hade hoppats på. Jag tror att det kommer att\r\nvara utomordentligt mycket bättre när det gäller att\r\nfå rätt handlag vid rehabiliteringsarbetet. Man har\r\npå många ställen inte kommit så långt inom denna\r\nverksamhet. En del kassor är bättre än andra. Men\r\nvi vet att man fortfarande inte kommit så särskilt\r\nlångt.</pre><pre>Man bör dessutom vara litet försiktig med att\r\nregistrera uppgifter från behandlande läkare osv,\r\ndvs. uppgifter som finns i akten, för att sedan göra\r\nvissa datakörningar för att kontrollera om vissa\r\nläkare är sämre än andra. Min uppfattning om\r\nläkarprofessionen är att läkarna inte har staten som\r\nuppdragsgivare. Läkarna är faktiskt patientens\r\nförtroendeman. Därför måste man vara mycket\r\nförsiktig på detta område.</pre><pre>Man menar också att diagnosregistrering skulle\r\nvara lämplig för att undersöka om det görs\r\nfrekventa diagnoser hos vissa arbetsgivare, i vissa\r\nbranscher eller i vissa geografiska områden. Jag\r\ndelar absolut inte den uppfattningen.</pre><pre>Det är fråga om, som jag tidigare sade, känsliga\r\nuppgifter. Dessutom är värdet av den typ av\r\nkortfattade uppgifter som finns på läkarintyg osv.\r\ninte alltid bra när man mycket noga skall kartlägga\r\norsakssamband som kan vara utomordentligt\r\nkomplicerade och där det kan finnas många\r\nslumpvariabler. Man måste här enligt min mening\r\nanvända sig av en helt annan vetenskaplig metod.</pre><pre>Vi har fått möjligheter att göra mycket väl riktade\r\nstickprovsundersökningar. Vi kan göra prospektiva\r\nutredningar. Jag vill åter nämna den forskaråsikt\r\nsom är etablerad hos väldigt många aktiva forskare,\r\nnämligen att man måste skilja forskarregister från\r\nsådana som används mer rutinmässigt. Man får helt\r\nenkelt fram bättre data om man gör på det sättet.</pre><pre>Jag kommer nu till det verkligt väsentliga. Lena\r\nÖhrsvik frågar: Kan kassorna utföra sitt arbete på\r\nett fullgott sätt trots att man med lagen inför\r\nbegränsningar? Svaret är ja. Det finns\r\nutomordentliga möjligheter för kassorna att\r\nutnyttja akterna och de datahjälpmedel som finns.\r\nJag har här tidigare försökt tala om varför det är så.</pre><pre>Lena Öhrsvik sade att vi sitter i SAF:s knä. Långt\r\ndärifrån! Jag sitter aldrig i någons knä. Det är\r\nmycket viktigt, och detta har jag framfört många\r\ngånger här i kammaren, att man tänker på den\r\nenskilda människan och den enskilda människans\r\nintegritet. Det är bra att SAF, Industriförbundet\r\noch Sveriges Läkarförbund också anser detta. Det\r\när alldeles utmärkt.</pre><pre>Jag tycker inte om ''guilt by association''. Det vi\r\nskall diskutera är: Utgör detta en fara för\r\nintegriteten eller inte? Lena Öhrsvik kan göra en\r\nannan bedömning än den jag gör, den regeringen\r\ngör eller den propositionsförfattarna har gjort.\r\nMen försök inte att använda ''guilt by association''.\r\nDet skall Lena Öhrsvik inte göra, för det är hon\r\nalldeles för god till.</pre><pre>Arbetarskyddsstyrelsen vill ha mer registrering.\r\nDet är typiskt för myndigheter att man vill\r\nunderlätta sitt arbete genom att få registreringar\r\nfrån andra myndigheter. Vi har här återigen litet\r\nolika syn på samhället.</pre><pre>Jag har redan besvarat Arne Janssons frågor. Jag\r\nhar konstaterat att det inte behövs en lagfäst regel\r\nom en registeransvarig person. Det är litet grand en\r\nstrid om påvens skägg när det gäller denna fråga.</pre><pre>Jag yrkar således, med hänvisning till mitt\r\nanförande och min argumentering, avslag på\r\nsamtliga reservationer, och jag tillstyrker\r\npropositionen i dess helhet.</pre><pre>Anf. 38  LENA ÖHRSVIK (s) replik:</pre><pre>Herr talman! Jag var tvungen att fråga om det fanns\r\nnågra andra skäl. Alla de skäl som vi har diskuterat\r\nhär i dag -- integritetsskäl, effektivitetsskäl,\r\nforskningsskäl och ekonomiska skäl -- talar för att\r\nvi skall ha ett fullständigt register. Jag måste få veta\r\nom det finns några dolda skäl, eftersom jag inte kan\r\nförstå argumentationen.</pre><pre>Vi vill inte registera hur som helst bara därför att\r\ndet är roligt. Vi är övertygade om att ett register av\r\ndenna omfattning -- vilket utredningen har\r\nföreslagit och remissinstanserna och\r\nDatainspektionen har tillstyrkt -- är mer skyddat än\r\ndet system vi har i dag.</pre><pre>Vi får inte enbart detta register och ingenting mer.\r\nVi får både detta register och det vi har i dag. Det\r\när inte fråga om antingen eller. Vi får nackdelarna\r\nmed ett ofullständigt dataregister och nackdelarna\r\nmed ett manuellt register. Jag förstår inte riktigt\r\nargumentationen.</pre><pre>Jag kan konstatera att vi är överens om att det är\r\nfråga om ett handläggarregister. Man behöver\r\nuppgifterna för handläggningen. Jag sade inte att\r\ndet huvudsakligen var fråga om\r\nrehabiliteringsärenden. Det handlar om\r\nutbetalning av sjukpenning, bedömning av vilken\r\nnivå den skall ligga på, bedömning av\r\narbetsförmåga, osv., under löpande\r\nsjukskrivningsperioder. I rehabiliteringsärenden\r\nbehövs mycket mer. Då behöver man säkerligen\r\nakten till sitt förfogande. Det var\r\nsjukpenningärenden som jag diskuterade.</pre><pre>Margit Gennser säger att det är typiskt för\r\nmyndigheter att man vill registrera, och hon tog\r\nArbetarskyddsstyrelsen som ett exempel. Vi har\r\ngett Arbetarskyddsstyrelsen en uppgift, nämligen\r\natt identifiera hälsorisker på arbetsplatser. Det är\r\nganska svårt att göra det om man inte har uppgift\r\nom vilka sjukdomar som kan bli följden av\r\nförhållanden på arbetsplatser.</pre><pre>Självfallet skall de uppgifter som används för\r\nforskningsändamål vara avidentifierade. Men detta\r\när ett handläggarregister. Det är viktigt att det finns\r\nett bra teknikstöd för de anställda. Det är mycket\r\nviktigt att framhålla det så att vi inte svävar i\r\novisshet på den punkten.</pre><pre>Margit Gennser frågar om jag aldrig har hört talas\r\nom hackers. Jo, visst har jag det. Vi måste\r\nsjälvfallet vara försiktiga. Men det förekommer\r\nolagligheter även med nuvarande system. Det sker\r\ninbrott och annat. Otillbörlig åtkomst av\r\ninformation förekommer också i dag.</pre><pre>Visst skall man vara mycket försiktig. Men det finns\r\nju datastöd på andra områden. Jag förstår inte hur\r\nMargit Gennser vågar låta sjukjournaler finnas i\r\ndataregister, om det nu är hackers man är särskilt\r\noroad för.</pre><pre>Jag måste få ställa en kort fråga. Vilka\r\narbetsuppgifter skall man lägga åt sidan när man nu\r\nmåste göra ett medarbete genom att gå både till\r\nkortlåda och till akt för att få fram de uppgifter man\r\nbehöver för sitt arbete?</pre><pre>Anf. 39  MARGIT GENNSER (m) replik:</pre><pre>Herr talman! Först och främst: Registret innehåller\r\nallt det som gäller pengar ut och pengar in, osv. Det\r\när egentligen bara den lilla klassen diagnos som har\r\nförsvunnit ut ur registret.</pre><pre>Jag vet inte om Lena Öhrsvik i klartext har sett den\r\nsystemuppbyggnad som finns. Jag har gjort det. Jag\r\nhar sett vilka klasser som faller bort. Dessa\r\narbetsuppgifter går alldeles utmärkt att utföra.</pre><pre>Inom rehabiliteringen för man inte in diagnos, och\r\nman har fått andra sökbegrepp. Jag har här försökt\r\nförklara hur ett sådant arbete t.o.m. kan vinna på\r\natt man inte har allt i dataregister, utan att man\r\nfaktiskt måste gå in i akten. Jag tror att man då får\r\nen högre kvalitet på arbetet.</pre><pre>Jag tror att man skall vara mycket försiktig att\r\narbeta med ''guilt by association''. Även om man\r\ninte riktigt förstår motiven bakom en annan\r\npersons ställningstagande måste man vara mycket\r\nförsiktig med att säga att den personen tänker helt\r\nfel. Jag förstår helt Lena Öhrsviks motiv för att vilja\r\nha fler sökbegrepp och mer diagnos. Jag tycker att\r\nden enskilde personens integritet väger tyngre än\r\nvad jag tror att Lena Öhrsvik sannolikt tycker.</pre><pre>Arbetarskyddsstyrelsen arbetar faktiskt med\r\ninspektion av företag. De arbetar också\r\ntillsammans med den kommunala inspektionen.\r\nOm man ser att det finns problem, och det gör man\r\nju om man går ut till ett företag, har man all\r\nanledning att börja titta på detta och göra sina egna\r\nundersökningar. Jag tror att det som princip inte\r\nalltid är så bra att ta data från annat håll när man\r\nskall analysera vad en ofullkomlighet egentligen\r\nbottnar i. Dessa data är ofta uppsamlade för ett\r\nannat ändamål. Det är den diskussionen jag velat\r\nföra här i kammaren.</pre><pre>Med tanke på den enskildes integritet, de känsliga\r\nområden som gäller enskilda människor och att\r\nADB-register har en annan typ av sårbarhet än\r\nmanuella register, måste jag säga att jag tycker att\r\ndetta är en väl gjord avvägning mellan olika risker.</pre><pre>Anf. 40  LENA ÖHRSVIK (s) replik:</pre><pre>Herr talman! Det är många andra som har gjort en\r\nannan avvägning. De var dem jag hänvisade till.\r\nDet är alltså inte enbart min egen bedömning.\r\nUtredningen var enig i den här frågan, såvitt jag\r\nvet. Remissinstanserna och i stort sett alla har ställt\r\nupp på detta. Datainspektionen har godkänt den\r\navvägning som vi föreslår. Vid den utfrågning som\r\nvi hade, var alla utom Svenska Läkarförbundet\r\nockså inne på den linjen och stödde den avvägning\r\nsom vi har gjort. Det finns alltså olika bedömningar\r\ni frågan.</pre><pre>Det handlar om personers integritet, säger Margit\r\nGennser. Självfallet är det så. Jag säger att dessa\r\nuppgifter redan finns och att de är sämre skyddade\r\ni dag. Nu får vi kvar kortlådorna också. Det är det\r\njag vänder mig emot. Det är en opraktisk\r\nhantering. Då kommer min fråga in. Man skulle ju\r\nrationalisera genom att få teknikstöd i\r\nhandläggningen. Man skulle spara ungefär 98\r\nmiljoner kronor. Av dessa 98 miljoner går 75\r\nmiljoner nu bort i merarbete genom att man måste\r\ngå tillbaka till kortlådan och till akten för att få de\r\nuppgifter man behöver.</pre><pre>Detta är inte heller mitt påhitt, utan det är\r\nuppgifter som vi fick i utskottet av\r\nRiksförsäkringsverket och som vidimerades av\r\nFörsäkringskasseförbundet. De måste ju veta vad\r\ndet handlar om, eftersom de arbetar med frågorna.\r\nJag måste fråga Margit Gennser: Vilka\r\narbetsuppgifter är det som skall nedprioriteras?\r\nNågra nya pengar i den storleksordningen lär man\r\nju inte få.</pre><pre>Då finns det bara två saker att välja på. Antingen\r\nnedprioriterar man rehabiliteringsarbetet eller\r\nockså har man en sämre servicenivå när det gäller\r\nutbetalningar och övrig verksamhet i\r\nförsäkringskassorna. Jag tycker att det skulle vara\r\nbra att få detta belyst i den här debatten.</pre><pre>Anf. 41  MARGIT GENNSER (m) replik:</pre><pre>Herr talman! Jag skall med glädje belysa detta. I\r\nRiksförsäkringsverkets styrelse tittade vi litet på\r\nhur olika kassor och kassaområden hade arbetat\r\nnär det gäller rehabilitering. Detta var innan\r\nteknikstödet kom till. Vi fann då att man haft\r\noerhört olika framgång i arbetet. Det fanns kassor\r\nsom var utomordentligt duktiga, och det fanns\r\nkassor som egentligen inte hade börjat att ta itu\r\nmed rehabiliteringsarbetet. Vi konstaterade också\r\natt man kanske skulle behöva mer central styrning\r\nfrån Riksförsäkringsverket.</pre><pre>Detta visar egentligen en annan sak, nämligen att\r\nman inte skall tro på undermedel. Om man skall få\r\nframgång i ett jobb gäller det inte bara att få den\r\ndär vackra datamaskinen. Det är väldigt mycket\r\nmer som behövs. Det är motivation, inspiration till\r\nde anställda, ändring av arbetsorganisationen och\r\näven att man ändrar tyngdpunkten på arbetet litet.\r\nMan kan t.ex. effektivisera utbetalningarna. Här\r\nfår man ett alldeles fullgott teknikstöd från\r\nkassorna. Det är klart att riksdag och regering\r\nsedan kan göra lagstiftningen litet mer snårig. Här\r\nfinns effektiviseringsmöjligheter.</pre><pre>Att dela upp personalen mellan vilka som skall\r\nsyssla med rehabilitering och vilka som skall syssla\r\nmed annat tror jag är en sådan åtgärd som måhända\r\nskulle göra det här arbetet mycket effektivare. Det\r\nhar till syvende och sist inte bara med teknik att\r\ngöra.</pre><pre>När det gäller remissinstanserna har det funnits\r\noenighet. Det är vi överens om. Vissa\r\nremissinstanser -- det har ofta varit ämbetsverk --\r\nhar varit mindre känsliga för synpunkter på\r\nmedborgarnas integritet. De som har företrätt den\r\nfria sektorn har haft en annan syn. Jag tror\r\negentligen inte att det har berott på att de har varit\r\nrepresentanter för näringslivet. De har varit\r\ntvungna att arbeta på ett helt annat sätt med\r\ndatasystem. Därför ser de på detta på ett annat vis.</pre><pre>Anf. 42  ARNE JANSSON (nyd) replik:</pre><pre>Herr talman! Margit Gennser instämde i vad jag\r\ntidigare framförde, nämligen att vi skall tänka på\r\nden enskilda människan och hans eller hennes\r\nintegritet. Då är det litet anmärkningsvärt att\r\nförslagen till EG-direktiven angående skydd för\r\nenskilda, som jag drog fram, är mycket mer\r\nlångtgående. Där står det att det skall uppges namn\r\noch adress på den persondataansvarige.</pre><pre>När förslagen till EG-direktiv är sådana, varför kan\r\nvi då inte här i Sverige ha samma direktiv om att det\r\nskall finnas en ämbetsmannaansvarig? Då vet jag\r\natt den personen har registrerat olika saker om mig.\r\nJag skall kunna gå till en person, inte något stort\r\ndiffust amöbaaktigt som jag inte vet vad det är. Där\r\ndrunknar jag bara. Jag skall kunna veta att herr\r\neller fru Petterson har registrerat detta om mig.\r\nVarför kan vi inte göra det här hemma i Sverige, när\r\ndet föreskrivs att det skall göras i större\r\nsammanhang?</pre><pre>Anf. 43  MARGIT GENNSER (m) replik:</pre><pre>Herr talman! Det är alltid mycket svårt att göra\r\ninternationella jämförelser. Låt mig påtala några\r\nsaker som gäller i Sverige men inte nere på\r\nkontinenten i motsvarande situation. Vi har en\r\nförsäkringskassestyrelse , dvs.\r\nförsäkringskassornas styrelse har\r\nlekmannainflytande. Det finns lekmän som skall ta\r\ntill vara medborgarnas intressen. De finns ända\r\ninne i styrelserummet. Den typen av styrelse har\r\nman inte på andra håll.</pre><pre>Den andra saken är att vi har\r\nsjukförsäkringsnämnder där vi har motsvarande\r\nförhållanden. Om det skulle visa sig att en\r\nförsäkringskassa verkligen inte skulle lämna ut\r\nuppgifter, vilket jag faktiskt finner otroligt, och att\r\nman inte hänvisar till en person som ansvarar för\r\ndet, finns det alla möjligheter att aktualisera\r\närendet även i styrelsen. Jag tycker av den\r\nanledningen inte att detta är en särskilt stor fråga.</pre><pre>Ser vi framåt, och det verkligen blir en EG-\r\nanslutning, kan det alltid vara bra att synkronisera\r\nlagstiftningen och ha samma lagregler.\r\nKonstitutionsutskottet bedömde att det fanns\r\ntillfredsställande reglering i lagen. Jag har försökt\r\natt visa att det finns fler faktorer som gör att denna\r\nbedömning faktiskt håller.</pre><pre>Anf. 44  ARNE JANSSON (nyd) replik:</pre><pre>Herr talman! Jag försöker sätta mig in i situationen\r\nför den lilla, enskilda människan, om vilken det\r\nregistrerats någonting som är fel. Hur skall jag då\r\nrätta till det? Jo, jag vänder mig till\r\netablissemanget, som är någonting stort och diffust.\r\nÄr det då inte tryggare för denna enskilda\r\nmänniska att direkt kunna veta att det är den eller\r\nden personen som har registrerat uppgifterna? Han\r\neller hon kan söka en personlig kontakt. Han eller\r\nhon vet att den personen är registeransvarig. Jag\r\ntycker att det måste kännas väldigt tryggt för den\r\nenskilda ensamma människan att veta vem\r\nvederbörande skall vända sig till, och att den som\r\nhar fört registret även har ämbetsmannaansvar. Det\r\ntycker jag måste fram.</pre><pre>Anf. 45  MARGIT GENNSER (m) replik:</pre><pre>Herr talman! Jag har träffat många sådana enskilda\r\nmänniskor. Det är väldigt enkelt att under ett kort\r\ntelefonsamtal säga hur de skall bete sig och vem de\r\nskall tala med. Om den enskilda människan har\r\nvarit väldigt blyg har jag själv ringt upp personen.\r\nDet är en sak som vi faktiskt har att göra som\r\npolitiker. Det är inte bara Ny demokrati som\r\nföreträder folket. Jag skulle tro att de flesta här i\r\ndenna kammare gör det.</pre><pre>Anf. 46  SIGGE GODIN (fp):</pre><pre>Herr talman! Låt mig börja med att meddela\r\nkammarens ledamöter att jag inte har deltagit i\r\njusteringen av detta betänkande. Jag hade vid det\r\ntillfället ersatts av Märtha Gårdestig. Det står alltså\r\nfel i betänkandet.</pre><pre>Försäkringskassornas sjukförsäkringsregister,\r\nFAS 90, har i åratal varit föremål för debatt utifrån\r\nallmänintresset att allt inte får registreras om alla.\r\nFöreliggande förslag till sjukförsäkringsregister\r\nsägs vara avgörande för om aktiv rehabilitering av\r\nsjukskrivna skall vara möjlig att genomföra\r\nrationellt eller inte.</pre><pre>En aktiv rehabilitering förbättras enligt min\r\nuppfattning inte av att ett otal uppgifter registreras\r\ni dataregister. Vad försäkringskassorna behöver är\r\nett enkelt system för att kunna hålla reda på antalet\r\nuttagna sjukdagar och utbetalning av\r\nsjukersättning och för att klara administrationen av\r\nföräldraförsäkringen. Att påstå att\r\nrehabiliteringsarbetet effektiviseras, rationaliseras\r\noch förbilligas genom att stora mängder data om\r\ndem som behöver rehabiliteras lagras är om inte en\r\nlögn så en stor överdrift.</pre><pre>Föreliggande förslag från utskottet innebär stora\r\ninvesteringar i datasystem åt landets\r\nförsäkringskassor. Stora mängder av personal\r\nkommer att vara sysselsatt med att dagligen\r\nregistrera uppgifter om att uppgifter för\r\nrehabilitering finns att tillgå i kassornas plåtskåp.</pre><pre>Herr talman! Mot kravet att registrera stora\r\nmängder data om alla människor står\r\nallmänintresset att inte registrera allt om alla. Det\r\nfinns på ett flertal myndigheter betydande mängder\r\nmaterial registrerat redan.</pre><pre>Arbetsmiljökommissionen har gjort ett antal\r\nkartläggningar av farliga arbetsmiljöer.\r\nArbetarskyddsstyrelsen och yrkesinspektionerna i\r\nresp. län har ett betydande arbetsskaderegister.\r\nFöretagshälsovården och företagens\r\nskyddskommittéer har en mycket god bild över\r\nföretagens arbetsmiljösituation.\r\nArbetsmiljöfonden kräver in en betydande\r\nkartläggning av företagens arbetsmiljö innan bidrag\r\nbeviljas. Därutöver är många enskilda registrerade\r\nhos såväl sociala myndigheter som hos\r\narbetsförmedling.</pre><pre>Regeringen har försökt att finna en strikt\r\nåterhållande linje, men i de remissvar som\r\navlämnats ställs långtgående krav på ökad\r\ndokumentation. Trots restriktiviteten görs\r\nundantag på ett stort antal punkter. Som exempel\r\nkan nämnas att det föreslås att ett litet lokalkontor\r\nbör ha möjlighet att samverka med ett större\r\nlokalkontor. Registren får inte bara användas för\r\ndet lokala kontorets handläggning av ärenden utan\r\nskall också användas för försäkringskassans och\r\nRiksförsäkringsverkets tillsyn, uppföljning och\r\nuppvärdering av försäkringskassans verksamhet\r\noch för framställning av statistik. Under den tid\r\nsom ett lokalkontor handlägger ett ärende på\r\nuppdrag av ett annat kontor skall det\r\nuppdragstagande kontoret få ha uppgifter om den\r\nperson som avses i sitt eget register. När uppdraget\r\när slutfört skall handlingarna återställas till det\r\nlokalkontor till vilket personen hör. För tillsyn,\r\nuppföljning och utvärdering bör dock vissa\r\nbasuppgifter finnas kvar. När en persons\r\nkassatillhörighet ändras säger man att uppgifterna\r\nav hänsyn till den enskildes integritet får finnas kvar\r\ni det tidigare kontorets register.</pre><pre>Resultatet av detta blir att mängder av uppgifter om\r\nen och samma person kan komma att finnas i flera\r\nlokalkontorsregister.</pre><pre>Herr talman! Om olyckan skulle vara framme och\r\nlandet skulle få en socialdemokratisk regering vid\r\nnästa val är risken stor att ytterligare uppgifter\r\nkommer att få registreras. Socialdemokraterna vill\r\ni sin reservation gå mycket längre än vad\r\nutskottsmajoriteten vill. Trycket från olika\r\nmyndigheter kan därför innebära att ytterligare\r\ndata kan komma att registreras.</pre><pre>Jag skulle vilja påstå att det här finns en avgörande\r\nskillnad mellan liberaler och socialdemokrater.\r\nSocialdemokraterna hävdar alltid myndigheternas\r\nbehov och vikten av att registrera så mycket som\r\nmöjligt om hela svenska folket, Lena Öhrsvik. Vi\r\nliberaler ser alltid i första hand till den enskildes\r\nskydd. Hela Lena Öhrsviks inlägg handlade om\r\nfördelarna för myndigheterna. Hon påstod att man\r\nskall klarlägga ändamålet. Lena Öhrsvik gick så\r\nlångt att man kan säga att ändamålet helgar\r\nmedlen. Hon menar att man skall hämta in\r\nuppgifterna, bara man tycker sig vilja ha dem --\r\noavsett vem de handlar om.</pre><pre>Det var intressant att höra att Lena Öhrsvik hade\r\ntalat med några handläggare på\r\nförsäkringskassorna som påstod att de inte skulle få\r\nnågon hjälp av registren. Jag tror att det är sant.\r\nDet är alldeles riktigt att de inte kommer att bli till\r\nnågon hjälp för handläggarna. Men min fråga till\r\nLena Öhrsvik blir ändå följande: Ämnar ni\r\nsocialdemokrater låta fler myndigheter få tillgång\r\ntill dessa register om det nu skulle vara så olyckligt\r\natt ni återfår makten så småningom? Det skulle\r\nockså vara intressant för kammarens ledamöter att\r\nfå veta vilka myndigheter som skall få uppgifterna.\r\nDet är ju en grannlaga uppgift att skilja ut vilka\r\nmyndigheter som skall få tillgång. Är det\r\nyrkesinspektionen, är det de sociala\r\nmyndigheterna, är det arbetsförmedlingen, är det\r\nföretagshälsovården eller vem är det som skall ha\r\ndessa uppgifter? Jag tror att många är intresserade\r\nav att få veta det.</pre><pre>Herr talman! Lena Öhrsvik har sagt att\r\nyrkesinspektionen och Arbetarskyddsstyrelsen\r\npåstår sig behöva dessa uppgifter. Det är intressant\r\natt i reservation 2 läsa om Socialdemokraternas syn\r\npå frågan om registerinnehåll. Ni säger att diagnos\r\nskall finnas med, och att uppgifter från\r\nföretagshälsovård skall införas. Ni hävdar också att\r\ndet är säkrare att förvara dessa uppgifter i\r\ndataregister än i plåtlådor.</pre><pre>Jag har från min bänk lyssnat mycket intresserat på\r\nvad ni sagt, och frågan till Lena Öhrsvik blir\r\nföljande: Ni säger att ni inte vill registrera allt. Men\r\nni skall bara ha en del uppgifter i plåtlådor, och bara\r\nvissa i register. Det går inte ihop, Lena Öhrsvik.\r\nSkall ni ha resten i plånboken? Var skall de\r\nuppgifter som inte registreras finnas? Det finns\r\nsådana uppgifter i t.ex. läkarutlåtanden och i\r\nsocialutredningar. Säg som det är, dvs. att allt skall\r\nregisteras. Det är viktigt för myndigheterna. Då vet\r\nden enskilda människan vad man har att finna sig i\r\nnär man kommer till försäkringskassan.</pre><pre>Herr talman! Under alla de år FAS 90 har utretts\r\nhar det hävdats att kassorna kommer att kunna\r\nspara betydande belopp, bara de får registera så\r\nmycket som möjligt. Samtidigt skall personalen\r\nkunna minskas eller föras över till rehabilitering.\r\nDet är faktiskt inte sant. Man kommer inte att göra\r\nnågra besparingar. Arbetet kommer, som\r\nhandläggarna sade, knappast att underlättas\r\neftersom uppgifterna finns både i datorer och i\r\nplåtlådor.</pre><pre>Jag vill påstå att det är ett hantverk att rehabilitera\r\nsjukskrivna människor. Det handlar om att sätta sig\r\nned tillsammans med den sjukskrivne, dennes\r\nläkare eller med företagshälsovården eller med\r\nandra inblandade, t.ex. socialtjänsten,\r\narbetsförmedlingen eller representanter för det\r\nföretag där den sjukskrivne är anställd. Det gäller\r\natt hitta praktiska lösningar som leder fram till\r\nrehabiliteringsinsatser som i slutändan innebär\r\nförbättrade möjligheter för den sjukskrivne att\r\nåtergå i förvärvsarbete.</pre><pre></pre><pre>Att tro att vissa datauppgifter förbättrar\r\nmöjligheterna till rehabilitering bygger på ett\r\nteoretiskt resonemang som inte har någon som\r\nhelst förankring i verkligheten.</pre><pre>Vi avstyrker därför förslaget att uppgifter om\r\nrehabilitering skall få registreras.</pre><pre>Herr talman! I riksdagen har vi tidigare, i samband\r\nmed införande av sjuklön, ställt krav på\r\narbetsgivaren att redovisa de korta sjukfallen. Trots\r\natt vi var många här i kammaren som starkt\r\nifrågasatte behovet av dessa uppgifter och de reella\r\nmöjligheterna att få in tillräckligt med uppgifter, så\r\nbeslutade riksdagen att de korta sjukfallen skall\r\nrapporteras.</pre><pre>Våra farhågor besannades. Riksförsäkringsverket\r\nstår i dag med halvdana uppgifter som inte kan\r\nanvändas. Det är ett betydande merarbete för de\r\nsmå arbetsgivarna, med dåliga rutiner som följd --\r\noch alltsammans till i stort sett ingen nytta.</pre><pre>Vi föreslår därför att endast sjukfall som är längre\r\nän 14 dagar skall rapporteras. De övriga kan man\r\nklara genom någon form av stickprovskontroller.</pre><pre>Avslutningsvis, herr talman, delar vi\r\nDatalagsutredningens förslag att ett dataregister\r\nalltid skall innehålla uppgifter om vem som för\r\nregistret. Vi anser också att uppgifter som skall\r\növerföras centralt skall vara avidentifierade då de\r\nskall användas för utvärdering, uppföljning och\r\nstatistik.</pre><pre>Låt mig också säga att Margit Gennser tassade fram\r\nväldigt försiktigt i sitt inlägg. Men det hindrar mig\r\ninte från att påstå att regeringen har gått alldeles för\r\nlångt. Utskottet har följt efter och försökt\r\ninstämma i vad regeringen tycker.</pre><pre>Jag beklagar att en regering i vilken det finns\r\nliberala företrädare har lagt fram det här förslaget.\r\nJag beklagar också att Arne Jansson, som säger sig\r\nvärna om de enskilda människorna, inte har löpt\r\nlinan ut och verkligen accepterat vårt förslag om att\r\nman inte skall registrera massor med uppgifter om\r\nmänniskor när det inte är nödvändigt.</pre><pre>Det hade varit klädsamt om Arne Jansson ställt upp\r\npå vårt förslag.</pre><pre>Med det, herr talman, vill jag yrka bifall till motion\r\n1992/93:Sf32, avslag på utskottets hemställan\r\nbeträffande rätten att föra uppgifter om\r\nrehabilitering samt avslag på reservationerna 1 och\r\n2.</pre><pre>I detta anförande instämde Siw Persson (fp),\r\nMargitta Edgren (fp) och Gustaf von Essen (m).</pre><pre>Anf. 47  LENA ÖHRSVIK (s):</pre><pre>Herr talman! Eftersom Sigge Godin hade en massa\r\nfrågor till mig vill jag något kommentera det han\r\nsade. Han tog ju i ordentligt och lät all sin ilska gå\r\nut över mig. Först på slutet kom litet mot\r\nregeringen och utskottet.</pre><pre>Det visar väl Sigge Godins allmänna ovilja mot\r\ndataregister över huvud taget. Där har vi en annan\r\nsyn. Vi har olika syn på hur väl skyddade\r\nuppgifterna är.</pre><pre>Man kan inte komma ifrån att uppgifterna faktiskt\r\nfinns i dag. Det bortser Sigge Godin ifrån. Jag anser\r\natt de är oskyddade i dag.</pre><pre>Om Sigge Godin hade lyssnat ordentligt hade han\r\nhört att jag sade att vi kommer att ha dataregister,\r\nkortlådor och akter. Det var mellansteget kortlådor\r\nsom jag ville att vi skulle slippa. Alltså inte\r\nplåtlådor, utan kortlådor som står framme hos\r\nhandläggarna. Det var dem vi skulle slippa ifall vi\r\nhade ett fullständigt dataregister, när vi nu ändå\r\nskall ha ett sådant register. Men inte ens det ville\r\nSigge Godin ha.</pre><pre>Sigge Godin talade om att vi socialdemokrater bara\r\nser till myndigheternas behov, fördelar för\r\nmyndigheterna osv. Jag vill påminna Sigge Godin\r\nom att det är för den enskilda människans integritet\r\nsom vi vill föra in uppgifterna i registret och slippa\r\nkortlådan. Uppgifterna är mer skyddade i\r\ndataregistret med kodad terminalåtkomst,\r\nbehörighetskontroll och möjlighet att gå in och se\r\nefter vem som tagit ut uppgifter. Sådant kan man\r\ninte kontrollera i en kortlåda.</pre><pre>Det är detta Sigge Godin inte vill förstå.\r\nUppgifterna finns ju i dag, men vi tycker att de\r\nskyddas bättre i ett datasystem. I den delen handlar\r\ndet inte om myndigheternas behov.</pre><pre>Men sedan har jag talat om Arbetarskyddsverkets\r\nbehov och att man redan i dag skall tala om att det\r\när vad man menar. Jag tycker att det är ärligt att\r\nredan i dag skriva in i ändamålsparagrafen att\r\nArbetarskyddsverket skall få dessa uppgifter.</pre><pre>Sigge Godins egen regering säger att den skall\r\nfundera på saken. Jag tycker att man redan när man\r\ninför ett register och talar om vad som skall stå i det\r\nockså skall tala om ändamålet.</pre><pre>I reservation 1 vill vi redan i dag säga att\r\nArbetarskyddsverkets behov av uppgifter skall\r\ntillgodoses, och att detta är ett av ändamålen med\r\nregistret. Detta är ärligt. Däremot är det inte ärligt\r\nav regeringen att säga: Vi skall fundera på saken\r\noch återkomma sedan.</pre><pre>Vad man behöver återkomma om är de praktiska\r\nfrågor som kan bli följden av denna ändring. Det\r\nhar vi också skrivit om i vår reservation.</pre><pre>Sigge Godin behöver inte undervisa mig om att\r\nrehabilitering är ett hantverk. Jag vet det. Jag har\r\narbetat med rehabilitering under ganska många år.\r\nJag har ingen övertro på att några uppgifter i ett\r\ndataregister skall lösa problemet. Det är inte heller\r\nden saken vi har diskuterat i dag, utan vi har\r\ndiskuterat förhållandet med manuella register och\r\nförhållandet med ett dataregister och skillnaden\r\ndäremellan ur integritetssynpunkt.</pre><pre>Sigge Godin för in rehabiliteringssynpunkterna.\r\nDet är sådant som står i propositionen. Den är inte\r\njag skyldig till utan Sigge Godins egen regering, så\r\nden saken får han tala med sin minister om.</pre><pre>Jag tror alltså inte att uppgifterna i ett dataregister\r\nlöser några problem i rehabiliteringsarbetet. Jag\r\nvet vad det innebär.</pre><pre>Anf. 48  SIGGE GODIN (fp) replik:</pre><pre>Herr talman! Låt mig börja med att säga att jag vet\r\nvad det handlar om när det gäller register. Jag vet\r\nockså att i sjukvården finns register om vilka man\r\nsäger att de har den högsta sekretess man kan få här\r\ni landet. Men dessa register läcker som såll. Det\r\nkommer att bli likadant i det här fallet.</pre><pre>Lena Öhrsvik säger att det är regeringens förslag,\r\noch det kan inte hon lastas för. Då påstår jag att ni\r\nvill gå mycket längre.</pre><pre>Min fråga var: Är det Arbetarskyddsstyrelsen som\r\nskall få möjlighet att ta del av dessa register om ni\r\nolyckligtvis skulle få makten igen? Vilka andra\r\nverksamheter skall få gå in där då?</pre><pre>Precis som Lena Öhrsvik sade i sin inledning ställer\r\nvarje myndighet krav på att få dessa möjligheter.\r\nNär utskottet har haft utfrågning med dem säger de\r\nsig alla behöva dessa uppgifter. Det är inte bara\r\nArbetarskyddsstyrelsen, och det är inte så att de\r\nandra är överens med utskottet och regeringen om\r\natt man är nöjd om bara Arbetarskyddsstyrelsen får\r\ndessa uppgifter.</pre><pre>Lena Öhrsvik vill ha kvar akterna. Det låter inte så\r\nnär ni säger att ni skall mata in så mycket som\r\nmöjligt i datorerna. Eftersom Lena Öhrsvik kan det\r\nhär med rehabilitering precis som jag kan det,\r\neftersom vi båda har jobbat med dessa\r\nverksamheter, så vet hon att man måste gå tillbaka\r\ntill läkarutlåtanden, socialutredningar osv. Där\r\nfinns massor med uppgifter, och det finns\r\njättemånga myndigheter i vårt samhälle som\r\nmycket gärna vill ta del av dem.</pre><pre>Kvar står då frågan till Lena Öhrsvik: Skall de få\r\ndet? Vad är det för uppgifter som ni vill ta utöver\r\ndiagnos och företagshälsovård? Finns det andra\r\nuppgifter som ni tycker att de kan få? Tycker ni att\r\ndet inte spelar så stor roll för den enskilde om man\r\nfördelar dessa uppgifter bland statens\r\nmyndigheter?</pre><pre>Anf. 49  LENA ÖHRSVIK (s) replik:</pre><pre>Herr talman! Sigge Godin vet mycket väl att andras\r\nbehov av uppgifter har utretts i särskild ordning.\r\nDet betänkandet är nu ute på remiss. Sigge Godins\r\nregering skall så småningom ta ställning till det.</pre><pre>Men vi har sagt redan i dag att vi anser att\r\nArbetarskyddsverket har behov av dessa uppgifter.\r\nUppgifterna kommer givetvis att vara\r\navidentifierade, men det bör stå om detta redan nu i\r\nändamålsparagrafen. Man skall inte komma senare\r\noch lägga till olika avsikter i ändamålsparagrafen\r\nnär folk redan har lämnat uppgifter till ett register.\r\nJag tycker att det är ärligast att redan nu tala om\r\nvad man tänker använda detta register till.</pre><pre>Jag måste påpeka för Sigge Godin att vi har\r\ndiskuterat sjukförsäkringshandläggning som ett\r\nområde när det gäller behovet av uppgifterna i\r\nregistret. Man har behov av vissa uppgifter för att\r\nkunna rätt bedöma arbetsförmågan, rätten till\r\nsjukpenning, och omfattning på sjukpenningen. En\r\nav de uppgifter som man behöver är givetvis vilken\r\ndiagnos vederbörande är sjukskriven för.</pre><pre>Problemet med det system som vi nu skall införa\r\nblir att man måste använda både dataregistret, som\r\nju var avsett som ett bra teknikstöd för att\r\nunderlätta hanteringen, och kortlådan -- kanske\r\nbehöver man rent av gå tillbaka till akten i fråga.\r\nJag tycker att detta merarbete är onödigt.\r\nUppgifterna finns ju redan. Jag har redovisat på\r\nvilket sätt uppgifterna är mera skyddade i ett\r\ndatasystem. Sigge Godin delar kanske inte min\r\nuppfattning, men det gör många andra.</pre><pre>Datainspektionen har godkänt det förslag som vi\r\nhar lagt fram och som följer utredningens förslag.\r\nJag vet inte hur mycket längre vi kan komma. Det\r\nfinns ju en myndighet i sammanhanget. Jag trodde\r\natt Sigge Godin hade förtroende för denna\r\nmyndighet, som alltså har godkänt vårt förslag. I\r\ndet läget finns det inte mycket mera att bråka om.</pre><pre>Det handlar inte om registrering hit och dit, och det\r\nhar jag tidigare sagt. I stället handlar det om att vi\r\nvill skydda de uppgifter som redan finns på ett\r\nbättre sätt än som i dag är fallet.</pre><pre>Anf. 50  SIGGE GODIN (fp) replik:</pre><pre>Herr talman! Lena Öhrsvik besvarade inte min\r\nfråga om vad ni skulle göra om ni fick bestämma.\r\nHur skulle ni alltså bete er om ni hade möjlighet att\r\nbestämma här? Är det bara diagnoser och uppgifter\r\ni fråga om företagshälsovården som ni vill ha?</pre><pre>Vi behöver inte tvista om vad rehabilitering\r\ninnebär, för det vet vi som har varit handläggare.\r\nHuvuddelen av uppgifterna finns i läkarens\r\nutlåtande, vilket är ganska digert i de flesta\r\nsammanhang. Egentligen är det hart när omöjligt\r\natt registrera allt. Vad är det då för ytterligare\r\nuppgifter som man kan ha nytta av? Man måste ju\r\nalltid gå tillbaka till läkarutlåtandet för att kunna\r\ngöra det konstruktiva hantverk som är så oerhört\r\nviktigt och det teamarbete som är väsentligt vid all\r\nrehabilitering för att det hela skall fungera och för\r\natt den enskilde skall ha någon glädje av det här.</pre><pre>På vilket sätt kommer ert förslag att innebära att\r\ndet blir rationellt och bra att ha några uppgifter\r\ntill -- vilka vet inte jag, men Lena Öhrsvik kan\r\nkanske öppna på förlåten så att vi får ta del av\r\ninformationen? Vi måste ju veta vilka alla de\r\nmånga uppgifter är som ni vill ha registrerade. Ni\r\nkänner tydligen till problemet med att uppgifter\r\nfinns samlade på två tre ställen på ett kontor.</pre><pre>Ett stort bekymmer är, som jag sade inledningsvis,\r\natt saker och ting skall finnas på flera kontor. Man\r\nskall ju inte rensa ut rubbet, utan en del skall vara\r\nkvar här och en del där. Jag delar i och för sig Arne\r\nJanssons uppfattning att det är en orimlighet att det\r\nskulle finnas ett antal namn på människor på olika\r\nkontor som har uppgifter om mig som inskriven i\r\nförsäkringskassan.</pre><pre>Det här kan utvecklas till något som blir mycket\r\nbesvärande för den enskilda människan. Det ställer\r\ninte jag upp på, och det gör inte heller en hel del\r\nandra i Sveriges riksdag. Därför är jag i första hand\r\nkritisk mot de reservanter som vill gå mycket långt\r\nhär. I andra hand är jag kritisk mot min egen\r\nregering, som jag tycker också har gått för långt\r\nmen som ändå har tagit till sig mina argument vid\r\nett flertal tillfällen och som sagt att vi skall begränsa\r\ndet hela så långt som möjligt.</pre><pre>Mot den bakgrunden tycker jag att Lena Öhrsvik\r\nbör lätta på förlåten och på klarspråk så här i\r\nförväg, som hon säger, tala om vilka uppgifter det\r\när som skall registreras och vilka som inte skall\r\nregistreras.</pre><pre>Anf. 51  LENA ÖHRSVIK (s) replik:</pre><pre>Herr talman! Sigge Godin återkommer till\r\ndiskussionen om rehabiliteringsarbetet. Jag\r\nförsökte dock tala om att det vi större delen av\r\ndagen har diskuterat är handläggningen av\r\nsjukförsäkringen. Det är där som man har behov av\r\nuppgifter. Självfallet behöver man gå tillbaka till\r\nakten i fråga när det gäller ett besvärligt\r\nrehabiliteringsärende. Det är en självklarhet. Jag\r\nhar tidigare sagt att jag inte behöver bli undervisad\r\ni det avseendet.</pre><pre>Vad vi har diskuterat i dag är alltså handläggningen\r\nav sjukförsäkringen. Jag vet att Sigge Godin har\r\nintressen i försäkringskasseverksamheten. Därför\r\nförstår jag inte varför han inte tycker att de\r\nanställda på försäkringskassorna skulle kunna få ett\r\nbra teknikstöd.</pre><pre>Vi har inte kunnat utveckla teknikstödet under\r\nväldigt lång tid, därför att vi har väntat på en\r\nregisterlag. Som jag sagt tidigare i dag är det bra att\r\ndet kommer en registerlag, för därmed kan vi få ett\r\nutvecklat teknikstöd. Tyvärr blir det ofullständigt,\r\neftersom de uppgifter inte tillåts som man behöver\r\ni sitt arbete.</pre><pre>Som jag också sagt tidigare avses inte bara det egna\r\narbetet. Det handlar nämligen också om att\r\nuppgifterna skall skyddas bättre än som i dag är\r\nfallet. Jag vet inte hur många gånger jag skall\r\nbehöva upprepa det.</pre><pre>Vidare har jag sagt till Sigge Godin att de uppgifter\r\nsom vi vill ha registrerade gäller diagnoser, läkares\r\nnamn och telefonnummer samt\r\nföretagshälsovården. Detta finns klart angivet i vår\r\nreservation. Dessutom tycker vi att det när det\r\ngäller ändamålet med registren skall anges att\r\nArbetarskyddsverkets behov av uppgifter skall\r\ntillgodoses.</pre><pre>Det här är de saker som vi i dag har diskuterat, och\r\nde finns som sagt klart angivna.</pre><pre>När det gäller diagnoserna -- som vi har diskuterat\r\nmest här -- står vi på ganska säker grund. Vi följer\r\nutredningens förslag och vad de flesta\r\nremissinstanser säger. Vi följer också\r\nDatainspektionens anvisningar.</pre><pre>Därmed tycker jag nog att jag har klarlagt den\r\nsocialdemokratiska inställningen i denna fråga. Om\r\nSigge Godin vill fortsätta den här diskussionen får\r\nhan föra den med Margit Gennser.</pre><pre>Anf. 52  ARNE JANSSON (nyd):</pre><pre>Herr talman! Jag har noterat att Sigge Godin\r\ninledde sitt anförande med en liten brasklapp om\r\natt han ej var med vid justeringen av betänkandet.\r\nAv betänkandet framgår emellertid att Sigge Godin\r\ndeltagit i beslutet. Tydligen finns det en viss skillnad\r\ni det sammanhanget -- jag förstår inte riktigt det\r\nhär.</pre><pre>Sigge Godin har alltså hela tiden haft alla\r\nmöjligheter i världen att reservera sig. Men han har\r\ninte reserverat sig på en enda punkt i fråga om det\r\nbetänkande som framläggs av\r\nsocialförsäkringsutskottet. Däremot börjar han\r\nplötsligt så att säga slå ganska vilt här. Jag förstår\r\ninte om det beror på något slags eftertanke -- eller\r\nvad det nu kan vara som Sigge Godin här gör.</pre><pre>Sigge Godins utfall mot mig och Ny demokrati är\r\nganska intressant, om han representerar\r\nFolkpartiet och regeringen -- eller kanske enbart\r\nFolkpartiet. Som vi har sagt kommer vi att försöka\r\natt för Sveriges bästa stödja nuvarande regering. Vi\r\nhar också intagit en ganska mjuk linje.</pre><pre>Sigge Godins utfall här mot oss och hans uttalanden\r\nom att vi tydligen icke ställer upp i den utsträckning\r\nsom han tycker att vi skall göra -- han tycker ju att\r\nvi skall sätta fötterna i marken och bromsa för att\r\nverkligen göra det hela litet besvärligt -- har jag\r\nfaktiskt noterat. Det är möjligt att vi, på Sigge\r\nGodins uppmaning, får göra detta ganska snart.</pre><pre>Anf. 53  SIGGE GODIN (fp)replik:</pre><pre>Herr talman! Om Arne Jansson drar sig till minnes\r\nhur det var när betänkandet justerades, så satt jag\r\nvid väggen. Märtha Gårdestig satt på min stol.</pre><pre>Vilka överväganden jag i olika frågor gör\r\ntillsammans med min riksdagsgrupp måste väl ändå\r\nvara en intern angelägenhet för oss i Folkpartiet.\r\nJag vill tala om för Arne Jansson att jag inte\r\nrepresenterar regeringen, utan det är väl Margit\r\nGennser som gör det. Inte heller representerar jag\r\nhär Folkpartiet. I stället representerar jag dels de\r\nmotionärer som står bakom motionen, dels dem\r\nsom tycker att det är rimligt med en begränsning\r\nnär det gäller sådana här uppgifter.</pre><pre>Anledningen till att jag kommenterar Arne\r\nJanssons och Ny demokratis inlägg i frågan är att\r\nNy demokrati har gjort en mycket stor affär av\r\ndetta. Bort med FAS 90! har ni sagt. Det kostar\r\nmiljarder och åter miljarder, och det finns ingen\r\nanledning att satsa på detta, har ni också sagt. Men\r\ni dag har ni en annan uppfattning.</pre><pre>Däremot tycker jag att ni har en ganska intressant\r\nreservation. Det är bara litet synd att den\r\nreservationen inte täcker in hela fältet. I\r\nrehabiliteringsfrågor kan ju oerhört många\r\nuppgifter tillföras, vilka enligt min uppfattning inte\r\nbehövs för att det skall bli ett konstruktivt\r\nrehabiliteringsarbete. Arne Jansson hade kunnat\r\nmedverka, eftersom en klar och entydig motion var\r\nframlagd av mig och ett antal andra personer. Vi\r\ntycker inte att ytterligare uppgifter skall tillföras\r\nutan att uppgifterna skall begränsas så långt det är\r\nmöjligt. Vi tycker att det behövs ett register för att\r\nbetala ut sjukersättning till människor och för att\r\nhålla reda på hur många dagar av\r\nföräldraförsäkringen som är uttagna.</pre><pre>När man lyssnar till debattörerna här i kammaren,\r\nherr talman, och när man ser till den information\r\nsom Försäkringskasseförbundet,\r\nRiksförsäkringsverket och också regeringen ger ut,\r\nmed direktiv om hur saker och ting skall\r\nhandläggas, är det intressant att kunna notera att\r\ndetta skulle kunna datoriseras. Varje handläggare i\r\nhela landet skulle, med hjälp av en man, kunna få\r\ndenna information införd i sin dator. Man skulle då\r\nexakt veta vilka regler som gäller. Men det har\r\ningen talare tagit upp, eftersom det inte är\r\nspännande och intressant att ha ett gott hjälpmedel\r\nför att kunna veta vilka regler som gäller. I stället\r\nvill man tillföra så många uppgifter som möjigt om\r\nenskilda människor. Jag vill sätta gränsen mycket\r\nsnävt eftersom jag inte tycker att det fyller någon\r\nfunktion. Därför påpekade jag för Arne Jansson att\r\njag var litet besviken över att Ny demokrati inte\r\nlöpte linan ut.</pre><pre>Anf. 54  ARNE JANSSON (nyd):</pre><pre>Herr talman! Jag vill bemöta Sigge Godins taktik.\r\nSigge Godin vidhåller att han satt med vid\r\nutskottets behandling av frågan, men att han lät en\r\nsuppleant sitta vid bordet därför att han inte skulle\r\nvara med när utskottet justerade betänkandet. Det\r\när dåligt. Är det en sådan här partipolitik som\r\nFolkpartiet håller på med? Det är horribelt att höra\r\natt Sigge Godin satt i samma rum vid aktuellt\r\ntillfälle, men att han hänvisar till att han inte satt\r\nvid bordet utan satt bredvid. I\r\nsocialförsäkringsutskottets betänkande SfU19 står\r\ndet klart och tydligt att Sigge Godin deltagit i\r\nbeslutet.</pre><pre>Jag trodde inte att sådant här existerade i\r\nutskottsarbetet. Men vi får nu lära oss hur mygel på\r\nhög nivå används av Folkpartiet och Sigge Godin.</pre><pre>Sigge Godin säger vidare att han inte representerar\r\nregeringen. Det gör han förvisso inte. I det här\r\nsammanhanget är det väl tur. Sigge Godin\r\nrepresenterar dock ett parti som ingår i regeringen,\r\noch nu är det känt hur man använder sig av mygel i\r\nutskott.</pre><pre>Jag tycker att det här är ett mycket dåligt sätt att\r\narbeta på, och vi måste nu noga överväga hur vi\r\nskall fortsätta att agera och arbeta, med tanke på\r\nSigge Godins svängar och agerande. Jag trodde att\r\nman skulle jobba seriöst i utskott och att man skulle\r\nstå för vad man sade.</pre><pre>Sigge Godin har en motion som han inte själv\r\nreserverat sig för. Hans förklaring är att han inte\r\nsatt med vid bordet vid aktuellt tillfälle, utan att\r\nhan satt vid sidan av bordet, och att det var en\r\nsuppleant som satt vid bordet. Om man inte kan stå\r\nför vad man skrivit i en motion är det mycket dåligt,\r\nSigge Godin.</pre><pre>Anf. 55  SIGGE GODIN (fp):</pre><pre>Herr talman! Jag beklagar att Arne Jansson inte vet\r\nhur det går till i utskottsarbetet och att han inte\r\nstuderar sina egna suppleanter. Ibland sitter de vid\r\nväggen när Arne Jansson själv sitter vid bordet och\r\ntjänstgör. När ett annat ärende avgörs sitter han\r\nsjälv vid väggen därför att suppleanten tjänstgör.\r\nDet är ju så det går till.</pre><pre>Jag hoppas att Arne Jansson inte gör någon stor\r\naffär av det här. Det är helt enkelt löjligt att Arne\r\nJansson inte vill förstå vad det handlar om.</pre><pre>I går fick jag klart för mig att det är tryckfel i\r\nbetänkandet. I morse meddelade jag\r\nutskottskansliet detta. Meddelandet gick vidare till\r\nkammarkansliet. På kammarkansliet har man,\r\nArne Jansson, sagt att man inte är beredd att dela\r\nut någon rättelse. Jag uppmanar Arne Jansson att\r\nta kontakt med kammarkansliet, med talmannen\r\noch med utskottets kanslichef för att klara ut vad\r\nsom gäller. Arne Jansson kan även ta en promenad\r\nbort till Märtha Gårdestig, som sitter här i\r\nkammaren. Det var hon som tjänstgjorde vid\r\nbordet.</pre><pre>Låt mig klargöra att jag inte representerar\r\nFolkpartiet i den här frågan, utan att jag är en\r\nenskild motionär. Jag har yrkat bifall till motionen.\r\nOm Arne Jansson hade lyssnat skulle han ha hört\r\ndet. Jag står för motionen till sista stavelsen, och\r\ndet finns fler i Sveriges riksdag som står bakom den.\r\nDe, tillsammans med mig, kommer att rösta för\r\nmotionen. Arne Jansson behöver inte alls bekymra\r\nsig. Men gör ingen stor affär av att Ny demokrati\r\ntar hänsyn till de enskilda, små, människorna. Det\r\när fel! I så fall skulle ni ha yrkat bifall till den väckta\r\nmotionen, men det har ni inte gjort.</pre><pre>Anf. 56  ARNE JANSSON (nyd):</pre><pre>Herr talman! Det här är ganska intressant. Sigge\r\nGodin säger att vi ledamöter skall ifrågasätta det\r\nmaterial som ligger på bänkarna i kammaren och\r\nvad som står däri, det material som vi skall fatta\r\nbeslut om. Inför varje omröstning skall vi också\r\ntydligen fråga kammarkansliet om det står rätt eller\r\nfel däri. Om det är meningen att vi skall arbeta på\r\ndet sättet tror jag att det skulle bli ganska svårt att\r\njobba här i riksdagen. Vi måste lita på att de papper\r\nsom ligger framför oss är riktiga. Det är det enda\r\nvettiga.</pre><pre>Jag vill återkomma till det här med att byta platser\r\nvid bordet i utskottsarbetet. När Sigge Godin byter\r\nplats i utskottet, vidtalar han då inte sin suppleant\r\natt ansluta sig till Sigge Godins motion? Det är\r\ntydligen inte Folkpartiets tänkesätt som det här är\r\nfråga om, utan det är Sigge Godins personliga\r\nintentioner som kommer fram. Men de tränger\r\nfram på ett mycket märkligt sätt. Över huvud taget\r\nföranleder Sigge Godins hantering av det här\r\närendet i dess helhet oss i Ny demokrati att ta\r\nställning när det gäller vårt fortsatta agerande.</pre><pre>Anf. 57  MARGIT GENNSER (m):</pre><pre>Herr talman! Jag hoppas att mitt anförande blir\r\navslutningen på debatten.</pre><pre>För det första vill jag säga att rätt skall vara rätt.\r\nSigge Godin deltog inte i beslutet.</pre><pre>För det andra är det ganska bra med en regel om att\r\ninte motionera i eget utskott när man tillhör\r\nregeringspartierna.</pre><pre>För det tredje kan det vara bra att ibland tassa\r\nförsiktigt. När frågorna är väldigt svåra behöver\r\nman inte slå alltför hårt omkring sig. Det finns\r\nnämligen inget absolut rätt eller fel, utan\r\navvägningar måste göras.</pre><pre>I denna fråga vill jag i stället se frammåt. Jag tycker\r\natt vi kommit fram till något som är ganska\r\nvälavvägt. Visserligen kan problem uppstå i\r\nframtiden. Vi kan t.ex. upptäcka att någonting\r\ngjorts fel. I framtiden skall riksdagen också mycket\r\nmer ägna sig åt utvärdering av sina beslut.</pre><pre>Jag skulle vilja avsluta debatten med att säga att de\r\nsom är kritiska -- det gäller kritiker från bägge\r\nhållen -- bör observera vad som händer. De bör\r\nfölja upp ärendet för att komma underfund med om\r\nlagstiftningen var bra eller inte. Det är vår plikt.\r\nAtt självklart fördöma och säga att det här är\r\nabsolut fel är övermaga.</pre><pre>Det finns också rena olikheter i frågan om personlig\r\nintegritet. Men även i den frågan är vikterna litet\r\nolika i vågskålen.</pre><pre>Herr talman! Låt alltså riksdagsledamöterna göra\r\ndet som man i Rikdagsutredningen hoppas på, dvs.\r\natt i framtiden följa upp fattade beslut i syfte att\r\nkunna fatta ännu bättre beslut.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>7 §  Riksdagens byggnader</pre><pre>Föredrogs</pre><pre>konstitutionsutskottets betänkande</pre><pre>1992/93:KU33 Riksdagens byggnader (prop.\r\n1992/93:100 delvis).</pre><pre>Anf. 58  HARRIET COLLIANDER (nyd):</pre><pre>Herr talman! Konstitutionsutskottet har efter\r\nmycket diskuterande kunnat ena sig om vilka\r\nreparationer och ombyggnader som skall göras i de\r\nhus som ägs av riksdagen. Neptunus, dvs. det gamla\r\nutbildningsdepartementet, renoveras och blir ett\r\nflexibelt kontorshus. Merkurius, där Riksdagens\r\nrevisorer sitter, byggs om för att ta emot riksdagens\r\nbibliotek. Dessa hus binds samman med riksdagens\r\növriga kulvertsystem. När det gäller planerna för\r\nförvaltningshuset, ledamotshuset och riksdagens\r\nöstra hus, har de hänvisats tillbaka till\r\nförvaltningsstyrelsen.</pre><pre>Trätoämnena i utskottet har framför allt varit gamla\r\nriksdagshuset och förvaltningshuset, och det finns\r\nnågra motioner som går stick i stäv med\r\nLokalkommitténs plan för husens användning. Vi i\r\nNy demokrati anser att gamla riksdagshuset skall\r\nvara ett öppet hus, och det blir det inte om det görs\r\ntill ett partihus. Delar av huset upptas i dag av\r\nSocialdemokraterna, och den som rör sig på det\r\nsocialdemokratiska territoriet röner inga\r\nuppskattande blickar. I dag är Rikdagshuset ett\r\nöppet hus, och det är det hus där de politiska\r\nbesluten i realiteten fattas. Här ligger\r\nutskottskanslier och sessionssalar, och så vill vi att\r\ndet skall vara i fortsättningen.</pre><pre>Ny demokrati har två reservationer till\r\nbetänkandet. Den ena rör inköpet av ett hus i\r\nkvarteret Milon som skulle ge 17--18 lägenheter för\r\n1,5 miljoner styck. Vi tycker att det är för dyrt och\r\nföreslår i stället att riksdagen inhandlar\r\nbostadsrätter i innerstaden. För de drygt 9 miljoner\r\nsom redan står till förfogande skulle man få ett\r\ntrettiotal lägenheter.</pre><pre>Den andra reservationen rör gamla riksdagshuset.\r\nDen kräver att mätpunkter installeras så att gamla\r\nriksdagshusets eventuella horisontella rörelser kan\r\nmätas. Huset är dåligt grundlagt och har rört sig\r\nsedan det byggdes, och det finns två helt motsatta\r\nuppfattningar om den fara som huset löper. Båda\r\nåsiktssidorna är tekniskt kompetenta.</pre><pre>Förvaltningskontoret har uppdragit åt Statens\r\ngeologiska institut att göra en utredning och\r\nbedömning av grundläggningens kondition och\r\nfaran för rustbäddens och pålningens kollaps.\r\nRapporten säger att husets rörelser är under\r\nkontroll, och då är det de vertikala sättningarna\r\nman talar om.</pre><pre>När man läser rapporten finner man att det inte\r\nfinns en enda uppgift ur det omfattande\r\ndokumentationsmaterial som Olof af Forselles\r\nunder sina 20 år som byggmästare har lämnat till\r\nriksdagen. Ingen intervju har heller gjorts med\r\nOlof af Forselles. Det framgår över huvud taget\r\ninte att han utfört något arbete här. Jag har\r\nintervjuat honom, och jag har också fått nedtecknat\r\nsådana arbeten och iakttagelser som skulle ha haft\r\nbetydelse för Statens geologiska institut i deras\r\nbedömning.</pre><pre>När det gäller det material som Olof af Forselles har\r\nlämnat till riksdagen över sina utförda arbeten\r\nunder 20 års tid, lär de ha slängts -- enligt uppgift\r\nhar flera säckar skickats till tippen. Om så har skett\r\när det högst anmärkningsvärt och också högst\r\nansvarslöst, och det finns anledning att fråga\r\nvarför -- är det kanske av prestigeskäl? Ny\r\ndemokrati återkommer till Olof af Forselles\r\ndokumentationsmaterial.</pre><pre>När man läser SGI:s rapport skall man ha detta\r\nförhållande klart för sig. Förvaltningkontoret säger\r\natt man har bemödat sig att utreda förhållandena\r\nnär man anlitat SGI. Och det har man -- men vi\r\nskall komma ihåg att inga arbeten eller iakttagelser\r\ngjorda av Olof af Forselles finns redovisade. Man\r\nhar heller inte intervjuat honom, som man gjort\r\nmed andra. Av rapporten att döma existerar han\r\ninte. När det gäller södra gaveln på riksdagshuset\r\nfinns det iakttagelser och utförda\r\nreparationsarbeten, som förmodligen skulle ha\r\nändrat SGI:s tämligen tvärsäkra utlåtande att ingen\r\nfara föreligger. Olof af Forselles har också under\r\nsina 20 år gjort iakttagelser om hur långt\r\nurspolningen av utfyllnadsmaterialet gått mellan\r\npålarna under vissa delar av huset.</pre><pre>Ny demokrati anser att det inte är för mycket\r\nbegärt att horisontella mätpunkter installeras. Det\r\nborde ligga i riksdagens intresse, och det är heller\r\ninte kostsamt.</pre><pre>Det har gjorts en analys av sprickorna i\r\nRiksdagshuset som ger vid handen att det finns\r\nkrafter som verkar i horisontell riktning, och det är\r\ndessa rörelser som man skulle få grepp om genom\r\nde mätpunkter som vi föreslår. Jag efterlyser ett\r\nstörre ansvar från riksdagens sida i den här frågan.</pre><pre>Förutom att Ny demokrati anser att gamla\r\nriksdagshuset bör vara ett öppet hus, anser vi att\r\nman bör undvika att bygga om det på det sätt som\r\nLokalkommittén föreslog -- då skulle nämligen\r\nbelastningen på rustbädd och pålsystem förändras,\r\noch detta kan få förödande konsekvenser.</pre><pre>Herr talman! Jag yrkar härmed bifall till Ny\r\ndemokratis två reservationer till betänkandet.</pre><pre>I detta anförande instämde John Bouvin (nyd).</pre><pre>Anf. 59  Tredje vice talman BERTIL\r\nFISKESJÖ (c):</pre><pre>Herr talman! Det ärende som nu ligger för beslut i\r\nriksdagen är ett stort och omfattande ärende, där\r\ndet har gjorts ett ingående utredningsarbete. Jag\r\nvill påstå att vi i konstitutionsutskottet har ägnat de\r\nhär frågorna mycket stor uppmärksamhet, och vi\r\nhar behandlat frågan i olika omgångar. Det är alltså\r\nett beslut som är väl genomtänkt, och det bygger på\r\nen bred enighet i konstitutionsutskottet.</pre><pre>Utan att gå in på några detaljer vill jag, herr\r\ntalman, yrka bifall till utskottets hemställan.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>8 §  Tullfrågor</pre><pre>Föredrogs</pre><pre>skatteutskottets betänkande</pre><pre>1992/93:SkU29 Tullfrågor (prop. 1992/93:208).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 14 §.)</pre><pre>9 §  Sänkning av dieseloljeskatten</pre><pre>Föredrogs</pre><pre>skatteutskottets betänkande</pre><pre>1992/93:SkU34 Sänkning av dieseloljeskatten\r\n(prop. 1992/93:192, 1992/93:124 och 1992/93:187).</pre><pre>Anf. 60  MARTIN NILSSON (s):</pre><pre>Herr talman! Utskottsmajoriteten och regeringen\r\nföreslår i den proposition om sänkt dieseloljeskatt\r\nsom vi nu skall behandla att skatten på dielselolja\r\nsänks med 5 öre per liter och att fordonsskatten för\r\ntyngre fordon sänks med 20 %. Detta har vi\r\nsocialdemokrater i utskottet reserverat oss mot.</pre><pre>I regeringens och utskottsmajoritetens motivering\r\nför sänkningen hänvisas till den svenska industrins\r\nkonkurrenskraft och till den svenska\r\nsysselsättningen. Det verkar förvisso vällovligt,\r\nmen det är bedrägligt. Låt oss först och främst\r\nkomma ihåg att de åtgärder som regeringen föreslår\r\ngällande transportsektorn inte är speciellt\r\nbetydelsefulla för denna. Tack vare den ofrivilliga\r\ndevalveringen har svenska företag, även inom\r\ntransportsektorn, fått en kraftigt förbättrad\r\nkonkurrenssituation. Genom sänkningen av\r\narbetsgivaravgifterna har kostnaderna sänkts\r\nytterligare. Jag skulle kunna göra den här listan\r\navsevärt mycket längre.</pre><pre>I det senaste numret av tidningen Lastbilen utropas\r\ndet på ledarsidan: Bättre och bättre dag för dag!\r\nMan räknar upp alla de krav som transportsektorn\r\nhar ställt till regeringen och fått genomförda. Det\r\nhandlar om borttagna miljöacciser för tunga\r\nfordon, bärighetsupprustning, hastigheter, kör-\r\noch vilotider, borttagande av kilometerskatter\r\nm.m. Det är en mängd krav från ett särintresse,\r\nsom regeringen entydigt har ställt upp på. Kanske\r\ndet vore någonting för herr Lindbeck att granska?</pre><pre>Det finns med andra ord inte speciellt stor\r\nanledning att ytterligare förbättra\r\nkonkurrenssituationen inom denna sektor genom\r\nsänkta skatter. Tvärtom finns det risk för att man\r\nmed alltför stora, kraftiga och snabba förändringar\r\nav skatteregler och olika förmåner i stället skapar\r\nen situation där produktivitetsarbete och\r\nutveckling av sektorn får stå tillbaka för ett\r\nkortsiktigt vinst- och marknadsintresse.</pre><pre>Därför kommer vi att säga nej till förslaget. Men vi\r\ngör det också på grund av de statsfinansiella\r\nkonsekvenser förslaget får. I det läge vi nu befinner\r\noss anser vi det inte speciellt lämpligt att ägna kraft,\r\nmöda och framför allt pengar åt att göra\r\nofinansierade skattesänkningar, vilket detta förslag\r\ninnebär. Regeringen presenterar i propositionen\r\ninte något som helst förslag till finansiering av dessa\r\nskattesänkningar. De beräknas uppgå till 341\r\nmiljoner kronor under budgetåret 1994/95. Det\r\nfinns i dag sannolikt bättre sätt att använda 341\r\nmiljoner kronor på.</pre><pre>Utskottet berör i sitt betänkande att detta handlar\r\nom EG och att det finns mininivåer i EG som man\r\nbör söka sig ner mot. Då skall vi vara medvetna om\r\natt det inte finns någonting i EG:s regelsystem som\r\ntvingar Sverige att anpassa sig i det här fallet. Det\r\ngäller både dieseloljeskatt och energibeskattning,\r\nsom tas upp i det här betänkandet. Därför är EG\r\ninte heller ett uttryck för hot mot välfärd och miljö,\r\nvilket EG-motståndare ofta vill göra gällande och\r\nsom de faktiskt just nu i sin argumentation får stöd\r\nför av regeringspartierna.</pre><pre>I detta fall handlar det faktiskt om mycket små\r\nskillnader mellan EG:s mininivå och den nivå som\r\nden svenska skatten ligger på. Med en flytande och\r\nsjunkande kronkurs riskerar t.o.m. Sverige att\r\nhamna en bra bit under EG:s mininivåer när det\r\ngäller dieseloljeskatt, som Per Kågeson för ett par\r\nveckor sedan poängterade på DN Debatt.</pre><pre>Detta visar att det i dagsläget inte finns något behov\r\nav en sänkning. Det avgörande för\r\nSocialdemokraternas negativa inställning till sänkt\r\ndieseloljeskatt är ändå de signaler som detta ger till\r\nmarknad och medborgare om vilken sorts\r\ntransporter och energianvändning som i framtiden\r\nskall användas.</pre><pre>I högtidliga tal pratas det ofta om vikten av att man\r\nvärnar miljön och om hur viktigt det är att man i\r\nalla samhällssektorer i alla sammanhang faktiskt\r\nvärnar det som är vår gemensamma framtid. Därför\r\när det speciellt spännande att det i den här debatten\r\när en centerpartist som har fått förtroendet att\r\nrepresentera utskottets majoritet.</pre><pre>I förra valet, exempelvis, kritiserade ofta\r\nCenterpartiet oss socialdemokrater för att inte föra\r\nen tillräckligt hård miljöpolitik. Detta kan\r\nnaturligtvis diskuteras. Under 60- och 70-talet var\r\nmiljömedvetenheten inte tillräckligt stor. Under\r\n80-talet ökade miljömedvetenheten och det ställdes\r\nstora krav på en gång. I det läget kunde man kanske\r\ninte tillräckligt snabbt tillgodose dessa krav. Men\r\nlåt oss vara medvetna om att miljöpolitiken,\r\nenergibeskattningen och beskattningen av\r\ntransportsektorn faktiskt gick åt rätt håll under 80-\r\ntalet. Detta uppmuntrade en transport- och\r\nkommunikationssektor som bättre svarade mot de\r\nmiljökrav som fanns.</pre><pre>Nu är utvecklingen faktiskt annorlunda. Nu har vi\r\nfått en borgerlig regering. Uppenbarligen styr\r\nModeraterna också miljöpolitiken. Nu sätts\r\nnämligen de kortsiktiga vinstintressena före de\r\nlångsiktiga miljöintressena. Detta förslag kan man\r\nnämligen kort och gott beskriva som en tämligen\r\nstor och säker förlust för miljöintressena.</pre><pre>Vi vet i dag att trafiken är en av de absolut största\r\nutsläppskällorna. Vi vet att den transportstruktur\r\nsom finns i dag i stor utsträckning förstör miljön,\r\nskogen och naturen.</pre><pre>Jag vet inte om alla har öppnat sin post ännu, men\r\nvi har alla i dag, såsom riksdagens ledamöter, fått\r\nett upprop från biskopen i Skara stift, LRF i norra\r\nÄlvsborg, Hushållningssällskapet i norra Älvsborg,\r\nLandsantikvarien i Skara, Älvsborgs läns Norra\r\nJaktvårdsförbund, Alternativodlarna i Skaraborg,\r\nNaturskyddsföreningens länsförbund i Skaraborg\r\noch norra Älvsborg samt Fältbiologerna\r\nVästsvenska. Det är ett upprop med krav på en\r\npolitik för en trafik som grundar sig på miljöns\r\nvillkor. Det gör inte detta förslag. Låt oss vara\r\ntydliga på det området. Det här förslaget grundar\r\nsig inte på miljöns villkor. När det gäller långväga\r\ntransporter tycker regeringen, med stöd av\r\nutskottsmajoriteten, att det är för dyrt att\r\ntransportera på lastbil och att det relativt sett är för\r\nbilligt att transportera på järnväg. Här ser vi vad\r\nsom anses vara miljövänligt. Vi vet att det är den\r\nmiljövänliga järnvägstrafiken som kommer att\r\ndrabbas. Det innebär också att regeringen nu styr\r\nupp vilka drivmedel som den vägbundna trafiken\r\nskall använda.</pre><pre>De miljöovänliga dieselsorterna kommer att\r\nprioriteras och i förhållande till de miljövänliga\r\ndrivmedel som faktiskt finns bli billigare. Vi vet att\r\ndet för Stockholms lokaltrafik, SL, relativt sett\r\nkommer att bli dyrare att fortsätta med exempelvis\r\netanolbussar. Tyvärr väger miljön väldigt lätt i det\r\nhär förslaget, precis som när det gäller\r\nenergibeskattningen. Den frågan skall vi återigen\r\nbehandla. Jag tänker inte närmare gå in på den\r\ndebatten. Vi har haft den tidigare. Men vi kan\r\nkonstatera att regeringen har valt att göra en\r\ngenerell sänkning som innebär att även de företag\r\ndär energikostnaderna inte utgör en speciellt stor\r\ndel får kraftiga sänkningar.</pre><pre>Av sysselsättningsskäl har vi valt att gå med på vissa\r\nsänkningar för de mest elintensiva företagen. Men\r\nvi säger att vi inte är beredda att göra de här\r\ngenerella sänkningarna, eftersom vi vet att det slår\r\nmot miljön och vår gemensamma framtid. För att\r\nvara litet elak måste jag säga att det därför inte är\r\nspeciellt underligt att regeringspartierna och\r\nutskottsmajoriteten yrkar avslag på den utredning\r\nsom vi socialdemokrater kräver om de styrmedel\r\nsom i framtiden skall ge den ekonomiska politiken\r\nen mer miljövänlig inriktning. Det skulle jag också\r\ngöra om jag lade fram sådana förslag som\r\nregeringen faktiskt har gjort, därför att det innebär\r\nju just att man är i total avsaknad av de här\r\nstyrmedlen.</pre><pre>Även om vi befinner oss i tider av arbetslöshet och\r\nkraftig lågkonjunktur tror jag att man skall vara\r\nmedveten om att det finns en miljöopinion. Den\r\nkommer att finnas, och jag tror faktiskt, för att vara\r\nlitet mer precis, att Centerns svek i de här frågorna\r\nkommer att väga tungt nästa val.</pre><pre>Med detta, herr talman, vill jag yrka bifall till\r\nreservation 1, 3 och 5.</pre><pre>Anf. 61  LARS BÄCKSTRÖM (v):</pre><pre>Herr talman! Ny demokrati har tydligen fått\r\nförhinder. Det är litet synd, eftersom det är viktiga\r\nmiljöfrågor som diskuteras. Ny demokrati kanske\r\nhar möjlighet att återkomma till debatten.</pre><pre>Det här betänkandet handlar formellt sett om en\r\nteknisk omläggning av ett skatteuttag. Det är i och\r\nför sig en viss sänkning, men den är inte så\r\ndramatisk. Men detta är mer än en skattefråga. Det\r\när en miljöfråga. Jag tror att vi skall sätta in detta\r\nbetänkande i den process på skatteområdet och\r\nmiljöområdet som har pågått sedan regeringen\r\ntillträdde.</pre><pre>Vad hände förra våren? Jo, då sänktes\r\nenergiskatten för industrin. Man slopade\r\nenergiskatterna på bränsle och el och sänkte\r\nskatten mycket kraftigt på koldioxid. Den\r\nbegränsades till en fjärdedel av det allmänna\r\nkoldioxiduttaget för industrins del. Det var den\r\nåtgärden.</pre><pre>I november 1992 tog man ytterligare steg på\r\ntrafikområdet. Då slopades kilometerskatten. Det\r\när nog en åtgärd som var nödvändig för ett\r\nmedlemskap, men kilometerskatten skulle nog\r\nkunna ha överlevt vid ett EES-avtal. Men man gick\r\nstegen före. Anpassningen till EG är viktigast, även\r\nnär den inte krävs formellt.</pre><pre>Vid det tillfället sade regeringen att man skulle\r\nlägga om beskattningen från kilometerskatt till\r\nskatt på bränsle och diesel och se till att det blir\r\nstatsfinansiellt neutralt. Utredningen som då talade\r\nom neutralitet krävde 40 öre. Regeringen stannade\r\nför 35 öre, och nu sänker man till 30 öre. Man har\r\nuppenbarligen gått ifrån den gamla tanken att\r\nomläggningen skulle vara statsfinansiellt neutral.\r\nDetta är de åtgärder som har vidtagits.</pre><pre>Hur ser verkligheten ut på miljöområdet? Vi fick\r\nen antydan om det alldeles nyss från Martin Nilsson\r\nmed brevet från biskopen i Skara stift. Hur ser det\r\nut på andra håll? Ivar Franzén som snart skall tala\r\nhär vet med all säkerhet hur det ser ut i Halland.\r\nHur det ser ut nere i Skåne fick utskottet lära sig\r\nnär vi nyligen var på studiebesök. Vi vet att från\r\n1986 till 1991 har andelen skadad tall i Skåne ökat\r\nfrån 14--65 %. Skogen tar oerhört stor skada i\r\nSkåne. Den tar skada i Martin Nilssons\r\nhemregioner. I min hemregion, Bohuslän, blöder\r\nskogen.</pre><pre>Martin Nilsson redogjorde för en av\r\nkravkoncernerna i en kravindustri som sade att det\r\nskall bli bättre och bättre dag för dag. Träden är\r\nstumma. De tiger. Men vi kan läsa i pressen och jag\r\nkan se med mina egna ögon, Ivar Franzén, hur\r\nskogen blöder -- bokstavligen. Det kommer\r\nlarmrapporter. Skogen är så stressad att träden\r\nfäller ut kåda i oerhört snabb takt. Något eller\r\nnågra år senare börjar skogen dö. Skogen är inte\r\nhelt stum. Den visar genom att den blöder och dör\r\nhur det står till med miljön. Det är i det\r\nperspektivet som vi skall se det här beslutet. Det\r\nperspektivet kräver åtgärder, men det kräver helt\r\nandra åtgärder än vad regeringen har åstadkommit.</pre><pre>Mom. 1 i betänkandet gäller dieselskatten.\r\nNaturskyddsföreningen har kritiserat den här\r\nåtgärden. Ulf von Sydow har skrivit om detta. Alla\r\nvet att bilismen inte bär sina miljökostnader.\r\nDärför skall inte skatteuttaget sänkas. Det finns\r\nbudgetskäl och miljöskäl. Den statsfinansiella\r\nsituationen består av två saker. Det finns ett\r\ngigantiskt budgetunderskott. Det är en skuld som\r\nvi bygger upp. Vi bygger också upp en miljöskuld.\r\nOm statsskulden ligger på över 1 000 miljarder så är\r\nmiljöskulden lika stor om inte större. Förslaget är\r\noacceptabelt. Martin Nilsson har redogjort för\r\nvarför det är så, och det har jag också gjort. Det bör\r\navvisas.</pre><pre>Det finns en rad förslag som gäller fordonsskatter\r\nmera allmänt. Det finns förslag om differentiering\r\noch om ändrade former för skatteuttaget. Det finns\r\nförslag från kristdemokrater, vänsterpartister och\r\nsocialdemokrater. Det kanske också finns någon\r\ncenterpartist som har sådana tankar. Jag minns inte\r\nriktigt vad som stod i utskottsbetänkandet, men det\r\nborde i alla fall ha funnits någon centerpartist.</pre><pre>Man kan ta till olika metoder. I en\r\nsocialdemokratisk motion sägs att man skall höja\r\nfordonsskatten och minska\r\ndrivmedelsbeskattningen. Klokt nog har inte de\r\növriga socialdemokraterna reserverat sig till\r\nförmån för det förslaget.</pre><pre>Jag tror dock att man bör gå på linjen med\r\ndifferentiering och utreda den vidare. Utskottet\r\nsäger att en utredning avvisade det förslaget år\r\n1980. Det var för tretton år sedan, Ivar Franzén.\r\nDet har hänt mycket på miljö- och teknikområdet\r\nsedan dess. Utskottets majoritet har säkert rätt i att\r\ndet medför en del krångel att differentiera\r\nbensinskatten. Jag kan säga till Ivar Franzén att jag\r\nkrånglar gärna när det gäller att värna miljön, och\r\ndet gör de flesta svenskar. De tar litet krångel.\r\nKrånglet här är inte speciellt stort med den nya\r\nteknik som finns. En utredning avvisade förslaget\r\n1980. En annan utredning, Kommittén om indirekta\r\nskatter, förordade 1989 en övergång till en\r\ndifferentiering av bensinskatterna. Man sade att\r\ndet fanns övervägande skäl som talade för detta.\r\nDetta vet Ivar Franzén, eftersom vi har fått\r\nredogörelser för detta inom utskottets ram.</pre><pre>Utskottet sitter nöjt med sakernas tillstånd och\r\nsäger att vi nog kan klara oss och följa Riobesluten\r\noch inte ha en högre koldioxidnivå år 2000 än vi\r\nhade 1990. Men, Ivar Franzén, 1990 var väl inget\r\nidealår? Man följde visserligen en Riokonferens,\r\nmen man kan vara bättre. Sverige har mycket högre\r\nutsläpp per capita än vad många andra länder har,\r\nså vi bör gå före. Skulle vi reducera våra utsläpp till\r\nen internationell nivå skulle vi behöva reducera\r\ndem med 80 %. Vi i Vänsterpartiet har sagt att man\r\nåtminstone skall reducera dem med 20 % till år\r\n2010.</pre><pre>Vårt förslag till omläggning av beskattning är det\r\nbästa förslaget. Vi har sagt att man skall minska\r\nuttaget av fordonsskatter och höja skatten på\r\ndrivmedel. Det är ett bra förslag. Bilar som står\r\nstilla skadar naturligtvis inte miljön i någon påtaglig\r\nomfattning. Nya bilar gynnar miljön. De är mera\r\nmiljövänliga. Vårt förslag är statsfinansiellt klokt.\r\nDet är finansierat. Förslaget är t.o.m.\r\nkonjunkturellt riktigt, eftersom bilindustrin skulle\r\nbehöva en stimulans just nu. Sänkt\r\nfordonsbeskattning skulle innebära en sådan\r\nstimulans för företag som Saab och Volvo. Det är\r\ntvå svenska industriföretag som har det kämpigt\r\njust nu.</pre><pre>Herr talman! Ny demokrati som tyvärr inte har\r\ntillfälle att delta i debatten här har helt andra\r\nförslag. En kommande talare skall redogöra för den\r\nintressanta uppläggningen. Man säger att man helt\r\nskall slopa fordonsskatterna. Det skall emellertid\r\ninte finansieras på något sätt. Det visar en viss syn\r\npå miljön. Man säger också att man skall lindra\r\nbeskattningen för tjänstebilarna. De som åker runt\r\ni betalda tjänstebilar utgör ett verkligt utpräglat\r\nskattefrälse. Det frälset skall Ny demokrati frälsa\r\nännu mera. Det får då vara någon måtta på\r\nhallelujandet och miljöovänligheten från Ny\r\ndemokratis sida.</pre><pre>Herr talman! Vi har också ställt oss bakom\r\nmotioner från andra partier där man har tänkt i rätt\r\nriktning. Det gäller t.ex. Lennart Fremlings motion\r\nSk654. Det är en bra motion angående beskattning\r\nav blyad bensin. Vi stöder naturligtvis\r\nsocialdemokraterna under mom. 10. Under\r\nmom. 14 har vi anvisat våra idéer om\r\nenergiskatternas allmänna utformning, men tiden\r\nmedger inte att jag uppehåller mig vid det.</pre><pre>Slutligen, i mom. 17 om industrins energiskatter\r\nfinns det uppenbara felet i regeringens politik. Man\r\nhar så kraftfullt minskat energiskatteuttaget och\r\ninte fått några positiva sysselsättningseffekter, men\r\ndäremot har man fått negativa miljöeffekter. Det är\r\nsynd, Ivar Franzén, att ni gav vika. Jag tror nog att\r\nni gjorde motstånd. Men ni gav vika, och det är det\r\nsom räknas. Här måste ni rätta upp er politik, och\r\nni borde åtminstone kunna få stöd av\r\nKristdemokraterna. Då kan vi få fram ett bättre\r\nbalanserat energiskatteuttag på industrin.</pre><pre>Herr talman! I motion Sk650 har Per-Richard\r\nMolén på ett övertygande sätt visat att\r\ngränsdragningen för reducering av elskatter i\r\nNorrland inte stämmer med senare mätningar. Man\r\nkan visserligen inte göra något åt väderleken, men\r\nman kan anpassa skattereglerna så att de stämmer\r\nmed faktiska förhållanden. Jag yrkar därför bifall\r\ntill detta förslag.</pre><pre>Jag yrkar bifall till mom. 6, 14 och 17. I övrigt har\r\ndet framgått hur vi kommer att ställa oss i\r\nvoteringarna.</pre><pre>Anf. 62  IVAR FRANZÉN (c):</pre><pre>Herr talman! I skatteutskottets betänkande nr 34\r\ntas ett flertal energiskattefrågor upp, som berör\r\ninte mindre än tre propositioner och ett trettiotal\r\nmotioner. Jag skall kort redovisa några av\r\nutskottets ställningstaganden och något\r\nkommentera avgivna reservationer och yttranden.</pre><pre>Utskottet föreslår en sänkning av dieselskatten\r\nmed 5 öre. Det motiveras dels av konkurrensskäl,\r\ndels av den utfästelse som utskottet gjorde redan i\r\nhöstas om en översyn. Skattebortfallet har beaktats\r\ni 1993/94 års budgetförslag. Detsamma gäller\r\nsänkningen av fordonsskatten med 20 % för de\r\ntyngsta fordonen och successivt mindre sänkning\r\nför lättare fordon. Det skulle inte bli någon\r\nsänkning alls för fordon som väger 3 000 kg eller\r\nmindre.</pre><pre></pre><pre>De svenska fordonsskatterna för tunga fordon\r\nligger cirka fem gånger högre än genomsnittet i\r\nEuropa. Den föreslagna säkningen av\r\nfordonsskatten är därför väl motiverad från\r\nkonkurrenssynpunkt. Den långsiktiga\r\nbudgeteffekten beräknas till 175 miljoner kronor\r\nper år, vilket är lägre än den engångseffekt som\r\nMartin Nilsson talade om.</pre><pre>Jag kom osökt att tänka på barnvisan Om pappa\r\nville ge mig en femöring, så skulle jag köpa allt. Det\r\när ungefär samma tema som både Martin Nilsson\r\noch Lars Bäckström spinner på. Denna femöring\r\nbetyder tydligen allt. Det är en mycket begränsad\r\nsäkning. Det är klart att det finns en fördel med att\r\nvårt miljövänliga bränsle är så attraktivt att man i\r\nregel tankar i Sverige innan man åker utomlands,\r\noch man väntar med att tanka tills man kommer till\r\nSverige, när man har varit utomlands. Detta är\r\nalltså en väsentlig miljöfördel.</pre><pre>Svenska bilar har i genomsnitt en bättre\r\nmiljöstandard än Europagenomsnittet. Det är\r\nalltså en fördel att vi ser till att vi kan vara med och\r\nkonkurrera. Det finns klara miljöaspekter på att vi\r\nhåller oss konkurrensneutrala, så att svenska bilar\r\nkan ta sin del av transporterna.</pre><pre>Utskottet föreslår också en konsekvent\r\nskattebefrielse för vegetabiliska och animaliska\r\noljor, oavsett med vilken procentandel de ingår i\r\nblandning med mineralolja. Om\r\nmineraloljeandelen understiger 5 %, blir hela\r\nblandningen skattefri. Detta är en viktig åtgärd dels\r\nför att vegetabiliska och animaliska oljor skall få\r\nberättigad kompensation för sina miljöfördelar,\r\ndels för att undvika den snedvridning av\r\nkonkurrensen som nuvarande skattebestämmelser\r\nger avseende import av blandbränsle resp.\r\nblandning i Sverige.</pre><pre>Utskottet förutsätter dock att utredningen om\r\nteknisk översyn av energibeskattningen ytterligare\r\nstuderar frågan och återkommer med de förslag till\r\nkompletteringar som kan behövas. Det bör t.ex.\r\nbeaktas att blandbränslena har en stor betydelse för\r\nintroduktionen av rena biobränslen på marknaden,\r\nvilket övergångsmässigt kan motivera vissa extra\r\nfördelar. Även paraffinets miljöfördelar i\r\njämförelse med vanliga mineraloljor bör\r\nuppmärksammas och kan i ett slutligt förslag\r\npåverka beskattningen.</pre><pre>Jag vill också instämma i det som Lars Bäckström\r\nsade om att skogen blöder. Jag är mycket medveten\r\nom detta, Lars Bäckström. Jag tror dock inte ett\r\nögonblick att vi löser dessa problem med att införa\r\nolika bensinskatter i olika regioner. Det som\r\nregeringen är inne på är mycket effektivare, att\r\ninföra en miljöklassning av bensinen och av bilarna.\r\nDetta är åtgärder som direkt kommer att minska\r\nutsläppen och därmed påverka miljön långt mera.\r\nDen höjning av bensinskatten som är genomförd är\r\nockså en betydande faktor när det gäller att\r\nbegränsa bilåkandet samt öka kollektivtrafikens\r\noch järnvägens konkurrensförmåga.</pre><pre>Ny demokrati vill genom kraftigt sänkta skatter på\r\nnya bilar öka nybilsförsäljningen. Utskottet delar\r\ninte den uppfattningen. Även om nya bilar är både\r\nmiljövänligare och trafiksäkrare än gamla bilar,\r\nmåste en ökad nybilsförsäljning bygga på ett behov\r\noch på ett utrymme i ekonomin.\r\nNybilsförsäljningen skall inte subventioneras\r\ngenom kraftiga skattesänkningar.</pre><pre>Martin Nilsson, såväl utskottsmajoriteten som\r\nsocialdemokraterna i reservation 3 vill se över\r\nskatter och avgifter, så att de i högre grad främjar\r\ngod miljö. Ett exempel är förmånsbeskattningen av\r\nbilar. Utskottet påminner om att utredning pågår\r\nför att finna lösningar som gör att bilförmånen mera\r\ndirekt ansluter till antalet körda mil. Även i övrigt\r\nfinns det en bred uppslutning kring miljöfrämjande\r\nskatter och avgifter. Där har vi egentligen inte\r\nnågra delade meningar.</pre><pre>När det gäller industrins energibeskattning,\r\nföreslår socialdemokraterna att industrins\r\nenergibeskattning skall begränsas till 0,6 % av\r\nföretagets omsättning. De konstaterar att det skulle\r\nöka statskassans intäkter med ca 2 miljarder. Det\r\nfinns åtminstone två nackdelar med detta förslag.</pre><pre>För det första innebär begränsningen 0,6 % av\r\nomsättningen att den energiintensiva industrin inte\r\nkommer att betala någon skatt alls för de sist\r\nanvända kilowattimmarna. Denna skatt ger inte\r\nnågra som helst motiv för att hushålla med\r\nenergianvändningen och begränsa den. Det var ju\r\ndet gamla förslagets stora nackdel som\r\nsocialdemokraterna vill släpa med sig.</pre><pre>För det andra är det inte heller klart om det går att\r\ngöra en sådan procentbegränsning med full\r\nacceptans från EG. Det kan komma att betraktas\r\nsom ett handelshinder.</pre><pre>Det är korrekt att det i dag finns åtskilliga\r\nindustrier med en ganska liten energianvändning,\r\nsom utan större olägenhet skulle kunna betala full\r\nenergiskatt. Detta skulle ge dessa industrier starka\r\nmotiv för ökad hushållning med energi, samtidigt\r\nsom det skulle öka statens skatteintäkter. Utskottet\r\nbedömer dock att det för närvarande inte finns skäl\r\nför att genomföra några sådana förändringar.\r\nUnder alla förhållanden, Martin Nilsson, är inte de\r\nförändringar som socialdemokraterna föreslår vare\r\nsig lämpliga eller möjliga.</pre><pre>Det finns en liten grupp fjärrvärmeverk som har\r\ndrabbats hårt av de nya energiskattereglerna för\r\nindustrin. Det är de verk som har stora\r\nindustrileveranser och i huvudsak använder\r\nbiobränsle. De använder alltså en mycket liten del\r\nfossila bränslen. I dessa fall kan biobränslen icke\r\nkonkurrera med industrins lågbeskattade olja.\r\nRiksdagen har tidigare uttalat att de lägre\r\nenergiskatterna för industrin inte får leda till ökad\r\nanvändning av fossila bränslen. Utskottet\r\nförutsätter att den av regeringen tillsatta\r\narbetsgruppen för att analysera energiskatternas\r\neffekter skyndsamt behandlar denna fråga och\r\nlägger fram förslag till lösningar. Detta ges\r\nregeringen till känna.</pre><pre>Utskottet anser vidare att det är viktigt att\r\nvindkraftproduktion kan komma till stånd, där\r\nförutsättningar för sådan produktion finns.\r\nUtskottet är inte främmande för att utöver\r\nnuvarande investeringsstöd också ge vindkraften\r\nett produktionsstöd. Olika former av miljöbonus\r\noch befrielse från elskatt har diskuterats, liksom att\r\npå något sätt knyta priset på vindkraftsel till det\r\nelpris som hushållen betalar.</pre><pre>Utskottet är inte nu berett att ta ställning till hur ett\r\nsådant produktionsstöd lämpligen skall utformas.\r\nMan förutsätter att regeringen uppmärksammar\r\nfrågan och snarast återkommer till riksdagen med\r\nett förslag.</pre><pre>Ny demokrati vill att turistnäringen skall ha samma\r\nenergiskatter som industrin. Dels är turistnäringen\r\nofta en del av en annan verksamhet, dels är\r\nenergikostnaden en liten del av turistnäringens\r\ntotalkostnad. Detta gör att de praktiska och\r\nadministrativa problemen är stora, och de står inte\r\ni proportion till turistnäringens fördelar. Därutöver\r\nskall kostnaderna för statskassan och behovet av att\r\nbibehålla sparmotiv även för denna näring beaktas.\r\nUtskottet avstyrker självfallet Ny demokratis\r\nförslag.</pre><pre>Fru talman! Som en summering vill jag säga att det\r\nfinns mycket av positiv miljöpolitik i detta\r\nbetänkande. Det gäller bara att man till\r\nbetänkandet också lägger allt det arbete som pågår\r\noch de intentioner som denna regering har. Där har\r\nCenterpartiet en mycket betydande roll att spela.\r\nDet är vi medvetna om, och vi gör vad vi kan. Jag\r\när alldeles övertygad om att vi tillsammans i\r\nregeringen kan återkomma med en miljöpolitik\r\nsom vi med stolthet skall kunna presentera i\r\nsamband med 1994 års val.</pre><pre>Fru talman! Med det anförda yrkar jag bifall till\r\nutskottets förslag och avslag på samtliga\r\nreservationer och på meningsyttringen.</pre><pre>Anf. 63  LARS BÄCKSTRÖM (v) replik:</pre><pre>Fru talman! Ivar Franzén sade att 5 öre inte är\r\nnågonting att bråka om. Den här femöringen\r\nrepresenterar i det här fallet 341 miljoner. 341\r\nmiljoner hit och dit blir drygt en halv miljard. Det\r\när så som ni har resonerat om varje skattesänkning:\r\nDet rör sig bara om litet grand. För att alludera på\r\ngamla ramsor, minns Ivar Franzén säkert den här\r\nramsan om att orkar du den, så orkar du den osv. Så\r\nhar det ju sett ut länge, ända till dess att budgeten\r\nexploderade och statsskulden uppgick till över\r\n1 000 miljarder. Det är vad ni har åstadkommit med\r\nera små femöringar här och där.</pre><pre>Jag skall också vara vänlig i min replik, eftersom jag\r\nvar alldeles för kritisk i mitt anförande. Det finns\r\näven bra saker i betänkandet. Det var bra att man\r\nsåg på de olägenheter som uppstod för fjärrvärmen\r\nnär man gjorde dessa kraftiga sänkningar för\r\nindustrin. Det är också bra att man tar itu med\r\nvindkraftselen. Dessutom gjorde regeringen en bra\r\nsak för miljön -- men det visste man inte ens om,\r\nvilket säger en del om miljömedvetenheten -- när\r\nman sänkte turistmomsen. Det var ju inte av\r\nsysselsättningsskäl, men det stimulerade\r\nkollektivtrafiken, samtidigt som miljön\r\nförbättrades. I övrigt är det dystert.</pre><pre>Jag vill fråga Ivar Franzén: Är det inte korrekt som\r\njag och Martin Nilsson säger, att EG tillåter\r\nsärregler för industrin, eftersom det har tillåtits för\r\nbl.a. Danmark? Varför skulle Sverige bli sämre\r\nbehandlat än Danmark?</pre><pre>För min del tycker jag att Ivar Franzén har en poäng\r\nmed det här med marginalkostnaden för vissa tunga\r\nindustrier. Den frågan är jag villig att diskutera.\r\nDet bästa får aldrig bli det godas fiende. Men låt oss\r\ndiskutera saken i stället för att göra som ni gör, dvs.\r\ngenomföra en total sänkning för all industri. Men\r\ndet har ni ju inte varit villiga till.</pre><pre>Vidare vill jag framhålla att jag inte motsätter mig\r\nnågon miljöklassning. Jag skall stödja detta förslag,\r\noch jag skall stödja alla sådana förslag. Men vad ni\r\ngör i praktiken, Ivar Franzén, är att ni bygger\r\nmotorväg genom Bohuslän, gör Scandinavian Link\r\nfärdig, bygger Öresundsbron och sänker skatterna\r\nför lastbilstrafiken. Detta gör att mina träd i\r\nBohuslän blöder, och detta skall ni sluta upp med,\r\nför vi vill ha våra träd kvar. Ni regeringspartier skall\r\ninte stimulera tung dieseltrafik med skattemedel\r\nsamt bygga motorvägar och broar åt den. I stället\r\nborde Centern tillsammans med oss slåss för sin\r\negen politik och föra över godset till järnvägen. Då\r\nkan vi stoppa de blödande träden i Bohuslän. Där\r\nkan man tala om ett särintresse, men jag känner så\r\noerhört starkt för detta särintresse. Därför vill jag\r\nanvända skattepolitiken. Det vill tyvärr inte\r\nregeringen göra för detta syfte.</pre><pre>Anf. 64  IVAR FRANZÉN (c) replik:</pre><pre>Fru talman! Först vill jag påminna Lars Bäckström\r\nom att den sänkta momsen på persontransporter\r\nockså är till fördel för kollektivtrafiken.</pre><pre>I mitt anförande försökte jag faktiskt peka på en\r\nrad skäl till att det är viktigt att svensk åkerinäring\r\nbibehåller full konkurrenskraft gentemot Europa i\r\növrigt. Vi har de bästa bränslena. Med de klasskrav\r\nvi ställer på lastbilar har vi också de miljövänligaste\r\nfordonen. Självklart skall vi inte försätta oss i den\r\nsituationen att vi får in onödigt mycket dåligt\r\nbränsle i Sverige och därmed ännu större\r\nföroreningar.</pre><pre>Det är givet att skogen far illa. Men samtidigt med\r\nmotorvägsbyggena satsar vi mycket pengar på\r\njärnvägen. Med momssänkningen kommer det\r\nuppenbarligen att ske en förskjutning av\r\nkonkurrensfördelarna mot de kollektiva\r\ntransportmedlen, mot järnvägen osv. Jag vidhåller\r\natt ert sätt att diskutera femöringen, som i och för\r\nsig är marginell, och beteckna den som någonting\r\nsom skulle avgöra den svenska skogens överlevnad\r\när nästan litet löjeväckande.</pre><pre>Anf. 65  LARS BÄCKSTRÖM (v) replik:</pre><pre>Fru talman! Hade man använt de 341 miljonerna till\r\natt understödja biobränslen, hade det varit en bra\r\nsatsning. Det hade väl inte varit löjeväckande? Vad\r\nCentern fick när man stödde skattesänkningen för\r\nindustrin var ungefär 400--500 miljoner till\r\nbiobränslen. De pengarna var väl inte\r\nlöjeväckande? Hade vi då kunnat fördubbla den\r\nsatsningen, hade det väl varit allt annat än\r\nlöjeväckande?</pre><pre>''Bättre och bättre dag för dag'', citerade Martin\r\nNilsson förtjänstfullt Åkeriförbundet. Men Anders\r\nWijkman eller nuvarande ordföranden i Svenska\r\nNaturskyddsföreningen skriver inte ''bättre och\r\nbättre dag för dag'' när det gäller miljön. Jag tror\r\natt det gamla intresset inte ljuger. Den som gynnas\r\när inte miljön, Ivar Franzén.</pre><pre>När det gäller nya fordon vill jag framhålla att det\r\när just det vi i Vänstepartiet säger: Sänk skatten på\r\nnya fordon och ha ett rejält skatteuttag på\r\ndrivmedlen. Det är när fordonen rullar som de\r\nskadar miljön. Nya fordon som står stilla är absolut\r\ninte miljöskadliga. De är också väldigt\r\nproduktionsvänliga, eftersom de ger sysselsättning.\r\nNya fordon som rullar är bättre än gamla fordon\r\nsom rullar. Det är en miljöinriktad politik som\r\nstärker t.o.m. svenska storföretag och är\r\nstatsfinansiellt neutral. Det är nästan Columbi ägg.\r\nDå säger Ivar Franzén att han inte ens vill diskutera\r\nden tanken, medan jag beredvilligt säger att jag\r\nskall diskutera Ivar Franzéns synpunkter på\r\nindustrins energiskatter. Ivar Franzén förklarar att\r\nCentern har utformat en perfekt miljöpolitik\r\ntillsammans med Moderaterna. Men det är ingen\r\nsom tror på det, Ivar Franzén, mer än Ivar Franzén\r\nsjälv och kanske KarlGösta Svenson, som sitter här\r\ni kammaren. För övrigt är det tämligen få som tror\r\npå denna utsaga.</pre><pre>Vi säger: Diskutera åtminstone våra förslag med\r\nlitet mjukare skrivningar såsom skedde i två\r\närenden, ett om biobränslena och fjärrvärmen och\r\nett om vindkraften. Då kan vi kanske ta\r\ngemensamma tag. Jag tror att t.o.m. Moderaterna\r\nkan inse att vi har en perfekt lösning: minska\r\nskatten på fordon men höj den på drivmedel.\r\nSvensk åkerinäring klarar sig i alla fall, sedan\r\nkronan har devalverats och ni har sänkt\r\narbetsgivaravgifterna så kraftigt och en rad andra\r\nskatter. Visst skall det råda konkurrensneutralitet,\r\nmen man behöver inte vara bäst på varje delpunkt\r\ni svenska företag. Då lägger man sig under, och vi\r\nvet att EG också ser på om något land dumpar\r\nbeträffande skatteuttaget, alltså gör för lågt\r\nskatteuttag på företag. Ni har ju gjort så mycket på\r\nföretagssidan. Varför kan ni då inte gynna miljön\r\nmed litet högre skatt på drivmedlen? Då slipper\r\nträden blöda.</pre><pre>Anf. 66  IVAR FRANZÉN (c) replik:</pre><pre>Fru talman! Först vill jag konstatera att övergången\r\nfrån kilometerskatt till dieselskatt innebär i sig en\r\nklar miljöfördel. De 341 miljoner som Lars\r\nBäckström envisas med att tala om har en långsiktig\r\neffekt på 175 miljoner. Däri ingår också\r\nfordonsskattesänkningen. Den femöring som vi har\r\ntalat om kanske gör totalt 100 miljoner eller en bit\r\ndärunder. Då blir beloppet inte särskilt\r\nimponerande.</pre><pre>Jag vill upprepa att miljöstrategin är att se till att\r\nde biltransporter som måste utföras kan utföras så\r\nmiljövänligt som möjligt. Då vill vi ligga i ett sådant\r\nkonkurrensläge att svenska bilar kan medverka.</pre><pre>Jag kanske mer än mina regeringskolleger tyckte\r\natt industrins energibeskattning var helt bra. Men\r\njag är öppen för att man borde se på den industri\r\nsom har en liten energianvändning.\r\nSocialdemokraternas och Vänsterpartiets förslag är\r\ninte bra. Det är inte användbart. Regeringen har\r\nsäkert funderingar i detta avseende. Jag tror mig\r\nveta det. Men just nu finns det inga konkreta\r\nförslag.</pre><pre>Att konsekvent börja främja nyförsäljning av bilar\r\nskulle kosta mycket pengar. Det skulle verkligen\r\ninnebära en åderlåtning av statskassan, som det\r\nvore väldigt svårt att motivera.</pre><pre>Anf. 67  MARTIN NILSSON (s) replik:</pre><pre>Fru talman! Jag tycker att Ivar Franzéns inlägg och\r\nrepliker faktiskt är ganska avslöjande och\r\nhäpnadsväckande på en gång. Det Centerpartiets\r\nmiljöpolitik nu uppenbarligen handlar om inom\r\ntransportsektorn är inte längre att försöka föra över\r\ntransporter till miljövänliga alternativ eller till\r\njärnväg eller att i andra former försöka minska\r\nutsläppen. Nej, nu vill Centern välja det litet\r\nmindre halvtaskiga transportsättet, nämligen att ha\r\nnågot renare bilar. Men det är inte alls tal om att\r\nföra över transporterna från väg till järnväg. Det är\r\nganska häpnadsväckande.</pre><pre>En del av Centerns miljöpolitik går ut på att göra\r\ndet billigare att köra på diesel och göra det dyrare\r\natt köra på etanol. Detta är ganska\r\nuppseendeväckande, ganska anmärkningsvärt och\r\nganska avslöjande för denna regerings miljöpolitik.</pre><pre>Det är som Lars Bäckström säger att det här\r\nhandlar om en helhetssyn. En femöring kanske inte\r\när så mycket, men för staten och för samhället rör\r\ndet sig om 341 miljoner budgetåret 1994/95. 175\r\nmiljoner på lång sikt, hävdar Ivar Franzén. Vi får\r\nväl se hur det blir.</pre><pre>Man måste se alla dessa åtgärder tillsammans.\r\nEnergibeskattningen är ett typexempel. Ivar\r\nFranzén sade att det socialdemokratiska förslaget\r\ninnebär att det inte finns några incitament för\r\nväldigt elintensiva företag att spara. Jo, det gör det\r\njust därför att de är elintensiva. Elen medför en stor\r\nkostnad för dessa företag. Självklart finns det\r\nincitament för dem att spara i elkonsumtionen.\r\nDessutom är EG, som Lars Bäckström sade, inget\r\nhinder. Vidare innebär den förändring som\r\nregeringen genomförde en kraftigt försämrad\r\nkonkurrenskraft för biobränslen.</pre><pre>När det gäller översynen av ekonomiska incitament\r\ni miljöpolitiken hänvisar Ivar Franzén till en liten\r\ndelfråga i förmånsbeskattningen av tjänstebilar. Vi\r\nsocialdemokrater vill ha en stor översyn av den\r\nekonomiska politikens möjligheter att förbättra\r\nmiljön.</pre><pre>Anf. 68  IVAR FRANZÉN (c) replik:</pre><pre>Fru talman! Som jag sade till Lars Bäckström är\r\njärnvägarna självklart någonting som både\r\nregeringen och Centern prioriterar. Det kan inte\r\nföreligga någon oklarhet om detta. Det är också\r\ngivet att etanolens konkurrenskraft förbättras\r\ngenom införande av dieselskatten. Detta har jag\r\nverkligen studerat, och jag vet att det är en korrekt\r\nuppgift.</pre><pre>Blir de fossila bränslena helt skattefria, Martin\r\nNilsson, blir de betydligt billigare än dem som\r\nindustrin använder inom ramen för 0,6 % av\r\nföretagens omsättning. Detta gör att kalkylen för\r\nom det är lönsamt att vidta en åtgärd alltid blir en\r\nräkning på marginalen. Någon styrning mot en\r\nbättre hushållning finns inte i förslaget.</pre><pre>Totalen av det förslag som framlades i samband\r\nmed förändringen av industrins energiskatter var\r\nen klar förstärkning av biobränslenas\r\nkonkurrenskraft, bl.a. genom höjningen av\r\nkoldioxidskatten när det gäller värmeproduktion.\r\nVi införde också för nya anläggningar en\r\nkoldioxidskatt på elproduktion.</pre><pre>Frånsett industrisektorn har det blivit mycket\r\nkraftiga förbättringar för biobränslena. Det\r\nupplever jag mycket markant ute i verkligheten\r\nsom ansvarig för ett antal biobränsleanläggningar. I\r\ndag har jag varit med om att fatta beslut om\r\ninvesteringar där vi har 20 % förräntning på\r\npengarna på nya anläggningar, vilket är fullt\r\nacceptabelt i dagens ränteläge.</pre><pre>Man skall därför inte tala om att denna regering\r\ninte på huvuddelen av energiområdet har sett till att\r\nbiobränslena har främjats.</pre><pre>Det har gjorts vissa missar i detta sammanhang. En\r\nav dem gäller de fjärrvärmeverk som jag tidigare\r\ntalade om. Men vi är ju överens om att vi skall rätta\r\ntill dem. Något som också är betecknande för\r\ndenna regering är att den är beredd att verkligen\r\nförsöka rätta till eventuella misstag och se till att det\r\nblir helt bra.</pre><pre>Anf. 69  MARTIN NILSSON (s) replik:</pre><pre>Fru talman! Förvisso är det så att regeringen har ett\r\nstort behov av att rätta till misstag. Det är tyvärr\r\nbara synd att regeringen ännu inte har börjat göra\r\ndet utan bara har hunnit göra misstagen.</pre><pre>Problemet när det gäller t.ex. energibeskattningen\r\när att industrisektorn är en stor del. Och där har\r\nman kraftigt försämrat konkurrensförhållandena\r\nför biobränslena. Sedan har man gjort det bättre\r\ninom andra områden, och det skall man ha heder\r\nav. Men det räcker inte. Det är inte gott nog.</pre><pre>Sedan är det sannolikt på det sättet, oavsett om\r\nman räknar på marginalkostnader eller på något\r\nannat sätt, att det är de företag som lägger mycket\r\nstora summor på energi och på el som är de som är\r\nmest benägna att försöka stimulera och spara.</pre><pre>Vårt förslag är sådant att vi har sagt att det är inom\r\nde områden där en oerhört stor del av\r\nproduktionskostnaderna är just kostnader för el\r\nsom det finns behov av att försöka ta in\r\nsysselsättningspolitiska skäl i debatten. Regeringen\r\nhar ju sänkt dessa kostnader för alla företag. Det\r\nfinns inga incitament för övrig industrisektor att\r\nspara något på grund av den energibeskattning som\r\nhar införts.</pre><pre>När det gäller järnvägar, vägar, etanol, osv., kan\r\njag bara konstatera att Centern i detta sammang,\r\nprecis som i många andra sammanhang, talar\r\nvackert om järnvägen. Men Ivar Franzén kan inte\r\nkomma ifrån att den praktiska konsekvensen av det\r\nförslag som ni kommer att rösta igenom är ju just\r\natt det relativt sett blir billigare att köra med diesel\r\noch att det relativt sett blir billigare att köra på väg\r\nmed lastbilar än att använda järnvägen. Det tycker\r\nvi är synd och fel.</pre><pre>Anf. 70  IVAR FRANZÉN (c) replik:</pre><pre>Fru talman! Martin Nilsson, det må vara att\r\nskillnaden mellan den nuvarande regeringen och\r\nden förra regeringen är att den förra regeringen\r\ngjorde minst lika många misstag men att den aldrig\r\nerkände dem. Denna regering är mogen nog att\r\nkunna rätta till ett och annat mindre misstag. Det\r\ntror jag är skillnaden mellan dessa två regeringar.</pre><pre>När det gäller industrin är det klart att det även med\r\nden lägre beskattningen kontinuerligt finns ett\r\nskattemotiv för att hushålla med energi i det förslag\r\nsom nu föreligger. Det kunde ha varit kraftigare för\r\ndem som har en liten energianvändning. Det kan vi\r\ni och för sig vara överens om.</pre><pre>I dagens läge, med ett lägre värde på kronan osv.,\r\när det givet att man inte ser lika klart på vad som\r\nvar det tunga argumentet, vilket även\r\nSocialdemokraterna var med på, nämligen den\r\nsvenska industrins konkurrenskraft, dvs. att vi\r\nmåste se till att svensk industri får konkurrera på\r\nnågorlunda lika villkor med omvärlden.\r\nFortfarande har svensk industri i vissa avseenden en\r\nnågot högre energiskatt. Det är möjligt att en del\r\nkunde klara ännu litet till. Men det är fel att i denna\r\ndebatt säga att detta är helt onödiga saker. De\r\ntunga argument som låg bakom detta och som\r\ngjorde att även Centern accepterade dessa\r\nförändringar var sysselsättningsmotivet och en\r\nrimlig konkurrenskraft. Jag tror att vi på sikt, med\r\nstigande energipriser osv., kommer att finna att\r\ndetta var ett ganska välfunnet förslag när det gäller\r\nindustrisidan och energibeskattningen, med\r\neventuellt kommande justeringar för dem som har\r\nmycket låg energianvändning.</pre><pre>Anf. 71  MAX MONTALVO (nyd):</pre><pre>Fru talman! Jag hade inte tänkt att tala om hela\r\ndetta område. Det hade jag trott att Peter Kling\r\nskulle göra. Men jag får försöka hjälpa till.</pre><pre>Först och främst måste svensk åkerinäring kunna\r\nkonkurrera på lika villkor. Det är ett huvuddrag i\r\nvår politik. Vi har ändå 80 mils handikapp när det\r\ngäller att nå marknaden ute i Europa, och vi måste\r\ngöra vad vi kan för att denna näring skall ha en\r\nchans.</pre><pre>Det finns många här som har talat om och ivrat för\r\nbåde det ena och det andra kollektiva\r\ntransportmedlet. Men om marknaden vill ha\r\nvägtransporter, skall den väl kunna få det. Det är\r\nväl frihet som vi vill ha.</pre><pre>Martin Nilsson sade att försäljningsaccisen på\r\ntunga lastbilar är borttagen. Det är den inte, utan\r\nden är bara uppskjuten. Vi i Ny demokrati är\r\noroliga, inte minst av sysselsättningsskäl, för den\r\ndag då den åter träder i kraft.</pre><pre>Jag vill till Martin Nilsson också säga att\r\nSocialdemokraterna har suttit i regeringsställning\r\ndå man byggde motorvägar rakt in i städerna, och\r\nde slutade ofta med rödljus. Jag tycker därför att\r\ndet är mycket magstarkt att Socialdemokraterna i\r\nalla sammanhang talar om miljön som om det\r\nsocialdemokratiska partiet vore något slags\r\nfantastiskt miljöparti. Hur skulle det vara om\r\nSocialdemokraterna tänkte på vad de själva har\r\ngjort tidigare. Har ni kanske kommit underfund\r\nmed det nu och vill botgöra det? Det låter litet\r\növerdrivet.</pre><pre>Lars Bäckström sade att skogen dör på grund av\r\nmotorvägarna som går förbi honom i Bohuslän. Jag\r\nkan tala om att utskottet besökte Avgaslaboratoriet\r\ni Södertälje och tittade på dess tester. Det visade sig\r\natt hastigheterna inte har så stor betydelse för\r\navgasutsläppen som många tror. Det är något som\r\nsådana miljöivrare som Lars Bäckström m.fl. håller\r\npå att tjata om. Jag tycker att han skall göra ett litet\r\nbesök där för att se på testvärdena. Det enda som\r\nman inte kan komma ifrån är koloxiderna osv.,\r\neftersom det har med bränslemängden att göra. I\r\nfråga om det får jag ge mig.</pre><pre>Sverige är ju ett bilglest land. Därför tycker jag\r\növer huvud taget att det är litet överilat att hålla på\r\natt tjata så mycket om transporter på vägar.</pre><pre>Sedan säger många att alla människor ställer sig\r\nbakom miljökraven. Ja, det gör alla människor när\r\nman talar om miljön. Men när man talar om\r\nkonsekvenserna för människorna, vad de kommer\r\natt få offra för att nå denna miljöförbättring, då är\r\ndet inte lika många som ställer sig bakom\r\nmiljökraven. Det tror jag att ni borde tänka på och\r\ninte bara hålla på att ivra för miljön i alla\r\nsammanhang. Det skall vara litet balans i snacket\r\nockså.</pre><pre>Vi vill sänka skatten på nya bilar för att få nya bilar\r\ni stället för gamla på vägarna. Vi menar nämligen\r\natt katalysatorn gör så mycket att det är värt de\r\npengar som detta handlar om. Att sänka skatten på\r\nnya bilar anser vi kan vara lika bra som en\r\nmiljöavgift. Varför måste det alltid vara avgifter\r\nsom alltid prackas på människor? Det är väl syftet\r\nsom skall vara det rätta? Det gäller att få bort\r\nsmutsen i utsläppen. Detta anser vi därför kan vara\r\nett lika bra alternativ.</pre><pre>För något år sedan ville vi höja skrotningsavgiften\r\ntill 5 000 kr. Det ville vi också göra av miljöskäl.\r\nMen då var det ingen här som ställde sig bakom\r\ndetta förslag. Då räckte det med 1 500 kr.\r\nKonsekvenserna är alltså inte alltid de rätta.</pre><pre>Men det som jag egentligen tänkte tala om, och\r\nsom är mitt speciella område, är hobbybilarna,\r\nvilka togs upp i motionerna Sk621, som är en\r\nsocialdemokratisk motion, och Sk655, som är en\r\nfolkpartimotion. Där tas frågan om en rullande 30-\r\nårsgräns för befrielse från fordonsskatt för\r\nveteranbilar upp.</pre><pre>Ny demokrati stöder motionerna med anledning av\r\ninnehållet som är bra. Även yrkande 3 om en låg\r\nschablonaccis är ett bra förslag. Ny demokrati anser\r\natt det är viktigt att skapa bra förutsättningar för\r\nungdomar att hålla på med sin hobby. Dessutom\r\nberikas landet med kulturhistoriskt intressanta\r\nfordon. Varför tillstyrks inte motionerna när det\r\nverkar som om riksdagen är enig i denna fråga?\r\nSvaret är det bedrövliga politiska spelet, där man\r\nbortser från själva sakfrågan. Socialdemokraterna\r\nhar tydligen skrivit motionen i rent populistiskt\r\nsyfte för att komma ut i bilpressen. Men nu när det\r\nverkligen gäller står man inte längre bakom den.\r\nMen å andra sidan hade det nog blivit en smärre\r\nchock för bilfolket om Socialdemokraterna hade\r\nskapat någon förbättring för det, eftersom\r\nSocialdemokraterna under sin regeringstid skapade\r\nendast förbud på detta område.</pre><pre>Varför kan då inte borgerligheten stötta förslaget?\r\nDet har t.o.m. förordats i\r\nKommunikationsdepartementets utredning. Såvitt\r\njag kan se av den, påverkar det inte något annat\r\nförslag i utredningen, och det är inte heller fråga\r\nom någon större summa pengar för skatteutskottet\r\natt fatta beslut om. Så varför skall man vänta?\r\nSlutsatsen blir att det är det politiska spelet som nu\r\navgör frågan och inte sakfrågan. Motorfolket blev\r\nlovat en hel del förbättringar från borgerligheten i\r\nvalrörelsen. Det har sett utredningen och väntar nu\r\npå en kraftfull reform så snabbt som möjligt.</pre><pre>Med det anförda yrkar jag bifall till reservationerna\r\n2 och 4.</pre><pre>Anf. 72  MARTIN NILSSON (s) replik:</pre><pre>Fru talman! Max Montalvos inlägg här var en aning\r\nmotsägelsefullt. Han sade att vi socialdemokrater\r\nunder 80-talet i regeringsställning inte drev en\r\ntillräckligt aktiv miljöpolitik, eller t.o.m. att vi\r\nbyggde vägar som skulle vara så eländigt för miljön\r\nosv.</pre><pre>Jag försökte i mitt inlägg att anlägga en självkritisk\r\nton, därför att jag tycker att det under 80-talet\r\nbegicks misstag. Vi kanske inte gick tillräckligt\r\nsnabbt fram och inte tillräckligt långt, som miljön\r\negentligen skulle påtvinga oss att göra. Det tycker\r\njag är viktigt att göra.</pre><pre>Jag tycker att det är motsägelsefullt när Max\r\nMontalvo å ena sidan säger till oss: Ni gjorde\r\ningenting för miljön. Ni byggde bara nya vägar och\r\ngjorde det ännu värre. Å andra sidan säger han, när\r\ndet gäller bilmotionerna, att Socialdemokraterna\r\nbara förbjuder och bara gör det värre för bilisterna.</pre><pre>Det är delvis riktigt att vi vill minska bilismen i\r\nsamhället. Det gör vi för att vi vet att bilismen är\r\nen av de största utsläppskällor vi har. Vi vill minska\r\nbilismen. Vi vill i olika former göra det lättare och\r\nbättre att åka kollektivt. Det tycker vi är en viktig\r\nmiljöpolitik.</pre><pre>Jag tycker att vi har diskuterat socialdemokratins\r\nmiljöpolitik tillräckligt här i dag. Det har framgått\r\nvilka i den här kammaren som företräder\r\nmiljövänlig politik och vilka som inte gör det. Ny\r\ndemokrati gör det definitivt inte. Man föreslår\r\nförmåner för bilismen, man står för sänkt\r\nenergiskatt och på en mängd andra områden är Ny\r\ndemokrati miljöns fiende nr 1, t.o.m. värre än\r\nregeringen.</pre><pre>Bilmotionen har inte väckts av det\r\nsocialdemokratiska partiet, utan av enskilda\r\nsocialdemokratiska riksdagsledamöter. Det är\r\nmycket möjligt att de kommer att stödja den\r\nmotionen. Det är mer än vad jag vet. Vårt parti har\r\nsagt att vi inte i dagsläget är beredda att gå på den\r\nmotionens linje.</pre><pre>I de fall där det rör sig om partimotioner röstar vi\r\nemellertid gärna för dem. Då får Montalvo kalla\r\ndet politiskt spel. Jag tycker att det är politiskt spel\r\nnär Ny demokrati inte röstar för sina egna\r\npartimotioner i tobaksfrågor. Det är politiskt spel.</pre><pre>Anf. 73  MAX MONTALVO (nyd) replik:</pre><pre>Fru talman! Den självkritiska tonen var blygsam,\r\nMartin Nilsson. Det måste jag hålla med om.</pre><pre>Det påstås att vi säger emot oss själva.\r\nHobbyfordonen är faktiskt inget större problem i\r\ntrafiken, säger vi. Jag kan, eftersom jag själv är\r\nfantast på det här området, säga att man kör 150 mil\r\nom året. Att ta in det bland fordonen, som ett\r\nmiljöproblem, är magstarkt. Det är på gränsen till\r\nlarvigt. Men det är väl typisk socialdemokratisk\r\npolitik att försöka förhindra människor att ha\r\ntrevligt i samhället. Men något mer blir det inte av\r\ndet.</pre><pre>Att vi inte skulle vara något miljöparti kan jag hålla\r\nmed om på ett sätt. Samtidigt tar vi ett visst ansvar.\r\nDet är att det skall vara balans. När miljön och det\r\nsom måste fungera i samhället har en balans, då\r\nfungerar miljöns framåtskridande mycket bättre än\r\nom man bara står och viftar i den här talarstolen.</pre><pre>Anf. 74  MARTIN NILSSON (s) replik:</pre><pre>Fru talman! Självfallet handlar det som jag sade\r\ntidigare om Ny demokratis inställning till bilismen,\r\ninte om de hobbyfordon som Montalvo nu vill göra\r\ndet till, vilka åker 150 mil om året. Det är inte där\r\nproblematiken ligger. Problematiken ligger\r\nsjälvfallet i att Ny demokrati inte har en politik för\r\natt försöka minska bilismens skadeverkningar på\r\nmiljön, utan snarare tvärtom har en politik som\r\nskulle öka dem.</pre><pre>När Montalvo började prata om balans i samhället\r\nmellan miljö och något annat, var det inte riktigt\r\nklart vad han menade. Men jag antar att det rör sig\r\nom andra fenomen i samhället som sysselsättning\r\nosv. Då är problemet just i dag att det inte finns\r\nnågon balans i miljön. Det ekologiska system vi\r\nlever i behöver kraftiga åtgärder relativt snabbt, så\r\natt miljöutsläppen minskas. Då går det inte att säga\r\natt man skall skynda långsamt eller att man skall\r\navvakta litet till, utan det krävs åtgärder nu. Det\r\nkrävs definitivt inte sådana åtgärder som Ny\r\ndemokrati och regeringen vidtar, som ytterligare\r\nförsämrar möjligheterna för miljön att överleva.</pre><pre>Anf. 75  MAX MONTALVO (nyd) replik:</pre><pre>Fru talman! Att vi inte vill förbättra miljön på\r\ntrafikens område är helt nonsens, Martin Nilsson.\r\nVi säger bl.a. att vi vill sänka skatterna för att få ut\r\nfler ''katbilar'' på vägarna i stället för de gamla vi\r\nhar. Vi vill, som jag tidigare sade, ha högre premier\r\nför att lösa in gamla bilar som inte borde vara på\r\nvägarna. Vi vill ha motorvägar i stället för vanliga\r\nvägar, för om det är någonting som skadar miljön\r\nså är det ju köer. Får man motorvägar går trafiken\r\ni jämnt tempo. Alla som är motorintresserade vet\r\natt ju jämnare en motor går, desto mindre skräp\r\nkommer ut ifrån den.</pre><pre>Martin Nilsson pratade förut om tunga lastbilar\r\nmed accisskatt. Där vill jag påpeka att på dessa\r\nlastbilar lägger man 80 000 kr i försäljningsaccis.\r\nSamtidigt har man satt dit en reningsanordning för\r\n40 000 kr. Sedan lägger man på en straffskatt, som\r\njag ser det, i stället för att lägga den på gamla\r\nlastbilar. Det är vansinnigt. Nog gör vi insatser för\r\nmiljön på det här området. Men de har\r\nverklighetsanknytning.</pre><pre>Anf. 76  LARS BÄCKSTRÖM (v):</pre><pre>Fru talman! Jag har inte fått förmånen tidigare att\r\ndebattera med Max Montalvo. Men jag noterar att\r\ndet kan bli spännande. Han säger att det är ett\r\nbedrövligt politiskt snack. Man skall ha litet mer\r\nbalans i snacket. Miljöivrare som jag skall inte tjata\r\nom miljön och sådant. Det kan bli en spännande\r\ndebatt.</pre><pre>Jag tycker, Max Montalvo, att ni skall läsa\r\nbetänkandet innan ni börjar debatten. Det står i\r\nbetänkandet att det finns en utredning som föreslår\r\nden åtgärd som motionärerna önskar. Nu\r\nförbereder och överväger regeringen. Det betyder\r\nmed normalt svenskt språkbruk i den här\r\nförsamlingen att regeringen med stor sannolikhet,\r\ngränsande till visshet, kommer att lägga fram ett\r\nförslag som stämmer med motionärernas förslag.\r\nDärför har ingen brytt sig om att driva frågan här.</pre><pre>Har man litet balans i snacket, inte tillämpar något\r\nbedrövligt populistiskt snack, utan läser lugnt och\r\nsansat, kan debatterna här bli mycket enklare.\r\nDärför har jag inte stött de här motionerna. Jag kan\r\nläsa mig till att de troligtvis, med en sannolikhet\r\ngränsande till visshet, kommer att bifallas och bli\r\nregeringsförslag. Läs på, Max Montalvo!</pre><pre>Med anledning av snack om verklighetens folk: Hur\r\nmycket skall ni, Max Montalvo, sänka\r\nfordonsskatterna med? Det vore intressant att få\r\nveta. Det står i meningsyttringen att Ny demokrati\r\nskall göra det.</pre><pre>Anf. 77  MAX MONTALVO (nyd):</pre><pre>Fru talman! Jag börjar med den sista frågan, hur\r\nmycket vi skall sänka med. Vi är inte på det klara\r\nmed exakt hur mycket man skall sänka med. Det\r\nfår man väl se hur mycket man har råd med. Men\r\nden sortens modell på miljösatsningar är väl bättre\r\nän att hålla på och höja avgifter för folk i alla lägen.</pre><pre>Jag får erkänna att jag inte har hunnit sätta mig in i\r\ndet här ärendet alltigenom, eftersom jag fick hoppa\r\nin i stället för Peter Kling. Där får jag medge en viss\r\nbrist.</pre><pre>Anf. 78  LARS BÄCKSTRÖM (v):</pre><pre>Fru talman! Om nydemokraterna tar litet balans i\r\nsnacket och inte hänger sig åt bedrövligt politiskt\r\nsnack, kommer sakfrågorna att vinna på det. Om\r\nman då inte kommer med allmänna påståenden om\r\natt man skall sänka någonting, med hur mycket vet\r\nman inte riktigt, går det lättare att diskutera Ny\r\ndemokratis förslag. Precisera er, så skall vi\r\növerväga dem!</pre><pre>Vi har sagt: Sänk fordonsskatten för att gynna\r\nnybilsförsäljningen, och finansiera det med\r\nmotsvarande höjning av drivmedelsskatten! Vi\r\nfinansierar våra förslag. Det kanske inte alltid är så\r\nklämkäckt att sälja det. Men det är ett balanserat\r\nspråkbruk och taktisk politik.</pre><pre>En annan sak ni har i er meningsyttring är att man\r\nskall minska skatten på tjänstebilar. Vet Max\r\nMontalvo hur det skattesystemet ser ut? Jag kan\r\nberätta för Max Montalvo hur det system som ni vill\r\ngynna ytterligare fungerar. Jag kan återkomma till\r\ndet. Menar Max Montalvo att han vill öka\r\nskatteförmånerna på tjänstebilar? Svara ja eller nej\r\npå det, sedan skall jag återkomma och berätta för\r\nMax Montalvo hur det fungerar med tjänstebilar i\r\nverkligheten.</pre><pre>Anf. 79  MAX MONTALVO (nyd):</pre><pre>Fru talman! Jag kan bara säga att det inte är mitt\r\nbord. Jag får överlämna detta till en senare debatt,\r\nnär Peter Kling kan träda in och bistå i den här\r\nfrågan. Lars Bäckström får vänta till dess.</pre><pre>Anf. 80  LARS BÄCKSTRÖM (v):</pre><pre>Fru talman! Jag skall berätta för Max Montalvo och\r\nNy demokrati hur det fungerar i verkligheten. Jag\r\ntog tåget till Italien, för jag är miljövän. Det är\r\ntrevligt att resa med tåg. Då gynnar jag skogarna\r\näven nere i Centraleuropa, i EG-området.</pre><pre>På en badstrand träffade jag en man som frågade:\r\nSkall du inte in till den stora staden Ancona? Det\r\när litet krångligt med bussen, sade jag. Det är vissa\r\nolägenheter att ta buss. Ta min bil, sade han. Inte\r\nkan jag ta din bil, sade jag, och åka runt med här i\r\nItalien. Jo, gör det, sade han, för det är en\r\ntjänstebil. Jag åker gratis ända hit. Det betalar mitt\r\nföretag. Det kostar mig inte ett öre att åka till\r\nItalien och åka runt här. Det är jättepraktiskt. Men\r\nom jag krockar? Det gör inget, det betalar\r\nföretaget. Allt är gratis. Jag åker hur mycket jag\r\nvill. Kände du till det här?</pre><pre>Jag hade inte hjärta att säga till honom att jag sitter\r\ni skatteutskottet för Vänsterpartiet och kunde\r\nfråga: Vad heter ditt företag då? Jag skall vara så\r\nbarmhärtig mot den här mannen att jag inte\r\navslöjar företaget. Men det var ett stort och fint\r\nföretag, där de viftade runt med sina plastkort och\r\nsade: Vi åker hur mycket vi vill, det kostar oss inte\r\nett öre.</pre><pre>Det systemet vill ni lägga ytterligare\r\nskattesubventioner på. Då har ni inte varit på\r\nverklighetens badstränder och stött på de här\r\nmänniskorna med sina eleganta kort.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>10 §  Delegering av arbetsuppgifter till\r\nkanslipersonal vid domstol</pre><pre>Föredrogs</pre><pre>justitieutskottets betänkande</pre><pre>1992/93:JuU32 Delegering av arbetsuppgifter till\r\nkanslipersonal vid domstol (prop. 1992/93:213).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 14 §.)</pre><pre>11 §  Försäkringsöverdomstolen m.m.</pre><pre>Föredrogs</pre><pre>justitieutskottets betänkande</pre><pre>1992/93:JuU33 Försäkringsöverdomstolen m.m.\r\n(prop. 1992/93:215).</pre><pre>Anf. 81  GÖRAN MAGNUSSON (s):</pre><pre>Fru talman! I justitieutskottets betänkande nr 33\r\nför det här riksmötet föreslår ett enigt utskott att\r\nFörsäkringsöverdomstolen skall avskaffas.</pre><pre>Den här frågan har varit föremål för diskussion vid\r\nolika tillfällen. Sedan riksdagen integrerade\r\nförsäkringsrätterna i länsrätterna kan man säga att\r\ndet är ett ganska naturligt steg att nu också ändra\r\nuppgifterna för Försäkringsöverdomstolen under\r\nden återstående levnadstiden, om jag så får\r\nuttrycka saken, och att även så småningom\r\navveckla Försäkringsöverdomstolen och låta\r\nregeringsrätten bli den prejudikatinstans som kan\r\nbehövas i de här målen.</pre><pre>Tyvärr tycks det emellertid vara så att det i\r\nlänsrätterna nu växer upp nya balanser av\r\nförsäkringsmål. Ett av skälen till att man ändrade\r\ninstansordningen och avvecklade\r\nförsäkringsrätterna eller integrerade dem var just\r\natt det fanns en mycket stor målbalans och att folk\r\nsom är beroende av den ena eller den andra\r\ndomstolens utslag för sin försörjning fick vänta\r\nalltför länge. Det är emellertid mer en fråga om\r\nresurser, och den får vi ta upp i annat sammanhang\r\ni denna kammare.</pre><pre>Ett bärande motiv för regeringen att avskaffa\r\nFörsäkringsöverdomstolen är också att\r\nJustitiedepartementet är principiell motståndare\r\ntill specialdomstolar. Det här principiella\r\nmotståndet mot specialdomstolar kommer till klart\r\nuttryck i den promemoria som departementet har\r\ngett ut, som heter ''Specialdomstolar i framtiden''\r\noch som ju i praktiken innebär ren slakt på alla\r\nspecialdomstolar.</pre><pre>Socialdemokraterna har i detta betänkande, liksom\r\ni tidigare betänkanden, försökt redovisa sin\r\nprincipiell ståndpunkt i fråga om specialdomstolar.\r\nI reservationen under mom. 7 i detta betänkande\r\nsäger vi socialdemokrater att vi visserligen ställer\r\noss bakom propositionens förslag om nedläggning\r\nav Försäkringsöverdomstolen. Vi vill emellertid\r\nframhålla att den restriktiva syn på\r\nspecialdomstolar som redovisas av regeringen i\r\npropositionen inte är motiverad. Enligt vår\r\nuppfattning måste, vid den fortsatta beredningen\r\nav frågan om specialdomstolarnas framtid, varje\r\nspecialdomstols fortsatta verksamhet bedömas\r\nefter egna meriter, inte enbart utifrån principiella\r\nståndpunkter.</pre><pre>Vi vill alltså att regeringen skall beakta detta i det\r\nfortsatta beredningsarbetet när det gäller\r\nspecialdomstolar. Vi vill således att riksdagen\r\nbiträder reservationen till detta betänkande och på\r\ndet sättet ger regeringen till känna denna\r\nuppfattning beträffande specialdomstolarna.</pre><pre>Fru talman! Med detta yrkar jag bifall till\r\nreservationen i betänkande JuU33.</pre><pre>Anf. 82  INGBRITT IRHAMMAR (c):</pre><pre>Fru talman! Som Göran Magnusson sade föreligger\r\nnu förslag om att lägga ner\r\nFörsäkringsöverdomstolen. Om detta råder det\r\nenighet i utskottet, likaså om att\r\nFörsäkringsöverdomstolen skall bli en renodlad\r\nprejudikatinstans fram till den tidpunkt då\r\nnedläggningen skall ske. Den har utskottet\r\nföreslagit skall bestämmas till den 1 juli 1995.</pre><pre>Det har varit diskussioner om huruvida man hinner\r\nmed det. Vi från utskottets sida har ansett att det är\r\nviktigt att fastställa en tidpunkt. Skulle det visa sig\r\natt det är omöjligt att hålla tiden, får regeringen i\r\nstället återkomma med ett förslag till annan\r\ntidpunkt för ikraftträdandet.</pre><pre>Förutom detta föreslår vi att antalet\r\nförsäkringsdomare i Försäkringsöverdomstolen,\r\nförutom presidenten, skall minskas från åtta till\r\nfyra. Vidare föreslår vi att\r\nFörsäkringsöverdomstolen vid prövning av\r\ndispensärenden skall vara domför med en lagfaren\r\nledamot.</pre><pre>Det här förslaget kommer att innebära besparingar.\r\nVi räknar med en årlig besparing på ca 11 miljoner\r\nkronor. Det ser vi som positivt.</pre><pre>Regeringens principiella syn på specialdomstolar,\r\nsom Göran Magnusson hänvisade till, är att antalet\r\nspecialdomstolar bör begränsas. Vi bör sträva efter\r\nen enhetlig och sammanhängande\r\ndomstolsorganisation, har man uttalat från\r\nregeringens sida. Det är viktigt att prövning kan ske\r\ni tre instanser. Det är samtidigt viktigt att varje\r\ndomstol har en stor kompetens inom ett brett fält.\r\nVi anser att det är viktigt att särintressen rensas ut\r\nur domstolarna.</pre><pre>Göran Magnusson hänvisar till den\r\ndepartementspromemoria som nyligen har kommit\r\nfrån Justitiedepartementet. Göran Magnusson\r\nsäger att den innebär ren slakt på specialdomstolar.\r\nJag kan inte förstå det. Åtminstone i det förslag\r\nsom nu skall skickas ut på remiss pläderas för att\r\nt.ex. Marknadsdomstolen skall flyttas över till Svea\r\nhovrätt men att den skall vara kvar.\r\nArbetsdomstolen föreslås få finnas kvar, hyres- och\r\narrendenämnderna föreslås visserligen kopplas till\r\ntingsrätterna och dela deras personal, men de skall\r\nfå behålla sitt namn och sin karaktär av egen\r\nmyndighet. Så står det i promemorian. Jag kan inte\r\ninse hur det kan innebära slakt på samtliga\r\nspecialdomstolar, som Göran Magnusson påstår.</pre><pre>Nu är det viktigt att förslaget prövas. Det är därför\r\nsom det skall skickas ut på remiss. Sedan får vi se\r\nhur förslaget blir. Ändringen är tänkt att träda i\r\nkraft 1994.</pre><pre>Med detta, fru talman, yrkar jag bifall till utskottets\r\nhemställan och avslag på reservationen.</pre><pre>Anf. 83  GÖRAN MAGNUSSON (s):</pre><pre>Fru talman! Det är riktigt att vi får tillfälle att få\r\nåterkomma till en mer principiell diskussion om\r\nspecialdomstolarna. Låt mig bara i detta\r\nsammanhang få notera ytterligare en gång -- jag\r\ngjorde det i en tidigare debatt kring\r\ndomstolsväsendet -- att i alla fall lagutskottets\r\nledamöter uttalat intresse för att man skall inrätta\r\nsärskild familjedomstol, som i och för sig inte är\r\nnågot annat än en ny specialdomstol.</pre><pre>Det är möjligt att det faktiskt var litet överdrift att\r\nsäga att förslaget innebär ren slakt på\r\nspecialdomstolar. Det är väl det till en början, om\r\nman håller sig till det principiella planet. Sedan\r\nkommer man fram till att det faktiskt i några\r\nsammanhang är motiverat med särskilda domstolar\r\noch speciella uppläggningar.</pre><pre>Det är bra att Ingbritt Irhammar pläderar för att\r\nArbetsdomstolen skall vara kvar och att det skall\r\nfinnas särskilda anordningar på olika områden, för\r\natt vi på så sätt så småningom skall kunna skapa en\r\nmajoritet för det som jag tycker är det viktiga i\r\nreservationen till betänkandet, nämligen att man\r\nprövar de olika domstolarna på deras egna meriter\r\noch inte utifrån principiella utgångspunkter.</pre><pre>Fru talman! Jag tänkte till sist säga något om\r\nsärintressen. Det finns inte några särintressen i\r\ndessa specialdomstolar. Det finns olika allmänna\r\nintressen. Men begreppet särintresse används i den\r\npolitiska debatten om allting. Utifrån någras\r\nutgångspunkt är t.o.m. riksdagen i sig ett\r\nsärintresse. Då tycker jag att diskussionen har gått\r\nalldeles för långt.</pre><pre>Anf. 84  INGBRITT IRHAMMAR (c):</pre><pre>Fru talman! När det gäller särintressen och\r\nintresseledamöter i specialdomstolar är det faktiskt\r\nså att det i många år har ifrågasatts att\r\nspecialdomstolar har partiska ledamöter. Sverige\r\nhar också förlorat ett mål i Europadomstolen på\r\njust denna grund i det s.k. Langborgermålet. Efter\r\ndet ändrades domstolens sammansättning. Det är\r\nväl ett bra exempel på särintressen.</pre><pre>Jag håller med Göran Magnusson om att det finns\r\nmånga inom riksdagen som har andra särintressen.\r\nMen det viktigaste att konstatera nu är att Göran\r\nMagnusson rättade till sitt uttalande om förslaget\r\nfrån Justitiedepartementet om specialdomstolar\r\nsom nu skall skickas ut på remiss. Han säger att det\r\ninte innebär någon slakt på samtliga\r\nspecialdomstolar, utan det är ett viktigt försök att\r\nminska det antal specialdomstolar som vi har och\r\npröva varje domstol för sig och se vilka som är\r\nviktiga att behålla.</pre><pre>Anf. 85  GÖRAN MAGNUSSON (s):</pre><pre>Fru talman! Ingbritt Irhammar talar om\r\nsärintressen i domstolarna och intresseledamöter.\r\nHon refererar till ett mål i Europadomstolen i det\r\ns.k. Langborgerfallet. Samtidigt uttalade dock\r\nEuropadomstolen att just intresseledamöterna\r\ntillförde domstolen kompetens och kunskap.\r\nEuropadomstolen hade alltså ingen principiell\r\ninvändning mot konstruktionen av dessa\r\nspecialdomstolar i övrigt, utan det gällde just i det\r\nalldeles speciella fallet, Langborgermålet.</pre><pre>Jag tycker inte att det finns skäl att ens utifrån detta\r\nmål i Europadomstolen gå till attack mot\r\nspecialdomstolarna som sådana. Vi får diskutera\r\nfrågan senare.</pre><pre>Det är möjligt, Ingbritt Irhammar, att jag överdrev\r\nnär jag talade om slakt. Det är också möjligt att jag\r\nhade läst något pressmeddelande från\r\nJustitiedepartementet, där det framstod som om\r\nspecialdomstolarna skulle avskaffas. Det är inte\r\nförsta gången som det sägs en sak i\r\npressmeddelandet som sedan blir annat i\r\nverkligheten, när man tittar närmare på frågan och\r\nser hur det faktiskt är. Det är i så fall bra.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>12 §  Prövningstillstånd i hovrätt om\r\ninstansordningen i utsökningsmål</pre><pre>Föredrogs</pre><pre>justitieutskottets betänkande</pre><pre>1992/93:JuU34 Prövningstillstånd i hovrätt och\r\ninstansordningen i utsökningsmål (prop.\r\n1992/93:216).</pre><pre>Anf. 86  GÖRAN MAGNUSSON (s):</pre><pre>Fru talman! Kammaren har i dag uppe till\r\nbehandling flera betänknaden som är\r\nbetydelsefulla för domstolarna och rättsväsendet.\r\nSyftet med de förslag som behandlas är att\r\neffektivisera dessa myndigheters arbete. I\r\nföregående ärende föreslogs avskaffande av en\r\ndomstol, och i ärendet dessförinnan, som inte\r\nföranledde någon debatt, föreslogs möjlighet att\r\ndelegera arbetsuppgifter inom domstolarna. Det\r\nbetyder att den s.k. icke rättsbildade personalens\r\nkompetens och förmåga bättre skall tas till vara.\r\nDomarnas arbete kan därmed koncentreras på\r\ndömande verksamhet.</pre><pre>Också i det betänkande som vi nu debatterar,\r\njustitieutskottets betänkande JuU34, finns förslag\r\nsom syftar till att effektivisera domstolarnas arbete.</pre><pre>Det skall ske genom det principiellt viktiga\r\nregeringsförslaget om prövningstillstånd i brottmål\r\ni ledet tingsrätt--hovrätt. En bred majoritet i\r\nutskottet ställer sig bakom förslaget att\r\nprövningstillstånd skall krävas när tingsrätten dömt\r\ntill böter eller helt frikänt den tilltalade.</pre><pre>Utskottet föreslår emellertid på en punkt en\r\nändring i regeringens förslag. Utskottet föreslår att\r\nåklagaren inte skall behöva prövningstillstånd vid\r\nfrikännande dom för ett brott där det är föreskrivet\r\nsvårare straff än sex månader. Vid ett bifall till\r\nutskottets förslag skulle Domstolsutredningens\r\nmajoritetsförslag i detta avseende komma att\r\ngenomföras.</pre><pre>När det gäller antalet domare som skall utföra\r\ndispensprövningen har Socialdemokraterna\r\nstannat för Domstolsutredningens förslag om två\r\ndomare. Vad gäller omröstningsreglerna ställer sig\r\nSocialdemokraterna bakom förslaget att\r\nprövningstillstånd skall beviljas om en domare vill\r\ndet. Regeringens förslag innebär att tre domare\r\nskall utföra dispensprövningen och att två av dem\r\nmåste bifalla framställningen för att målet skall\r\nkunna gå vidare.</pre><pre>Dispensprövning förekommer redan i s.k. småmål,\r\ndär den utförs av två domare. Erfarenheterna av\r\ndetta får sägas vara goda, och de rättssäkerhetskrav\r\nsom bör uppställas har kunnat upprätthållas.\r\nLagrådet har när det granskat lagförslagen inte\r\nuttalat sig för eller emot vare sig ett system med två\r\neller med tre domare.</pre><pre>Vi anser för vår del att man borde bygga vidare på\r\nsystemet med två domare. Det är mera\r\nkostnadseffektivt, eftersom det engagerar färre\r\ndomare. Sett ur den enskildes synpunkt är det en\r\nfördel att han behöver övertyga endast en domare i\r\nstället för två för sin sak. Även med hänsyn till\r\narbetsorganisationen på en hovrättsavdelning\r\nborde två domare vara att föredra.</pre><pre>Jag vill med detta yrka bifall till reservation 2.</pre><pre>När det gäller frågan om instansordning i\r\nutsökningsmål följer utskottet regeringens förslag\r\nom att flytta prövningen i första instans från hovrätt\r\ntill tingsrätt. Det var också Domstolsutredningens\r\nförslag.</pre><pre>Vi socialdemokrater har emellertid en annan\r\nuppfattning än utskottsmajoriteten om vilka\r\ntingsrätter som skall vara behöriga att pröva dessa\r\nmål. Vi vill undvika den koncentration till ett\r\nmindre antal tingsrätter som regeringen och\r\nutskottsmajoriteten vill genomföra genom att\r\nendast de tingsrätter inom vars domkrets\r\nkronofogdemyndigheten har sitt säte skall bli\r\nbehöriga att pröva dessa mål. För närvarande finns\r\ndet en tingsrätt i varje län, men en ytterligare\r\nkoncentration av kronofogdemyndigheterna har\r\ndiskuterats.</pre><pre>I detta sammanhang kan jag inte låta bli att citera\r\nvad de borgerliga reservanterna skrev 1985 när den\r\nsocialdemokratiska majoriteten ville koncentrera\r\nvissa ekobrottmål till en tingsrätt i varje län. De\r\nborgerliga reservanterna skrev då så här i\r\nprincipfrågan om koncentration av ärendena till ett\r\nmindre antal tingsrätter:</pre><pre>''Utskottet vill inledningsvis betona att vår\r\nrättsordning bygger på grundinställningen att alla\r\ntingsrätter har lika kompetens att handlägga och\r\npröva mål. Denna uppfattning om tingsrätternas\r\ninbördes likvärdighet är allmänt omfattad. Det är\r\nsålunda en för vårt rättssystem främmande tanke\r\natt vissa domstolar skulle vara av högre kvalitet än\r\nandra.''</pre><pre>Fru talman! Med detta yrkar jag bifall till\r\nreservation 3 vid betänkandet, vilket innebär att\r\nregeringen får i uppdrag att till hösten -- i god tid\r\nföre lagens ikraftträdande -- återkomma med\r\nförslag till forumregel i första instans i\r\nutsökningsmålen, innebärande att målen sprids till\r\nlandets alla tingsrätter.</pre><pre>Anf. 87  KARL GUSTAF SJÖDIN (nyd):</pre><pre>Fru talman! I propositionen föreslogs bl.a. att\r\nregler om prövningstillstånd skall införas i ledet\r\ntingsrätt--hovrätt i brottmål där tingsrätten har\r\ndömt den tilltalade endast till böter eller frikänt den\r\ntilltalade från ansvar. Prövningstillstånd skulle\r\nkrävas oavsett vem -- den tilltalade, åklagaren eller\r\nmålsäganden -- som överklagat domen. Undantag\r\nföreslogs dock för det fåtal fall där Riksåklagaren,\r\nJustitiekanslern eller riksdagens ombudsmän för\r\ntalan i hovrätten.</pre><pre>Syftet med förslaget var att lätta på hovrätternas\r\narbetsbörda, som påstås vara för stor. Naturligtvis\r\nhar också flera hovrätter tillstyrkt förslaget. Ett\r\nstort antal remissinstanser har emellertid motsatt\r\nsig förslaget om prövningstillstånd i brottmål.\r\nSkälet därtill är huvudsakligen att rättssäkerheten\r\nkräver en fullständig prövning i åtminstone två\r\ninstanser.</pre><pre>Ny demokrati ansluter sig till den uppfattningen,\r\nmen vill därutöver framhålla att genom införande\r\nav prövningstillstånd på det sätt som föreslagits\r\nkommer målsäganden, dvs. brottsoffret, att hamna\r\ni en betydligt sämre situation än den påstådde\r\nbrottslingen. Den enskildes rättstrygghet blir\r\nsämre. En sådan förändring rimmar också illa med\r\nkravet att stärka brottsoffrens, t.ex.\r\nvåldtäktsoffrens och incestoffrens, ställning i\r\nrättsprocessen.</pre><pre>Hovrätternas arbetsbörda får absolut inte läggas till\r\ngrund för en så genomgripande förändring i rätten\r\natt få sin sak prövad. Det går helt enkelt inte att\r\nbortse från vår långa rättstradition, som innebär att\r\ndet varit möjligt för den enskilde, såväl den\r\ntilltalade som målsäganden, att oavsett brottmålets\r\nart och allvar få det prövat fullt ut i åtminstone två\r\ninstanser. Ny demokrati anser i likhet med många\r\nremissinstanser att det krävs starka skäl att bryta\r\ndenna tradition. Sådana skäl lyser med sin frånvaro\r\ni propositionen.</pre><pre>Visserligen har utskottet gjort vissa modifieringar\r\nsom delvis tillgodoser Ny demokratis önskemål,\r\ngenom att följa Domstolsutredningens förslag och\r\nmildra de konsekvenser som onekligen skulle ha\r\nuppstått om regeringens förslag gått igenom utan\r\ninskränkningar. Eftersom Göran Magnusson nyss\r\nredogjort för detta, skall jag inte närmare gå in på\r\ndet. Prövningstillstånd skulle enligt\r\nregeringsförslaget ha krävts vid frikännande dom\r\nbeträffande mycket allvarlig brottslighet.</pre><pre>Det var ett bra initiativ från utskottet. Emellertid\r\nkvarstår Ny demokratis uppfattning att införande\r\nav prövningstillstånd i ledet tingsrätt--hovrätt, i de\r\nfall där tingsrätten har dömt den tilltalade till böter\r\nresp. i brottmål där tingsrätten frikänt den tilltalade\r\nfrån ansvar, är ett för stort ingrepp i brottsoffrens\r\nställning i rättsprocessen. Som Göran Magnusson\r\nnämnde kommer det enligt utskottets initiativ att\r\nkrävas prövningstillstånd endast om den\r\nfrikännande domen avser brott för vilket\r\nmaximistraffet är fängelse i högst sex månader.</pre><pre>Jag yrkar bifall till vår reservation 1 beträffande\r\nmom. 2 och 6 i justitieutskottets betänkande\r\nJuU34.</pre><pre>Anf. 88  BERITH ERIKSSON (v):</pre><pre>Fru talman! Förslaget i detta betänkande om\r\nprövningstillstånd i hovrätt och instansordningen i\r\nutsökningsmål kan vi i vänsterpartiet inte bifalla i\r\ndess helhet. Att ytterligare begränsa rätten till\r\nprövning i två instanser vid tvistemål, genom att\r\ninföra prövningstillstånd för mål där\r\ntvisteföremålets värde inte överstiger ett\r\nbasbelopp, anser vi vara oacceptabelt. Det finns\r\nredan i dag ett tak på ett halvt basbelopp, och det\r\nuppfattar vi som otillfredsställande. Det är väldigt\r\nmycket pengar för många människor. Den andra\r\ndelen i förslaget är att man skulle begränsa rätten\r\ntill överprövning i högre rätt i brottmål. Den\r\ninskränkningen anser vi inte skall införas.</pre><pre>Utskottsmajoriteten anser att problemen av\r\nrättssäkerhetskaraktär har bemästrats i det förslag\r\nsom nu föreligger. I ett rättssamhälle, som ju\r\nSverige anser sig vara, är tilltron till rättsapparaten\r\navhängig av medborgarnas vetskap om att alla är\r\nlika inför lagen och att alla har möjlighet att få sin\r\nsak prövad. Det gäller såväl den tilltalade som\r\nmålsägande och brottsoffer. För allmänheten är\r\ninte det viktigaste om tvisten gäller en viss summa\r\neller om det gäller ett brott som renderar ett visst\r\nstraffvärde. Det viktiga i sammanhanget är känslan\r\nav att rättssamhället fungerar i alla lägen.</pre><pre>Skälet till att detta förslag läggs fram är att\r\nmålbalansen i hovrätterna är höga. Något annat\r\nskäl finns inte. Det kan inte få vara ett godtagbart\r\nskäl för att införa begränsningar i den viktiga rätten\r\natt få sin sak prövad i två instanser.</pre><pre>Vänsterpartiet kommer att rösta med reservation 1,\r\nsom i stort sett sammanfaller med yrkandena i vår\r\nmotion. Jag yrkar bifall till vår meningsyttring som\r\navser mom. 1 och i övrigt till utskottets hemställan.</pre><pre>Anf. 89  BRITTA BJELLE (fp):</pre><pre>Fru talman! Till det betänkande vi nu behandlar har\r\nfogats tre reservationer: en om prövningstillstånd i\r\nbrottmål, en om sammansättningsregler och en om\r\nforumregler i utsökningsmål. Jag tänkte kort\r\nkommentera var och en av dessa frågor.</pre><pre>Prövningstillstånd i brottmål är en nyhet i svensk\r\nrättsordning. Den avviker från en rättighet som vi i\r\nSverige länge har haft, nämligen rätten att få vår\r\nsak fullständigt prövad i minst två instanser, precis\r\nsom K-G Sjödin tidigare har sagt. Skälet till att en\r\nförändring nu föreslås är att hovrätternas\r\narbetsbörda är så stor.</pre><pre>Arbetsläget vid de allmänna domstolarna har sedan\r\nflera år varit ansträngt. Särskilt drabbade är\r\nhovrätterna. Under de senaste åren har det varje år\r\nkommit in allt fler mål till hovrätterna. Av\r\nundersökningar som gjorts vet vi att den totala\r\nmålökningen i hovrätterna under tioårsperioden\r\n1980--1990 har uppgått till 29 %, samtidigt som\r\nmålen genomsnittligt har blivit allt tyngre. Även\r\nom hovrätterna har förmått att efter hand öka\r\nmålavverkningen, har de inte kunnat hålla jämna\r\nsteg med den ökande tillströmningen. Om vi ser på\r\nvad som har hänt de senaste åren är trenden\r\noförändrad. 1991 kom det in drygt 22 000 mål till\r\nhovrätterna, vilket var en ökning med 7 % jämfört\r\nmed året innan. År 1992 kom det in 26 000 mål,\r\nvilket innebar en ökning med 18 % jämfört med\r\nåret innan. Trots en större målavverkning ökade\r\nmålbalanserna under 1992 jämfört med 1991.\r\nBalanserna på hovrätterna är i dag så stora att de\r\nbörjar bli svårbemästrade.</pre><pre>Något måste alltså göras. Man kan inte låtsas som\r\nom denna utveckling inte äger rum. Det finns då ett\r\nantal olika sätt att angripa detta problem. Om\r\nmålet är att begränsa och förenkla processen i\r\nhovrätt, kan det ske genom fullföljdsförbud med\r\neller utan s.k. ventil. Det kan också ske genom\r\nomprövning i tingsrätten eller slopande av rätten\r\ntill avräkning av häktningstid för den som dömts till\r\nfängelse. Det kan ske genom inskränkning av\r\nmöjligheterna till rättshjälp vid överklagande eller\r\nett ökat skriftligt inslag. Ja, det finns ytterligare\r\nförslag som man kan pröva för att uppnå målet.</pre><pre>Av alla tänkbara förslag som diskuterats anser\r\nutskottets majoritet att propositionens förslag är\r\ndet bästa. Det är också ett mycket begränsat\r\nförslag. Det innebär att regler om\r\nprövningstillstånd införs när det gäller talan mot\r\ntingsrättens dom i brottmål, men enbart i sådana\r\nmål där tingsrätten bestämt påföljden till böter eller\r\nfrikänt den tilltalade från ansvar. Det betyder alltså\r\natt vid dom på fängelse eller annan påföljd än böter\r\nkrävs inget prövningstillstånd för att gå vidare i\r\ninstansordningen.</pre><pre>De regler som skall tillämpas vid prövningstillstånd\r\när också generösa. Prövningstillstånd skall beviljas\r\nom det finns anledning att ändra tingsrättens\r\navgörande, s.k. ändringsdispens. Det betyder alltså\r\natt hovrätten skall göra en granskning av\r\nunderrättens dom. Om något tyder på att det\r\növerklagade avgörandet kan behöva ändras, skall\r\nprövningstillstånd medges. Vidare skall\r\nprövningstillstånd medges om det är av vikt för\r\nrättstillämpningen att överprövning sker, s.k.\r\nprejudikatsdispens, eller om det annars föreligger\r\nsynnerliga skäl för överprövning, s.k. extraordinär\r\ndispens.</pre><pre>Förslaget om prövningstillstånd innebär alltså inte\r\nett förbud att överklaga en dom utan endast att det\r\ni hovrätterna skapas utrymme för ett mera flexibelt\r\nsätt att handlägga de fullföljda målen. Det är alltså\r\nformerna för hovrättens prövning som ändras. Ett\r\nsystem med prövningstillstånd leder till att\r\nhovrätternas resurser används på ett effektivare\r\nsätt. Förutom att mindre mål kan hanteras snabbt,\r\nenkelt och billigt blir det förhoppningsvis också\r\nutrymme för hovrätterna att ägna mer kvalificerade\r\nmål den tid och den behandling som dessa mål\r\nkräver.</pre><pre>Här vill jag också nämna att utskottet på en punkt\r\ninte gillar propositionens förslag, precis som Göran\r\nMagnusson nämnt, utan kommer med en egen\r\nlösning. I propositionen föreslås en särskild regel\r\nsom innebär att dispensprövning krävs för\r\nåklagarens talan mot en dom i vilken den tilltalade\r\nhelt har frikänts. I propositionen motiveras\r\nförslaget med rättviseskäl. Det problem som vi i\r\nutskottet har velat peka på är att den regeln innebär\r\natt det även vid mycket allvarliga brott såsom grov\r\nmisshandel, mord och liknande kommer att krävas\r\nprövningstillstånd för åklagare. Den lösningen\r\ntycker vi i utskottet inte är acceptabel.</pre><pre>Vi menar att åklagaren intar en särskild ställning i\r\nvår rättsordning. Åklagarens uppgift är att utkräva\r\nstatens straffansvar för den som brutit mot en\r\nstraffbestämmelse. Rättegångsbalken ger\r\nåklagaren en särställning som följer av yrkesrollen.\r\nI rättegångsbalken är fastlagt att åklagaren har en\r\nobjektivitetsplikt och att åklagaren också arbetar\r\nunder straffansvar. Åklagaren har dessutom, till\r\nskillnad från den tilltalade, inget att vinna för egen\r\ndel på att överklaga.</pre><pre>Vid tidigare företagna undersökningar har det\r\ndessutom visat sig att åklagarna står för en mycket\r\nliten del av överklagandet till hovrätt. 1988 rörde\r\ndet sig om en eller två procent av samtliga avgjorda\r\nbrottmål.</pre><pre>Det här resonemanget har lett till att vi i utskottet\r\ninte biträder förslaget i propositionen utan i stället\r\nföreslår en ändring som bygger på\r\ndomstolsutredningens förslag, som innebär att krav\r\npå prövningstillstånd inte bör gälla för åklagare i de\r\nfall en frikännande dom rör ett grövre brott.</pre><pre>Slutsatsen blir att prövningstillstånd skall krävas\r\ndels om påföljden i målet är böter, dels om ett\r\nfrikännande avser ett mindre brott, alltså där\r\nmaximistraffet är fängelse i högst sex månader.\r\nUtöver det krävs alltså inget prövningstillstånd för\r\nåklagare.</pre><pre>Fru talman! I dag finns redan ett förfarande med\r\nprövningstillstånd i tvistemål. Prövningstillstånd i\r\ntvistemål avser de s.k. småmålen, där värdet av vad\r\nsom yrkas uppenbarligen inte överstiger ett halvt\r\nbasbelopp. I propositionen föreslås nu en utökning\r\nav systemet med prövningstillstånd i tvistemål till\r\natt omfatta alla mål där värdet av tvistemålet\r\nuppenbart inte överstiger ett basbelopp.</pre><pre>Förfarandet med prövningstillstånd i tvistemål har\r\nfunnits ett antal år och har fungerat bra. Utskottet\r\nhar därför tillstyrkt propositionen i den delen.</pre><pre>När det sedan gäller hovrättens sammansättning\r\nvid dispensprövning är hovrätten i dag domför med\r\ntvå lagfarna domare, vilket Göran Magnusson varit\r\ninne på. I dag prövas ju enbart tvistemål. I\r\npropositionen föreslås att vid avgörande av\r\ndispensprövningar, som framöver kommer att gälla\r\nvad i tvistemål och i brottmål, skall hovrätten vara\r\ndomför med tre lagfarna ledamöter.</pre><pre>Bakgrunden till den förändringen är att prövningen\r\nskall göras under kvalificerade och rättssäkra\r\nformer. Vidare sammanfaller den förändringen\r\nmed huvuddragen för hovrättens sammansättning i\r\nbötesmål och i tvistemål där tingsrätten bestått av\r\nen lagfaren domare. En sammansättning med tre\r\nlagfarna ledamöter minimerar också risken för\r\nfelbedömningar, och utskottets majoritet tillstyrker\r\ndärför propositionen i denna del.</pre><pre>Slutligen några ord om forumfrågan i\r\nutsökningsmål. Enligt propositionen skall\r\nutsökningsmålen överklagas till den tingsrätt inom\r\nvars domkrets den kronofogdemyndighet finns som\r\nhar avgjort målet. Man kan naturligtvis göra på\r\nandra sätt också, men den föreslagna ordningen är\r\nklar och enkel att tillämpa. Till det kan läggas att\r\nhuvudregeln inom förvaltningar är att\r\nmyndighetsbeslut överklagas till den domstol inom\r\nvars domkrets myndigheten ligger.</pre><pre>Lagutskottet, som har yttrat sig i den här frågan,\r\ntillstyrker propositionens förslag. Justitieutskottets\r\nmajoritet, som väl inser att förslaget strider mot\r\nprincipen att alla tingsrätter skall kunna handlägga\r\nalla mål, anser ändå vid en sammanvägning av olika\r\nintressen att skälen för propositionens förslag väger\r\ntyngre. Utskottet tillstyrker därmed vad som\r\nföreslås i propositionen.</pre><pre>Med det, fru talman, yrkar jag bifall till\r\njustitieutskottets hemställan och avslag på samtliga\r\nreservationer.</pre><pre>Anf. 90  KARL GUSTAF SJÖDIN (nyd)\r\nreplik:</pre><pre>Fru talman! Ur rättssäkerhetssynpunkt är det inte\r\ntillfredsställande att arbetsbördan i hovrätten\r\ninskränker medborgarnas rätt att i de mindre\r\nbrottmålen överklaga i två instanser.</pre><pre>Det har talats en del om domstolsutredningen, och\r\nden föreslog i sitt betänkande att det inte skall\r\ninföras några nya regler om fullföljdsförbud i ledet\r\ntingsrätt--hovrätt. Det främsta skälet för detta var\r\natt ett oinskränkt fullföljdsförbud leder till\r\nnackdelar för rättstillämpningen.</pre><pre>Vidare sade utredningen att det finns ytterligare två\r\nskäl: dels skulle fullföljdsförbud inte kunna avse\r\nannat än de allra mest bagatellartade frågorna och\r\nskulle därför inte nämnvärt avlasta hovrätternas\r\narbete, dels skulle man i ett sådant system trots allt\r\ngöra rejäla ingrepp i den hävdvunna rätten att\r\növerklaga domstolsavgöranden.</pre><pre>Om ett sådant ingrepp inte medför några avsevärda\r\nfördelar, bör man avstå från det, är utredningens\r\nslutsats. Detta gäller enligt min mening även de\r\ninskränkningar som nu föreslås.</pre><pre>Anf. 91  BRITTA BJELLE (fp) replik:</pre><pre>Fru talman! För att börja med domstolarnas\r\narbetsbörda, vill jag säga att det är alldeles\r\nuppenbart att någonting måste göras för att\r\ndomstolarna skall hinna med den arbetssituation de\r\nhar. Det är intressant att notera att ingen har\r\nföreslagit, vare sig remissinstanser eller Ny\r\ndemokrati eller något annat parti, att vi skall ha fler\r\ndomare i Sverige. Frågan är då hur man skall göra\r\nså att domstolarna faktiskt orkar med den\r\narbetsbörda de har.</pre><pre>Vad som här föreslås är ändå ganska\r\nvittomfattande, i den meningen att det finns\r\nmängder av mål där den tilltalade är dömd till böter\r\noch som är sådana mål att de ganska enkelt kan\r\nhandläggas genom att man tittar i de handlingar\r\nsom har kommit in till hovrätten. Därmed får man\r\nett avsevärt billigare förfarande och ett snabbare\r\nförfarande, men för att åstadkomma rättssäkerhet i\r\ndet systemet inför man att tre stycken lagfarna\r\ndomare skall ta ställning när det gäller\r\nprövningstillstånd.</pre><pre>Det är ett billigt förfarande, men jag tycker att det\r\när angeläget att ändå påminna om att det trots allt\r\när en mycket liten begränsning för den enskilde, av\r\ndet skälet att man alltid har rätt att gå vidare till\r\nhovrätten. Finner de tre lagfarna domarna att det\r\nfinns någonting i domen som tyder på att den skall\r\nändras, skall det också meddelas\r\nprövningstillstånd.</pre><pre>Jag tycker att man har hittat en bra lösning som\r\nförbilligar och ändå är rättssäker.</pre><pre>Anf. 92  KARL GUSTAF SJÖDIN (nyd)\r\nreplik:</pre><pre>Fru talman! Det fanns en annan motion, Ju31,\r\nväckt av en ledamot från Moderata samlingspartiet,\r\ndär man vill ta bort den ovillkorliga rätten för\r\navräkning av häktningstiden mellan tingsrättens\r\noch hovrättens domar. Vi hörde vid en hearing med\r\nriksåklagaren att okynnesöverklaganden är ganska\r\nvanliga, och enligt hans uppfattning ökar antalet\r\nmål i hovrätten till följd av detta.</pre><pre>Nu har inte motionären reserverat sig i utskottet\r\nutan ställer sig bakom vad som sägs i betänkandet,\r\natt regeringen har tillsatt en utredning som ser över\r\nde här sakerna. Men det finns alltså andra sätt att\r\nminska arbetsbördan i hovrätten. Jag hoppas att\r\nutredningsarbetet leder fram till att sådana\r\nföreslås. Jag tycker att den väg som anvisas i den\r\nnyssnämnda motionen är mycket bättre än att\r\ninskränka medborgarnas rättigheter.</pre><pre>Anf. 93  BRITTA BJELLE (fp) replik:</pre><pre>Fru talman! Det är ganska klart att det finns flera\r\nolika sätt att uppnå målet om en förenklad\r\nhandläggning i hovrätt, bl.a. det som Karl Gustaf\r\nSjödin talade om då det gäller avräkning av\r\nhäktningstiden. Man kan ha ett mer skriftligt inslag\r\nän man har i dag, och det finns många andra\r\nförslag.</pre><pre>Men när man väger de olika förslagen mot\r\nvarandra, precis som jag sade i mitt\r\ninledningsanförande, har utskottet ändå kommit\r\nfram till att inget av förslagen innebär så där\r\nalldeles lyckade lösningar, och i den\r\nsammanvägning som gjorts tycker jag att\r\nregeringens förslag är det allra bästa.</pre><pre>Talmannen anmälde att Karl Gustaf Sjödin anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 94  BERITH ERIKSSON (v) replik:</pre><pre>Fru talman! Först vill jag ta upp det Britta Bjelle\r\nsade om att målen har blivit allt tyngre och mer\r\nkomplicerade och att det utgör ett skäl till att göra\r\nden inskränkning som nu föreslås. Då vill jag\r\npåpeka att om ett mål är komplicerat och tungt, har\r\ndet inte alltid en direkt koppling till summan som\r\ndet gäller. Mål som rör sig om stora penningbelopp\r\nkan vara enkla, och mål som rör sig om små belopp\r\nkan vara tunga och komplicerade.</pre><pre>Jag anser också att det kan finnas olika sätt att\r\nangripa problemet med målbalansen i hovrätterna.\r\nAtt effektivisera genom att lägga ned, som Göran\r\nMagnusson var inne på tidigare, och att\r\neffektivisera genom att delegera är åtgärder som vi\r\nkan tänka oss.</pre><pre>Gränsen för vad vi kan gå med på går där\r\neffektiviseringen riskerar att drabba allmänheten.\r\nJag kan frankt säga: Börjar det bli fråga om att\r\ninskränka rättssäkerheten i samhället får vi anställa\r\nfler domare.</pre><pre>Jag vill fråga Britta Bjelle: Vilket är det\r\növergripande målet? Är det att begränsa antalet\r\nhovrättsmål, eller är det att uppfylla ett\r\nrättssamhälles krav på grundläggande\r\nrättssäkerhet, så att vi även fortsättningsvis kan\r\ngarantera alla rätten att få sin sak prövad i två\r\ninstanser?</pre><pre>Britta Bjelle påpekade att det givetvis inte är fråga\r\nom att ta bort möjligheter. Genom att man måste\r\nha prövningstillstånd handlar det enligt min mening\r\nom en oacceptabel begränsning av rätten att få sin\r\nsak prövad i två instanser.</pre><pre>Man måste trots allt förvänta sig att ett stort antal\r\növerklaganden inte kommer att behandlas i\r\nhovrätten. Däremot återstår ett\r\nprövningsförfarande. Väntar man sig någon direkt\r\nekonomisk vinst av detta som Britta Bjelle kan\r\nange i siffror?</pre><pre>Anf. 95  BRITTA BJELLE (fp) replik:</pre><pre>Fru talman! Det finns två delar i frågan om\r\nprövningstillstånd i hovrätt. Den ena är att vi redan\r\ni dag har prövningstillstånd för tvistemål om belopp\r\npå upp till ett halvt basbelopp. Här krävs det i dag\r\nprövningstillstånd. På den sidan utökar man nu\r\nförfarandet med prövningstillstånd till att omfatta\r\nbelopp på upp till ett basbelopp.</pre><pre>Jag uppehåller mig ett ögonblick vid just detta.\r\nSystemet med prövningstillstånd vid tvistemål har\r\nvisat sig fungera mycket väl. Det har inte funnits ett\r\nliknande system för brottmål. Här kommer det nu\r\natt ske en begränsning som går utöver det vi är vana\r\nvid i Sverige.</pre><pre>Jag vill påstå att prövningstillstånd allmänt sett inte\r\nalls innebär att hovrätterna inte behandlar\r\närenden. Det jag försökte säga var att detta skapar\r\nett flexiblare system hos hovrätterna.</pre><pre>Alla har rätt att överklaga ett mål. Det kommer till\r\nhovrätten. I hovrätten sätter sig tre ledamöter och\r\ntittar på målet, oavsett om det är ett tvistemål eller\r\nett brottmål. Man går igenom de regler som kan\r\nmedföra dispensprövning.</pre><pre>Den första regeln gäller ändringsdispens. Det\r\nbetyder att hovrätten vid en granskning av\r\nunderrättens dom skall medge prövningstillstånd\r\nom den finner någonting som tyder på att det\r\növerklagade avgörandet kan ändras på någon\r\npunkt.</pre><pre>Vad som händer i varje ärende är följande.\r\nÖverklagas ärendet kommer det till hovrätten.\r\nHovrätten prövar ärendet med tre lagfarna\r\ndomare, vilka avgör om detta mål är rättdömt eller\r\nom det finns någonting som kan anses vara feldömt.\r\nÄr det rättdömt får de tilltalade inte inställa sig i\r\nhovrätten för att dra sin sak en gång till, eftersom\r\nsaken då är prövad.</pre><pre>Finns det någonting som man tror kan ha blivit fel i\r\nunderrätten, dvs. att man kan dra en annan slutsats,\r\nfår vederbörande -- den tilltalade, hans försvarare\r\noch parterna över huvud taget -- inställa sig i\r\nhovrätt för en förnyad prövning. Det är en prövning\r\nsom kommer till stånd fastän det är ett förenklat\r\nförfarande. Det gör att det blir billigare, och\r\nhovrätten kommer förmodligen snabbare att kunna\r\navdöma fler mål.</pre><pre>Anf. 96  BERITH ERIKSSON (v) replik:</pre><pre>Fru talman! Detta var en upprepning av det Britta\r\nBjelle sade i sitt första inlägg.</pre><pre>Att det i dag finns en begränsning vad gäller\r\ntvistemål om belopp på upp till ett halvt basbelopp\r\ntog också jag upp i mitt anförande. Även om vi inte\r\ntycker att detta är tillfredsställande har vi inte väckt\r\nnågon motion i den frågan, och vi har inte något\r\nyrkande.</pre><pre>När man lyssnar till Britta Bjelle får man den\r\nbestämda känslan av att ett överklagande är en\r\nganska onödig åtgärd. Jag förstår inte att detta\r\nförslag på ett betydande och kraftfullt sätt skall\r\nbegränsa målbalanserna i hovrätterna. Därmot ger\r\ndet en signal till allmänheten om att det blir en stark\r\nbegränsning när det gäller att söka sin rätt i två\r\ninstanser.</pre><pre>Anf. 97  GÖRAN MAGNUSSON (s):</pre><pre>Fru talman! När det gäller frågan om\r\ndispensprövningen har Socialdemokraterna avgett\r\nen reservation beträffande antalet domare som\r\nskall utföra prövningen.</pre><pre>Britta Bjelle säger att dispensprövningar med tre\r\ndomare innebär att prövningen sker under\r\nkvalificerade och rättssäkra former. Det är kanske\r\nriktigt, även om inte Lagrådet utan vidare kom\r\nfram till den ståndpunkten.</pre><pre>Lagrådet ansåg en prövning med två domare och de\r\nomröstningsregler som för närvarande gäller -- dvs.\r\natt om en domare vill bifalla dispensprövningen,\r\nskall saken prövas i fullständig omfattning av\r\nhovrätten -- är ett lika säkert system.\r\nHittillsvarande dispensprövning tyder på detta. Det\r\när ett lika säkert system som att ha tre domare, där\r\nden som söker sin rätt måste övertyga två domare\r\nom att han verkligen skall få fullständig prövning i\r\nhovrätten.</pre><pre>Den här frågan kan man diskutara länge. Jag tror\r\ninte att man egentligen kan komma fram till någon\r\nabsolut säker ståndpunkt beträffande\r\nrättssäkerhetsaspekten. För Socialdemokraternas\r\ndel har vi sett till effektiviteten. Regeringens\r\nförslag innebär att man nu utökar antalet domare\r\ni de s.k. småmålen. Man får på det sättet en ökad\r\nbelastning i hovrätten. Det tycker vi är ett mindre\r\nlyckat arrangemang.</pre><pre>När man talar om dispensprövningen som princip\r\när det viktigt att säga att det inte finns något\r\nfullföljdsförbud. Det finns en möjlighet att\r\nfullfölja, men man får en något annorlunda\r\nprövning. Det var vad Domstolsutredningen\r\nförsökte klarlägga.</pre><pre>Det är angeläget med insatser för att begränsa\r\nhovrätternas arbetsbörda. Riksdagen har under\r\ndetta år lagt på domstolsväsendet nya\r\narbetsuppgifter till en kostnad av i\r\nstorleksordningen 20--25 miljoner kronor. Det ökar\r\narbetsbördan i alla instanser. Det betyder att vi\r\nmåste göra någonting åt dessa saker.</pre><pre>När det sedan gäller forumregeln beträffande\r\nutsökningsmålen håller vi fast vid vår ståndpunkt\r\natt man inte bör koncentrera dessa mål till ett fåtal\r\ntingsrätter. Vi har läst lagutskottets yttrande. Det\r\ntyder på att man genom att koncentrera målen till\r\nnågra få tingsrätter skulle få dem avgjorda på ett\r\nsäkert sätt. Det är ett resonemang som vi inte kan\r\nacceptera. Vi menar att alla tingsrätter borde vara\r\nbehöriga.</pre><pre>Det är rimligt att målet skall avgöras där\r\nmyndigheten har sitt säte. Men om man lägger ett\r\nindividperspektiv på frågan kan man anse att målet\r\nskall avgöras vid den tingsrätt som ligger där\r\npersonen bor eller företaget är beläget. Då slipper\r\nman myndighetsperspektivet.</pre><pre>Anf. 98  BRITTA BJELLE (fp):</pre><pre>Fru talman! Det är riktigt som Göran Magnusson\r\nsäger att det är en bedömingsfråga om man anser\r\natt två eller tre domare är mest rättssäkert.</pre><pre>Man måste enligt min mening utgå ifrån, att om tre\r\ndomare gör en prövning av huruvida det föreligger\r\nen risk för att någonting har blivit fel under\r\ntingsrättsförhandlingen, är det ändå tre individer\r\nsom prövar samma fråga. Jag utgår ifrån att\r\nchansen att hitta ett eventuellt fel då är betydligt\r\nstörre än om prövningen görs av enbart två\r\npersoner. Men det är säkert riktigt att detta är en\r\nbedömningsfråga.</pre><pre>När det sedan gäller forumregler i utsökningsmål\r\nkan man resonera om vilket som är det bästa ur\r\nolika synpunkter. Jag kan ändå inte komma ifrån\r\natt det är ett enkelt och bra förfarande att det är till\r\ndomstolen i den stad där kronofogdemyndigheten\r\nfinns som man överklagar kronofogdens beslut. Jag\r\ntycker att det är ett enkelt och lätthanterligt\r\nförfarande. Därför har utskottets majoritet stannat\r\nför det förfarandet.</pre><pre>Anf. 99  GÖRAN MAGNUSSON (s):</pre><pre>Fru talman! I min egen hemstad, där kronofogden\r\nhar verksamhet, upplever Köpingsbor och andra att\r\nde har att göra med kronofogden i Köping. När de\r\nsedan skall överklaga ett sådant här mål, skall de\r\ngöra det i Västerås tingsrätt. För den som inte har\r\nså stor kläm på var kronofogdemyndigheten har sitt\r\nsäte, känns det inte så naturligt att det är just i\r\nVästerås tingsrätt som det här målet skall\r\növerklagas. Det kunde ju lika gärna vara i\r\ntingsrätten i Köping.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>13 §  Immunitet och privilegier för NORSAD-\r\nfonden</pre><pre>Föredrogs</pre><pre>justitieutskottets betänkande</pre><pre>1992/93:JuU35 Immunitet och privilegier för\r\nNORSAD-fonden (prop. 1992/93:246).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 14 §.)</pre><pre>14 §  Uppskov med behandlingen av vissa\r\närenden</pre><pre>Föredrogs</pre><pre>justitieutskottets betänkande</pre><pre>1992/93:JuU36 Uppskov med behandlingen av\r\nvissa ärenden (prop. 1992/93:210).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Företogs till avgörande bostadsutskottets\r\nbetänkande 1992/93:BoU21,\r\nsocialförsäkringsutskottets betänkande\r\n1992/93SfU:19, konstitutionsutskottets betänkande\r\n1992/93:KU33, skatteutskottets betänkanden\r\n1992/93:SkU29 och SkU34 samt justitieutskottets\r\nbetänkanden 1992/93:JuU32, JuU33, JuU34,\r\nJuU35 och JuU36.</pre><pre>Bostadsutskottets betänkande BoU21</pre><pre>Mom. 4 (det centrala myndighetsansvaret)</pre><pre>Utskottets hemställan bifölls med 174 röster mot\r\n133 för reservation 2 av Oskar Lindkvist m.fl.</pre><pre>Mom. 9 (bostadskostnadsgränserna avseende\r\nbostadsbidrag till barnfamiljer)</pre><pre>Utskottets hemställan bifölls med 176 röster mot\r\n136 för reservation 5 av Oskar Lindkvist m.fl.</pre><pre>Mom. 11 (reglerna för bostadsbidrag efter en\r\nseparation)</pre><pre>Utskottets hemställan bifölls med 301 röster mot 11\r\nför utskottets hemställan med den ändring däri som\r\nföranleddes av bifall till motion Bo44 yrkande 4 av\r\nEva Zetterberg m.fl. och So610 yrkande 8 av\r\nGudrun Schyman m.fl.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU19</pre><pre>Mom. 2 (Arbetarskyddsverkets behov av\r\nuppgifter)</pre><pre>Utskottets hemställan bifölls med 159 röster mot\r\n137 för reservation 1 av Doris Håvik m.fl. 15\r\nledamöter avstod från att rösta.</pre><pre>Mom. 3 (registerinnehåll)</pre><pre>Utskottets hemställan bifölls med 168 röster mot\r\n124 för reservation 2 av Doris Håvik m.fl. 19\r\nledamöter avstod från att rösta.</pre><pre>Mom. 4 (information till de försäkrade)</pre><pre>Utskottets hemställan bifölls med 276 röster mot 26\r\nför reservation 3 av Arne Jansson. 8 ledamöter\r\navstod från att rösta.</pre><pre>Mom. 5 (lagförslaget i övrigt)</pre><pre>Utskottets hemställan bifölls med 271 röster mot 13\r\nför utskottets hemställan med den ändring däri som\r\nföranleddes av bifall till motion Sf32 yrkande 3 av\r\nSigge Godin m.fl. 26 ledamöter avstod från att\r\nrösta.</pre><pre>Mom. 6 (rapporteringen av korta sjukfall)</pre><pre>Utskottets hemställan bifölls med 264 röster mot 12\r\nför utskottets hemställan med den ändring däri som\r\nföranleddes av bifall till motion Sf32 yrkande 2 av\r\nSigge Godin m.fl. 35 ledamöter avstod från att\r\nrösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU33</pre><pre>Mom. 1 (sättningsuppmätning i riksdagens\r\nbyggnader)</pre><pre>Utskottets hemställan bifölls med 288 röster mot 22\r\nför reservation 1 av Harriet Colliander. 1 ledamot\r\navstod från att rösta.</pre><pre>Mom. 2 (lokaldispositioner i riksdagens hus)</pre><pre>Utskottets hemställan bifölls.</pre><pre>Mom. 3 (Riksdagens byggnader)</pre><pre>Utskottets hemställan bifölls med 284 röster mot 24\r\nför reservation 2 av Harriet Colliander.</pre><pre></pre><pre>Skatteutskottets betänkande SkU29</pre><pre>Utskottets hemställan bifölls.</pre><pre>Skatteutskottets betänkande SkU34</pre><pre>Mom. 1 och 23 (sänkt skatt på dieselolja, m.m.)</pre><pre>Utskottets hemställan bifölls med 175 röster mot\r\n133 för reservation 1 av Lars Hedfors m.fl. 3\r\nledamöter avstod från att rösta.</pre><pre>Ingrid Skeppstedt (c) anmälde att hon avsett att\r\nrösta ja men markerats vara frånvarande.</pre><pre>Mom. 6 (en växling mellan fordonsskatt och\r\ndrivmedelsskatt)</pre><pre>Utskottets hemställan bifölls med 300 röster mot 11\r\nför meningsyttringen av Lars Bäckström i\r\nmotsvarande del. 1 ledamot avstod från att rösta.</pre><pre>Mom. 9 (sänkta skatter på bilområdet)</pre><pre>Utskottets hemställan bifölls med 288 röster mot 22\r\nför reservation 2 av Peter Kling. 1 ledamot avstod\r\nfrån att rösta.</pre><pre>Mom. 10 (skatter som motverkar hushållning)</pre><pre>Utskottets hemställan bifölls med 177 röster mot\r\n135 för reservation 3 av Lars Hedfors m.fl.</pre><pre>Mom. 13 (veteranbilar)</pre><pre>Utskottets hemställan bifölls med 289 röster mot 22\r\nför reservation 4 av Peter Kling.</pre><pre>Mom. 14 (energibeskattningens allmänna\r\nutformning)</pre><pre>Utskottets hemställan -- som ställdes mot\r\nmeningsyttringen av Lars Bäckström i motsvarande\r\ndel bifölls med acklamation.</pre><pre>Mom. 17 (industrins energiskatter)</pre><pre>Först biträddes reservation 5 av Lars Hedfors m.fl.\r\nmed 133 röster mot 12 för meningsyttringen av Lars\r\nBäckström i motsvarande del. 167 ledamöter\r\navstod från att rösta.</pre><pre>Härefter bifölls utskottets hemställan med 177\r\nröster mot 134 för reservation 5 av Lars Hedfors\r\nm.fl. 1 ledamot avstod från att rösta.</pre><pre>Mom. 21 (den lägre elskatten i norra Sverige)</pre><pre>Utskottets hemställan bifölls med 280 röster mot 28\r\nför meningsyttringen av Lars Bäckström i\r\nmotsvarande del. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU32</pre><pre>Utskottets hemställan bifölls.</pre><pre>Justitieutskottets betänkande JuU33</pre><pre>Mom. 1--6</pre><pre>Utskottets hemställan bifölls.</pre><pre>Mom. 7 (specialdomstolar)</pre><pre>Utskottets hemställan bifölls med 177 röster mot\r\n134 för reservationen av Lars-Erik Lövdén m.fl.</pre><pre>Justitieutskottets betänkande JuU34</pre><pre>Mom. 1 (prövningstillstånd i tvistemål)</pre><pre>Utskottets hemställan bifölls med 299 röster mot 12\r\nför meningsyttringen av Berith Eriksson.</pre><pre>Mom. 2 och 6 (prövningstillstånd i brottmål, m.m.)</pre><pre>Utskottets hemställan bifölls med 277 röster mot 34\r\nför reservation 1 av Karl Gustaf Sjödin.</pre><pre>Mom. 7 (sammansättningsregler m.m.)</pre><pre>Utskottets hemställan bifölls med 185 röster mot\r\n125 för reservation 2 av Lars-Erik Lövdén m.fl. 1\r\nledamot avstod från att rösta.</pre><pre>Mom. 12 (forum i utsökningsmål)</pre><pre>Utskottets hemställan bifölls med 186 röster mot\r\n125 för reservation 3 av Lars-Erik Lövdén m.fl.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU35</pre><pre>Utskottets hemställan bifölls.</pre><pre>Justitieutskottets betänkande JuU36</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av talmannen beslöt kammaren att de på\r\nföredragningslistan närmast upptagna ärendena,\r\njustitieutskottets betänkande JuU37,\r\nkulturutskottets betänkanden KrU27, KrU28 och\r\nKrU31, jordbruksutskottets betänkanden JoU17,\r\nJoU24, JoU25 och JoU26 samt näringsutskottets\r\nbetänkande NU31, fick avgöras i ett sammanhang\r\nefter avslutad debatt.</pre><pre>15 §  Penningtvätt</pre><pre>Föredrogs</pre><pre>justitieutskottets betänkande</pre><pre>1992/93:JuU37 Penningtvätt (prop. 1992/93:207).</pre><pre>Anf. 100  ALF ERIKSSON (s):</pre><pre>Herr talman! Vi skall nu behandla justitieutskottets\r\nbetänkande JuU37 med anledning av regeringens\r\nproposition om penningtvätt. Till regeringens\r\nproposition har vi socialdemokrater lämnat tre\r\nmotioner. Under behandlingen i utskottet har vi\r\nreserverat oss på tre områden och lämnat två\r\nsärskilda yttranden.</pre><pre>Bakom rubriken Åtgärder mot penningtvätt finns\r\nett omfattande internationellt arbete för att\r\nförhindra och beivra s.k. tvättning av pengar i det\r\nfinansiella systemet. Det handlar framför allt om\r\nkontanta pengar som någon tillskansat sig genom\r\nbrottslig verksamhet. Bankrörelser m.fl. skall bl.a.\r\nanmäla misstänkta, brottsliga, förvärv till Polisen.</pre><pre>I botten finns flera konventioner. Några har Sverige\r\nratificerat, dock inte Europarådets konvention om\r\nförverkande. Skälen till att vi nu har frågan på\r\nriksdagens bord är en följd av EES-avtalet. Sverige\r\nhar genom EES-avtalet förbundit sig att anpassa sin\r\nlagstiftning till EG:s ministerråds direktiv från den\r\n10 juni 1991 om åtgärder för att förhindra att det\r\nfinansiella systemet används för tvättning av\r\npengar.</pre><pre>Till stora delar är det förslag till lagstiftning som vi\r\nnu behandlar en bra grund i kampen mot denna typ\r\nav brottslighet, men förslaget har en del brister.</pre><pre>De två första socialdemokratiska reservationerna\r\ngäller tillämpningsområdet för den nya\r\nlagstiftningen. EG-direktivet är ett minimidirektiv,\r\noch det står varje land fritt att ge lagen ett vidare\r\ntillämpningsområde. Regeringen har i\r\npropositionen och utskottmajoriteten har i\r\nbetänkandet inte tagit ett fotsteg längre än vad som\r\nanges i direktiven.</pre><pre>I remissbehandlingen som föregick propositionen\r\nframfördes från flera tunga remissinstanser, bl.a.\r\nfrån Finansinspektionen, Riksbanken och\r\nRikspolisstyrelsen att tillämpningsområdet, borde\r\nutvidgas.</pre><pre>Rikspolisstyrelsen misstänker att Sverige redan\r\nanvänds för penningtvätt. I sitt remissyttrande\r\nsäger man: ''Lagstiftningen bör göras så\r\nheltäckande som möjligt. Det kan förmodas att de\r\ninternationella ''penningtvättarna' har tillgång till\r\nden juridiska sakkunskap som fordras för att hitta\r\noch använda sig av sådana blottor.''</pre><pre>Herr talman! Mot denna bakgrund anser vi\r\nsocialdemokrater att lagstiftningen bör utvidgas.\r\nDen kan vara ett verktyg för att bekämpa även den\r\nekonomiska brottsligheten, där skattebrotten är\r\ncentrala. Vi anser att regeringen bör ges till känna\r\natt genast inleda ett utredningsarbete som syftar till\r\natt bemästra de svårigheter som uppstår om\r\nskattebrott inkluderas i lagens tillämpningsområde.</pre><pre>Herr talman! Jag yrkar därmed bifall till\r\nreservation nr 1.</pre><pre>Alla kryphål måste tätas från början för att lagen\r\nskall få avsedd verkan. Därför anser vi att det är\r\nsläpphänt av utskottsmajoriteten att lagen inte\r\nomfattar transaktioner också hos t.ex.\r\nväxlingskontor, guldhandel och andra\r\nverksamheter, där det omsätts mycket pengar. Det\r\nfinns inga hinder mot detta, och från flera tunga\r\nremissinstanser har detta behov med kraft förts\r\nfram.</pre><pre>Herr talman! Jag yrkar därmed bifall till\r\nreservation nr 2.</pre><pre>Vi socialdemokrater har också motionerat om\r\nskyldighet för tullmyndigheter att rapportera\r\nmisstanke om penningtvätt. Utskottet har enats om\r\nett tillkännagivande till regeringen. Denna fråga\r\nförs in i det framtida beredningsarbetet om tullens\r\nframtida uppgifter.</pre><pre>Herr talman! Jag skall nu övergå till frågan om\r\nsanktioner och straffansvar. Redan i EG-direktivet\r\nförutsattes det, när det gäller lagen, att vissa\r\ntransaktioner inte skulle förmedlas och att\r\nuppgiftsskyldigheten till polisen skulle fullgöras\r\nunder straffansvar. Utskottsmajoriteten anser att\r\nden arbetsrättsliga lagstiftningen, tillsammans med\r\nhälerilagstiftningen skall vara tillämpliga och\r\ntillräckliga.</pre><pre>Rikspolisstyrelsen anför i sitt remissvar att ett\r\nstraffansvar måste utkrävas av den som inte följer\r\nlagens bestämmelser. Rikspolisstyrelsen klargör\r\nockså att häleribestämmelsen är helt otillräcklig för\r\ndenna typ av verksamhet. Åklagaren kommer\r\nnämligen att stå inför en nästan omöjlig uppgift när\r\ndet gäller att styrka ett sådant uppsåt, vilket krävs\r\nför att någon skall kunna dömas för häleri.</pre><pre>Är det trängseln på fängelserna, eller vilket är\r\nskälet att regeringspartierna nu helt plötsligt är så\r\nförsiktiga med att införa ett verkningsfullt\r\nstraffansvar?</pre><pre>Vi socialdemokrater har i reservation nr 3 anfört att\r\nett en särskild straffbestämmelse bör införas i lagen\r\nom penningtvätt, vilken skulle vara tillämplig när\r\nbefintliga lagregler är otillräckliga.</pre><pre>Herr talman! Jag yrkar bifall till reservation nr 3.</pre><pre>Herr talman! Riksdagen har nu möjlighet att införa\r\nen verkningsfull lagstiftning mot penningtvätt som\r\nkommer att sätta Sverige i frontlinjen i denna\r\nbrottsbekämpning. Men det förutsätter att\r\nriksdagen stöder de tre socialdemokratiska\r\nreservationerna och täpper igen de kryphål som\r\nutskottsmajoriteten lämnar öppna.</pre><pre>Herr talman! Jag yrkar därför, för säkerhets skull,\r\nän en gång bifall till de socialdemokratiska\r\nreservationerna 1--3.</pre><pre>Anf. 101  BERITH ERIKSSON (v):</pre><pre>Herr talman! Det som ligger till grund för\r\nbetänkandet JuU37 om penningtvätt, och som Alf\r\nEriksson tog upp i sitt anförande, är att Sverige\r\ngenom EES-avtalet åtar sig att införa ett EG-\r\ndirektiv som förhindrar att det finansiella systemet\r\nanvänds för tvättning av svarta pengar.</pre><pre>Varje land har sedan, rent tekniskt, möjlighet att\r\nutforma sina lagar som man själv vill och skall\r\nnaturligtvis uppfylla EG-direktivens intention och\r\nkrav. Men vi anser att detta förslag inte gör det.</pre><pre>Jag håller mig till reservation 3 i mitt anförande,\r\neftersom den reservationen överensstämmer med\r\nden motion som väckts med anledning av\r\npropositionen. Förenklat kan man säga att\r\nförslaget gäller att om en banktjänsteman\r\nmisstänker att ett visst agerande handlar om\r\nbrottslig penningtvätt, skall han vara skyldig att\r\nanmäla det till en myndighet, så att\r\nförundersökning kan inledas. Om\r\nbanktjänstemannen inte gör en anmälan, eller om\r\nhan informerar sin kund att en utredning pågår,\r\nanser vi att banktjänstemannen gör en\r\növerträdelse. Det skall då finnas sanktionsmedel.\r\nMen det anser inte regeringen och\r\nutskottsmajoriteten utan hänvisar till att den\r\nhälerilag och de arbetsrättsliga lagar och avtal som\r\nfinns är till fyllest.</pre><pre>Hälerilagen kommer i dessa sammanhang att\r\nkunna tillämpas i ett mycket fåtal fall -- det rör sig\r\nkanske om 1 %. Att använda sig av arbetsrättsliga\r\nlagar innebär att vi för över frågan till ett slags\r\nprivaträttslig sfär. Vi skulle alltså förlita oss till att\r\narbetsgivarna, bankdirektörerna, har detta\r\nallmänna samhällsintresse.</pre><pre>Det kanske gynnar banken på kort sikt att hålla\r\npenningtvättare bakom ryggen. Är det så lär\r\nbanktjänstemannen inte få någon prickning eller\r\nreprimand av sin chef.</pre><pre>Vi i Vänsterpartiet har i alla fall inte någon tilltro\r\ntill att det är möjligt att bankerna ges detta ansvar.\r\nDet har ju också under den senaste tiden visat sig\r\natt en betydande ekonomisk brottslighet är inbyggd\r\ni den s.k. bankkrisen.</pre><pre>Det är också ytterst tvivelaktigt om Sverige med\r\ndetta förslag uppfyller sitt åtagande. Det vore\r\npinsamt om Sverige, som första land, skulle dras\r\ninför EFTA-domstolen därför att Sverige inte\r\nuppfyller kravet på effektiva åtgärder mot\r\npenningtvätt.</pre><pre>I detta betänkande finns också två andra\r\nreservationer i vilka exempelvis skattebrott,\r\nvalutaväxlingskontor och guldhandel tas upp.\r\nVänsterpartiet kommer att rösta för dessa\r\nreservationer.</pre><pre>Herr talman! Vänterpartiet kommer att rösta för\r\nreservationerna 1--3.</pre><pre>Anf. 102  GÖTHE KNUTSON (m):</pre><pre>Herr talman! Jag är litet förvånad över Berith\r\nErikssons misstänkliggörande av banker och\r\nbankanställda. Det kan väl ändå inte vara allvarligt\r\nmenat att så generellt ställa i utsikt, som Berith\r\nEriksson gör, att banker är intresserade av att\r\nmedverka till brottslighet, nämligen att tvätta\r\npengar.</pre><pre>Jag noterade, herr talman, att Socialdemokraternas\r\nföreträdare i stort sett instämde i propositionen så\r\nlångt som den går, men att man vill gå längre, i\r\nlikhet med Vänsterpartiet. Det är, enligt\r\nmajoritetens uppfattning, att ta större steg än vad\r\nsakernas tillstånd kräver.</pre><pre>I detta sammanhang vill jag gärna framföra en liten\r\nfundering. Det är ett faktum att penningtvätt varit\r\nett begrepp under åtskilliga år. Det är åtminstone\r\nen så pass gammal företeelse att socialdemokrater\r\nsatt vid makten i Sverige när man började tala om\r\npenningtvätt. Jag kan dock inte erinra mig att\r\nSocialdemokraterna lade fram någon proposition\r\nom ptgärder mot penningtvätt. Det kunde vara\r\nintressant att få höra synpunkter på detta faktum.\r\nMen nu skall allting göras på en gång, eftersom det\r\ninte har skett någonting förut.</pre><pre>Nuvarande regering har i alla fall, som har framgått\r\nav inläggen här, lagt fram en proposition där man\r\nföreslår en ny lag om åtgärder mot penningtvätt.\r\nDenna lag skall införas vid ett datum som\r\nregeringen bestämmer.</pre><pre>Penningtvätt innebär åtgärder i syfte att dölja eller\r\nomsätta vinningen från brottslig verksamhet.</pre><pre>Den lagstiftning som föreslås bygger på EG:s\r\ndirektiv om åtgärder för att förhindra att det\r\nfinansiella systemet används för tvättning av\r\npengar. Direktivet ingår i avtalet om Europeiska\r\nekonomiska samarbetsområdet, dvs. EES. Det\r\ninnebär alltså att Sverige förbinder sig att införa\r\nregler om penningtvätt i enlighet med EG-\r\ndirektivet. Även med bortseende från Sveriges\r\ninternationella förpliktelser på området ser\r\nutskottet med tillfredsställelse på det aktuella\r\nlagförslaget.</pre><pre>Den ekonomiska brottsligheten är allvarlig, och det\r\när enligt utskottets mening nödvändigt med\r\nkraftfulla åtgärder.</pre><pre>Ett led i kampen mot ekonomisk brottslighet, bl.a.\r\ntvättning av pengar, är att försvåra åtgärder som\r\nsyftar till att dölja eller omsätta vinningen av\r\nbrottslig verksamhet och att öka upptäcktsrisken\r\nvid sådana transaktioner.</pre><pre>Utskottsmajoriteten instämmer i propositionen.\r\nDet gör också remissinstanserna, som har yttrat sig\r\növer förslaget. Av propositionen framgår att det är\r\nen hel rad av remissinstanser: Fullmäktige i\r\nRiksbanken, Rikspolisstyrelsen, Riksåklagaren,\r\nFinansinspektionen, Bankmannaförbundet,\r\nAdvokatsamfundet m.fl. Det görs ett och annat\r\ntillägg här och där, dvs. ytterligare förslag, men i\r\nstort sett instämmer man i regeringens proposition.</pre><pre>Det finns alltså tre reservationer till betänkandet\r\nplus ett par särskilda yttranden. Jag vill redan nu,\r\nherr talman, yrka avslag på dessa reservationer och\r\nbifall till propositionen.</pre><pre>Jag vill beträffande reservation nr 1 nämna att\r\nutskottet anser, i likhet med regeringen, att det\r\nskulle föra för långt att låta lagen vara direkt\r\ntillämplig på t.ex. skattebrott. Det finns risk att det\r\noftast skulle vara omöjligt för en bank att ha någon\r\nuppfattning om huruvida fullbordat brott föreligger\r\nnär transaktionen görs. Genom anknytningen till\r\nbrottsligt förvärv är lagens tillämpningsområde\r\nändå vidsträckt, och utskottet ser det som särskilt\r\nvärdefullt att de nya bestämmelserna om åtgärder\r\nmot penningtvätt kommer att ansluta till vad som\r\nredan gäller för häleriansvar.</pre><pre>När det gäller vem som skall åläggas\r\nrapporteringsskyldighet framgår det av\r\npropositionen på s. 8 att EG-staterna har\r\növerenskommit att avvakta med en utvidgning till\r\ndess att erfarenheter vunnits om hur direktivet skall\r\nfungera i praktiken.</pre><pre>Det har naturligtvis också talats en del om vilka\r\ninstanser som kan komma i kontakt med\r\npenningtvätt. Här nämns valutaväxlingskontoren.\r\nDetta är emellertid föremål för en utredning,\r\nnärmare bestämt Betaltjänstutredningen, Fi\r\n1992:14, som jag rekommenderar\r\nsocialdemokratiska reservanter att studera.</pre><pre>Vad gäller EG-ländernas inställning till en\r\nutvidgning av uppgiftsskyldigheten, kan\r\nkonstateras att det inte talar för att vi tills vidare går\r\nlängre än vad som föreslås i propositionen. Sedan\r\ntillkommer också det pågående arbetet, som jag\r\nhänvisade till.</pre><pre>Utskottet kan inte nu tillstyrka en utvidgning av\r\ntillämpningsområdet vad gäller\r\nvalutaväxlingskontor, Posten m.fl., utan avstyrker\r\nbifall till reservation 2, som bygger på motionerna\r\nJu22 och Ju24.</pre><pre>I reservation 3 om sanktioner begärs, i enlighet med\r\nmotion Ju24, att skyldigheterna att inte förmedla\r\nvissa transaktioner och att fullgöra\r\nuppgiftsskyldigheten skall ställas under\r\nstraffansvar.</pre><pre>Jag vill gärna hänvisa till skriftens ord, i detta fall\r\nbetänkandet, där det på s. 7 finns utförliga\r\nmotiveringar. Det är den texten som\r\nSocialdemokraterna liksom Vänsterpartiet vill ha\r\nutbytt.</pre><pre>Jag skall be att få avsluta med att läsa upp något ur\r\ndetta stycke, för att det skall komma till\r\nprotokollet: Som anförs i propositionen, är det\r\nmest lämpliga tillvägagångssättet ''att\r\nbestämmelserna upprätthålls med stöd dels av de\r\nregler som finns i lag och avtal på det arbetsrättsliga\r\nområdet, dels genom de sanktioner som\r\nFinansinspektionen förfogar över i sin\r\ntillsynsverksamhet. Härigenom kommer samma\r\nregler att gälla för upprätthållandet av reglerna om\r\npenningtvätt som redan i övrigt gäller inom det\r\nfinansiella lagstiftningsområdet. Vid denna\r\nbedömning har utskottet även tagit hänsyn till de\r\nrekommendationer om restriktivitet med\r\nnykriminalisering som förts fram i betänkandet Ett\r\nreformerat åklagarväsende -- -- --.''</pre><pre>Utskottets ledamöter och många andra känner till\r\ndetta betänkande.</pre><pre>Med detta, herr talman, vill jag alltså ännu en gång\r\nyrka bifall till utskottets hemställan och avslag på\r\nreservationerna.</pre><pre>Anf. 103  ALF ERIKSSON (s) replik:</pre><pre>Herr talman! Göthe Knutson säger att det vore att\r\nta större steg än vad sakernas tillstånd kräver, att\r\nutvidga tillämpningsområdet utöver vad EG-\r\ndirektivet säger.</pre><pre>Anser Göthe Knutson att växlingskontor,\r\nguldhandel, trav- och galopp osv. inte är ett\r\ntillstånd som kräver någon som helst\r\nuppmärksamhet i det här fallet?</pre><pre>Göthe Knutson drar sedan upp den gamla raspiga\r\nskivan om vad som hände på 80-talet. Jag behöver\r\ninte gå så långt som till 80-talet. Det är ganska\r\nnaturligt att vi inte har den här frågan uppe förrän\r\ni dag. Därför att EG-direktivet fastställdes den 10\r\njuni 1991. Det var väl ungefär i de dagarna som\r\nriksdagen upplöstes före föregående val.</pre><pre>Det har hänt en hel del tidigare när det gäller de\r\nkonventioner som den socialdemokratiska\r\nregeringen var med och ratificerade.</pre><pre>Man kan fråga sig hur länge vi skall hålla på att\r\nlägga oss på EG-nivå i alla hänseenden. Vore inte\r\ndet här ett område att vara föregångare på, inför de\r\nförhandlingar som vi så småningom skall ha med\r\nEG?</pre><pre>Anf. 104  GÖTHE KNUTSON (m) replik:</pre><pre>Herr talman! Låt mig säga några ord med anledning\r\nav Alf Erikssons svar beträffande vad\r\nSocialdemokraterna inte har gjort.</pre><pre>Inte behöver väl en så förträffligt framsynt regering\r\nsom den socialdemokratiska som vi en gång hade --\r\njag citerar nu ett eget beröm -- invänta EG-direktiv\r\nom en företeelse som är besvärande. Det är med en\r\nsmula förvåning som jag nu noterar att det var ett\r\nEG-initiativ som Socialdemokraterna inväntade.</pre><pre>Å andra sidan är det jättebra att det från\r\nsocialdemokratiskt håll kommer en propå om att gå\r\nföre EG. Då borde det också vara angeläget att\r\nman på socialdemokratiskt håll också bestämmer\r\nsig för om man är för eller emot EG. I den svenska\r\nsamhällsdebatten har ju inte Socialdemokraterna\r\nuttalat någon egen bestämd uppfattning om EG.\r\nDet kan vara taktik.</pre><pre>Alf Eriksson invänder bl.a. gällande\r\nvalutaväxlingskontor. Jag ber ännu en gång att få\r\nhänvisa till betänkandet. Det är onödigt med en\r\nupprepning. Faktum är att ett stort steg nu tas och\r\ndet är alldeles tillräckligt enligt de bedömingar som\r\ngörs av utskottets majoritet.</pre><pre>Anf. 105  ALF ERIKSSON (s) replik:</pre><pre>Herr talman! Först och främst vill jag inte påstå att\r\ndet var något EG-initiativ som jag hänvisade till,\r\nutan det var ett EG-direktiv.</pre><pre>Utifrån olika spörsmål och de konventioner som\r\nbl.a. FN har uppställt infördes mot regeringens\r\nvilja på socialdemokratiskt initiativ en finanspolis.\r\nDet beslutade vi om för ett år sedan.</pre><pre>Var står Göthe Knutson i den frågan i dag?</pre><pre>I mitt förra inlägg hann jag inte dra upp det här med\r\nstraffansvar. Jag citerade i mitt anförande vad\r\nRikspolisstyrelsen har sagt om hälerilagstiftningen\r\ni det här sammanhanget. Den är otillräcklig. Det är\r\ndärför som vi kräver en särskild lagändring.</pre><pre>Anf. 106  BERITH ERIKSSON (v) replik:</pre><pre>Herr talman! Först vill jag replikera Göthe\r\nKnutson och säga att jag är förvånad över Göthe\r\nKnutsons tilltro till bankerna.</pre><pre>För att få fakta till protokollet vill jag sedan säga att\r\ndet som jag tog upp i mitt anförande handlar om\r\nhur det här förslaget överensstämmer med det EG-\r\ndirektiv som skall uppfyllas genom förslaget. I\r\nartikel 14 sägs det nämligen att ''Varje medlemsstat\r\nskall vidta de åtgärder som behövs för fullständig\r\ntillämpning av alla bestämmelser i detta direktiv\r\noch skall särskilt föreskriva vilka påföljder som\r\nskall gälla vid överträdelse av regler som antagits på\r\ngrund av detta direktiv.''</pre><pre>När det gäller vilka påföljder som det skall handla\r\nom säger egentligen regeringen och\r\nutskottsmajoriteten att det inte skall vara några\r\nalls. I propositionens lagförslag säger regeringen i\r\n11 § om meddelandeförbud att ''Ansvar enligt 20\r\nkap. 3 § brottsbalken skall inte följa för den som\r\nbryter mot förbudet i första stycket.''</pre><pre>Avslutningsvis vill jag tala om att Vänsterpartiet\r\ninte hade någon meningsyttring till det här\r\nbetänkandet, och det beklagar jag. Det beror på att\r\nvi inte kunde vara närvarande vid\r\njusteringstillfället.</pre><pre>Anf. 107  GÖTHE KNUTSON (m) replik:</pre><pre>Herr talman! Jag kan konstatera att Berith\r\nEriksson är förvånad över Göthe Knutsons\r\nförtroende för bankerna.</pre><pre>Det som Berith Eriksson uttalade handlar faktiskt\r\nom misstanke om brottslig verksamhet -- i det här\r\nfallet penningtvätt. Det är faktiskt en viss skillnad\r\nmellan penningtvätt och det som bankerna gjorde\r\nsig skyldiga till under det glada 80-talet, då\r\nSocialdemokraterna regerade. Det var faktiskt\r\nnågonting helt annat. Jag kan inte tro att Berith\r\nEriksson vill påstå att bankerna, t.ex. statliga\r\nNordbanken, gjorde sig skyldiga till medverkan till\r\npenningtvätt.</pre><pre>När det gäller meningsyttringen utgick jag ifrån det\r\nsom Vänsterpartiet skulle ha uttalat om man hade\r\nvarit närvarande vid justeringstillfället. Men det är\r\ninte alldeles lätt för en enda ledamot att hinna med\r\nalla möten i utskottet.</pre><pre>Anf. 108  BERITH ERIKSSON (v) replik:</pre><pre>Herr talman! Vi behöver inte påbörja någon stor\r\ndebatt angående brottslighet i samband med de\r\nolika bankturer som har varit. Det var ju inte det\r\nsom den här debatten skulle handla om. Men\r\nfaktum är ju att det med det här förslaget inte\r\nkommer att leda till någon åtgärd om exempelvis en\r\ntjänsteman upplyser en bankkund om att en\r\nutredning nu har inletts och att det därför gäller att\r\nsjappa med pengarna.</pre><pre>Anf. 109  GÖTHE KNUTSON (m) replik:</pre><pre>Herr talman! Jag ber ännu en gång att få hänvisa till\r\nde utförliga motiveringarna i utskottets\r\nbetänkande. På s. 5 och fram till den text som gäller\r\nsanktioner talas det om det som Berith Eriksson\r\nberör. Jag läste alldeles nyss ur det betänkandet,\r\nbl.a. följande mening: ''Vid denna bedömning har\r\nutskottet även tagit hänsyn till de\r\nrekommendationer om restriktivitet med\r\nnykriminalisering som förts fram i betänkandet Ett\r\nreformerat åklagarväsende''.</pre><pre>Herr talman! Jag konstaterar att det ämne vi nu\r\nbehandlar är utomordentligt noga penetrerat.\r\nRegeringen har hållit sig till EG-direktivet -- och\r\nicke initiativet, vilket anmärktes i ett tidigare\r\ngenmäle. Man har noga beaktat alla de krav som\r\nfinns och som här har berörts. Man har konstaterat\r\natt vad man nu har satt på pränt är accepterat och\r\ngodkänt av en rad remissinstanser. Att en och\r\nannan remissinstans, t.ex. Rikspolisstyrelsen, har\r\nvelat gå något steg längre är i och för sig ganska\r\nnaturligt. Ambitionen bör vara sådan hos polisen.</pre><pre>Nu har vi i justitieutskottet tagit det stora steget,\r\nsedan får man se vad som krävs framöver. Som det\r\nhar sagts från flera håll och från flera\r\nremissinstanser är regeringens förslag angeläget\r\noch utomordentligt bra. Det har utskottets\r\nmajoritet också tagit fasta på.</pre><pre>Anf. 110  KARL GUSTAF SJÖDIN (nyd):</pre><pre>Herr talman! Justitieutskottets betänkande nr 37\r\nhandlar om lagstiftning kring penningtvätten. Jag\r\nvill i det här sammanhanget passa på att ta upp\r\nytterligare ett par frågor som ej berörs i\r\nbetänkandet.</pre><pre>Det är finanspolisen som skall se till att den här\r\nlagstiftningen efterlevs. Det är roligt att höra\r\ndebatten. Justitieminister Gun Hellsvik har t.ex.\r\nförnöjsamt sagt att regeringen har gett\r\nRikspolisstyrelsen i uppdrag att inrätta en\r\nfinanspolis. Socialdemokraterna skriver i sin\r\nmotion Ju24 att de har tagit initiativ till inrättandet\r\nav en finanspolis. Man har sagt att man vill ta fram\r\nfakta i protokollet. Jag måste då få tala om det\r\nfaktum att initiativet kom från Ny demokrati.\r\nSocialdemokraterna nämnde förslaget i sin stora\r\nmotion i fjol, men de gjorde ingen hemställan. Om\r\ninte Ny demokrati hade tagit ett initiativ skulle vi\r\ninte ha någon finanspolis.</pre><pre>Justitieutskottet träffade under sin resa i Göteborg\r\ntillsammans med Rikspolisstyrelsen Christer\r\nFogelberg som är nyutnämnd chef för\r\nfinanspolisen. Han berättade att man kommer att\r\nfå in cirka tusen anmälningar. Han berättade vidare\r\natt han har träffat Bankföreningen och att det inte\r\nföreligger några hinder för samarbete och att man\r\nkommer att lämna uppgifter.</pre><pre>För att finanspolisen skall kunna förhindra att det\r\nfinansiella systemet brakar ihop genom brottsliga\r\nmanipulationer så måste man få inrätta ett\r\nunderrättelseregister och bedriva spaning. Man\r\nmåste ställa stora krav på en dator som kan\r\nbehandla dessa uppgifter, och det måste finnas ett\r\nsystem för analysverksamhet.</pre><pre>Hindren i dagens lagstiftning är att man inte får\r\nblanda in information om personer som är\r\nmisstänkta för penningtransaktioner.\r\nDatainspektionen har sagt nej till finanspolisens\r\nbegäran. Jag vet att Christer Fogelberg har gjort en\r\nframställan till justitieministern och att detta\r\närende ligger på regeringens bord. Det är fråga om\r\nfinanspolisens vara eller icke vara. Om man inte får\r\ngehör för sin begäran så faller idén med\r\nfinanspolisen. Det är fakta.</pre><pre>Jag kan inte låta bli att kommentera Göthe\r\nKnutsons inlägg. Synpunkterna om vad som har\r\nskett tidigare är intressanta. Jag noterade dock att\r\nsocialdemokraterna omnämnde en finanspolis utan\r\natt göra en hemställan om detta. Det är en\r\nfrågeställning som kan vara intressant. Jag tycker\r\ndock inte att man skall fördjupa sig i den.\r\nSocialdemokraterna var överens med Ny\r\ndemokrati i denna fråga, när vi utgjorde en\r\nmajoritet i utskottet för att inrätta en finanspolis.</pre><pre>Avslutningsvis kan jag säga att det var ju tur att Ny\r\ndemokrati tog tag i den här frågan. Åtminstone\r\nmajoriteten bland socialdemokrater och\r\nvänsterpartister var för den här idén och tyckte att\r\nden var bra. Även regeringen torde tycka så, vilket\r\nframgår när man tolkar det uttalande som Gun\r\nHellsvik har gjort.</pre><pre>Herr talman! Därmed yrkar jag bifall till\r\nhemställan i justitieutskottets betänkande JuU37.</pre><pre>Anf. 111  GÖTHE KNUTSON (m):</pre><pre>Herr talman! Låt mig bara konstatera att den\r\nsenaste talaren, Karl Gustaf Sjödin, nu har givit\r\nsvar på det som Alf Eriksson påstod i en replik. Det\r\när bara att konstatera att det nu finns en finanspolis\r\noch att det var Ny demokrati som lade fram det\r\nförslaget i riksdagen.</pre><pre>Överläggningen var härmed avslutad.</pre><pre>(Beslut fattades efter 23 §.)</pre><pre>16 §  Den avgiftsfinansierade radio- och TV-\r\nverksamheten</pre><pre>Föredrogs</pre><pre>kulturutskottets betänkande</pre><pre>1992/93:KrU27 Den avgiftsfinansierade radio- och\r\nTV-verksamheten (prop. 1992/93:100 delvis).</pre><pre>Anf. 112  HUGO HEGELAND (m):</pre><pre>Herr talman! För precis ett år sedan, dvs. den 2 juni\r\n1992, stod Birger Andersson här i talarstolen och\r\nförde talan just i detta ärende under rubriken Den\r\navgiftsfinansierade radio- och TV-verksamheten\r\n1993--1996. Eftersom han inte gärna vill upprepa\r\nsig har jag blivit anmodad att föra talan i år. Det\r\nskall jag givetvis göra.</pre><pre>Utskottet skriver i betänkandet att man föreslår\r\nriksdagen att godkänna att medelstilldelningen för\r\når 1994 för Sveriges Television AB, Sveriges Radio\r\nAB och Sveriges Utbildningsradio AB skall\r\nbeviljas till ett sammanlagt belopp på 4 580\r\nmiljoner kronor. 4 580 miljoner kronor skall\r\nsåledes gå till dessa tre institutioner. Om man\r\nmultiplicerar antalet TV-innehavare med den nya\r\nTV-avgiften, som kommer att höjas till 1 440 kr.\r\noch träda i kraft från nyår, blir det 4 890 miljoner\r\nkronor. Det är således fråga om en klar\r\növerfinansiering även om man räknar in\r\nkostnaderna för RIKAB i Kiruna som samlar in\r\nlicensmedlen. Det kostar mellan 130 miljoner och\r\n140 miljoner.</pre><pre>Vi föreslår ändock riksdagen att som en följd därav\r\ntillstyrka en höjning av licensavgiften och att anslå\r\ndrygt 4 500 miljoner kronor. Här finns ingen\r\nreservation, så egentligen är det onödigt att\r\ndebattera den här frågan. Det är då inte mycket att\r\ndebattera.</pre><pre>Jag vill dock säga några ord, eftersom det har väckt\r\nviss förvåning att jag inte har reserverat mig på två\r\npunkter. Det gäller för det första en motion av\r\nChris Heister, där det påpekas attt sponsring bör\r\nses som en särkild form av annonsering. Därför\r\nskall inte denna typ av annonsering, sponsring, få\r\nförekomma inom Sveriges Radio eller Sveriges\r\nTelevision. Jag håller i princip med om att det är\r\nhelt riktigt. Utskottet anser dock att det här\r\nföreligger ett avtal mellan Sveriges Radio och några\r\nkommersiella företag om sponsormedel. Man vill\r\ninte biträda den motionen, vars förslag också skulle\r\ninnebära ett visst inkomstbortfall. Inför dessa\r\nargument har jag givetvis från principiell synpunkt\r\nföljt partilinjen.</pre><pre></pre><pre>Sedan har vi en motion av Birger Hagård, som jag\r\nockså vill kommentera. Han vill att licensavgiften\r\nskall avskaffas. Det är egentligen mycket som talar\r\nför det. Licensavgiften slår dessutom orättvist,\r\neftersom låginkomsttagare betalar proportionellt\r\nmer än höginkomsttagare. Det rör sig alltså om en\r\nform av smygskatt. Det kostar ca 130 miljoner\r\nkronor att driva in licensavgiften. Av antalet\r\npotentiella betalare har åtminstone drygt 400 000\r\nvägrat att betala. När dessa sedan fortsätter att\r\nvägra, stiger beloppet. RIKAB har alltså till\r\nRiksskatteverket överlämnat 558 000 ärenden för\r\nindrivning av utebliven betalning av TV-avgifter.\r\nBeloppet uppgår till 270 miljoner kronor. Det\r\nskulle kosta 280 miljoner kronor att driva in de 270\r\nmiljoner kronorna, så det kan ju inte betecknas\r\nsom en lönande verksamhet.</pre><pre>Att jag ändå kan gå med på att man avstyrker en\r\nmotion, när jag själv föregående år väckte en\r\nliknande motion, beror på att jag kopplar bort stora\r\nhjärnan och överlåter agerandet åt förlängda\r\nmärgen. Det är alltså förlängda märgen som jag\r\nåberopar nu när jag än en gång yrkar bifall till\r\nhemställan i kulturutskottets betänkande nr 27.</pre><pre>Anf. 113  HARRIET COLLIANDER\r\n(nyd):</pre><pre>Herr talman! I motsats till Hugo Hegeland tänker\r\njag använda stora hjärnan och inte bara förlita mig\r\npå förlängda märgen. Annars reagerar man inte\r\nemot att det går 4,9 miljarder till Sveriges Radio\r\ninkl. apparatjagarföretaget i Kiruna.</pre><pre>Jag protesterar alltså mot kulturutskottets\r\nuppfattning att lägre medelstilldelning till Sveriges\r\nRadio-koncernens programbolag, som Ny\r\ndemokrati föreslår, skulle medföra avsevärda\r\nförsämringar av de ekonomiska villkoren som\r\nskulle få starkt negativa effekter på public servie-\r\nföretagens möjligheter att uppnå de mål för\r\nverksamheten som riksdagen har ställt upp.</pre><pre>Jag har trovärdiga och tillförlitliga uppgifter om att\r\nrationaliseringspotentialen är hög inom Sveriges\r\nRadio-koncernen. Men problemet är koncernen\r\nsjälv. Det är nämligen bolagsledningarna som\r\nsjälva bestämmer förutsättningarna för\r\nrationaliseringar. Bolagsledningarna utser sig\r\nsjälva till auktoriteter och regeringen godtar detta.\r\nDet får inte vara så, att Kulturdepartementet frågar\r\nledningarna om de kan rationalisera och nöjer sig\r\nmed svaret att de gör så gott de kan.</pre><pre>Man styr med medelstilldelning, och vi anser att\r\nreformmedlen har givits under felaktiga\r\nförutsättningar. Nej, det är oberoende experter\r\nsom skall göra en totalöversyn. Den rationalisering\r\nsom det finns utrymme för skall göras uppifrån och\r\nner -- trappan skall alltså städas uppifrån.</pre><pre>Jag vill påstå att nomenklaturasjukan har angripit\r\nbolagsledningarna. Ett tecken på detta är chefernas\r\nmycket höga löner och deras fallskärmsavtal. De\r\nvet bäst, de anser sig för mer än andra och de ger sig\r\nsjälva tolkningsföreträde. Jag vill påstå att de har\r\nglömt att de arbetar i allmänhetens tjänst. Ny\r\ndemokrati accepterar inte detta förhållande, utan\r\nvi har i vår motion föreslagit att medelstilldelningen\r\nskall minskas och att de utlovade reformmedlen\r\nskall dras tillbaka. Vi föreslår också att en\r\nutredning med uppgift att strukturrationalisera de\r\ntre programbolagen skall tillsättas med det\r\nsnaraste.</pre><pre>Herr talman! Eftersom vi inte har fått gehör för\r\nvåra förslag, yrkar jag härmed bifall till Ny\r\ndemokratis två reservationer till betänkandet.</pre><pre>Anf. 114  CHRIS HEISTER (m):</pre><pre>Herr talman! Det gläder mig att Hugo Hegeland\r\nnämnde min motion i sitt anförande. Motionen är\r\nså pass viktig att jag vill ta några minuter av\r\nkammarens tid i anspråk för att tala om den.</pre><pre>Det är orimligt att Sveriges Television och Sveriges\r\nRadio som även i dessa bistra ekonomiska tider har\r\nväl tilltagna anslag från det allmänna, över 4\r\nmiljarder kronor, skall ha möjlighet att få\r\nkommersiella intäkter genom sponsring.</pre><pre>Den situation som vi har i dag innebär ett stort\r\ninkomstbortfall för de fria kommersiella kanalerna.\r\nDe tvingas nu inte bara att konkurrera om lyssnare\r\noch tittare, utan de måste också konkurrera med\r\npublic service-företagen om reklamintäkterna.</pre><pre>Public service-kanalerna har ju ett\r\nkonkurrensövertag i kampen om\r\nsponsringspengarna, eftersom de har en stor tittar-\r\noch lyssnarpublik, vilket gör sponsringspengarna\r\nsärskilt intressanta.</pre><pre>Som argument för att tillåta sponsring brukar man\r\nföra fram att sponsring inte är att betrakta som\r\nreklam. Det är inte riktigt, vilket jag också för fram\r\ni min motion. Anledningen till detta är enligt min\r\nmening att sponsring och annonsering är två\r\nalternativa medel i ett företags marknadsföring.\r\nSponsring är därför en särskild form av\r\nannonsering, vilket också Hugo Hegeland höll med\r\nom. Det sätt på vilket företag agerar här i Sverige\r\nför att uppfylla reglerna för sponsring genom att\r\nt.ex. se till att namnet på företaget överensstämmer\r\nmed produktnamnet visar tydligt att det också är så.</pre><pre>Just denna definition av sponsring som en ''särskild\r\nform av annonsering'' använder t.ex. BBC i sin\r\nrapport om det egna företagets framtid. Både den\r\nbrittiska regeringen i sitt ''Green Paper'' om BBC:s\r\nframtid och BBC:s ledning tar avstånd från denna\r\nmetod att delfinansiera public service-företagen\r\nmed sponsring eller annan annonsering.</pre><pre>Jag hade önskat att även Sveriges riksdag hade\r\ngjort det. Det hade glatt mig mycket om\r\nkulturutskottet hade redovisat något annat\r\nargument för att avstyrka min motion än att avtalet\r\nmed programföretagen endast är ett år gammalt.\r\nJag kan dock glädja mig åt det som Hugo Hegeland\r\nnyss sade, att han i princip håller med om det som\r\njag säger i min motion men att skälen till\r\navstyrkandet inte bara är att avtalet nyligen\r\nomförhandlats utan också det inkomstbortfall som\r\npublic service-företagen drabbas av, om man tar\r\nbort sponsring. Det senaste argumentet anser jag\r\nvara ytterligare ett skäl för bifall till min motion.\r\nMen med tanke på utskottets enighet tänker jag\r\ninte fresta mig till att yrka på något bifall.</pre><pre>Anf. 115  ÅKE GUSTAVSSON (s):</pre><pre>Herr talman! Jag gör nog inte Chris Heister särskilt\r\nglad när jag säger att jag helhjärtat -- både med\r\nstora hjärnan och förlängda märgen -- står bakom\r\ndet ställningstagande som kulturutskottet har gjort\r\nvid ett sammanträde då jag dock inte var\r\nnärvarande. Trots att min underskrift inte finns\r\nmed i betänkandet, står jag helt bakom det.</pre><pre>Jag vill först ta upp sponsringsfrågan. Sponsring är\r\ninte något speciellt unikt, utan det är en utveckling\r\nsom man har i Europa. Utskottet har uttalat att det\r\när rimligt att man följer utvecklingen när det gäller\r\nde normgivningar som sker, dvs. att vi skall ha\r\nlikartade bestämmelser för sponsring och\r\nspronsringsmeddelanden.</pre><pre>När man talar om fria TV-stationer, undrar jag på\r\nvilket sätt TV 4 är friare än Sveriges Television. På\r\nvilket sätt upplever den som tittar på TV 3 en högre\r\ngrad av frihet än den som tittar på Kanal 1 eller\r\nTV 2? Jag tycker att vi skall vara litet försiktiga med\r\norden, speciellt sådana ord som frihet.</pre><pre>När det gäller reklam, talar vi faktiskt om ett\r\nmonopolföretag. TV 4 är den enda kanal i Sverige\r\nsom av statsmakterna genom avtal har fått rätt att\r\nsända TV-program som är finansierade med\r\nreklammedel. Skall man sedan gå på vad som skrivs\r\ni tidningarna om den ekonomisk utvecklingen för\r\ndetta företag, verkar den vara tämligen lysande.\r\nMan har ju uppnått ''break-even'' tidigare än vad\r\nman har beräknat. Därmed är ju inte friheten i den\r\nmening som Chris Heister talade om särskilt\r\nallvarligt hotad.</pre><pre>Jag vill vända mig till Harriet Colliander angående\r\nTV-avgifterna och public service-funktionen. Från\r\nmedborgarens synpunkt är det rimligt att vi har väl\r\nfungerande public service-företag. När jag betalar\r\nmin TV-avgift får jag för denna inte bara TV-\r\nprogram i två kanaler. Därutöver har jag tillgång till\r\nUtbildningsradions utbud och till det som erbjuds i\r\nRiksradions fyra olika kanaler. Dessutom får jag en\r\nförnämlig service i form av text-TV. Man kan här\r\njämföra med andra vägar för\r\ninformationsinhämtning i medier. Jag tycker inte\r\natt den sammanlagda kostnaden är orimligt hög.</pre><pre>Däremot är det självklart att man skall ställa krav\r\npå rationalitet och effektivitet vid\r\nprogramproduktion och sändning. Jag inbillar mig\r\natt man känner den pressen. Dels har\r\nstatsmakterna tidigare ålagt koncernens\r\nprogrambolag rationaliseringar, dels förutsätts\r\nreformmedlen att till viss del finansieras genom\r\nrationalisering inom företaget. Genom\r\nriksdagsmajoritetens beslut kommer det fr.o.m.\r\nårsskiftet inte längre att vara korrekt att tala om\r\nSveriges Radio-koncernen, eftersom den då inte\r\nlängre kommer att existera, vilket bl.a. Harriet\r\nColliander och Chris Heister har medverkat till. Jag\r\ntror att koncernen hade kunnat vara bra som en\r\nrationaliseringsstimulator, som en viss samordnare.</pre><pre>När det gäller fallskärmsavtalen och den\r\nnomenklaturasjuka som har gripit ledningen för\r\nföretagen kan jag konstatera, efter vad som har\r\nframkommit, att något fallskärmsavtal inte finns\r\nför chefen för det största programbolaget, Sveriges\r\nTelevision. Det är det ena jag vill säga. Det andra\r\när att jag ännu inte har fått sparken av regeringen\r\nfrån mitt uppdrag som ledamot av moderbolagets\r\nstyrelse. Det var ändå jag som såväl på\r\nbolagsstämman som på det efterföljande\r\nstyrelsemötet aktualiserade frågan om\r\nfallskärmarna. Det är oacceptabelt för svenska\r\nfolket att vissa chefer har, som man uppfattar,\r\nmycket generösa avtal. Det kan påverka -- och det\r\när det allvarliga -- viljan att betala TV-avgiften.\r\nDen filosofi som låg bakom skapandet av dessa\r\navtal är föråldrad och hör inte 90-talet till.</pre><pre>Utskottet skriver att det, eftersom TV-avgifter\r\nbetalas, är viktigt med god hörbarhet på\r\nsändningarna i hela landet. Speciellt aktualiseras\r\nsändningarna inom Stockholmsområdet. Jag vill\r\nunderstryka att hörbarheten är viktig. Public\r\nservice-företagen skall ligga främst i körfältet och\r\nha förkörsrätt framför t.ex. den privata lokalradion\r\nnär det gäller att skapa förutsättningar för god\r\nhörbarhet.</pre><pre>Slutligen vill jag kommentera\r\nhandläggningstiderna vid Radionämnden. I\r\nutskottets skrivning ligger att utskottet uppfattar\r\nhandläggningstiderna såsom alltför långa.\r\nUtskottet konstaterar att man arbetar på att\r\nförkorta handläggningstiderna. Utskottet utgår\r\nfrån att detta skall kunna förverkligas. Därför\r\ninnebär det ingen svårighet för mig att yrka bifall\r\ntill utskottets hemställan på samtliga punkter.</pre><pre>Anf. 116  CHRIS HEISTER (m):</pre><pre>Herr talman! Åke Gustavsson talade om\r\nförkörsrätt för public service-kanalerna. Dessa\r\nkanaler har ju förkörsrätt i och med att de ha över\r\n4 miljarder kronor i botten av allmänna medel, när\r\nde skall konkurrera om tittare och lyssnare. Jag\r\nanser inte att public service-kanalerna skall ha\r\nförkörsrätt också när det gäller att konkurrera om\r\nreklamintäkterna. Därför är jag emot att man\r\ntillåter sponsring.</pre><pre>Anf. 117  HARRIET COLLIANDER\r\n(nyd):</pre><pre>Herr talman! Jag riktar mig till Åke Gustavsson. Vi\r\ni Ny demokrati vill ha en public service-verksamhet\r\näven i framtiden, men den behöver inte vara så\r\nomfattande som den är i dag med fyra radiokanaler\r\noch två TV-kanaler. Man kan nöja sig med mindre.\r\nVi anser vidare att man skall ta sitt public service-\r\nuppdrag på fullt allvar. När jag i våras frågade\r\nKulturdepartementet varför det var underskott i\r\nkassan, svarade man att det hade blivit drygare\r\nkostnader för TV-kanalerna nu när man skulle\r\nkonkurrera med TV 3 och TV 4 och köpa in dyra\r\nprogram såsom frågesporter och mera populära och\r\nspektakulära program. Då anser jag att man har\r\nmissuppfattat meningen med ett public service-\r\nföretag. Man skall sända annat än det allra\r\nlättsammaste på den bästa sändningstiden. Man\r\nskall inte vänta med att sända debatter och\r\nsamhällsintressanta program tills folk har lagt sig\r\natt sova. Det gör public service-företagen nu i\r\nväldigt hög grad. Då har de missförstått uppdraget.</pre><pre>Jag vill också kommentera sponsringen. I likhet\r\nmed Chris Heister anser jag att man inte bör tillåta\r\nsponsring i Sveriges Radio-koncernens\r\nprogrambolag, eftersom de då konkurrerar med de\r\nfria radio- och TV-stationerna. TV 4 skall ju lämna\r\nifrån sig en del av sina reklampengar till Sveriges\r\nRadio-koncernen. Public service-företagen har det\r\nväldigt bra förspänt. De fick 600 nya miljoner. De\r\nhar fått reklampengar från TV 4, och de får\r\nsponsorpengar. Det finns en hel del att säga om\r\ndetta. Bolagsledningarna sätter villkoren för\r\nrationaliseringen. De bestämmer om en sådan skall\r\nkunna ske. Här finns en stor\r\nrationaliseringspotential. Det skall släppas in folk\r\nutifrån för att granska verksamheten. Det handlar\r\ndock om skattepengar, även om de kallas\r\nlicensmedel.</pre><pre>Anf. 118  ÅKE GUSTAVSSON (s) replik:</pre><pre>Herr talman! Public service-verksamhetens\r\nomfattning är en viktig fråga att diskutera. Denna\r\nverksamhet skall inte vara så omfattande, sade\r\nHarriet Colliander, att den skall medge två kanaler\r\ninom ramen för Sveriges Television. Den skall inte\r\nheller medge fyra radiokanaler. Av detta drar\r\nHarriet Colliander slutsatsen att programbolagen\r\nhar missförstått sitt uppdrag. Jag delar inte denna\r\nuppfattning. Det torde inte heller regeringen göra.\r\nHade riksdagen ansett att programbolagen\r\nmissuppfattat sitt uppdrag, hade det säkert kommit\r\nfram i detta betänkande.</pre><pre>Den djupare frågan bakom detta mindre retoriska\r\nmen allvarliga är ju: Kan man på ett bra sätt\r\nfullfölja ett public service-företag om man vill\r\navlöva möjligheten att sända breda program?\r\nVarför skall jag såsom TV-avgiftsbetalare inte ha\r\nmöjlighet att se på en fotbollsmatch inom ramen för\r\nSveriges Television, därför att Harriet Colliander\r\nvill förbjuda mig att se den matchen? Varför skall\r\njag inte kunna se på breda svenska dramer, därför\r\natt Harriet Colliander vill förbjuda Sveriges\r\nTelevision att visa sådana program? Jag tycker att\r\njag såsom avgiftsbetalare har rätt till mångsidighet\r\ninom programverksamheten och har rätt att se\r\nsmala program lika väl som breda program. Den\r\nrätten vill jag inte vara med om att Harriet\r\nColliander eller någon annan tar ifrån mig. Att visa\r\nvarierande program ligger i public service-\r\nfunktionen.</pre><pre>Det som på socialdemokratiskt initiativ tillkom\r\nsåsom en speciell uppgift för public service-företag\r\när att de skall vara litet avantgardistiska och tillåta\r\nsig att göra experiment och våga litet mera. Det\r\nansvaret menar jag att de har. Det är svårt att se hur\r\nde skall kunna bidra till en sådan\r\nförnyelseverksamhet inom ramen för den\r\nkommersiella verksamheten.</pre><pre>Det ligger i Sveriges Radios program att också\r\ntillgodose sådana grupper som inte är så särskilt\r\nköpstarka. Det tenderar kommersiella TV- och\r\nradioprogram att inte göra.</pre><pre>En exakt parallell till det resonemang som jag nu\r\nhar fört om TV gäller även för radion. Det är viktigt\r\nmed mångfald. Vem kommer inom en kommersiell\r\nradioverksamhet att bedriva sådan\r\nprogramverksamhet som bedrivs inom P 2-nätet i\r\nform av klassisk musik? Det finns en smal grupp\r\nsom har detta intresse, och det bör vi tillgodose.</pre><pre>Anf. 119  HARRIET COLLIANDER (nyd)\r\nreplik:</pre><pre>Herr talman! Åke Gustavsson frågar: Varför skall\r\njag inte ha möjlighet att se fotboll eller dramer eller\r\nandra smala program? Men det är precis detta som\r\njag menar att public service-företagen skall ägna sig\r\nåt. De skall inte sända frågesporter och annat krafs\r\npå bästa sändningstid. Det är inte deras uppgift.\r\nDet kan TV 3 och TV 4 och andra satellitkanaler\r\ngöra. De behöver inte konkurrera utan skall ta fasta\r\npå sitt public service-uppdrag. Där är vi alltså helt\r\neniga.</pre><pre>När det gäller talet om att vara avantgardistisk och\r\nvåga mera vill jag fråga: Är det\r\nfrågesportprogrammen? Jag kan inte se annat. Jag\r\nuppfattar det så att de bästa smala programmen\r\nsänds av svensk television, som jag kritiserar i detta\r\nfall, framför allt på tider då man har gått och lagt\r\nsig och inte orkar vara uppe längre eftersom man\r\nskall arbeta dagen därpå.</pre><pre>När det gäller TV 3 och dess musikutbud anser jag\r\natt man lika gärna kan lyssna på de kommersiella\r\nstationerna. Det finns inget skäl till att\r\nskattebetalarna skall stå för det musikutbudet.\r\nDäremot skall man värna om det smala utbudet av\r\nklassisk musik. Vi är helt ense. Men det behöver\r\ninte vara fyra radiokanaler och två TV-kanaler.</pre><pre>Anf. 120  ÅKE GUSTAVSSON (s) replik:</pre><pre>Herr talman! Harriet Colliander har förmodligen\r\nmissuppfattat mig. Vad det beror på skall jag inte\r\nkommentera. Vi är alltså inte ense. Det är viktigt\r\natt jag såsom motivation för att jag skall betala en\r\nTV-avgift också får program som jag är intresserad\r\nav att titta på. Det innebär att jag utöver smala\r\nprogram riktade till olika minoriteter -- vi är alla\r\nminoriteter, inte minst Ny demokrati -- skall kunna\r\nse breda program. Fotboll kan vara ett sådant\r\nexempel. Jag skall såsom licensbetalare ha rätt att\r\nse ett bra frågesportprogram inom ramen för\r\nSveriges Television, t.ex. 24 karat. Varför vill\r\nHarriet Colliander förbjuda mig att se på de\r\nprogrammen inom Sveriges Television? Sedan talar\r\nman om frihet i etern. Det är ju precis tvärtom.</pre><pre>På samma sätt vill jag såsom TV-avgiftsbetalare ha\r\nmöjlighet att lyssna på pop eller rock eller vad det\r\när fråga om och breda musikprogram inom t.ex. P\r\n3-nätet såsom det för närvarande är utformat.\r\nKoncentrerar man sig enbart på att göra smala\r\nprogram och inte är rädd om public service-\r\nverksamheten -- det är ju funktionen det handlar\r\nom -- innebär det att jag inte längre får en\r\nmotivation för att betala TV-licensen. Folk betalar\r\nTV-avgiften därför att de tycker att de får\r\nnågonting för den och därför att de tycker att\r\nprogrammen är hyggliga och anständiga både i\r\nradio och TV. Då känner folk stor lojalitet. Men\r\ngör man program som ingen vill se eller lyssna på,\r\nfaller också viljan att finansiera verksamheten. Då\r\nfår man ännu sämre program. Det är en utveckling\r\nsom ingen vill se, om man är rädd om public\r\nservice-funktionen.</pre><pre>Anf. 121  HARRIET COLLIANDER (nyd)\r\nreplik:</pre><pre>Herr talman! Jag menar att framför allt TV men\r\nockså radio i mycket högre grad skall ta fasta på det\r\nkulturutbud som finns på teaterscener och på\r\nmuseer, bl.a. här i Stockholm, och föra ut det till\r\ninvånarna i Sverige, detta avlånga land. Alla\r\nmänniskor betalar skattepengar till\r\nnationalscenerna, men många får se mycket litet av\r\ndet som framförs där. Det tycker jag är en mycket\r\nviktig uppgift för public service-företagen, som\r\nman inte i särskilt hög grad har tagit fasta på.</pre><pre>Jag vill kunna välja smala program på god\r\nsändningstid. Jag vill inte ha fyra kanaler, Kanal 1,\r\nTV 2, TV 3 och TV 4, som alla visar frågesporter.\r\nNär man gör det från public service-företagens sida\r\noch konkurrerar med frågesporter på de bästa\r\nsändningstiderna, då har man missuppfattat sitt\r\nuppdrag. De kan sända frågesport t.ex. kl. 22 eller\r\nkl. 23 och i stället kanske sända ett intressant\r\ndebattprogram kl. 20, men det gör de inte.</pre><pre>Anf. 122  HUGO HEGELAND (m):</pre><pre>Herr talman! Jag kopplade tydligen bort stora\r\nhjärnan för tidigt. Jag påstod nämligen att det inte\r\nfanns några reservationer i detta betänkande. Men\r\njag förväxlade detta betänkande med utskottets\r\nbetänkande KrU28. Därför får jag nu yrka avslag\r\npå reservationerna 1 och 2, även om det smärtar\r\nmig djupt, eftersom det är fråga om en besparing på\r\n100 miljoner som skall kvarstå även under 1995 och\r\n1996.</pre><pre>Jag skall sedan passa på att kommentera ett särskilt\r\nyttrande som är mycket positivt för varje\r\ngöteborgare. Samtliga socialdemokrater i utskottet\r\nsäger där att ''produktionen av TV-program i alltför\r\nhög utsträckning sker i Stockholm''. Det är helt\r\nriktigt, men jag har ändå avstått från att instämma\r\ni det. Jag kan emellertid göra det muntligen.</pre><pre>Jag kan däremot inte låta bli att referera vad Birger\r\nAndersson sade för precis ett år sedan. Han sade att\r\nCentern litar på att man på Sveriges Television i full\r\nfrihet kan åstadkomma denna ökade andel av\r\ndistriktsbaserad produktion. Men Centern\r\nreserverade sig inte och hade inte något särskilt\r\nyttrande. Men Birger Andersson sade att Centern\r\ngjorde bedömningen att man helt och hållet kan\r\nsätta sin tillit till att man på Sveriges Television själv\r\nkan avgöra detta och se till att man har en hög\r\nprocentandel distriktsbaserad produktion.</pre><pre>Min fråga till Birger Andersson är: Finns det kvar\r\nnågot av denna tillit i dag?</pre><pre>Anf. 123  ÅKE GUSTAVSSON (s):</pre><pre>Herr talman! Jag måste kommentera den regionala\r\nproduktionen. Det vore intressant att få höra vilken\r\nuppfattning som Birger Andersson har i dag. Nu\r\ngäller avtalet. Vi reserverade oss från\r\nsocialdemokratisk sida på den punkten i\r\nregeringens förslag till avtal. Vi ansåg att det skulle\r\nske mer produktion ute i landet. Regeringens\r\nförslag, som sedan blev avtal, innebar att man\r\nminskade ambitionsnivån när det gäller den\r\nregionala distriktsbaserade produktionen.</pre><pre>Om vi skall ha en public service-verksamhet för\r\nhela landet, tycker jag att det också är rimligt att\r\nutöka den. Därför var det med viss besvikelse som\r\njag konstaterade att Centern, som ofta glatt och\r\nvilligt säger att man skall vara med om att satsa på\r\nverksamhet ute i landet, ställde sig bakom detta\r\nStockholmscentrerade förslag.</pre><pre>Slutligen instämmer jag gärna på en punkt i det som\r\nHarriet Colliander sade, nämligen att det vore bra\r\nom man kunde få se mer av nationalscenernas\r\nverksamhet inom ramen för Sveriges Television.</pre><pre>Anf. 124  BIRGER ANDERSSON (c):</pre><pre>Herr talman! Det är riktigt att vi i fjol vid denna tid,\r\ndet var den 2 juni, diskuterade dessa frågor. Om jag\r\nminns rätt är det precis som Åke Gustavsson säger,\r\nnämligen att Socialdemokraterna hade högre\r\nprocentanspråk än regeringen. Men samtidigt fanns\r\ndet en redovisning som också gav uttryck för att\r\nman hade nått upp till de siffror som\r\nSocialdemokraterna önskade.</pre><pre>Med anledning av det som Hugo Hegeland\r\nrefererade från förra årets debatt, vill jag säga att\r\ndet är klart att vi vill följa denna fråga. Det sade jag\r\nockså i den debatten, och det kommer vi att göra.\r\nMen jag har för dagen inga aktuella procentsiffror,\r\nutan det blir säkert aktuellt att återkomma till\r\ndetta. För närvarande ligger man emellertid, såvitt\r\njag känner till, väl över den 40-procentsgräns som\r\ndå fastlades.</pre><pre>Överläggningen var härmed avslutad.</pre><pre>(Beslut fattades efter 23 §.)</pre><pre>17 §  Ägande av den avgiftsfinansierade radio-\r\noch TV-verksamheten</pre><pre>Föredrogs</pre><pre>kulturutskottets betänkande</pre><pre>1992/93:KrU28 Ägande av den avgiftsfinansierade\r\nradio- och TV-verksamheten (prop. 1992/93:236).</pre><pre>Anf. 125  BIRGER ANDERSSON (c):</pre><pre>Herr talman! Det var alltså för exakt ett år sedan,\r\nden 2 juni, som vi diskuterade en hel del av de\r\nfrågor som vi tar upp i dag. Betänkandet från i fjol\r\nhade titeln Den avgiftsfinansierade radio- och TV-\r\nverksamheten 1993--1996 m.m. Underlaget för\r\nbetänkandet var proposition 1991/92:140. I\r\npropositionen behandlades bl.a. vilka som skulle\r\näga public service-företagen. Det beslut som\r\nriksdagen fattade innebar att aktiefördelningen\r\nmellan olika ägargrupper den 1 januari 1993 skulle\r\nvara 20 % för näringslivet, 20 % för pressen, 40 %\r\nför folkrörelserna och återstående 20 % för en ny\r\nfjärde grupp bestående av konstnärliga och\r\nvetenskapliga akademier samt oberoende\r\nkulturella sammanslutningar.</pre><pre>Men i en gemensam skrivelse till\r\nKulturdepartementet den 22 oktober 1992\r\nförklarade ägarna att det inte skulle kunna bildas\r\nnågra ägargrupper från press och näringsliv. Det\r\nförelåg alltså inte några förutsättningar för att\r\ngenomföra riksdagens beslut rörande ägandet av\r\npublic service-företagen. Regeringen underrättade\r\nriksdagen i en särskild skrivelse om de ändrade\r\nförutsättningarna för ägandet av den\r\navgiftsfinansierade radio- och TV-verksamheten.</pre><pre>Regeringen tillsatte en särskild utredare med\r\nuppdrag att snabbt lägga fram förslag om hur public\r\nservice-företagen borde ägas i framtiden.</pre><pre>Under hösten 1992 behandlade kulturutskottet\r\nregeringens skrivelse i ett särskilt betänkande,\r\nKrU8. Ett enhälligt utskott föreslog att det skulle\r\ntillsättas en beredningsgrupp med parlamentarisk\r\nförankring. Beredningsgruppen skulle få i uppgift\r\natt medverka i den fortsatta beredningen av frågan\r\nom ägandet av public service-företagen när\r\nresultatet av den särskilde utredarens arbete\r\nförelåg. Den särskilde utredaren avlämnade sitt\r\nbetänkande den 12 februari 1993.</pre><pre>Regeringen tillsatte också i enlighet med\r\nkulturutskottets förslag en beredningsgrupp. I den\r\nberedningsgruppen var samtliga riksdagspartier\r\nrepresenterade. Beredningsgruppen bestod av\r\ntotalt tio riksdagsledamöter. Jag tror att jag vågar\r\npåstå att gruppen arbetade mycket intensivt under\r\nen kort period. Sedan var gruppen tvungen att\r\navsluta sitt arbete, eftersom det var dags att\r\nfärdigställa en proposition.</pre><pre>Jag tycker nog att beredningsgruppens synpunkter\r\nvar väl beaktade i den proposition som låg på\r\nriksdagens bord i april. Efter behandling i\r\nkulturutskottet föreligger nu betänkandet KrU28\r\nmed rubriken Ägande av den avgiftsfinansierade\r\nradio- och TV-verksamheten.</pre><pre>Anledningen till att jag har tagit upp detta är att jag\r\ntycker att det var lämpligt att mycket kortfattat\r\nlämna en bakgrundsbeskrivning till varför\r\nägandefrågorna när det gäller radio- och TV-\r\nverksamheten i allmänhetens tjänst har tagits upp\r\ntill förnyad behandling här i riksdagen bara ett år\r\nefter det att vi fattade det tidigare beslutet.</pre><pre>Som framgår av betänkandet, råder det en mycket\r\nbred politisk enighet i den här frågan. Det finns\r\ninga reservationer, inga särskilda yttranden eller\r\nmeningsyttringar i betänkandet. Som jag ser det är\r\ndet av mycket stort värde med denna breda\r\npolitiska samsyn. Jag tror att det är till stor glädje\r\nför de anställda inom public service-företagen men\r\näven för lyssnare och tittare.</pre><pre>Herr talman! Jag yrkar bifall till hemställan i\r\nkulturutskottets betänkande 28.</pre><pre>Anf. 126  HUGO HEGELAND (m):</pre><pre>Herr talman! Jag vill bara beklaga den försening\r\nsom inträffade på grund av händelsernas\r\nutveckling, vilket gjorde att vi kom i gång ett år\r\nsenare än beräknat med denna ägandeförändring\r\nav Sveriges Radio. Det vållade kostnadsökningar\r\nför ett antal företag som var inställda på att kunna\r\nstarta verksamhet redan fr.o.m. den 1 januari i år.</pre><pre>Anf. 127  ÅKE GUSTAVSSON (s):</pre><pre>Herr talman! Jag skall bara komplettera Birger\r\nAnderssons historieskrivning om detta. Denna\r\nskrivelse från regeringen anmäldes mycket sent.\r\nTrots att regeringen fattade beslut den 19 november\r\nom den, överlämnades den inte till riksdagen förrän\r\nden 24 november. Motionstiden gick ut den 9\r\ndecember. För att kulturutskottet över huvud taget\r\nskulle hinna hantera denna fråga tvingades man att\r\nbörja innan motionstiden var slut.</pre><pre>När det gäller det sakliga innehållet var det med\r\nanledning av en socialdemokratisk motion som ett\r\nenhälligt kulturutskott fattade beslut om att tillsätta\r\ndenna beredningsgrupp. Jag skall instämma i att\r\nden arbetade intensivt och göra tillägget att den\r\nockså arbetade effektivt. Det kan ha berott bl.a. på\r\natt departementet höll sig klädsamt i bakgrunden i\r\ndetta sammanhang.</pre><pre>Regeringen var alltså inte alls intresserad av en\r\nberedningsgrupp, utan den tillkom till följd av ett\r\nriksdagsinitiativ, vilket jag vill betona.</pre><pre>Slutligen skall jag också, när jag har skällt på några,\r\nsäga att jag gärna vill ge en ros till Lars Leijonborg\r\nför det sätt på vilket han ledde arbetet med\r\nberedningen.</pre><pre>Anf. 128  HARRIET COLLIANDER\r\n(nyd):</pre><pre>Herr talman! Jag vill också sälla mig till dem som\r\nhar talat här och sagt att det är mycket gott att vi\r\nhar fått ett enigt utskott i den här frågan.</pre><pre>Det finns en sak som jag tycker är mycket positiv.\r\nDet är en fråga som vi i Ny demokrati har drivit och\r\ndriver. Det är att man inte i styrelser skall tillsätta\r\npersoner med politiska förtecken. Detta är något\r\nsom man har tagit fasta på i det här betänkandet.\r\nDet står uttryckligen att i vissa av styrelserna skall\r\nman inte ha politisk tillsättning. Det tycker vi är en\r\nseger och ett steg på vägen.</pre><pre>Anf. 129  BIRGER ANDERSSON (c):</pre><pre>Herr talman! Jag vill gärna instämma i det Åke\r\nGustavsson sade när det gäller Lars Leijonborgs\r\nsätt att leda beredningsgruppen. Jag tycker att det\r\nvar ett utmärkt ordförandeskap som Lars\r\nLeijonborg visade upp. Han visade en mycket god\r\nförmåga att lyssna på synpunkter från olika håll.\r\nDet tror jag är riktigt om man har ambitionen att\r\nförsöka nå enighet i avslutningsskedet.</pre><pre>Jag glömde kanske att nämna att det rörde sig om\r\nen socialdemokratisk motion. Jag vet inte om det\r\nbehövde vara med i min framställning. Jag har alltid\r\nunder min tid här i riksdagen försökt att sätta mig\r\nin i frågorna och ta till mig de bra förslag som\r\nkommer i motioner från olika håll. Jag tycker att\r\ndet var en utmärkt motion från\r\nsocialdemokraternas sida. Det var också ett\r\nenhälligt utskott som ställde sig bakom.</pre><pre>Sedan kan jag väl göra den lilla bekännelsen att jag\r\nibland under oppositionstiden har jag upplevt att\r\nman, när det har kommit motioner från den\r\ndåvarande oppositionen, mellan 1988 och 1991,\r\ninte riktigt har lyssnat så som jag tycker att man\r\nborde ha gjort. Men jag hoppas att kulturutskottets\r\nborgerliga majoritet i alla fall har visat att man\r\nlyssnar till de synpunkter som kommer från olika\r\nhåll. Jag tror att det är värdefullt att man gör det i\r\ndet politiska arbetet.</pre><pre>Överläggningen var härmed avslutad.</pre><pre>(Beslut fattades efter 23 §.)</pre><pre>18 §  Ny organisation för Dialekt- och\r\nortnamnsarkiven samt svenskt visarkiv m.m.</pre><pre>Föredrogs</pre><pre>kulturutskottets betänkande</pre><pre>1992/93:KrU31 Ny organisation för Dialekt- och\r\nortnamnsarkiven samt svenskt visarkiv m.m. (prop.\r\n1992/93:150 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 23 §.)</pre><pre>19 §  Godkännande av en överenskommelse\r\nmellan Sverige och Estland på fiskets område</pre><pre>Föredrogs</pre><pre>jordbruksutskottets betänkande</pre><pre>1992/93:JoU17 Godkännande av en\r\növerenskommelse mellan Sverige och Estland på\r\nfiskets område (prop. 1992/93:243).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 23 §.)</pre><pre>20 §  Godkännande av en överenskommelse\r\nmellan Sverige och Ryska federationen på fiskets\r\nområde</pre><pre>Föredrogs</pre><pre>jordbruksutskottets betänkande</pre><pre>1992/93:JoU24 Godkännande av en\r\növerenskommelse mellan Sverige och Ryska\r\nfederationen på fiskets område (prop.\r\n1992/93:233).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 23 §.)</pre><pre>21 §  Lag om marknadsreglering på fiskets\r\nområde, m.m.</pre><pre>Föredrogs</pre><pre>jordbruksutskottets betänkande</pre><pre>1992/93:JoU25 Lag om marknadsreglering på\r\nfiskets område, m.m. (prop. 1992/93:199).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 23 §.)</pre><pre>22 §  Godkännande av vissa marina\r\nkonventioner</pre><pre>Föredrogs</pre><pre>jordbruksutskottets betänkande</pre><pre>1992/93:JoU26 Godkännande av vissa marina\r\nkonventioner (prop. 1992/93:237).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 23 §.)</pre><pre>23 §  Ändringar i\r\nvärdepappersfondslagstiftningen m.m.</pre><pre>Föredrogs</pre><pre>näringsutskottets betänkande</pre><pre>1992/93:NU31 Ändringar i\r\nvärdepappersfondslagstiftningen m.m. (prop.\r\n1992/93:206).</pre><pre>Tredje vice talmannen konstaterade att ingen talare\r\nönskade ordet.</pre><pre>Beslut</pre><pre>Företogs till avgörande justitieutskottets\r\nbetänkande 1992/93:JuU37, kulturutskottets\r\nbetänkanden 1992/93:KrU27, KrU28 och KrU31,\r\njordbruksutskottets betänkanden 1992/93:JoU17,\r\nJoU24, JoU25 och JoU26 samt näringsutskottets\r\nbetänkande 1992/93:NU31.</pre><pre>Justitieutskottets betänkande JuU37</pre><pre>Mom. 1 (skattebrott)</pre><pre>Utskottets hemställan bifölls med 152 röster mot\r\n125 för reservation 1 av Lars-Erik Lövdén m.fl.</pre><pre>Mom. 2 (valutaväxlingskontor m.m.)</pre><pre>Utskottets hemställan bifölls med 155 röster mot\r\n126 för reservation 2 av Lars-Erik Lövdén m.fl.</pre><pre>Mom. 6 (sanktioner)</pre><pre>Utskottets hemställan bifölls med 155 röster mot\r\n125 för reservation 3 av Lars-Erik Lövdén m.fl.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU27</pre><pre>Mom. 1 (medelsberäkning för kalenderåret 1994\r\nför den avgiftsfinansierade verksamheten som\r\nbedrivs av public service-företagen)</pre><pre>Utskottets hemställan bifölls med 261 röster mot 19\r\nför reservation 1 av Anne Rhenman.</pre><pre>Mom. 2 (de ekonomiska förutsättningarna för\r\npublic service-företagens avgiftsfinansierade\r\nverksamhet under kalenderåren 1995 och 1996)</pre><pre>Utskottets hemställan bifölls med 262 röster mot 19\r\nför reservation 2 av Anne Rhenman.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU28</pre><pre>Utskottets hemställan bifölls.</pre><pre>Kulturutskottets betänkande KrU31</pre><pre>Utskottets hemställan bifölls.</pre><pre>Jordbruksutskottets betänkande JoU17</pre><pre>Utskottets hemställan bifölls.</pre><pre>Jordbruksutskottets betänkande JoU24</pre><pre>Utskottets hemställan bifölls.</pre><pre>Jordbruksutskottets betänkande JoU25</pre><pre>Utskottets hemställan bifölls.</pre><pre>Jordbruksutskottets betänkande JoU26</pre><pre>Utskottets hemställan bifölls.</pre><pre>Näringsutskottets betänkande NU31</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick företas till avgörande vid morgondagens\r\narbetsplenum.</pre><pre>24 §  Ombildning av Statens provningsanstalt till\r\naktiebolag</pre><pre>Föredrogs</pre><pre>näringsutskottets betänkande</pre><pre>1992/93:NU32 Ombildning av Statens\r\nprovningsanstalt till aktiebolag (prop.\r\n1992/93:239).</pre><pre>Anf. 130  BO BERNHARDSSON (s):</pre><pre>Fru talman! I det betänkande som vi nu skall\r\ndiskutera behandlas frågan om bolagisering av\r\nStatens provningsanstalt. Regeringen har föreslagit\r\natt Statens provningsanstalt skall ombildas till\r\naktiebolag. Utskottsmajoriteten har ställt sig\r\nbakom förslaget.</pre><pre>Det kan också vi socialdemokrater tänka oss att\r\ngöra, men inte utan förbehåll. Vi är nämligen inte\r\nberedda att medverka i en process där bolagisering\r\när första steget men där det långsiktiga syftet i\r\nsjälva verket är att privatisera verksamheten. Vi vill\r\natt riksdagen i samband med ett eventuellt\r\nbolagiseringsbeslut också uttalar att verksamheten\r\nskall få förbli i statlig ägo. I annat fall vill vi att\r\npropositionen avslås.</pre><pre>För oss socialdemokrater är valet av\r\nassociationsform en praktisk fråga när det gäller\r\nstatlig verksamhet. Det handlar om att välja den\r\nform som bäst gagnar syftet med verksamheten och\r\nsom gör det möjligt att på bästa sätt möta de krav\r\nsom medborgare, näringsliv och andra intressenter\r\nkan tänkas ställa på verksamheten. Ibland tvingas\r\nman av lättbegripliga skäl att kompromissa mellan\r\nolika krav och mål.</pre><pre>På det hela taget är valet av associationsform en\r\npraktisk fråga. Vi har i flera fall tagit initiativ till\r\noch ställt oss bakom förändring av associationsform\r\nfrån myndighet till bolag.</pre><pre>Vi socialdemokrater har dessutom en pragmatisk\r\nsyn på frågan om ägandet, dvs. om verksamhet\r\nskall bedrivas i privat eller i offentlig regi. Det\r\nhandlar om att väga samman en rad olika krav som\r\nkan ställas på verksamheten beroende på vilken typ\r\nav verksamhet som det gäller, t.ex. om det är fråga\r\nom omsorg eller korvproduktion. Det finns vissa\r\nskillnader däremellan, och det handlar om att väga\r\nför- och nackdelar mot varandra.</pre><pre></pre><pre>Men för den borgerliga regeringen, inte minst för\r\nnäringsministern, förhåller det sig annorlunda.\r\nRegeringen vägleds, som vi ser det, av en\r\nideologiskt motiverad privatiseringsiver, en sorts\r\nliberal fundamentalism, enligt vilken den privata\r\nformen alltid är att föredra och enligt vilken\r\nprivatisering är ett universalmedel för att lösa\r\nallehanda problem, utan några större föregående\r\nanalyser.</pre><pre>Nu kan man i just detta fall, när det gäller\r\nbolagisering av Statens provningsanstalt, hävda att\r\nordet privatisering inte nämns i propositionen, i\r\nvarje fall inte i de delar som utgörs av regeringens\r\negna bedömningar och förslag. Men i direktiven till\r\nden utredning vars förslag ligger till grund för\r\npropositionen sägs uttryckligen att förslag om\r\nprivatisering skall läggas fram. I förslagen från\r\nutredningen sägs i sin tur att bolagsbildningen är\r\ntänkt som en första fas och att det sedan, närmare\r\nbestämt inom en tidsperiod av tre till sex år, bör\r\nvara möjligt att ''inleda en nedtrappning av det\r\nstatliga ägandet balanserad av ägarengagemang\r\nfrån näringslivet''.</pre><pre>Mot denna bakgrund och med tanke på regeringens\r\nförkärlek för allehanda privatiseringsäventyr\r\ntycker vi att det är på sin plats att riksdagen slår fast\r\natt en privatisering inte är aktuell när det gäller\r\nStatens provningsanstalt.</pre><pre>Det finns självfallet motiv för detta.\r\nProvningsverksamhet och teknisk utvärdering är\r\natt betrakta som en del av den tekniska\r\ninfrastrukturen, syftande till att bidra till bl.a.\r\nkvalitetsutvecklingen inom industrin.\r\nVerksamheten är ett näringspolitiskt medel, och\r\nstaten har ett ansvar när det gäller att upprätthålla\r\nett oberoende och opartiskt organ och när det gäller\r\natt tillse att kvalificerade tekniska resurser finns att\r\ntillgå för alla företag, inte minst för de små och\r\nmedelstora företagen.</pre><pre>Detta är ett samhällsansvar. Det är en del av\r\nnäringspolitiken. Det finns dessutom inte några\r\nexempel i Europa på att denna typ av verksamhet\r\nhar privatiserats. Vi anser därför att riksdagen bör\r\nslå fast att detta icke heller skall ske i Sverige.</pre><pre>Fru talman! Jag yrkar bifall till de\r\nsocialdemokratiska reservationerna 1 och 2.\r\nSjälvfallet står vi bakom också de övriga\r\nreservationerna, men för att spara kammarens tid\r\navser vi inte att driva dem fram till votering.</pre><pre>Anf. 131  JAN BACKMAN (m):</pre><pre>Fru talman! Sverige är successivt på väg mot ett\r\nöppet system för provning, kontroll och certifiering\r\nav produkter och system. Ett led i denna utveckling\r\när bolagiseringen av Statens provningsanstalt, som\r\nkammaren nu har att ta ställning till</pre><pre>Steget från uppdragsmyndighet, med anslag från\r\nstaten på knappt 20 % och uppdragsintäkter som\r\nmotsvarar över 80 % av omsättningen, till av staten\r\nhelägt aktiebolag är inte särskilt dramatiskt. Ändå\r\när det en viktig signal, inte minst som förberedelse\r\nför ikraftträdandet av EES-avtalet. Då bortfaller\r\nnämligen behovet av att prova importerade\r\nprodukter som redan är provade och certifierade av\r\nett kompetent organ i ett annat avtalsland.\r\nSamtidigt kommer det ökade produktansvaret för\r\ntillverkare och leverantörer att leda till ett ökat\r\nbehov av provning, kvalitetssäkring och\r\nriskvärdering. På den marknaden har ett\r\nbolagiserat SP goda möjligheter att göra sig\r\ngällande.</pre><pre>Socialdemokraterna i näringsutskottet har i en\r\nkommittémotion yrkat att riksdagen skall besluta\r\natt Statens provningsanstalt skall förbli i statlig ägo,\r\neller vid avslag på detta yrkande, att riksdagen\r\navslår förslaget om bolagisering. Det första\r\nyrkandet är utpräglat irrelevant. Frågan om\r\nprivatisering berörs nämligen över huvud taget inte\r\ni propositionen. Samtliga aktier i bolaget skall ägas\r\nav svenska staten, står det.</pre><pre>Det anförs också att staten som ägare av bolaget\r\nbör utöva en aktiv ägarroll och ansvara för att\r\nverksamheten fortsätter att utvecklas så att svenskt\r\nnäringsliv har en god resurs i bolaget. Irrelevant är\r\ndet att då åberopa en förväntad ideologisk koppling\r\nmellan bolagisering och privatisering, speciellt som\r\nman också från socialdemokratisk sida anser att det\r\nfinns klara skäl att ombilda SP till bolag. Låt\r\nbeslutet gälla det förslag som är föremål för\r\nbehandling och inte någon på intuitiv väg intolkad\r\ndold avsikt!</pre><pre>Det skulle underlätta privatiseringsdebatten, om\r\nden förs i de ärenden där privatisering föreslås. Om\r\njag minns rätt finns SP inte med bland de 34 statliga\r\nföretag som riksdagen före krispaketets tid\r\nbemyndigade regeringen att privatisera.</pre><pre>Det är viktigt att SP som statligt ägt bolag\r\nuppträder på ett kompetent men ändå\r\nkonkurrensneutralt sätt. Övriga aktörer på\r\nmarknaden, det må gälla företagens egna\r\nprovnings- och utvecklingsavdelningar eller andra\r\nprovnings- och certifieringsföretag, måste kunna\r\nförvänta sig att deras provningsresultat blir\r\nlikvärdigt behandlade.</pre><pre>Låt mig nämna att Dansk Teknologisk Institut, som\r\ni sig innehåller verksamheter som motsvarar både\r\ndet svenska SIFU och SP, nyligen valt att etablera\r\nsin första utländska filial i Helsingborg. Det\r\nkommer med säkerhet att ytterligare stimulera\r\nutvecklingen inom detta område och bidra till\r\nsvenskt näringslivs konkurrenskraft att det snart\r\nfinns både ett bolagiserat SP och andra tunga\r\naktörer som kämpar om att erbjuda sina tjänster\r\ninom de tekniskt infrastrukturellt viktiga områdena\r\nteknisk utvärdering, provning, certifiering och\r\ngodkännande.</pre><pre>Jag yrkar bifall till utskottets hemställan på\r\nsamtliga punkter i betänkandet NU32 och avslag på\r\nde socialdemokratiska reservationerna och\r\nVänsterpartiets meningsyttring.</pre><pre>Anf. 132  BO BERNHARDSSON (s):</pre><pre>Fru talman! Jan Backman säger att det är irrelevant\r\natt åberopa en ideologisk koppling mellan\r\nbolagisering och privatisering. Jag tycker inte att\r\ndet är så. Jag har tidigare redogjort för motiven till\r\ndet, och jag kan redovisa dem igen.</pre><pre>Ett av skälen är att vi känner regeringens\r\ntraditioner på området. Ett annat är att det\r\nföreligger en beställning till utredningen om en\r\nprivatisering. Det föreligger i utredningen också ett\r\nförslag där man skisserat en utveckling i två faser.\r\nVisserligen förs i det förslag som vi nu behandlar\r\nbara den ena fasen fram, men det krävs inte mycket\r\nfantasi för att skåda hela den process där\r\nbolagisering är ett första steg och en privatisering är\r\ndet nästa.</pre><pre>Anf. 133  JAN BACKMAN (m):</pre><pre>Fru talman! Det är ju riktigt, som Bo Bernhardsson\r\nsäger, att privatisering för utredaren angavs som en\r\nmöjlighet, och betänkandet kom ju att heta Prova\r\nprivat -- provning och mätteknik inom SP och SMP\r\ni Europaperspektiv. Men förslaget går inte ut på\r\ndetta, utan det föreslås ett statligt ägt företag. Om\r\ndet är taktiskt, av hänsyn till remissinstanser eller\r\nav något annat skäl har jag inte någon\r\ndetaljinformation om, men jag tycker ändå att\r\ndebatten kan gälla det som förslaget gäller, så länge\r\ndet finns ett sådant förslag.</pre><pre>Överläggningen var härmed avslutad.</pre><pre>(Beslut skulle fattas den 3 juni.)</pre><pre>25 §  Ändringar i minerallagen</pre><pre>Föredrogs</pre><pre>näringsutskottets betänkande</pre><pre>1992/93:NU33 Ändringar i minerallagen (prop.\r\n1992/93:238).</pre><pre>Anf. 134  LEIF MARKLUND (s):</pre><pre>Fru talman! Näringsutskottets betänkande nr 33,\r\nsom behandlar ändringar i minerallagen, skall ses\r\nsom ett fullföljande av de förändringar på\r\nlagstiftningsområdet som vi socialdemokrater\r\npåbörjade.</pre><pre>Vi socialdemokrater instämmer i stora stycken i\r\nregeringens förslag till förändringar. Det är av\r\nstörsta vikt att den svenska gruvnäringen får fasta\r\nspelregler. Vi vill dock påpeka att den viktigaste\r\nförutsättningen för en långsiktig utveckling av\r\ngruvindustrin är en utökad aktivitet från statens\r\nsida när det gäller kartering och prospektering.</pre><pre>Fru talman! Den svenska gruvnäringen måste få\r\nsamma förutsättningar att bedriva verksamhet i\r\nSverige som finns i de främsta konkurrentländerna.\r\nDärför har vi i tidigare motioner föreslagit utökade\r\nresurser för att snabba upp karteringen i första\r\nhand i Norrbotten och Västerbotten. Dessutom\r\nföreslår vi socialdemokrater en årlig statlig satsning\r\nmed 100 miljoner kronor på prospektering. Detta\r\nskulle, tillsammans med de förändringar som nu\r\nföreslås i minerallagen, kunna skapa en framtidstro\r\ni den svenska gruvnäringen. Det skulle också ge de\r\npositiva signaler för att locka utländska investerare\r\nsom den nuvarande regeringen ofta hänvisar till\r\nmen inte orkar genomföra av ideologiska skäl.</pre><pre>Fru talman! När det gäller våra reservationer anser\r\nvi inte att det finns motiv för att minska\r\nlämplighetskraven vid bearbetningskoncession.\r\nDet måste vara av största vikt att den sökande kan\r\nbedömas allmänt lämplig att utvinna det aktuella\r\nmineralet och därtill även i övrigt vara lämplig.\r\nDetta innebär att företaget skall anses vara seriöst i\r\nen mer allmän mening.</pre><pre>Man kan också ifrågasätta varför regeringen gör\r\nåtskillnad mellan exploatering av olja och gas och\r\nexploatering av övriga koncessionsmineraler. Här\r\nborde väl arbetarskyddet och miljöhänsynen vara\r\nlika angelägna oavsett vilket slags fyndighet som\r\nbearbetas.</pre><pre>Fru talman! Jag vill slutligen peka på vikten av att\r\nregeringen återkommer till riksdagen med förslag\r\nom utökade statliga insatser på prospektering. Vi\r\nkan inte bortse från de konsekvenser som uppstår\r\nom malmreserven minskar ytterligare i vårt land --\r\nett land med en av de största potentialerna för att\r\nfinna nyfyndigheter i berggrunden. Flera av\r\nEuropas mest betydande fyndigheter ligger just i\r\nvårt land.</pre><pre>Fru talman! Med detta yrkar jag bifall till våra\r\nreservationer 1 och 2 i näringsutskottet betänkande\r\nnr 33.</pre><pre>Anf. 135  BENGT HURTIG (v):</pre><pre>Fru talman! De förändringar som nu föreslås i\r\nminerallagen är ju egentligen bara marginella\r\nförändringar. Det sägs att dessa förändringar skall\r\nstimulera svensk gruvnäring och\r\nprospekteringsverksamhet. Jag betvivlar att några\r\nstörre effekter kommer att inträffa. De stora\r\neffekterna skulle däremot inträffa om staten med\r\negna insatser skulle stimulera\r\nprospekteringsverksamheten så att det privata\r\nnäringslivet därmed skulle få en draghjälp.</pre><pre>Det råder för närvarande en allvarlig situation inom\r\nsvensk gruvnäring. Fackliga organisationer,\r\nkommuner och länspolitiker är oroade över\r\nutvecklingen. Inom några år kommer sannolikt all\r\ngruvbrytning, frånsett järnmalmsbrytning, att ha\r\nupphört om inte nya brytvärda malmer har\r\ntillkommit. Med tanke på att Sverige är en gammal\r\ngruvnation är importen av metaller,\r\nindustrimineraler och bergarter tämligen hög.</pre><pre>Vi i Vänsterpartiet menar att övergången till ett\r\nkretsloppssamhälle kommer att innebära att en\r\nstörre andel av de metaller som används kommer\r\natt produceras ur återvunnet material. Redan nu\r\nåtervinns en betydande mängd. Den naturliga\r\nförgängelsen hos metaller, oxidation och korrosion,\r\nkommer alltid att medföra behov av utvinning av\r\nmetaller ur jordskorpan.</pre><pre>Vi menar att den återhållsamma stimulansen till\r\ngruvnäringen som regeringen står för inte bara\r\ndrabbar gruvnäringen. Den drabbar också\r\nverksamheter som är kopplade till gruvnäringen.\r\nDen svenska gruvnäringen har gett möjlighet att\r\nskapa en konkurrenskraftig export av gruvmaterial,\r\ngruvteknik och konsultverksamhet. Det geologiska\r\nkunnandet har också stimulerats. En avveckling av\r\ngruvnäringen kommer att leda till att basen för\r\nutvecklingen av teknik och kunnande inom denna\r\nbransch blir liten. Naturligtvis är vidareförädling av\r\nmalmer och tillverkning av metaller också ett\r\nviktigt skäl att bibehålla en gruvnäring.</pre><pre>Vi menar därför att denna del av svensk industri\r\nutgör ett nationellt produktionssystem med\r\nhögteknologiska inslag. Det systemet håller på att\r\nutarmas. Konsekvenserna blir större än enbart att\r\nnågra gruvor läggs ned. Därför menar vi att det är\r\nen samhällsangelägenhet att prospektering bedrivs.\r\nBehovet av långsiktighet och miljöhänsyn gör\r\nockså att staten bör ha en hand med i\r\nverksamheten. Den statliga prospekteringen\r\nbehövs, och regeringen bör återkomma med ett\r\nförslag i den riktningen. Jag instämmer i den\r\nreservation som Leif Marklund refererade till.</pre><pre>En viktig förutsättning för prospektering är att\r\nSGU har goda resurser för att bedriva sin\r\nverksamhet med baskartering. I årets\r\nbudgetproposition föreslås en neddragning av\r\nanslagen till SGU:s verksamhet. Den frågan\r\ndebatterades för övrigt i kammaren redan den 21\r\napril.</pre><pre>De stimulanser som föreslås är bl.a. borttagande av\r\nlämplighetskravet för att få\r\nbearbetningskoncession. Det låter märkligt, och\r\ndet kan inte vara någon större framgång om\r\nolämpliga personer får bearbetningskoncessioner.\r\nDet finns erfarenheter från oansvariga gruvbolag\r\nsom härjar i andra länder. Där har vi i Sverige\r\nlyckats använda våra återhållande krafter. Risken\r\nför rovdrift ökar, och möjligheterna att leva upp till\r\nde miljökrav som samhället ställer försvåras.</pre><pre>Vi i Vänsterpartiet menar att kronoandelsinstitutet\r\nkan ge staten vissa inkomster som kan användas för\r\nfinansiering av statlig prospektering. Det är rimligt\r\natt branschen också är med och betalar en liten del.\r\nVi menar att staten, i princip, bör ha ett inflytande\r\növer naturresurser av det slaget.</pre><pre>Vi tycker också att förlängningen av giltighetstiden\r\nför bearbetningskoncessionen är onödig. Hittills\r\nhar, såvitt jag vet, alla som har begärt det fått\r\nförlängning. En inte alltför lång giltighetstid för\r\nbearbetningskoncession förhindrar att man håller\r\npå malmer som inte utnyttjas.</pre><pre>Jag vill med detta, fru talman, markera att jag står\r\nbakom reservationerna 1 och 2, och jag yrkar bifall\r\ntill meningsyttringen till mom. 5.</pre><pre>Anf. 136  KARIN FALKMER (m):</pre><pre>Fru talman! Syftet med regeringens mineralpolitik\r\när att underlätta för svenska och utländska\r\nprospektörer att vilja investera i Sverige.</pre><pre>Det finns mycket goda geologiska förutsättningar i\r\nSverige när det gäller att hitta nya\r\nbasmetallfyndigheter och mineraler. För att\r\nutnyttja ett gott utgångsläge och för att säkra en\r\nfortsatt produktion, är det viktigt att staten skapar\r\nsådana allmänt goda förutsättningar för företagen\r\natt de väljer att etablera sig i Sverige.</pre><pre>Det är därför regeringen har låtit förstärka arbetet\r\nmed den geofysiska flygmätningen. Det är därför\r\nregeringen har förstärkt insatserna vid karteringen\r\nav de mest intressanta områdena i Västerbottens\r\noch Norrbottens län. Det är därför regeringen har\r\ninrättat ett mineralkontor. Kontoret skall samla all\r\ngeologisk basinformation till ett ställe. Det är\r\ndärför regeringen har sagt att\r\nprospekteringsmaterialet snabbt skall komma\r\nprospektörerna till del.</pre><pre>I detta sammanhang är det viktigt att Sverige får en\r\nminerallagstiftning som lockar till prospektering.</pre><pre>I dagens betänkande från näringsutskottet\r\nbehandlas regeringens förslag till ändringar i\r\nminerallagen. Förslagen innebär att regler i\r\nlagstiftningen som direkt motverkar lusten till\r\nprospektering tas bort. Kronoandelsinstitutet är ett\r\nexempel på lagregler som hindrar\r\netableringslusten.</pre><pre>Det gläder mig att vi i utskottet har nått en så bred\r\nenighet om det kloka i att avveckla\r\nkronoandelssystemet. Här är det bara\r\nVänsterpartiet som har kvar kravet på att rådande\r\nförhållanden skall bibehållas. Att staten har haft\r\nrätt till hälftenandel i ett gruvprojekt, utan något\r\nsom helst ekonomiskt åtagande, är en regel som har\r\nverkat avkylande på investeringslusten.</pre><pre>Detta är inte minst betydelsefullt för utländska\r\nprospektörer, som med nuvarande regler tänker sig\r\nför mer än en gång när de inser vilka rättigheter den\r\nsvenska staten har skaffat sig. Att avskaffa\r\nkronoandelssystemet ger marknaden en signal om\r\natt prospekterings- och gruvsatsningar blir mer\r\nlönande i Sverige i framtiden. Företagen får ökad\r\nmotivation och också ökat ekonomiskt utrymme\r\nför prospekteringsverksamhet.</pre><pre>När det gäller giltighetstiden för\r\nbearbetningskoncession föreslår regeringen att\r\ntiden förlängs från 10 år till 15 år. Näringsutskottet\r\ninstämmer i det angelägna att förlänga\r\ngiltighetstiden men anser att det finns goda skäl för\r\nen ytterligare förlängning av giltighetstiden.</pre><pre>Näringsutskottet föreslår att giltighetstiden skall\r\nuppgå till 25 år. En tjugofemårig giltighetstid\r\ninnebär en återgång till vad som gällde enligt 1974\r\nårs gruvlag, en lag som var giltig fram till att den\r\nnya minerallagen trädde i kraft den 1 juli 1992.\r\nDetta har stor betydelse, eftersom en seriös\r\ngruvverksamhet med ansvarsfull framtidsplanering\r\nkräver att det finns regler som medger en lång\r\nframförhållning.</pre><pre>Med tjugofemårig giltighetstid kommer Sveriges\r\nregler om giltighetstidens längd att stämma överens\r\nmed vad som gäller i många andra länder som har\r\nbetydande gruvverksamhet. Det gläder mig att vi\r\näven i denna för gruvindustrin mycket viktiga fråga\r\nhar varit helt eniga runt bordet i näringsutskottet.\r\nÄven här är det Vänstern som avviker.</pre><pre>Det i den nya minerallagen införda kravet på\r\nlämplighetsprövning för att få\r\nbearbetningskoncession tas bort enligt regeringens\r\noch utskottsmajoritetens förslag.\r\nSocialdemokraterna med stöd av vänstern har en\r\nannan mening i denna fråga och vill behålla\r\nlämplighetskravet.</pre><pre>Kravet på malmbevisning innebär i sig krav på så\r\nkvalificerade egenskaper hos aktören att det är en\r\ntillräcklig garanti för att endast lämpliga\r\nexploatörer ges bearbetningstillstånd.</pre><pre>Bestämmelserna om särskilda lämplighetskrav\r\nriskerar att få en avskräckande effekt på nya\r\nprospekteringsinsatser från såväl stora som små\r\nföretag. Sannolikt lägger kravet en hämsko på nya\r\nprospektörer, eftersom det innebär ett\r\nosäkerhetsmoment som är särskilt oroande för den\r\nännu ej etablerade och kände aktören.</pre><pre>I linje med regeringens uttalade vilja att stimulera\r\ntill prospektering föreslås att denna onödiga\r\nlagreglering som har hämmande inverkan på nya\r\nprospekteringsinsatser rensas bort.\r\nLämplighetskravet kvarstår när det gäller aktörer\r\nsom övertar en koncession, eftersom förvärvaren\r\ninte presterat någon malmbevisning. Likaså\r\nmotiverar de särskilda förhållanden som råder för\r\nutvinning av olja och gasfyndigheter att man\r\nbehåller lämplighetskravet för dessa områden.</pre><pre>\r\nFru talman! Leif Marklund, Bengt Hurtig och jag\r\nhar olika uppfattningar om vad statens\r\nansvarsområde skall omfatta och vad som är\r\nföretagens uppgifter. Statens roll är att skapa de\r\nbästa möjliga grundförutsättningarna för företag\r\natt bedriva verksamhet i Sverige. Statens uppgift är\r\nvarken att äga eller att driva företag. Det är inte\r\nheller en statlig uppgift att ge stödpengar till vissa\r\nbranscher eller att engagera sig i den direkta\r\nprospekteringsverksamheten med sådant stöd.</pre><pre>Socialdemokraterna vill ha kvar statligt stöd till\r\nprospektering, trots att erfarenheterna har varit\r\nmycket nedslående. Trots den förödande kritik mot\r\nden statliga prospekteringen och NSG:s\r\nprospekteringsverksamhet som riksdagens\r\nrevisorer kom med för något år sedan vill\r\nSocialdemokraterna fortsätta i stort sett i samma\r\ngamla hjulspår, med nya årliga tillskott från\r\nskattebetalarna till prospekteringsstöd. Allt detta\r\när redan prövat. Resultatet är inte efterföljansvärt.</pre><pre>Att bygga upp verksamhet på bidragsberoende är\r\ninte särskilt populärt inom näringslivet. Det som är\r\nviktigt för företagen är att det finns goda generella\r\nförutsättningar för verksamheten.</pre><pre>Inom mineralförsörjningens område är det\r\ntillgängligheten till prospekteringsinriktad\r\ngeologisk information och fasta spelregler som\r\nföretagen frågar efter. Regeringens stopptecken för\r\nprospekteringsstöd har inte mötts av några\r\nupprörda protester från näringen. Det är inte\r\nföretagen inom branschen som påstår att de måste\r\nha stödpengar för att kunna prospektera. Det är\r\nSocialdemokraterna och Vänstern som påstår det.</pre><pre>Fru talman! Genom dagens beslut öppnar vi\r\ndörrarna för ett bättre klimat för intresserade\r\nprospektörer med syftet att i Sverige skapa en\r\ngruv-, mineral- och prospekteringspolitik som\r\nstimulerar prospektörer och företag till nya\r\nengagemang i vårt land.</pre><pre>Jag yrkar bifall till utskottets hemställan och avslag\r\npå reservationerna.</pre><pre>Anf. 137  LEIF MARKLUND (s) replik:</pre><pre>Fru talman! Som Karin Falkmer påpekar, och som\r\njag sade i mitt anförande, har vi varit ganska\r\növerens om regeringens proposition med förslag till\r\nändringar i minerallagen. Det finns naturligtvis\r\nskiljelinjer, och det framgår av vad vi framför i våra\r\nreservationer. När det gäller giltighetstiden är vi\r\növerens om att gå tillbaka till den gamla modellen.\r\nDetta är en långsiktig verksamhet som bör få den\r\ntiden.</pre><pre>Regeringen och näringsutskottets majoritet\r\nföreslår att malmbevisningen skall ersättas av en\r\nbearbetningskoncession med lägre krav. Det tycker\r\nvi pekar mot en ny sorts guldgrävarepok. Man kan\r\nförutsäga att vi får rovdrift på våra naturtillgångar.\r\nMan kommer att bryta den fina malmen som man\r\nlätt kan komma åt, och sedan kommer man att\r\nlämna verksamheten. Vi tycker inte att våra\r\nnaturtillgångar skall hanteras på det sättet.</pre><pre>Karin Falkmer försöker beskriva det som att vi\r\nsocialdemokrater vill ha statlig inblandning och\r\nbidragsberoende. Det är helt fel. Vi har sagt att vi\r\nkan släppa kravet på kronoandelar. Men vi släpper\r\ninte kravet på att man i första ledet måste ha statliga\r\ninsatser när det gäller prospektering.\r\nProspekteringen kan nästan liknas vid\r\ngrundforskning. Det är ett tidigt stadium i en\r\nbearbetningskedja, och resultatet är då ganska\r\novisst. Därför måste vi i likhet med andra länder ha\r\nett statligt engagemang. Samtidigt kan man också\r\nha en viss styrning av prospekteringsverksamheten,\r\ni och med att man lämnar statliga medel.</pre><pre>Det är inget annat land i världen, utom kanske\r\nnågot enstaka, som har gått ifrån statligt\r\nengagemang helt i den delen. Vi tror att det\r\nkommer att äventyra vårt lands ställning som ett av\r\nde största mineralländerna i världen, om vi helt\r\nupphör med statligt engagemang när det gäller att\r\nkomma åt de nya tillgångarna.</pre><pre>Anf. 138  KARIN FALKMER (m) replik:</pre><pre>Fru talman! Det är i och för sig glädjande att vi har\r\nnått enighet så långt som vi har gjort i detta\r\nbetänkande. Jag tycker att det är tråkigt att lyssna\r\ntill Leif Marklund och den misstro han visar\r\nföretagen, när han säger att de kommer att starta\r\nrovdrift.</pre><pre>Ett företag som har fått en malmbevisning har lagt\r\nner oerhört mycket arbete och oerhört mycket\r\nkapital, innan man kommit så långt på vägen.</pre><pre>Lämplighetskravet infördes när den nya\r\nminerallagen kom till. Lagförslaget var föremål för\r\nen remissrunda, där de flesta remissinstanserna var\r\nmycket starkt kritiska till införandet av denna\r\nbestämmelse. En överväldigande majoritet\r\nhävdade att regler om lämplighetskrav helt enkelt\r\nvar onödiga, eftersom malmbevisningskravet är ett\r\nså starkt krav i sig.</pre><pre>Anf. 139  LEIF MARKLUND (s) replik:</pre><pre>Fru talman! Jag får väl stå ut med att Karin Falkmer\r\ntycker att det är tråkigt att lyssna på mig. Men det\r\när sakfrågan det gäller, Karin Falkmer.</pre><pre>Vår inställning, att det som nu föreslås innebär\r\nrisker för rovdrift, ligger fast. Den fria marknaden\r\noch kapitalet har ju inbyggt i sig att det gäller att\r\nkomma åt det man tjänar mest pengar på. Att\r\nföretagen sedan skulle ta hand om rester och\r\nliknande, kommer vi aldrig att få uppleva med det\r\nupplägg som nu föreslås av regeringen.</pre><pre>Vi står kvar vid att det bör finnas ett\r\nlämplighetskrav enligt den gamla modellen.</pre><pre>Anf. 140  KARIN FALKMER (m) replik:</pre><pre>Fru talman! Det är inte tråkigt i sig att lyssna på\r\nLeif Marklund, men jag tycker att det han sade i sin\r\nreplik alldeles nyss är oerhört avslöjande i fråga om\r\nhans inställning till svenskt näringsliv. Jag trodde\r\natt man skulle slippa höra sådant i riksdagens\r\nkammare.</pre><pre>Den misstro mot svenska företagare som Leif\r\nMarklund avslöjar tycker jag är väldigt tråkig att\r\nhöra.</pre><pre>Talmannen anmälde att Leif Marklund anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 141  BENGT HURTIG (v):</pre><pre>Fru talman! Karin Falkmer konstaterar att vi har\r\nolika uppfattningar om statens ansvarsområde, och\r\ndet är säkert helt riktigt. Jag tror att vi nu\r\ngenomlever en epok, kanske något decennium, där\r\nsamhällets och statens ansvarsområde skall\r\nkrympas, av ideologiska skäl, men att vi så\r\nsmåningom naturligtvis, precis som i andra länder,\r\nfår gå tillbaka till ett samhällsansvar, när realismen\r\nhar återinträtt på scenen.</pre><pre>Vi är överens om att det skall skapas bästa möjliga\r\nförutsättningar för företagen och för gruvnäringen.\r\nDet innebär att de sunda verksamheterna, de sunda\r\ngruvbolagen, måste få konkurrera på likartade\r\nvillkor. Det gör de inte, om det kommer in\r\noansvariga element i verksamheten.</pre><pre>Karin Falkmer säger också att erfarenheterna är\r\nnedslående av den statliga prospekteringen. Ja,\r\nprospekteringskostnaderna per ton har ökat\r\nkraftigt i hela världen, också i Sverige, och\r\nresultaten låter ibland vänta på sig. Men rätt vad\r\ndet är hittar man malm, om man är nog uthållig.</pre><pre>Ett exempel är vad som har inträffat i Arjeplog, i\r\nLaisvall, där man med relativt måttlig insats har\r\nhittat en mycket rik fyndighet. Nu återstår att\r\nundersöka hur pass stor den är. Fyndigheten\r\nupptäcktes med hjälp av regionalpolitiska insatser\r\nför Arjeplog, och hade inte de kommit till stånd\r\nhade man kanske inte hittat den.</pre><pre>Så det gäller att kunna mobilisera den uthållighet\r\nsom behövs i prospekteringen, och den tror jag att\r\nbara samhället, staten, kan stå för. Det är också\r\nerfarenheterna från andra länder.</pre><pre>Anf. 142  KARIN FALKMER (m) replik:</pre><pre>Fru talman! Sverige är liksom världen i övrigt inne\r\ni en epok där marknadsekonomin visar att den är\r\nden enda ekonomiska teori som är hållbar. Med\r\nmarknadsekonomin följer ansvar. Med\r\nmarknadsekonomin följer också att man har en god\r\ntilltro till de aktörer som satsar, bl.a. på\r\nprospektering.</pre><pre>Vad företagen har bett om är att vi skall se till att ta\r\nfram det första ledet i prospekteringskedjan,\r\nnämligen basmaterialet för kartering. Det är det\r\ngrundmaterial som de behöver för att kunna fatta\r\nriktiga prospekteringsbeslut. Företagen har inte\r\nfrågat efter stödpengar.</pre><pre>Det är min övertygelse att med den politik som\r\nregeringen nu har genomfört på det här området\r\nkommer det att visa sig att företagen i Sverige\r\nfortsätter att leta efter såväl malmer som mineraler.\r\nJag har en mycket god tilltro till vårt lands\r\nmöjligheter att visa framfötterna fortsättningsvis på\r\ngruv- och mineralindustriområdet.</pre><pre>Anf. 143  BENGT HURTIG (v) replik:</pre><pre>Fru talman! De totala insatserna för prospektering\r\ni Sverige har minskat kraftigt. Nu har inte den här\r\nregeringen suttit så länge, så vi kanske inte hinner\r\nse resultaten av det.</pre><pre>Den kortsiktighet som tyvärr ganska ofta är\r\nförknippad med den privata verksamheten gör att\r\nföretagen inte gärna ger sig in på insatser som det\r\nkanske tar 10, 20 eller 30 år innan man får se\r\nresultat av. Där måste alltså samhället ta ett ansvar.\r\nJag tror, som jag sade tidigare, att man kommer\r\ntillbaka till den insikten så småningom.</pre><pre>Anf. 144  KARIN FALKMER (m) replik:</pre><pre>Fru talman! Bengt Hurtig har rätt när han säger att\r\njust den här branschen är mycket långsiktig. Därför\r\ntycker jag att Bengt Hurtig är litet inkonsekvent,\r\nnär han i det senaste inlägget pratar om hur\r\nlångsiktig branschen är, med framförhållning på 25-\r\n30 år, och han alldeles innan hade stått i talarstolen\r\noch gått emot en förlängning av koncessionstiden\r\ntill 25 år, som vi och Socialdemokraterna\r\nmotiverade med precis samma skäl som Bengt\r\nHurtig anför.</pre><pre>Jag kan bara konstatera att Bengt Hurtig, som är\r\nvänsterpartist, och jag har diametralt olika\r\nuppfattning i näringslivsfrågor.</pre><pre>Anf. 145  BENGT HURTIG (v) replik:</pre><pre>Fru talman! Om man har en tid för\r\nbearbetningskoncession på 15 år eller 10 år, har\r\nman alltid fått förlängning när man har haft behov\r\nav det. Det är bara det att det funnits ett visst\r\nsamhällsinflytande över processen, så att de\r\nbearbetningar som man förväntar sig också\r\nkommer till stånd. Det tycker jag inte alls står i\r\nmotsättning till det argument jag anförde tidigare,\r\natt prospektering måste vara långsiktig och\r\nuthållig.</pre><pre>Anf. 146  LEIF MARKLUND (s):</pre><pre>Fru talman! Karin Falkmer tycker att vår syn på\r\nnäringslivet och marknaden är förödande. Men det\r\när inte så, Karin Falkmer, utan vi tycker att\r\nnäringslivsfrågorna är väldigt viktiga, och vi vill\r\nskapa de bästa förutsättningar för näringslivet.</pre><pre>Vi vill skapa sådana förutsättningar för vår industri\r\natt den inte slås ut av skojare, som vi kan förvänta\r\noss att det dyker upp när man plockar bort\r\nlämplighetskravet i samband med\r\nbearbetningskoncession.</pre><pre>Vad beträffar vår syn på näringslivet vill jag också\r\nsäga att vi ju har vissa erfarenheter av de\r\navregleringar som har skett, dels under\r\nsocialdemokratisk regeringstid, dels under den\r\nborgerliga regeringens tid. Bankavreglering,\r\nvalutaavreglering, taxiavreglering -- på alla\r\nområden har faktiskt marknaden misskött det\r\nmandat den har fått av Sveriges riksdag att hantera\r\nfrågorna. Det har gjort att vi måste dra oss tillbaka\r\noch fundera på hur långt man kan gå med\r\navregleringarna.</pre><pre>Gruvnäringen är ett typiskt exempel på områden\r\ndär vi måste vara försiktiga -- också många andra\r\nskulle kunna nämnas. Vi vill i grunden skapa de\r\nbästa förutsättningar, så att konkurrensneutralitet\r\nråder och vi inte får en hel del marknadsaktörer\r\nsom dels är olämpliga, dels inte alls bra för\r\nnationen.</pre><pre>Anf. 147  KARIN FALKMER (m):</pre><pre>Fru talman! Är det Socialdemokraternas\r\ngenomgående syn på svensk näringsliv att de är\r\nskojare, att man kan förvänta sig att de skall fiffla\r\noch att de bedriver rovdrift? De avarter som har\r\nvisat sig inom vissa branscher beror ju på att\r\nSocialdemokraterna under sin långa\r\nregeringsperiod satte spelregler på näringsområdet\r\ni det här landet som fått tråkiga följder på många\r\nhåll.</pre><pre>Att ha en sådan syn på näringslivet som Leif\r\nMarklund gör sig till tolk för här, hoppas jag är en\r\ninställning som begränsas till Lillpite, möjligen med\r\nomnejd.</pre><pre>Anf. 148  LEIF MARKLUND (s):</pre><pre>Fru talman! Jag tycker att det sista var ett mycket\r\nojust inlägg, Karin Falkmer.</pre><pre>Jag har inte sagt att vi har en generell syn på\r\nnäringslivet som sådant. Däremot har vi sett att\r\navarterna dyker upp när avregleringarna blir\r\nfullständiga. Det är ett tecken på att marknaden\r\ninte själv klarar av situationen. Då måste det finnas\r\nsamhällsstyrningar även på detta område.</pre><pre>Det är bra om vi håller oss allmänt till det som sägs\r\noch inte till angrepp på enskilda personer. Det vore\r\näven klädsamt av Karin Falkmer.</pre><pre>Anf. 149  KARIN FALKMER (m):</pre><pre>Fru talman! I det här sammanhanget är det\r\nlämplighetskravet för att få\r\nbearbetningskoncession som vi pratar om. Det är\r\nett krav som ställs på ett företag som redan visat\r\nkompetens och vilja. De har också visat att de har\r\nen viss ekonomi eftersom de klarat sig fram till att\r\nfå en malmbevisning.</pre><pre>Jag tycker att det är stötande att i detta\r\nsammanhang ta de ord i munnen som Leif\r\nMarklund har gjort i dagens debatt.</pre><pre>Överläggningen var härmed avslutad.</pre><pre>(Beslut skulle fattas den 3 juni.)</pre><pre>26 §  Värnpliktiga i mobiliserings- och\r\nförplägnadstjänst m.m.</pre><pre>Föredrogs</pre><pre>försvarsutskottets betänkande</pre><pre>1992/93:FöU11 Värnpliktiga i mobiliserings- och\r\nförplägnadstjänst m.m. (prop. 1992/93:228).</pre><pre>Anf. 150  KARIN WEGESTÅL (s):</pre><pre>Fru talman! Förslaget om värnpliktiga i\r\nmobiliserings- och förplägnadstjänst har en lång\r\noch föga ärorik historia. I propositionen 1989/90\r\nArméns utveckling och totalförsvarets\r\nplaneringssystem delgav regeringen riksdagen sin\r\nuppfattning att värnpliktiga borde kunna\r\ngrundutbildas för krigsplacering i förrådsoch\r\nverkstadsorganisationen.</pre><pre>Genom att grundutbilda personal för förråds- och\r\nverkstadsorganisationen skulle dessa värnpliktiga i\r\nviss utsträckning kunna utnyttjas även för att\r\nupprätthålla materielberedskapen i fred. Därmed\r\nskulle de utgöra en viktig del av\r\nmobiliseringsberedskapen.</pre><pre>Den civilanställda personalen skulle kompletteras\r\nmed värnpliktiga. Dessa skulle krigsplaceras efter\r\ngenomgången grundutbildning. Förutsättningar\r\nskulle skapas för att de civilanställda skulle kunna\r\nbli handledare för de värnpliktiga. Den dåvarande\r\nförsvarsministern ansåg att utbildningstidens längd\r\nför värnpliktiga i förrådsorganisationen borde\r\nprövas ytterligare. Riksdagen hade ingen erinran\r\nhäremot vid behandlingen av försvarsutskottets\r\nbetänkande 1989/90:FöU3.</pre><pre>\r\nDetta beslut referar man ofta till när det gäller den\r\nfortsatta hanteringen av frågan om värnpliktiga i\r\nstödproduktionen. Det bör påpekas att\r\nförplägnadsvärnpliktiga inte ingick i detta beslut.\r\nEn försöksverksamhet skulle föregå beslut om\r\nvärnpliktstidens längd och utbildningens innehåll\r\nför förrådsvärnpliktiga.</pre><pre>Överbefälhavaren föreslog i sitt kompletterande\r\nunderlag inför försvarsbeslutet år 1992 att\r\nmobiliserings- och förplägnadsplutoner skulle\r\norganiseras. Chefen för armén hade utrett\r\nförutsättningarna för en sådan åtgärd.</pre><pre>Regeringen ansåg att för att värnpliktsutbildningen\r\nskulle få genomföras inom den fredstida\r\nstödproduktionen skulle utbildningen leda till\r\nkrigsplacering. Krigsorganisationens\r\npersonalförsörjning skulle bli effektivare.\r\nRegeringen menade att det fanns skäl för att\r\norganisera mobiliserings- och förplägnadsförband.\r\nEnligt Chefen för armén borde de ha en\r\nutbildningstid på ca 270 dagar. Det skulle kräva en\r\nändring av värnpliktslagen.</pre><pre>Förslaget innebar dessutom en utökning av behovet\r\nav förrådsvärnpliktiga inför en förändring av\r\norganisationen och ett icke tidigare anmält behov\r\nav förplägnadsvärnpliktiga som skulle\r\ngrundutbildas för att tjänstgöra i fältkök och\r\nstorkök. Regeringen föreslog motsvarande\r\nlagändring i propositionen om\r\nvärnpliktsutbildning.</pre><pre>Utskottets behandling av propositionen speglar\r\nstor tveksamhet. Enligt utskottets mening är det\r\nviktigt att effektivisera stödproduktionen och ta till\r\nvara besparingsmöjligheterna. Men utskottet delar\r\nuppfattningen i den socialdemokratiska\r\npartimotionen att besparingar i stödproduktionen\r\ninte får utgöra motiv för att överutbilda\r\nvärnpliktiga, dvs. utbilda fler än vad som behövs för\r\nuppgiften.</pre><pre>Den av riksdagen redan 1990 godkända\r\nförsöksverksamheten avseende verkstads- och\r\nförrådsvärnpliktiga har inte redovisats i\r\nbeslutsunderlaget. Trots att regeringen i sin\r\nproposition har tagit hänsyn till en del av de\r\nalternativ till nyrekrytering som Pliktutredningen\r\nhar föreslagit, redovisas varken volymen eller de\r\nnärmare förutsättningarna för de berörda\r\nvärnpliktigas utnyttjande i krigsorganisationen\r\neller utbildningens innehåll. Riksdagen förutsatte\r\natt regeringen skulle återkomma med förslag om\r\ndetta.</pre><pre>De siffror som redovisas i propositionen är de som\r\nChefen för armén redovisade i augusti 1992. Det\r\nantal mobiliserings- och förplägnadsvärnpliktiga\r\nsom årligen skulle behöva genomgå\r\ngrundutbildning uppges här vara 2 500 per år. För\r\nPliktutredningen uppgav Chefen för armén att de\r\nmilitära myndigheterna årligen skulle utbilda en\r\ntiondel av det planerade antalet värnpliktiga, dvs.\r\n1 600 per år. Därifrån avgår sedan de civilanställda\r\nsom kan krigsplaceras och de värnpliktiga som kan\r\növerföras från merbehovsutbildningen inom\r\nmarinen. Pliktutredningen har förslagit att\r\nuppsättningstiden skall förlängas, och det föreslås\r\nockså i propositionen. Det antal värnpliktiga som\r\nskall grundutbildas per år anges alltså inte.\r\nPliktutredningen ansåg däremot att antalet 450\r\nvärnpliktiga per år var för högt.</pre><pre>Under den tid som Chefen för armén har utrett\r\nbehovet av förråds- och förplägnadsvärnpliktiga\r\nhar antalet civilanställda som ansetts övertaliga\r\nsjunkit från 1 500 till 800. I propositionen anges nu\r\natt det är 550.</pre><pre>Med tanke på den kritik som förslaget har fått\r\nvidkännas i försvarsutskottet, och även från\r\nansvariga ute i organisationen, anser vi\r\nsocialdemokrater att regeringens förslag inte skall\r\ngenomföras. Det har även kommit kritik från den\r\nfackliga organisationen. Mitt under den största\r\narbetslösheten i Sverige under modern tid finns det\r\nrisk för att dess medlemmar kastas ut i arbetslöshet.</pre><pre>I den konsultrapport som tagits fram genom\r\narbetstagarorganisationernas försorg framkommer\r\nockså många farhågor kring utbildningens innehåll\r\noch konsekvenser. De lokala myndigheterna anser\r\natt utbildningen av värnpliktiga i stödproduktionen\r\nkommer att ha allvarliga brister och leda till\r\nsoldater som inte är utbildade för sina\r\nkrigsuppgifter. Man misstänker att de värnpliktiga\r\nkommer att få arbeta med mindre kvalificerade\r\nuppgifter. En allvarlig invändning är också\r\nsäkerhetsaspekten när det gäller den ökade\r\npersongenomströmningen i de militära förråden.</pre><pre>Dessutom kommer vissa kostnader inom\r\nutbildningsorganisationen att öka markant,\r\nframför allt genom investeringar i lokaler och\r\nutbildningsmateriel.</pre><pre>Fru talman! Riksdagen har inte fått det underlag\r\nsom begärts för att kunna fatta beslut i den här\r\nfrågan. Förutsättningarna för att genomföra\r\nförslaget har helt förändrats under\r\nhandläggningstiden.</pre><pre>Fru talman! Jag yrkar avslag på regeringens\r\nproposition vad avser värnpliktiga i mobiliserings-\r\noch förplägnadstjänst.</pre><pre>Anf. 151  SVEN LUNDBERG (s):</pre><pre>Fru talman! I den proposition som vi nu behandlar\r\nföreslår regeringen att avvecklingen av de\r\ncivilanställda som berörs av införandet av\r\nutbildningen av mobiliserings- och\r\nförplägnadsvärnpliktiga av arbetsmarknadsskäl\r\nenbart bör ske genom naturlig avgång på Gotland\r\noch i nuvarande Övre Norrlands militärområde.</pre><pre>I en första version, som delades till de militära\r\nmyndigheterna, omfattades även Nedre Norrlands\r\nmilitärområde av förslaget.</pre><pre>Det är inkonsekvent av regeringen att hävda att det\r\nenbart på Gotland och i Övre Norrlands\r\nmilitärområde finns arbetsmarknadsskäl för en\r\navveckling genom naturlig avgång.</pre><pre>Det är alldeles uppenbart att situationen på\r\narbetsmarknaden i Nedre Norrlands militärområde\r\när betydligt sämre än på Gotland, och den är minst\r\nlika bekymmersam som i Övre Norrlands\r\nmilitärområde. Som exempel kan jag anföra att\r\narbetslösheten i Sollefteå och Östersund är\r\nbetydligt högre än i Umeå, Boden och på Gotland.</pre><pre>Det är också inkonsekvent av regeringen att skilja\r\nut Nedre Norrlands militärområde från åtgärden\r\natt avveckla de civilanställda genom naturlig\r\navgång. Milo NN och Milo ÖN kommer i sommar\r\natt gå samman i ett gemensamt Milo Norr. Det är\r\ndå inkonsekvent och fel att de civilanställda som\r\nberörs av förslaget skall avvecklas genom naturlig\r\navgång enbart i halva det nya militärområdet.\r\nÅtgärden bör omfatta hela det nya militärområdet.</pre><pre>Herr talman! Jag har avgett ett särskilt yrkande som\r\nhar delats till kammarens ledamöter. Förslaget\r\ninnebär att även de civilanställda i Nedre Norrlands\r\nmilitärområde som berörs av införadet av\r\nmobiliserings- och förplägnadsvärnpliktiga skall\r\navvecklas genom naturlig avgång, liksom på\r\nGotland och i Övre Norrlands militärområde.</pre><pre>Herr talman! Jag yrkar således bifall till mitt\r\nsärskilda yrkande.</pre><pre>Det av Sven Lundberg under överläggningen\r\nframställda yrkandet hade följande lydelse:</pre><pre>att riksdagen som sin mening ger regeringen till\r\nkänna följande:</pre><pre>I propositionen föreslår regeringen att av\r\narbetsmarknadsskäl bör uppsägningen av\r\ncivilanställda som berörs av införandet av\r\nutbildningen av mobiliserings- och\r\nförplägnadsvärnpliktiga enbart avvecklas genom\r\nnaturlig avgång på Gotland och i nuvarande Övre\r\nNorrlands militärområde.</pre><pre>I en första version från regeringen omfattades även\r\nNedre Norrlands militärområde av förslaget om\r\navveckling av civilanställda genom naturlig avgång,\r\nfrånsett Gävleborgs län.</pre><pre>Det är uppenbart att situationen på\r\narbetsmarknaden i Nedre Norrlands militärområde\r\när betydligt sämre än på Gotland och minst lika\r\nbekymmersam som i Övre Norrlands\r\nmilitärområde. Som exempel kan anföras att\r\narbetslösheten i Sollefteå och Östersund är\r\nbetydligt högre än i Umeå, Boden och på Gotland.</pre><pre>Nedre Norrlands militärområde och Övre\r\nNorrlands militärområde kommer i sommar att gå\r\nsamman i ett gemensamt militärområde Norr och\r\ndet är då inkonsekvent och fel att de civilanställda,\r\nsom berörs av införandet av utbildningen av\r\nmobiliserings- och förplägnadsvärnpliktiga, skall\r\navvecklas genom naturlig avgång enbart i halva det\r\nnya militärområdet.</pre><pre>Därför bör, enligt det ursprungliga förslaget, även\r\ncivilanställda som berörs av införandet av\r\nmobiliserings- och förplägnadsvärnpliktiga i Nedre\r\nNorrlands militärområde avvecklas genom naturlig\r\navgång.</pre><pre>Anf. 152  STURE ERICSON (s):</pre><pre>Herr talman! Den något märkliga talarlistan för\r\ndetta ärende är orsakad av att denna fråga har blivit\r\nnågot av en hjärtesak för oss socialdemokrater.\r\nDen har samtidigt hanterats med uppenbar olust av\r\nförsvarsutskottets borgerliga ledamöter, utom\r\nmöjligen av Anders Björcks specielle ombud i\r\nförsvarsutskottet, Henrik Landerholm, som\r\nupprätthåller en hurtig attityd å tjänstens vägnar.</pre><pre>Detta är en olustig fråga. Med berått mod skapar\r\nriksdagen en stor grupp arbetslösa alldeles i onödan\r\noch till ökade kostnader för skattebetalarna.</pre><pre>Förslaget om att utnyttja värnpliktiga för arbete i\r\nkök och förråd i stället för civilanställda väcktes för\r\nnågra år sedan. Vid den tidpunkten skulle alla\r\nvapenföra värnpliktiga utbildas, och armén fick ta\r\nhand om överskottet, dvs. de som egentligen inte\r\nbehövdes i krigsorganisationen.</pre><pre>Sedan dess har vi ändrat värnpliktslagen, och\r\nnumera skall bara de värnpliktiga kallas in som\r\nverkligen behövs i krigsorganisationen. Övriga\r\nvapenföra värnpliktiga förs över i en s.k.\r\nutbildningsreserv.</pre><pre>När Arméstaben först presenterade förslag om att\r\nersätta civilanställd personal med värnpliktiga ville\r\nman avskeda ca 1 500 personer. När vi från\r\nsocialdemokratisk sida protesterade och krävde\r\nbättre underlag krympte behovet av att avskeda\r\npersonal till 800--900 personer. Sedan vi tryckt på\r\nytterligare har behovet att avskeda minskat till ca\r\n550 civilanställda, dvs. ungefär en tredjedel av det\r\nursprungligen planerade antalet.</pre><pre>Enligt vår uppfattning är det inte heller\r\nnödvändigt -- och självfallet inte önskvärt -- att nu\r\navskeda dessa 550 civilanställda. Mycket tyder på\r\natt avsikten är att utnyttja värnpliktiga i kök och\r\nförråd som grå arbetskraft.</pre><pre>Pliktutredningen har pekat på att det inte blir några\r\nnämnvärda besparingar genom den här\r\nförändringen. Ser man till samhällets samlade\r\nkostnader, och inte bara till försvarets utgifter, är\r\ndet troligt att det beslut den borgerliga majoriteten\r\nstödd på Ny demokrati kommer att fatta här i\r\nmorgon bitti ledder till ökade utgifter för staten.\r\nDet hänger samman med att flertalet av de ca 550\r\ncivilanställda som nu förlorar jobbet går direkt ut i\r\narbetslöshet.</pre><pre>Jag kan förstå att planerare på Arméstaben på\r\navstånd från verkligheten lyckats räkna fram en\r\nbesparing för försvaret. Men regering och riksdag\r\nhar ju att se till den samlade effekten av de beslut\r\nsom fattas. Det här beslutet betyder ökade\r\nstatsutgifter, inte en besparing.</pre><pre>De värnpliktiga som nu tas ut för denna\r\ntjänstgöring i kök och förråd kommer att uppleva\r\natt de under en stor del av sin utbildningstid utför\r\nett regelrätt arbete som hittills har skötts av\r\ncivilanställd personal. De kommer att fråga sig\r\nvarför de på detta sätt skall utnyttjas som grå\r\narbetskraft. Med det här beslutet får vi tillbaka\r\nforna tiders malajer.</pre><pre>Enligt den ändrade värnpliktslagen får värnpliktiga\r\nbara kallas in för utbildning för\r\nkrigsorganisationens behov. Eftersom det handlar\r\nom annat än utbildning kan beslutet i hög grad\r\nifrågasättas.</pre><pre>Kunniga personer som förstår sig på frågor om\r\nkrigsorganisationen berättar, att med detta nya\r\nsystem kommmer behovet av värnpliktiga att vara\r\nfyllt efter cirka åtta år. Då finns det under ett antal\r\når inget behov av att utbilda värnpliktiga för dessa\r\nuppgifter. Däremot finns det naturligtvis\r\narbetsuppgifter att sköta i kök och förråd. Skall\r\narmén då på nytt anställa civil personal?\r\nVärnpliktslagen tillåter inte att man tar in\r\nvärnpliktiga av andra skäl än för\r\nkrigsorganisationens behov.</pre><pre>Vi har under det dryga år den här frågan varit\r\naktuell fått många bevis på vilken utomordentligt\r\ndålig förändring Arméstaben och regeringen nu\r\npressar igenom. De flesta exempel på vilka\r\npraktiska konsekvenser det blir kommer\r\nnaturligtvis från civilanställda och deras\r\norganisationer lokalt och centralt. Men även många\r\nmilitärer med ansvar för den lokala verksamheten\r\nanser att detta är ett felaktigt beslut.</pre><pre>Men det har inte gått att hejda. Arméchefen och\r\nArméstaben har på senare tid fått bakläxa på sina\r\ndåligt underbyggda förslag. Nu blir det en\r\nprestigesak att pressa igenom även dåliga och på\r\nsakliga grunder hårt kritiserade förändringar.</pre><pre>De krigsförråd som nu skall skötas av värnpliktiga\r\nhar hittills varit i händerna på yrkesfolk med lång\r\nerfarenhet. Nu ersätts de med ungdomar som under\r\nnågra månader av sin grundutbildning förväntas\r\ngöra deras jobb. Det är ofta dyr och ömtålig\r\nutrustning i dessa förråd.</pre><pre>Förra veckan ringde en upprörd försvarsanställd\r\nfrån ett regemente i Mellannorrland. De två första\r\nvärnpliktiga som uttagits för förrådstjänst hade\r\nredan fått avbryta denna tjänstgöring sedan de\r\nertappats med att stjäla ur förråden. Han vädjade\r\nom att experimentet skulle avbrytas. Jag svarade\r\natt det tyvärr är för sent.</pre><pre>Han sände mig i dag ett fax. Där berättar han att\r\ndessa två värnpliktiga nu kommer att polisanmälas.\r\nDe som har haft att göra med saken är upprörda.\r\nDe undrar vad som kommer att hända när det inte\r\nlängre finns civilanställd personal i dessa förråd.\r\nMyndigheterna och regementsledningen är nu så\r\noroade att de har kallat till ett möte för att diskutera\r\nvilken materiel de värnpliktiga skall kunna hantera\r\ni förråden.</pre><pre>Det sägs i faxet: Redan nu står det klart att\r\nvärnpliktiga kommer att få hantera materiel i\r\nkrigsförråd. Märk väl att det alltid har varit en\r\nförutsättning att mobiliserings- och\r\nförplägnadsvärnpliktiga skall hantera\r\nmobiliseringsförråd, dvs. krigsmateriel, och inte\r\nmateriel i fredsförråd. Detta är ytterligare ett bevis\r\npå att chefens för arméns förslag är en ren\r\npappersprodukt som helt saknar förankring i\r\nverkligheten.</pre><pre>Det är vad som sägs i faxet.</pre><pre>Riksdagen begärde i sitt beslut den 3 juni 1992 att\r\nPliktutredningen skulle se över den här frågan och\r\nkomma med förslag. Enligt riksdagsbeslutet skulle\r\nregeringen sedan utan tidsspillan återkomma till\r\nriksdagen med förslag i frågan.</pre><pre>Detta riksdagsbeslut struntade försvarsministern i\r\noch gav i stället den 10 december 1992 arméchefen\r\norder om att genomföra det utsprungliga förslaget,\r\nmed beaktande av Pliktutredningen. Den här\r\nhandläggningen skall nu granskas av riksdagens\r\nkonstitutionsutskott.</pre><pre>Arméchefen satte naturligtvis i december genast i\r\ngång processen att avskeda hundratals\r\ncivilanställda. Motivet lär vara arbetsbrist. Det går\r\nju nu efter riksdagsbeslutet att använda\r\nvärnpliktiga som arbetskraft i stället.</pre><pre>Herr talman! I praktiken är naturligtvis den här\r\nfrågan redan avgjord. Varslen är lagda. De\r\nvärnpliktiga är redan inkallade. Åke Sagrén och\r\nAnders Björck har lyckats genomdriva ett mycket\r\ndåligt förslag. Vi socialdemokrater i\r\nförsvarsutskottet vet att flertalet av de borgerliga\r\nutskottsledamöterna känner stor tveksamhet och\r\nhelst skulle ha velat stoppa det hela. Men de har\r\ninte orkat.</pre><pre>Det blir troligen svårt att efter valet i september\r\n1994 reparera de skador på personal och materiel\r\nsom blir följden av morgondagens beslut om\r\nvärnpliktiga i mobiliserings- och förplägnadstjänst.</pre><pre>Anf. 153  HENRIK LANDERHOLM (m):</pre><pre>Herr talman! Frågan om värnpliktiga i\r\nstödproduktion är nu uppe till riksdagsbehandling\r\nför tredje gången. Första principbeslutet handlade\r\nbara om försöksverksamhet i verkstad och förråd.\r\nDet andra beslutet fattades förra våren, och i detta\r\ngodtogs i princip idén med att värnpliktiga utbildas\r\nför krigsuppgifter i mobiliserings- och\r\nförplägnadsförband. Pliktutredningen har sedan\r\narbetat vidare med frågan och har inte haft något\r\natt invända mot uppsättandet av dessa förband.</pre><pre>Dessa förband behövs i krigsorganisationen,\r\nkanske inte med samma angelägenhetsgrad som\r\njaktpiloter, men de behövs på samma sätt som\r\nskyttesoldater och depåoch bevakningsvärnpliktiga\r\nbehövs. Jag kan inte nog understryka att behovet\r\ni krigsorganisationen är grunden för utbildningen i\r\nförsvaret i allmänhet och uttagning och utbildning\r\nav värnpliktiga i synnerhet.</pre><pre>Det resonemang som förts om grå arbetskraft är\r\nfelaktigt. Dessa soldater behövs i krig. Deras\r\nuppgifter är viktiga och av avgörande betydelse för\r\natt försvaret som helhet skall kunna klara sina\r\nuppgifter. De soldater som utbildas i\r\nförplägnadstjänst lagar mat, en del både i fält och i\r\nstorkök och en del, som utbildas för\r\nterritorialförsvaret, bara i storkök. Motivet är inte\r\natt i första hand spara pengar, utan det är att\r\nförbättra förplägnadsfunktionen i armén. Men, det\r\när klart att besparingarna kommer som ett brev på\r\nposten, eftersom det vore mycket olyckligt -- och\r\ndyrt -- att hålla sig med dubbla organisationer för\r\nförrådshållning och matlagning. Därför ersätts\r\ncivilanställda med värnpliktiga. Självfallet är det\r\nkänsligt och självfallet leder detta till debatt. Men\r\nvilket är egentligen alternativet? Jag kan i alla fall\r\ninte försvara dubbla organisationer för samma\r\nfunktion. Det vore ytterst orationellt.</pre><pre>Utvecklingen av förplägnadsförband bygger på en\r\nomvärdering av funktionen som Armén har gjort.\r\nVi kan inte längre ha ''feta'' mål i form av rykande\r\nheta kompanikok som röjer var våra förband finns.\r\nInte bara moderna spaningshjälpmedel skulle hitta\r\nvåra soldater i både fältförband och\r\nterritorialförsvaret. Därför måste koken tillbaka en\r\nbit bakom frontlinjen. Det är anledningen till att\r\nstorkök skall utnyttjas där det går. Då behövs mer\r\noch annan utbildning som bäst sker i andra\r\nmoderna storkök, och sådana storkök finns på våra\r\nmilitära förband.</pre><pre>När det gäller förrådshållningen är det också\r\nförändringar i mobiliseringsförrådsfunktionen som\r\när anledningen till införandet av värnpliktiga i\r\nmobiliseringsförband och förrådstjänst. I dag är\r\nmobiliseringsförråden i armén utspridda -- oftast\r\nkompanivis, för närvarande i 4 900 förråd -- ofta i\r\nlador runt om i Sverige. Det har lett till en oerhört\r\ndyr och orationell förrådshantering, men man har\r\nockså stora problem att bevaka förråden. Armén\r\ngår nu mot arsenalsprincipen. Förråden läggs alltså\r\nsamman och i stället för att som i dag åka bil mellan\r\nförråden under en stor del av sin arbetstid kan de\r\nsom jobbar med detta ägna sig åt vård, inventering\r\noch komplettering. Arméns förråd skall minskas\r\nfrån 5 000 med flera tusen -- jag tror att det blir\r\n2 000 färre förråd. I större förråd kan man\r\ndessutom samla utrustning av samma sort och få en\r\nrationell lagerhantering med pallar och containrar,\r\nnågot som inte går i bondens lada där varje sak\r\nplockas in och ut för hand.</pre><pre>Varför behövs då mobiliseringsförbanden? Jo, den\r\ncentraliserade förrådshållningen är bra, rationell\r\noch säker i fred men osäker och sårbar i krig. Då\r\nmåste utrustningen spridas till många\r\nmobiliseringsplatser runt om i landet. Detta är\r\nmobiliseringsförbandens stora uppgift under ett\r\nmobiliseringsskede. Därefter skall de användas för\r\natt förstärka den personellt mycket eftersatta\r\nförråds- och underhållstjänsten i depåer och förråd\r\npå högre nivå.</pre><pre>Det har hävdats att Pliktutredningen var mycket\r\ntveksam till detta. Man satte upp nya villkor och\r\nman trodde inte att det skulle ge några besparingar.\r\nDet är inte riktigt sant -- det vet jag, ty jag var med.\r\nPliktutredningen gav alternativ till\r\nvärnpliktsutbildning för att rekrytera förbanden,\r\nnågot som regeringen i huvudsak har tagit hänsyn\r\ntill, eftersom det var goda förslag. Man menade att\r\ndet på kort sikt kanske inte skulle bli några\r\nbesparingar. Att besparingseffekten på längre sikt\r\när säker, samtidigt som krigsorganisationen stärks\r\nifrågasätts inte av utredningen.</pre><pre>Är det då otillständigt att låta värnpliktiga jobba i\r\nkök och förråd under en del av sin utbildning för att\r\nkunna lösa sin krigsuppgift? Om detta kan man ha\r\nolika meningar, men man måste minnas att det\r\nsjälvfallet är en avvägningsfråga. Utbildningstiden\r\nför de värnpliktiga är naturligt avpassad så att det\r\nockså skall gå att få en rationell hantering också i\r\nfred. Det vore ju dumt att inte använda den resurs\r\nsom utbildas för funktionen i krig för fredsmässiga\r\nförplägnads- och förrådstjänster.</pre><pre>Frågan om hanteringen av den fråga som har lett till\r\nden proposition och det betänkande som nu ligger\r\npå riksdagens bord för avgörande har ju Sture\r\nEricson överlämnat till KU för granskning. Därför\r\navstår jag nu från att vidare kommentera frågan.</pre><pre>Jag delar den uppfattning som här har framförts, att\r\ndet hade varit olyckligt om detta system\r\nintroducerats med ekonomin som\r\nförstahandsargument. Pengarna är en bieffekt. Det\r\när krigsorganisationens behov som är anledningen\r\ntill att dessa förband behövs. De beräkningar som\r\nhar gjorts visar att man genom detta sparar lika\r\nmycket pengar som man hade gjort om man hade\r\nlagt ned fyra fredsregementen.</pre><pre>Efter Pliktutredningens arbete, efter frågans vidare\r\nhantering i Arméstaben, efter Chefen för Arméns\r\nmobiliseringsutredning och efter de\r\ngenomgripande förändringar i\r\nförplägnadsfunktionen som nu planeras och\r\ngenomförs finns det underlag för att fatta beslut.\r\nDärför yrkar jag bifall till utskottets hemställan.</pre><pre>Anf. 154  KARIN WEGESTÅL (s):</pre><pre>Herr talman! Henrik Landerholm är mycket säker\r\npå att det här förslaget skall leda till ett bra beslut.\r\nAnnars har inte precis säkerheten i fråga om\r\nunderlaget varit framträdande under utskottets\r\nbehandling. Detta förslag kom upp för första\r\ngången 1989--1990, då man först ville göra ett\r\nförsök och ta reda på hur det slog ut innan man\r\nbestämde sig för hur lång utbildningstiden skulle\r\nbli. Denna utredning har aldrig redovisats, vare sig\r\nför utskottet eller i underlaget för riksdagsbeslutet.</pre><pre>När plutonerna av förplägnadsvärnpliktiga dök upp\r\ninför 1992 års försvarsbeslut, visade det sig att de\r\nsiffror som man hade som underlag för hur många\r\nsom skulle behöva rekryteras och hur många\r\ncivilanställda som skulle friställas hade halverats.\r\nSedan har siffrorna hela tiden förändrats, också\r\nunder den tid som Pliktutredningen arbetade.\r\nPlikutredningen menar att 450 värnpliktiga är för\r\nmånga. Man diskuterar t.o.m. en halvering av detta\r\nantal. De siffror som i dag ligger till grund för\r\nregeringens proposition är de gamla siffrorna från\r\naugusti 1992.</pre><pre>Det finns alltså all anledning att hysa tveksamhet.\r\nDet är så mycket som har förändrats när det gäller\r\nsåväl underlaget som arbetsmarknadssituationen\r\noch värnpliktssystemet. Därför menar vi att det\r\nfinns all anledning att inte fortsätta med den här\r\nverksamheten och att i stället yrka avslag på\r\npropositionens förslag.</pre><pre>Anf. 155  HENRIK LANDERHOLM (m):</pre><pre>Herr talman! Jag har inte hört ett enda argument\r\nför att dessa förband inte skulle behövas i\r\nkrigsorganisationen. Det betyder alltså att min\r\nargumentation står fast och oemotsagd.</pre><pre>När det gäller förändringen av underlaget har bl.a.\r\njag och Karin Wegestål i Pliktutredningen hjälpts åt\r\natt ge detta system en rimlig och realistisk\r\nomfattning. Jag tycker inte att det är någon svaghet\r\natt såväl antalet värnpliktiga som civilanställda har\r\nminskat. Tvärtom har vi hjälpts åt för att skapa\r\nrealistiska förutsättningar för hur detta skall\r\ngenomföras.</pre><pre>Anf. 156  KARIN WEGESTÅL (s):</pre><pre>Herr talman! Att man hela tiden har minskat denna\r\norganisation är ett tecken på att detta är ett dåligt\r\nförslag. Det är i och för sig tur, eftersom det får\r\nstora konsekvenser för de människor som blir\r\ndrabbade.</pre><pre>Jag kan ändå inte låta bli att återkomma till den\r\nosäkerhet som har rått i utskottet. I betänkandet\r\ninför försvarsbeslutet poängterade man verkligen\r\natt man inte ville se någon överutbildning. Man\r\nmisstänkte alltså att det fanns risk för att\r\nvärnpliktiga utbildades för att ersätta civilanställda.\r\nMan var mycket noga med att regeringen skulle\r\nåterkomma till riksdagen med besked om hur stor\r\nvolymen på utbildningen skulle vara och vad\r\ninnehållet i dessa uppgifter skulle bestå av. Det är\r\ndetta som skulle ha legat på riksdagens bord i dag,\r\nmen som inte finns med.</pre><pre>Anf. 157  HENRIK LANDERHOLM (m):</pre><pre>Herr talman! Volymen och antalet civilanställda\r\nanges ju i propositionen. Det är 550 personer som\r\nblir övertaliga i och med att detta system införs.</pre><pre>När det gäller antalet värnpliktiga är detta svårt att\r\nkortsiktigt ändra, beroende på att de värnpliktiga\r\nredan är inkallade. Självfallet kommer antalet\r\nvärnpliktiga som årligen utbildas på lång sikt att\r\npåverkas av avvecklingstakten för de civilanställda.\r\nOch detta för att man skall få en rationell ''mix''\r\nmellan hanteringen av förråds- och\r\nförplägnadsfunktionen i fred och den nödvändiga\r\nutbildningen för krigsbehovet när det gäller\r\nförrådsoch förplägnadsfunktionen.</pre><pre>Alla de förändringar som inte minst\r\nPliktutredningen har pekat på har ju regeringen i\r\nsitt arbete tagit hänsyn till. Karin Wegestål kan\r\nrimligtvis inte hävda att det arbete som vi gjorde\r\ndär har gjort slutresultatet sämre. Tvärtom -- jag\r\ntycker att vi nu har ett bättre underlag att fatta\r\nbeslut på. De förändringar som vi i\r\nPliktutredningen föreslog när det gäller alternativa\r\nsätt att rekrytera dessa förband och när det gäller\r\nuppsättningstiden har gjort förslaget totalt sett\r\nbättre. Det gör mig ännu säkrare, om jag får\r\nuttrycka det så, i mitt yrkande om bifall till\r\nutskottets hemställan.</pre><pre>Anf. 158  KARIN WEGESTÅL (s):</pre><pre>Herr talman! Utskottet begärde att volymen och de\r\nnärmare förutsättningarna för dessa värnpliktigas\r\nutnyttjande i krigsorganisationen samt\r\nutbildningens innehåll inte skulle beslutas förrän\r\nPliktutredningen hade lämnat sitt förslag.\r\nUtskottet förutsatte att regeringen utan tidspillan\r\nskulle komma tillbaka till riksdagen med förslag i\r\nfrågan, vilket alltså inte har skett. Vi kan inte räkna\r\nut hur många värnpliktiga det blir fråga om, sedan\r\nman dragit bort dem som blir resultatet av\r\nPliktutredningens förslag.</pre><pre>Det var bra att detta ärende överlämnades till\r\nPliktutredningen, vars förslag ligger på en helt\r\nannan nivå än dagens. Man säger nu att man inte\r\nkan göra någonting, eftersom man redan har\r\ninkallat de värnpliktiga. Detta har vi sagt att vi har\r\nsynpunkter på. Vi har också gått vidare för att\r\nutreda denna hantering. Vi återkommer alltså till\r\ndetta vid ett annat tillfälle.</pre><pre>Överläggningen var härmed avslutad.</pre><pre>(Beslut skulle fattas den 3 juni.)</pre><pre>27 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:220 En ny läroplan för grundskolan och ett\r\nnytt betygssystem för grundskolan, sameskolan,\r\nspecialskolan och den obligatoriska särskolan</pre><pre>1992/93:250 Ny läroplan och ett nytt betygssystem\r\nför gymnasieskolan, komvux, gymnasiesärskolan\r\noch särvux</pre><pre>Skrivelse</pre><pre>1992/93:248 Redogörelse för verksamheten inom\r\nEuroparådets ministerkommitté under år 1992</pre><pre>Konstitutionsutskottets betänkande</pre><pre>1992/93:KU36 Uppskov till 1993/94 års riksmöte\r\nmed behandlingen av vissa ärenden</pre><pre>Lagutskottets betänkande</pre><pre>1992/93:LU44 Ändringar i upphovsrättslagen</pre><pre>Utrikesutskottets betänkanden</pre><pre>1992/93:UU20 Sverige och EG</pre><pre>1992/93:UU24 Frihandelsavtal m.m. mellan EFTA-\r\nstaterna och Ungern</pre><pre>1992/93:UU28 Frihandelsavtal m.m. mellan EFTA-\r\nstaterna och Bulgarien</pre><pre>1992/93:UU30 Sveriges tillträde till Förenta\r\nnationernas konvention mot kemiska vapen</pre><pre>1992/93:UU33 Handelshögskola i Riga, Lettland</pre><pre>1992/93:UU34 Ändring i lagen (1971:176) om vissa\r\ninternationella sanktioner samt tillämpning av\r\nlagen i fråga om ''Förbundsrepubliken Jugoslavien''\r\n(Serbien-Montenegro) och i fråga om Irak</pre><pre>EES-utskottets betänkande</pre><pre>1992/93:EU3 Justeringar av EES-avtalet, m.m.</pre><pre>28 §  Kammaren åtskildes kl. 18.14.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 6 § anf. 30 (delvis),</pre><pre>av förste vice talmannen därefter t.o.m. 9 § anf. 62\r\n(delvis),</pre><pre>av talmannen därefter t.o.m. voteringen kl. 15.17,</pre><pre>av tredje vice talmannen därefter t.o.m. voteringen\r\nkl. 16.55,</pre><pre>av talmannen därefter t.o.m. 26 § anf. 151 (delvis)\r\noch</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}