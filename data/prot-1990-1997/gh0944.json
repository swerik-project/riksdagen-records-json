{"dokumentstatus":{"dokument":{"hangar_id":"2349310","dok_id":"GH0944","rm":"1993/94","beteckning":"44","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"44","slutnummer":"0","datum":"1993-12-15 00:00:00","systemdatum":"2005-10-27 13:38:14","publicerad":"1993-12-15 00:00:00","titel":"Riksdagens snabbprotokoll 1993/94:44 Onsdagen den 15 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{84004E59-948D-46D9-9A41-A67DE042D5B2}","dokument_url_text":"http://data.riksdagen.se/dokument/GH0944/text","dokument_url_html":"http://data.riksdagen.se/dokument/GH0944","dokumentstatus_url_xml":"http://data.riksdagen.se/dokumentstatus/GH0944","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:44</div>\r\n<div class=\"sidhuvud_datum\">Onsdagen den 15 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 9 december.</pre><pre>2 §  Meddelande om val till\r\nStatsrådsarvodesnämnden</pre><pre>Anf. 1  TALMANNEN:</pre><pre>Jag får meddela att val till\r\nStatsrådsarvodesnämnden kommer att företas vid\r\nmorgondagens sammanträde.</pre><pre>3 §  Hänvisning av ärende till utskott</pre><pre>Föredrogs och hänvisades</pre><pre>Förslag</pre><pre>1993/94:RR3 till försvarsutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Skatteutskottets betänkanden 1993/94:SkU10--\r\nSkU12, SkU15--SkU17 och SkU19</pre><pre>Lagutskottets betänkande 1993/94:LU13</pre><pre>Socialutskottets betänkanden 1993/94:SoU11 och\r\nSoU14</pre><pre>Trafikutskottets betänkande 1993/94:TU9</pre><pre>5 §  Beslut rörande utskottsbetänkanden som\r\nslutdebatterats den 14 december</pre><pre>Beträffande debatten i dessa ärenden se prot. 43.</pre><pre>UbU2 Ny läroplan för gymnasieskolan, m.m.</pre><pre>Mom. 1 (frågan om läroplanen skall vara\r\ngemensam för de frivilliga skolformerna)</pre><pre>1. utskottet</pre><pre>2. res. 1 (s)</pre><pre>Votering:</pre><pre>180 för utskottet</pre><pre>139 för res. 1</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 31 fp, 28 c, 24 kds, 23 nyd</pre><pre>För res. 1:</pre><pre>126 s, 11 v, 2</pre><pre>Frånvarande:</pre><pre>12 s, 6 m, 2 fp, 3 c, 2 kds, 3 v, 2 -</pre><pre>Mom. 2 (det internationella perspektivet i\r\nläroplanen)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>310 för utskottet</pre><pre>13 för men.</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 75 m, 31 fp, 29 c, 24 kds, 23 nyd</pre><pre>För men.:</pre><pre>11 v, 2</pre><pre>Frånvarande:</pre><pre>10 s, 5 m, 2 fp, 2 c, 2 kds, 3 v, 2 -</pre><pre>Mom. 3 (de frivilliga skolformernas värdegrund i\r\növrigt)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>309 för utskottet</pre><pre>12 för men.</pre><pre>4 avstod</pre><pre>24 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 76 m, 30 fp, 30 c, 24 kds, 21 nyd</pre><pre>För men.:</pre><pre>10 v, 2</pre><pre>Avstod:</pre><pre>1 s, 2 nyd, 1 v</pre><pre>Frånvarande:</pre><pre>9 s, 4 m, 3 fp, 1 c, 2 kds, 3 v, 2 -</pre><pre>Mom. 7 (åtgärder för att underlätta en övergång till\r\nen mer kursutformad gymnasieskola)</pre><pre>1. utskottet</pre><pre>2. res. 3 (s)</pre><pre>3. men. i motsvarande del (v)</pre><pre>Förberedande votering:</pre><pre>135 för res. 3</pre><pre>11 för men.</pre><pre>180 avstod</pre><pre>23 frånvarande</pre><pre>Kammaren biträdde res. 3.</pre><pre>Huvudvotering:</pre><pre>185 för utskottet</pre><pre>134 för res. 3</pre><pre>8 avstod</pre><pre>22 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 31 fp, 30 c, 24 kds, 23 nyd</pre><pre>För res. 3:</pre><pre>129 s, 3 v, 2</pre><pre>Avstod:</pre><pre>8 v</pre><pre>Frånvarande:</pre><pre>9 s, 3 m, 2 fp, 1 c, 2 kds, 3 v, 2 -</pre><pre>Mom. 10 (riktlinjer för ett nytt betygssystem för\r\ngymnasieskolan och gymnasial vuxenutbildning)</pre><pre>1. utskottet</pre><pre>2. res. 4 (s)</pre><pre>3. men. i motsvarande del (v)</pre><pre>Förberedande votering:</pre><pre>134 för res. 4</pre><pre>11 för men.</pre><pre>179 avstod</pre><pre>25 frånvarande</pre><pre>Kammaren biträdde res. 4.</pre><pre>Huvudvotering:</pre><pre>184 för utskottet</pre><pre>143 för res. 4</pre><pre>22 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 31 fp, 30 c, 24 kds, 23 nyd</pre><pre>För res. 4:</pre><pre>129 s, 1 m, 11 v, 2</pre><pre>Frånvarande:</pre><pre>9 s, 3 m, 2 fp, 1 c, 2 kds, 3 v, 2 -</pre><pre>Charlotte Cederschiöld (m) anmälde att hon avsett\r\natt rösta ja men markerats ha röstat nej.</pre><pre>Mom. 16 (allmänt behörighetsvillkor för tillträde\r\ntill gymnasieskolans nationella program)</pre><pre>1. utskottet</pre><pre>2. res. 7 (s)</pre><pre>Votering:</pre><pre>185 för utskottet</pre><pre>142 för res. 7</pre><pre>22 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 31 fp, 30 c, 24 kds, 23 nyd</pre><pre>För res. 7:</pre><pre>129 s, 11 v, 2</pre><pre>Frånvarande:</pre><pre>9 s, 3 m, 2 fp, 1 c, 2 kds, 3 v, 2 -</pre><pre>Mom. 36 (svenska som andraspråk)</pre><pre>1. utskottet</pre><pre>2. res. 9 (s)</pre><pre>Votering:</pre><pre>181 för utskottet</pre><pre>143 för res. 9</pre><pre>2 avstod</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 29 fp, 30 c, 23 kds, 23 nyd</pre><pre>För res. 9:</pre><pre>129 s, 1 m, 11 v, 2</pre><pre>Avstod:</pre><pre>1 fp, 1 kds</pre><pre>Frånvarande:</pre><pre>9 s, 3 m, 3 fp, 1 c, 2 kds, 3 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>KU8 Vissa ändringar i riksdagsordningen</pre><pre>Mom.1 (riksdagens budgetprocess)</pre><pre>Av utskottsbetänkandet framgick att ändringarna\r\nönskades genomförda genom ett beslut. För bifall\r\nhärtill krävdes att minst tre fjärdedelar av de\r\nröstande och mer än hälften av riksdagens\r\nledamöter förenade sig om beslutet. Beslut fattades\r\ngenom omröstning med rösträkning.</pre><pre>Votering:</pre><pre>328 för bifall</pre><pre>0 för avslag</pre><pre>21 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För bifall:</pre><pre>130 s, 77 m, 31 fp, 30 c, 24 kds, 23 nyd, 11 v, 2</pre><pre>Frånvarande:</pre><pre>8 s, 3 m, 2 fp, 1 c, 2 kds, 3 v, 2 -</pre><pre>Mom. 2</pre><pre>Kammaren biföll utskottets hemställan.</pre><pre>KU16 Riksdagens förvaltningskontors\r\nverksamhetsberättelse</pre><pre>Kammaren biföll utskottets hemställan.</pre><pre>KU17 Justitieombudsmännens redovisning av sin\r\nverksamhet till</pre><pre>Kammaren biföll utskottets hemställan.</pre><pre>JuU10 Domstolsförvaltningen</pre><pre>Mom. 1 (sammansättningen av\r\ncentralmyndighetens styrelse)</pre><pre>1. utskottet</pre><pre>2. res. 1 (s)</pre><pre>Votering:</pre><pre>179 för utskottet</pre><pre>146 för res. 1</pre><pre>2 avstod</pre><pre>22 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 27 fp, 29 c, 23 kds, 23 nyd</pre><pre>För res. 1:</pre><pre>129 s, 3 fp, 1 kds, 11 v, 2-</pre><pre>Avstod:</pre><pre>1 fp, 1 c</pre><pre>Frånvarande:</pre><pre>9 s, 3 m, 2 fp, 1 c, 2 kds, 3 v, 2 -</pre><pre>Mom. 2 (Tjänsteförslagsnämnden för\r\ndomstolsväsendet)</pre><pre>1. utskottet</pre><pre>2. res. 2 (s)</pre><pre>Votering:</pre><pre>179 för utskottet</pre><pre>145 för res. 2</pre><pre>25 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 30 c, 23 kds, 23 nyd</pre><pre>För res. 2:</pre><pre>128 s, 3 fp, 1 kds, 11 v, 2</pre><pre>Frånvarande:</pre><pre>10 s, 5 m, 2 fp, 1 c, 2 kds, 3 v, 2 -</pre><pre>Mom. 3 (förvaltningen inom domstolsväsendet i\r\növrigt)</pre><pre>1. utskottet</pre><pre>2. res. 3 (m, fp, c, kds).</pre><pre>Votering:</pre><pre>169 för utskottet</pre><pre>153 för res. 3</pre><pre>4 avstod</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 2 m, 3 fp, 2 kds, 23 nyd, 11 v, 2</pre><pre>För res. 3:</pre><pre>2 s, 75 m, 27 fp, 29 c, 20 kds</pre><pre>Avstod:</pre><pre>1 fp, 1 c, 2 kds</pre><pre>Frånvarande:</pre><pre>10 s, 3 m, 2 fp, 1 c, 2 kds, 3 v, 2 -</pre><pre>TU7 Sjöfartspolitiska åtgärder</pre><pre>Mom. 1 (sjöfartspolitikens huvudsakliga\r\ninriktning)</pre><pre>1. utskottet</pre><pre>2. res. 1 (s)</pre><pre>Votering:</pre><pre>184 för utskottet</pre><pre>134 för res. 1</pre><pre>8 avstod</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 31 fp, 30 c, 23 kds, 23 nyd</pre><pre>För res. 1:</pre><pre>129 s, 4 v, 1</pre><pre>Avstod:</pre><pre>7 v, 1</pre><pre>Frånvarande:</pre><pre>9 s, 3 m, 2 fp, 1 c, 3 kds, 3 v, 2 -</pre><pre>Mom. 2 (rederistödets omfattning)</pre><pre>1. utskottet</pre><pre>2. res. 2 (s)</pre><pre>3. men. (v)</pre><pre>Votering:</pre><pre>183 för utskottet</pre><pre>141 för res. 2</pre><pre>25 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 31 fp, 29 c, 23 kds, 23 nyd</pre><pre>För res. 2:</pre><pre>128 s, 11 v, 2</pre><pre>Frånvarande:</pre><pre>10 s, 3 m, 2 fp, 2 c, 3 kds, 3 v, 2 -</pre><pre>Mom. 3--5</pre><pre>Kammaren biföll utskottets hemställan.</pre><pre>6 §  Inriktningen av den ekonomiska\r\npolitiken</pre><pre>Föredrogs</pre><pre>finansutskottets betänkande</pre><pre>1993/94:FiU1 Inriktningen av den ekonomiska\r\npolitiken (prop. 1993/94:25).</pre><pre>Anf. 2  GÖRAN PERSSON (s):</pre><pre>Fru talman! Jag skall börja med att yrka bifall till\r\nde socialdemokratiska reservationer som fogats till\r\nbetänkandet.</pre><pre>Innan jag går in på ett resonemang om de\r\nfinanspolitiska frågor som utvecklas i betänkandet\r\nskall jag säga några ord om det aktuella politiska\r\nläget. Det är en spegling av den finanspolitik som\r\nvi i dag skall diskutera och därmed också en\r\nförutsättning för våra möjligheter att långsiktigt\r\nhantera den kris som Sverige befinner sig i.</pre><pre>Utanför riksdagshuset kommer i dag tusentals\r\nmänniskor att demonstrera. Där finns arbetslösa\r\nbyggnadsarbetare, lärare, kommunalanställda i\r\növrigt, en och annan skolelev och många ungdomar\r\nsom inte har funnit sin plats på arbetsmarknaden.\r\nDär finns kort sagt ett tvärsnitt av landets\r\nbefolkning.</pre><pre>Många av dem har aldrig demonstrerat tidigare. Nu\r\ngår de ut på gatorna. Vi har mött dem tidigare\r\nunder hösten här ute på Mynttorget. Det är\r\nmänniskor som uttrycker både vanmakt och vrede.\r\nDe uttrycker vanmakt över att massarbetslösheten\r\nhar tillåtits få fotfäste i vårt land. Det är\r\nefterkrigstidens största politiska misslyckande. De\r\nkänner vanmakt över att det tycks vara ett faktum\r\nsom sittande regering accepterar. De känner vrede\r\növer att denna massarbetslöshet kombineras med\r\nen fördelningspolitik som är djupt utmanande.\r\nSkattehöjningar läggs på löntagare med små\r\ninkomster som använder varje krona för\r\nkonsumtion, medan skattesänkningar träffar dem\r\nsom äger stora förmögenheter -- kapital -- och som\r\nkan utnyttja sina nya förmåner till att spara\r\nytterligare. På så sätt fördjupas och förvärras\r\nkrisen, och på så sätt vidgas klyftorna i samhället.</pre><pre>Skattesänkningarna har denna höst fått ett ansikte.\r\nVi kan i kvällspress och i fackförbundstidningar se\r\nframträdande ledamöter i regeringen skylta med de\r\nstora skattsänkningar de nu kommer att få.</pre><pre>Jag värjer mig alltid mot den typen av enkla\r\npolitiska poänger. Jag tycker dock att den\r\nborgerliga majoriteten skall reflektera ordentligt\r\növer det faktum att många hårt drabbade\r\nmänniskor i vårt land möts med budskapet att\r\npengarna tyvärr är slut och att vi måste spara och\r\nhålla igen. Samtidigt kan dessa människor se\r\ntidningsuppgifter om att det finns utrymme över\r\noch resurser nog att ge exempelvis Per Westerberg\r\nen skattesänkning på över sex miljoner kronor.</pre><pre>Förstår ni i den borgerliga majoriteten hur djupt\r\ndetta kränker många människor? Förstår ni vilka\r\nkilar det driver in i ett samhälle som har hållits ihop\r\nmer än något annat samhälle just därför att alla har\r\nfått vara med? Alla har fått vara med i arbetslivet,\r\nmen alla har också fått vara med och bidra efter sin\r\nförmåga.</pre><pre>Nu fördelas bördorna inte längre rättvist. Åt dem\r\nsom har skall vara givet.</pre><pre>Om man tittar på Sverige i dag ser man att vår\r\nekonomiska politik och vår allmänna politik går i\r\notakt med omvärlden. Vänd blickarna mot USA --\r\ndet land som först provade det nyliberala receptet!\r\nNi kommer att möta en administration som flyr bort\r\nfrån de vådor de nyliberala skapade. Denna\r\nadministration talar i dag om en sjukvårdsreform,\r\ndärför att de privata marknadslösningar som vi\r\nhåller på att införa i Sverige redan har prövats i\r\nUSA. De har givit så groteska kostnader för\r\nsamhället att administrationen nu vill pröva\r\nnågonting nytt.</pre><pre>Man kunde se en kostnadsutveckling där den\r\namerikanska sjukvården skulle ta 14 % av\r\nbruttonationalprodukten vid sekelskiftet. Den\r\nsvenska tar 8 %. Vi vet att utvecklingen kan\r\nkomma att fortsätta i USA. Kostnaderna kan\r\nkomma att växa och nå 20 % om ingenting görs.\r\nDärför säger administrationen att man måste byta\r\nsystem.</pre><pre>Man prövar nu en sjukvårdsreform som bär starka\r\ndrag av den skandinaviska välfärdsmodellen. Det\r\när inspirerande för oss som har stått för\r\nvälfärdsmodellen, men en varning för de i denna\r\nkammare som tror att det är modern politik att\r\növerge den.</pre><pre>Ta som exempel resonemanget om\r\n''reemployment'' i USA! Det är en modern\r\narbetsmarknadspolitik, som bryter traditionen att\r\nge ett passivt kontantstöd till den som är arbetslös.\r\nSocialhjälpen i USA ersätts av något som vi har\r\nutvecklat och varit stolta över i Sverige, nämligen\r\nett system där vi ger människor utbildning och\r\nkompetenshöjning och en plats i samhället också i\r\ndet läge då hon eller han är arbetslös.</pre><pre>Den amerikanska administrationen hämtar också i\r\nden delen sin inspiration i en skandinavisk modell.\r\nI Sverige bryts denna modell sönder.</pre><pre>Vi kommer på eftermiddagen att föra en intensiv\r\ndebatt omkring hur systemet med kontantstöd\r\nbörjar breda ut sig i den svenska\r\narbetsmarknadspolitiken. Därmed kommer\r\npassiviteten. Inte heller på det området skall de av\r\ner i kammaren som tillhör majoriteten tro att ni\r\nligger i takt med en internationell utveckling. Ni\r\nligger vid sidan om.</pre><pre>Läs Delors senaste vitbok! Där finns inslag som\r\ntillhör det gamla: de avregleringar, lönesänkningar\r\noch försämringar som genomförs i tron att de skall\r\nge nya jobb. Det är rätt att de inslagen finns där,\r\nmen i vitboken finns också det nya. Där finns\r\nsatsningen på en aktiv arbetsmarknadspolitik. Där\r\nfinns satsningen på kompetenshöjning. Där finns\r\nsatsningen på investeringar. Där finns ansatser till\r\nen aktiv näringspolitik.</pre><pre>Vi lever i Europa i en brytningstid. Europa ligger\r\nefter USA. Det är klart att det nyliberala\r\nkonceptet, som är på väg ut, finns i Delors vitbok.\r\nMen där finns också det som är på väg in.</pre><pre>Det blir patetiskt att höra landets statsminister tala\r\nom Delors erkännande av den svenska\r\narbetsmarknadspolitiken som ett betyg åt den\r\nnuvarande regeringen. Den nuvarande regeringen\r\när på flykt bort från den arbetsmarknadspolitik som\r\nDelors och de andra radikala i Europa faktiskt vill\r\nsatsa på.</pre><pre>Också där ligger kammarens majoritet i otakt med\r\nden moderna utvecklingen.</pre><pre>Går vi så över till vårt eget land kan vi se att den\r\nvälfärdspolitik och den välfärdsmodell som\r\nsocialdemokratin har stått för och står för röner\r\nalltmer uppslutning och uppskattning i opinionen.\r\nJag är övertygad om att den vrede som människor\r\ni dag på gator och torg kommer att ge uttryck för\r\nockså är ett uttryck för att vi i Sverige får en politisk\r\nförkjutning, bort från de nyliberala idéer som har\r\nprövats under två års tid och tillbaka till den\r\nskandinaviska välfärdsmodellen, den\r\nsocialdemokratiska idévärlden.</pre><pre>Det är någonting annat än den totala dödförklaring\r\nav socialdemokratins idéer som den nuvarande\r\nstatsministern för några år sedan utfärdade. Jag\r\nskall inte vara lika oförsiktig. Jag skall inte utfärda\r\nen dödförklaring över nyliberalismen. Elitismen,\r\nden starkes rätt, har alltid haft företrädare i\r\npolitiken, och så kommer det att vara också i\r\nfortsättningen. Nu har de haft dominans i 10, 20, 30\r\når i vissa delar av världen, men de är på väg ut. Det\r\när återigen dags att pröva de samlande lösningarna,\r\nde breda lösningarna, samförstånd och samverkan,\r\ndär alla har rätt att vara med -- den\r\nsocialdemokratiska idétraditionen.</pre><pre>Det är vad vi har lärt oss av utvecklingen i Sverige\r\nunder denna höst, och det är inte oviktigt när vi\r\ntittar på dagens ekonomiska politik.</pre><pre>Nu ser vi hur kaos breder ut sig. Den idé som\r\nregeringen hade som kitt, att lyfta de starkaste, har\r\nvisat sig icke vara hållbar, och regeringen har\r\nkommit till vägs ände. I de propositioner om den\r\nekonomiska politiken som man nu lägger fram för\r\nriksdagen finns inga ansatser till något nytt, utan\r\ndet är mer av samma sak, mer av det som redan har\r\nprövats. När varje regeringsparti nu börjar fundera\r\növer om detta verkligen håller inser man, var och\r\nen på sin kant, att det kanske inte är det recept som\r\nSverige behöver. När insikten i en regering om att\r\nden egna politiken inte bär blir allmän, då\r\nförsvinner kittet, och där kittet i en regering\r\nförsvinner, där går rötan in.</pre><pre>Det är vad vi upplever just nu i Sverige. Vi upplever\r\natt en regering efter mödosamma förhandlingar\r\ntvingas gå hit till riksdagen och här fortsätta\r\nförhandlandet med ett parti som man aldrig skulle\r\nförhandla med. Anne Wibble driver en ekonomisk\r\npolitik på Ian Wachtmeisters nåd. Kommer någon\r\nihåg valnattens uppvisning i TV? Inser alla här i\r\nkammaren vad detta betyder för trovärdigheten\r\noch långsiktigheten i den ekonomiska politiken?</pre><pre>Nu kommer valåret, en vår, en lång vår, då alla i\r\nkoalitionen tydligen vill ha sitt. Vi ser redan nu\r\nuppspelet. Centerpartisterna talar om sin bro,\r\nfolkpartisterna vill ha sitt dyra husläkarsystem,\r\nmed den fria etableringsrätten för privatläkare,\r\nmoderaterna får sina skattesänkningar för dem som\r\näger de stora kapitalmängderna, och\r\nkristdemokraterna får sitt vårdnadsbidrag, trots att\r\ndet inte är finansierat.</pre><pre>När får de arbetslösa sitt? När får de hemlösa sitt?\r\nNär får alla de som kommit i kläm i det hjärtlösa,\r\nnyliberala Sverige sitt? Det är de frågor som de\r\ndemonstranter som kommer att samlas kring\r\nRiksdagshuset i dag ställer sig, och det är detta den\r\nekonomiska politiken kommer att handla om.</pre><pre>Mot det här förfallet har vi ställt ett samlat\r\nsocialdemokratiskt alternativ. Det är ett alternativ\r\nsom bygger på att vi både skall arbeta och investera\r\noss ur krisen -- på kort sikt skall vi stimulera, och\r\npå längre sikt, när tillväxten tar fart, skall skulderna\r\nbetalas, då skall inte kontokortet fram igen.</pre><pre>Men det är en lång uppförsbacke. Anne Wibbles\r\nfacit är nämligen icke det bästa. Vi har en\r\nutgiftskvot på 74,5 % av bruttonationalprodukten.\r\nVi är världsmästare i offentliga utgifter efter två år\r\nav borgerlig besparingspolitik. Vi har ett\r\nupplåningsbehov på 270 miljarder kronor för den\r\noffentliga sektorns räkning. Vi har ett\r\nbudgetunderskott som uppgår till 17 % av\r\nbruttonationalprodukten.</pre><pre>Förfallet är högst påtagligt. Vi har över 600 000\r\nutanför arbetsmarknaden, och 413 000 jobb har\r\nförsvunnit de senaste två åren. Allt färre deltar i\r\nproduktionen, allt fler står vid sidan om, och allt\r\nfler tvingas leva på bidrag. Dessa bidrag tynger de\r\noffentliga utgifterna, de offentliga finanserna\r\nfördärvas, skulderna växer, och de föder krav på\r\nnya nedskärningar och besparingar.</pre><pre>Mot detta ställer vi en politik som syftar till att få\r\nfart på tillväxten, få fart på den inhemska\r\nefterfrågan.</pre><pre>I en del är politiken just nu lyckosam, och det är\r\nden del som är kopplad till det stora misslyckandet,\r\nnämligen försvaret av den fasta kronkursen. När\r\ndet försvaret inte fungerade, utan kronkursen\r\nsläpptes att flyta, eller skall vi säga sjunka, innebar\r\ndet en oerhörd stimulans för svensk exportindustri.\r\nNu går den åt rätt håll -- konstigt vore det annars --\r\noch det är vi glada för allihop. Det ger ett\r\nbytesbalansöverskott, och det borde rimligen ge\r\nsjunkande räntor. Det är ljuspunkterna i\r\nekonomin.</pre><pre>Men den delen av ekonomin räcker inte för att dra\r\nden stora del av ekonomin som utgörs av\r\nhemmamarknaden. Spridningseffekterna är inte\r\ntillräckliga. Vi kan därför nästa år, trots att vi har\r\nen enormt god utveckling i exportindustrin, komma\r\natt få en situation då arbetslösheten trots det växer.\r\nVäxer arbetslösheten fördärvas statsfinanserna\r\nytterligare, och då får vi ännu större statsskuld att\r\nrulla vidare till dem som kommer efter oss. Därför\r\när det viktigt att hemmamarknaden stimuleras.</pre><pre>Vi har sagt att vi vill satsa på att hushållens\r\nefterfrågan inte drabbas så hårt som regeringen vill.</pre><pre>Det finns moderater här i kammaren som har varit\r\npå stämma nyligen och angripit statsrådet\r\nLundgren för att han inte har varit tillräckligt\r\nframgångsrik i sina skattesänkningar gentemot\r\nlöntagarna. Jag kan upplysa dessa moderater om\r\natt ni alldeles strax kommer att rösta igenom nya\r\nskattehöjningar för löntagarna. Inkomstskatten\r\nskall höjas genom att grundavdraget försämras. Ni\r\nkommer att vara med om att höja skatten på bensin\r\noch energi. Ni kommer att vara med om att höja\r\nskatten för egenföretagarna, dessa människor som\r\när hårdast drabbade av den inhemska efterfrågans\r\nfall. Dem använder ni i kammarmajoriteten för att\r\nnästa år finansiera de skattesänkningar som skall gå\r\ntill de höginkomsttagare och de få hushåll som är\r\nde stora aktieägarna. Över 3 miljarder kronor extra\r\nplockar ni nästa år in från egenföretagen, detta i ett\r\nkonjunkturläge då de kämpar med banker, med\r\ndåliga konjunkturer och med bristande likviditet.\r\n3,4 miljarder kronor -- detta kommer ni snart att\r\nrösta igenom.</pre><pre>Det här är också någonting som människor ser och\r\nförstår. När den typen av insikt sprider sig kommer\r\nockså politikerföraktet, och det är ett tungt ansvar\r\natt bära för de moderater som för någon månad\r\nsedan skulle rösta för sänkta skatter men som i dag\r\nkommer att göra tvärtom -- strama åt hushållens\r\nefterfrågan ytterligare och därmed fördjupa\r\nkonjunkturnedgången.</pre><pre>Vi säger också nej till de stora sparstimulanserna.\r\nDet är i det här konjunkturläget fel att stimulera\r\nsparandet. Det är inte sparandet som är problemet\r\ni ekonomin just nu, utan problemet är att föra över\r\ndetta sparande till realinvesteringar.</pre><pre>Vi upprepar också vårt krav på en allmän\r\nmomssänkning för 1994, för att ge en startmotor åt\r\nekonomin. Vi kan nu konstatera att om den\r\nmomssänkningen hade beslutats i riksdagen när vi\r\nförst föreslog det, skulle fallet i den inhemska\r\nefterfrågan inte ha blivit så stort och åtskilliga\r\ntiotusental människor skulle inte ha behövt förlora\r\njobbet. Det kan vi se i backspegeln. Vi gör samma\r\nbedömning för resten av 1994. Det är samma typ av\r\nproblem som vi står inför, som kräver den typen av\r\nstimulans.</pre><pre>Investeringarna är låga, lägst i hela OECD-\r\ngruppen. Investeringarna är sparandet i ekonomin,\r\ndet vi lämnar vidare till dem som kommer efter oss.\r\nDet finns inget land som sparar så litet som\r\nSverige -- i den meningen. Pengarna sitter på\r\nbankboken, inte i byggnader och maskiner, den\r\nreala delen av ekonomin. Där har det gått i baklås.\r\nVi vill, precis som Industriförbundet påpekade\r\nhäromdagen, undvika den flaskhals som ligger\r\ninbyggd i den situation vi har framför oss.\r\nExportindustrin börjar dra, efterfrågan på\r\nindustriprodukter kommer i gång, men\r\nproduktionskapaciteten är utslagen.</pre><pre>Det är viktigt att industrinvesteringarna tar kraftig\r\nfart under 1994. Annars bygger man, med den\r\nåtstramningspolitik som regeringen har fört under\r\nett par år, in en strukturell inflationsrisk i den\r\nsvenska ekonomin. Det är viktigt att ha sagt.\r\nDärför har vi fört fram kravet på\r\ndirektavskrivningar.</pre><pre>Nu avvisas vårt förslag av utskottet. Men i något\r\nslags kompromiss mellan Ny demokrati och\r\nregeringen skall tydligen Anne Wibble utreda\r\nförslaget om direktavskrivningar och komma\r\ntillbaka till riksdagen. Synd att det inte görs redan\r\nnu! Vi får se vad utredningskravet är värt. Risken\r\när att vi har en för liten produktionskapacitet de\r\nkommande åren.</pre><pre>Vi lägger fram ett omfattande förslag på\r\narbetsmarknadspolitikens område. Ingela Thalén\r\nkommer att redovisa det på eftermiddagen. Vi\r\ngläds åt att regeringen har föreslagit generella\r\nanställningsstöd. Det är en bra utveckling. Det\r\nbehövs mera av samma sorts politik. Det är ett\r\növergivande av normpolitiken som idé, och det\r\nsätter vi värde på.</pre><pre>Vi menar också -- det är viktigt att ha sagt -- att\r\nhushållen säkert kan komma att möta den\r\notrygghet som ligger i regeringens förslag om\r\nförsämrad a-kasseersättning och attacker på\r\narbetsrätten genom att säga: Vi sparar. Vi sätter av\r\nför framtiden.</pre><pre>Vad hushållen nu behöver känna är att vi över\r\nblockgränserna kan samverka om sådant som är\r\nlångsiktigt och viktigt för ekonomin:\r\nföretagsskatter, pensionsfrågor, trygghetssystem,\r\na-kassa. Känner de det, och det är stabilitet och\r\nhandfasthet, kommer de också säkert att våga köpa\r\nden där cykeln som de hade tänkt köpa till\r\nlillgrabben eller måla om huset eller någonting\r\nannat de hade tänkt göra. Får de inte den typen av\r\nsignaler, utan otryggheten fortsätter, kommer de\r\natt vara försiktiga och hålla igen, och konjunkturen\r\nkommer att fortsätta neråt.</pre><pre>Så här samverkar det. Vi socialdemokrater inser att\r\nvi inte kommer ur denna kris i Sverige om det skall\r\nske med konfrontation och starka motsättningar.\r\nDärför är vi så upprörda över de regeringsförslag\r\nsom har lagts fram. Därför motsätter vi oss dem. Vi\r\ninser att den enda möjligheten att komma ur detta\r\när att samverka om en ekonomisk politik, som\r\nsiktar till att få upp investeringarna och på kort sikt\r\nstimulera efterfrågan, för att sedan i det långsiktiga\r\nperspektivet ha en handfast samverkan om de\r\nbesparingar som är nödvändiga, om vi skall komma\r\ntillbaka i balans i statsfinanserna. Statsskuldsfällan\r\när högst påtaglig. Den får vi inte bortse från.</pre><pre>Fru talman! Jag har yrkat bifall till de\r\nsocialdemokratiska reservationerna. Låt mig säga\r\natt jag också har tagit tillfället i akt att utveckla en\r\nallmänpolitisk syn på den ekonomiska politiken\r\noch placera in den i sitt sammanhang. Det vi har att\r\nhantera är så viktigt att vi bör göra det. Om vi bara\r\ntror att det handlar om försörjningsbalansen\r\nkommer vi snart att sitta där med ett resultat som\r\ninnebär att vi inte har fått den uppslutning från\r\nfolkflertalet som är nödvändig, om man skall\r\nkomma ur den typ av ekonomisk kris som vi just nu\r\nbefinner oss i.</pre><pre>Fru talman! Jag yrkar bifall till de\r\nsocialdemokratiska reservationerna.</pre><pre>(Applåder)</pre><pre>Anf. 3  IAN WACHTMEISTER (nyd):</pre><pre>Fru talman! Jag börjar för säkerhets skull med att\r\nyrka bifall till Ny demokratis reservationer nr 2, 5,\r\n10, 11, 13, 14, 16, 17 och 19.</pre><pre>Fru talman! Vi har hört Göran Persson predika om\r\nvanmakt och vrede hos folk i dag. I förrgår talade\r\nhan mot de arbetslösas intressen, när han påstod att\r\nNy demokrati hade åstadkommit något oansvarigt,\r\nnämligen att det kontanta arbetslöshetsunderstödet\r\nhöjdes till 245 kr. Det var oansvarigt, i går. Skall vi\r\nslå vad om att han inte säger det till\r\ndemonstranterna i dag, eller att han i dag inte ens\r\nkommer att nämna för dem vad som har beslutats\r\nom arbetslöshetsförsäkringen och vad som absolut\r\ninte har beslutats om ännu.</pre><pre>Luften är full av desinformation i dessa frågor, och\r\njag kan inte tro att det är en tillfällighet.</pre><pre>Göran Persson riktar också blicken mot USA då\r\noch då. Det är ett nytt drag hos\r\nsocialdemokraterna. Det är bättre än i den gamla\r\nkålsuparteorins dagar, då man lika gärna riktade\r\nblicken mot Sovjet som mot USA. Det är alltid\r\nnågot.</pre><pre>Jag kan hålla med om en sak, att det nog är lämpligt\r\natt vi riktar våra blickar utåt. Vi lever i en värld där\r\nvi är ganska små, även om svenska folket lurats att\r\ntro att vi är bäst, att vår standard är högst och att vi\r\nskulle ha något slags evigt välstånd i Sverige, som\r\när ödesbestämt. Så är det inte. Därför gäller det för\r\noss att hänga med i svängarna nu, internationellt\r\noch nationellt, och att koncentrera oss på att ta alla\r\nmöjligheter som dyker upp och inte hålla på med\r\nden inåtriktade verksamhet som vi håller på med\r\noch som också finansutskottet håller på med i\r\nalltför stor utsträckning.</pre><pre>Möjligheterna finns här -- de finns i Europa, i\r\nÖstersjöområdet. Svenskt näringsliv, som plötsligt\r\nhar blivit så populärt i dessa kretsar, vet det och\r\nagerar efter det. Men vi sköter inte svenskt\r\nnäringsliv. Vi sköter AB Sverige. Där är det\r\nvankelmod i stället, ett stort vankelmod. Vi kan se\r\natt särintressena är stora. Särintressena går in i\r\ndenna kammare och dominerar den.\r\nAllmänintresset, som vi borde företräda, företräds\r\nicke här i den utsträckning man kunde begära,\r\ntycker jag. Affärerna är usla. Så är det, men så\r\nvågar ändå inte de flesta ens tänka och tala.</pre><pre>Bakom den magnifika tunga bonaden här i salen --\r\nmin favorit -- döljs ett litet informationshål, som\r\nman inte får visa. Där kan man visa bilder. Där\r\nskulle man egentligen i neonskrift visa de siffror\r\nsom det handlar om i dag.</pre><pre>Statsskulden är över 1 miljon miljoner. Det kallas\r\nför 1 000 miljarder, men jag tror nästan att det är\r\nlättare att förstå om man säger 1 miljon miljoner.\r\nStatens affärer går back med 200 000 miljoner. Den\r\nsvarta sektorn omfattar över 100 000 miljoner,\r\nförmodligen -- det finns faktiskt ingen statistik,\r\nlustigt nog. Arbetslösheten är bland de högsta i hela\r\nEuropa.</pre><pre>Vi lever över våra tillgångar i AB Sverige, det land\r\nvi i riksdagen är satta att vara med om att styra. I\r\nfinansutskottet talar man mycket om detta, tror\r\nfolk. Jag kan tala om för er som inte sitter där att\r\nman faktiskt nästan aldrig gör det. Där talar man\r\nom helt andra saker, små partihistorier och sådant.</pre><pre>Jag tror att de människor som i dag demonstrerar\r\noch som plötsligt är så populära gärna skulle se att\r\nman talar om sådana frågor och att man kom\r\növerens över partigränserna på ett mycket vettigare\r\nsätt. Alla säger i dag att det handlar om jobben.\r\n7 % av alla kvinnor, 10 % av alla män och 25 % av\r\nalla män mellan 20 och 24 år är arbetslösa. Det är\r\nen stor utslagning på gång.</pre><pre>De här jobben beslutar vi inte om här inne, lika litet\r\nsom de goda affärerna görs här inne. De AMS-\r\nåtgärder m.m. genom vilka vi skyfflar ut tiotals\r\nmiljarder och åter tiotals miljarder har egentligen\r\ningenting att göra med jobb. Det är konstgjord\r\nandning och egentligen ett sätt att dölja\r\narbetslösheten. För att den öppna arbetslösheten\r\ninte skall se så stor ut skall den döljas.</pre><pre>För att vi skall vara med om att skapa jobb krävs en\r\nmodernisering av arbetsrätten. Vilka särintressen\r\nhär inne är det som blockerar detta? Det är hela\r\n''vänsterköret'', fru talman, och alla de som styrs\r\nfacket -- inte av facket i meningen de anställda utan\r\ni bemärkelsen den fackliga ledningen.</pre><pre>Det kan också ske genom ett lärlingssystem, något\r\nsom regeringen har lovat att vi nu skall få se. Jag\r\nkommer att hålla tummen i ögat på regeringen tills\r\ndet kommer fram någonting av detta. Det kan\r\nockså ske genom goda och pålitliga skattelagar för\r\nföretag och för riskkapital. Då skulle vi kunna få\r\nfram jobb som skulle skapa ett välstånd, något som\r\nvi i dag lånar till. Vi lånar ymnigt och delar också\r\nut frikostigt. Vi sitter här i kammaren och delar ut\r\nu-hjälp tills vi själva blir kvalificerade för att få u-\r\nhjälp.</pre><pre>Låt oss också titta på en annan fråga,\r\ntjänstemomsen. Genom århundradets reform\r\nhöjde man tjänstemomsen från 0 % till 25 %.\r\nDärigenom åstadkom man en svart sektor och såg\r\ntill att det inte går att privatisera den offentliga\r\nsektorn. Vi har nu från Ny demokrati -- är det inte\r\nförfärligt? -- etablerat en ny nivå på reseoch\r\ntjänstemomsen, den s.k. turistmomsen, och nu\r\nskall också Posten få denna momsnivå. Så\r\nsmåningom kommer vi att få alla momsformer\r\ndithän. Då får vi en tjänstemoms som är realistisk\r\noch vettig, på Europanivå, och som ger jobb. Det\r\när den reform som ger mest jobb, överallt i Sverige\r\noch överallt där Göran Persson är så angelägen om\r\natt skapa jobb -- så häng med bara! Men den ger\r\ninte några jobb inom den svarta sektorn.</pre><pre>Både socialdemokraterna och regeringen vill\r\nindexera punktskatterna. Detta är ganska roligt.\r\nMan har tidigare indexerat statens utgifter, så att de\r\nbara glider i väg. Vi kan här bara påverka 14 % av\r\ndem. Nu skall vi indexera även inflödet av pengar,\r\nså att vi skall sitta här med ansikten långa som\r\nfiollådor och titta på medan pengarna glider runt\r\noch sedan sticker i väg och åstadkommer stora\r\nförluster.</pre><pre>Nu skall det bara gälla punktskatter, men observera\r\nfinessen: Socialdemokraterna vill att indexeringen\r\nskall gälla från nästa år, när de skall regera. Då\r\nslipper de vända sig till riksdagen för att höja\r\npunktskatterna. Regeringen vill däremot ha en\r\npunktskatteindexering redan från i år. Det är den\r\nenda skillnaden. Men bägge dessa parter vill att\r\ndessa skatter bara skall glida i väg.</pre><pre>Jag hoppas kunna återkomma till detta senare i\r\ndebatten.</pre><pre>Det är väl vidare härligt med bensinskatten! Alla ni\r\nsom nu är så angelägna om människorna här\r\nutanför -- ni som företräder Socialdemokraterna\r\noch regeringspartierna -- var för ett år sedan\r\növerens om att höja bensinskatten. Sedan gick\r\nSocialdemokraterna ut och argumenterade emot\r\nsin egen höjning och förnekade sin medverkan i\r\ndetta. Det lyckades nästan.</pre><pre>Alla sade då att höjningen skulle ge 5 1/2 miljard\r\nkronor, vilket grundades på en uppgift från\r\nFinansdepartementet. Det blev inga 5 1/2 miljard\r\ngenom bensinskattehöjningen, utan det bidde en\r\ntumme, som det heter, nämligen under 2 miljarder.\r\nUppmuntrade av detta bakslag skall man nu höja\r\nbensinskatten igen. Det går vi emot.</pre><pre>Det har redan talats om direkt- och\r\nnuvärdesavskrivningar. Om vi skall\r\nåterindustrialisera Sverige skall vi få fart på\r\ninvesteringarna. Ett bra sätt är att uppmuntra\r\nföretagen genom goda avskrivningsregler. Det är\r\ndock tyvärr så löjligt ordnat att man måste\r\nfinansiera även avskrivningar. Därför måste vi nu\r\nlåta regeringen komma tillbaks med förslag till ett\r\nsystem som vi skall finansiera genom att skära ned\r\nandra utgifter.</pre><pre>Fru talman! Låt mig till sist beträffande statliga\r\nutgifter säga att det finns besparingar som man här\r\ninne tycks aldrig vilja gå med på, inte ens i detta\r\nutomordentligt dåliga läge. Man skulle kunna, som\r\nvi har föreslagit, behovspröva barnbidragen. Det\r\ndrabbar ingen fattig -- det ligger i begreppet\r\nbehovsprövning. Man kan också slopa\r\nflerbarnstillägg och sänka ersättningsnivån i\r\nföräldraförsäkringen från 90 % till 80 %, som i alla\r\nandra försäkringssystem. Man kan också låta bli att\r\nsubventionera den gettobildande\r\nhemspråksundervisning som vi har. Man kan skära\r\ni organisations-, parti- och presstöd -- är det inte\r\ngräsligt! Man kan modernisera och rationalisera\r\nflyktingpolitiken och skära ned u-hjälpen till 0,5 %\r\nav BNI. Då tillhör vi ändå dem som ligger högst i\r\nvärlden.</pre><pre>Om vi gjorde allt detta, skulle vi spara 20 miljarder\r\nkronor, men det vill man absolut inte vara med på.\r\nDetta är märkligt, för vårt land är ett land i kris. Jag\r\noroas faktiskt av hur man tänker och diskuterar i\r\ndetta läge. Det är bara i sådana här sammanhang\r\nsom man möjligen lyfter blicken litet grand. I de\r\nandra sammanhangen talar man i mycket snäva\r\ncirklar.</pre><pre>Jag tror att folk, vare sig man står här utanför och\r\ndemonstrerar eller är i sin vanliga miljö, förväntar\r\nsig något bättre av oss, nämligen att vi allihop gör\r\ndet som är bäst för Sverige, inte för\r\nSocialdemokraterna, Moderaterna eller Ny\r\ndemokrati. I den förvissningen och förhoppningen\r\nlämnar jag härmed ordet vidare, för att senare\r\nåterkomma med bitska kommentarer i debatten.</pre><pre>(Applåder)</pre><pre>Anf. 4  GÖRAN PERSSON (s):</pre><pre>Fru talman! Jag skall ge Ian Wachtmeister rätt på\r\ntvå punkter. Jag delar hans uppfattning att vi måste\r\nfå en bredare bas, ett starkare näringsliv. För det\r\nkrävs stimulanser av investeringar. Det är synd att\r\ninte Ny demokrati orkar stå för den uppfattningen\r\nockså när ni kommer hit till kammaren och inte\r\nstödjer förslaget om direktavskrivningar.</pre><pre>Den andra punkt där jag delar hans uppfattning\r\ngäller arbetet i finansutskottet. Vi får senare i dag\r\ntillfälle att diskutera det med utskottets\r\nordförande, men den beskrivning som Ian\r\nWachtmeister har gjort av hur det går till i utskottet\r\när korrekt, och det är inget gott betyg.</pre><pre>Sedan går Ian Wachtmeister förbi den fråga som jag\r\ntycker att det skulle vara intressant att höra honom\r\nutveckla: Varför medverkar Ny demokrati till\r\nskattehöjningar för egenföretagare med över 3\r\nmiljarder kronor nästa år? Dessa skatter skall tas in\r\nfrån denna grupp därför att man skall få råd att\r\nsänka skatten för dem som äger aktier. Det är ju\r\nlångt ifrån sammanfallande grupper.\r\nEgenföretagarna är personer som har som levebröd\r\natt vara ensamhantverkare, taxichaufförer, frisörer\r\nosv. De skall nu få en rimligare skattesituation, och\r\ndet är vi tacksamma för och ställer oss bakom. Men\r\nvarför i samma läge besluta om ytterligare en\r\nmånads skatteuttag från dem nästa år? Vilken\r\nkonjunkturpolitisk bedömning ligger bakom\r\ndetta.? Är 1994 verkligen rätt år att ta ytterligare\r\npengar från hårt trängda småföretagare som jobbar\r\npå den svenska hemmamarknaden? Ian\r\nWachtmeister, som har ställt sig bakom detta, har\r\nnaturligtvis ett svar på den frågan, och det ser jag\r\nfram emot.</pre><pre>Jag konstaterade i höstas när vi diskuterade detta\r\nhär i kammaren att Ian Wachtmeister tillhör\r\nregeringsunderlaget och att han skulle krumbukta\r\noch larma litet i största allmänhet, assisterad av\r\nfolkledararen Bert Karlsson. Den profetian har\r\nslagit in på varje punkt. Efter krumbuktandet\r\nkryper man till korset och ställer upp bakom Anne\r\nWibble.</pre><pre></pre><pre>Nu fick Ny demokrati t.o.m. komma till Anne\r\nWibble nattetid och bjuda henne på cigaretter. Vi\r\nhar sett alla interiörer. Ny demokrati är en del av\r\ndet regeringsunderlag som bär ansvaret för den\r\nekonomiska politiken. Partiet medverkar till att\r\nregeringen kan hanka sig fram. Det är bara att\r\nbeklaga för Sverige och svensk ekonomi att det sker\r\nunder litet tivoliartade former. Ian Wachtmeister är\r\ni det avseendet helt och fullt avslöjad. Han är Anne\r\nWibbles trogne supporter.</pre><pre>Kan Ian Wachtmeister svara mig hur han bedömer\r\nläget för egenföretagarna och varför det är rätt att\r\nhöja skatten för dem nästa år?</pre><pre>Anf. 5  IAN WACHTMEISTER (nyd)\r\nreplik:</pre><pre>Fru talman! Det är lustigt att Socialdemokraterna\r\nalltid säger att Ny demokrati är så poppis hos\r\nregeringen. Jag kan upplysa Göran Persson om att\r\nregeringen anser precis tvärtom. Vi är inte ett dugg\r\npoppis. Jag vet inte hur detta går till. Men både\r\nSocialdemokraterna och regeringen råkar i det\r\nparlamentariska läge vi nu befinner oss i behöva Ny\r\ndemokrati för att få igenom sina förslag. Vi har\r\naldrig nekat till det.</pre><pre>I fråga om direktavskrivningar ber jag att få tacka\r\nför att jag tillfälligtvis har tänkt rätt. Om jag förstår\r\nGöran Persson rätt är våra tankegångar likartade\r\npå den punkten. Vi ser fram emot den fortsatta\r\ndebatten. Då skall vi få höra när fru finansministern\r\nvarvar i gång. Det är viktigt. Vi har bägge tummen\r\npå ögat på regeringen.</pre><pre>Vidare är det frågan om de skattehöjningar Ny\r\ndemokrati har medverkat till. Ja, vi har medverkat\r\ntill att höja skatten för dem som tjänar mest pengar,\r\ndvs. genom att ta bort grundavdraget för statlig\r\ninkomstskatt. Vi tycker att det är rättvist i ett läge\r\ndär de sämst drabbade får ta alla snytingarna.</pre><pre>Vidare är det frågan om egenavgifterna. Varför då?\r\nDet var en av de viktigaste frågorna regeringen\r\növer huvud taget hade i sin påse. Vi gick med på det\r\neftersom vi såg framför oss en annan, ännu värre\r\nregering med Göran Persson som finansminister.\r\nDå gick vi med på egenavgifterna. Det är riktigt.\r\nMen varför gjorde vi det? Jo, då blir det en allmän\r\nobligatorisk arbetslöshetsförsäkring.</pre><pre>Vidare talade Göran Persson om småföretagare\r\noch egenföretagare. Kom inte och påstå annat än\r\natt vi ställer upp för dem. Vi ställer knallhårt upp\r\nför dem! Jag medger att vi gick med på att F-skatten\r\nskall tas in tidigare. Men vi gjorde det därför att vi\r\npå 20--25 punkter faktiskt har varit med om att\r\nförbättra läget för småföretagare och\r\negenföretagare. Jag tycker småföretagarpolitiken\r\när något som denna regering med hjälp av vårt stöd\r\nhar lyckats rätt bra med.</pre><pre>Så var det med den saken, herr Persson. Jag\r\nåterkommer gärna om det finns andra frågor.</pre><pre>Anf. 6  GÖRAN PERSSON (s) replik:</pre><pre>Fru talman! Ian Wachtmeister säger att Ny\r\ndemokrati ställer upp för egenföretagarna. En\r\nsådan ''uppställning'' till och det blir slutet för\r\nmånga av dem.</pre><pre>Problemet, herr Wachtmeister, är att Ny demokrati\r\nklampar in i precis fel konjunkturläge. Vi talar om\r\nhantverkare inom byggbranschen, konsulter,\r\ntaxichaufförer, frisörer osv. Det är alla dem som vi\r\nmöter i serviceutbudet på hemmamarknaden, och\r\ndet är de som ser sina kunder försvinna. De får inga\r\nvinster i dag, och det är hos dem konkurserna finns.\r\nDe vittnar alla om hur oerhört svårt det är att tala\r\nmed bankerna. De får inga lån. De befinner sig\r\npermanent i likviditetskris.</pre><pre>För att man i det här läget skall kunna ge Per\r\nWesterberg och andra med stora inkomster stora\r\nskattesänkningar måste man skrapa ihop en\r\nfinansiering åtminstone för valåret. Då\r\ntidigarelägger man uppbörden för\r\negenföretagarna. De få vara med och betala\r\nytterligare en månads skatt.</pre><pre>Hur bedömer Ian Wachtmeister konjunkturen för\r\ndessa egenföretagare nästa år? Hur kommer detta\r\natt påverka deras situation? Har Ian Wachtmeister\r\nnågon uppfattning om det rättvisa och rimliga i att\r\nfinansiera skattesänkningen för dessa\r\nhöginkomsttagare och stora kapitalägare med hjälp\r\nav att dessa, de mest trängda, små hantverkare och\r\narbetslösa i den svenska ekonomin skall drabbas?\r\nSvara på dessa frågor. Jag tror att många är\r\nintresserade av att få höra en utvecklad\r\nargumentation.</pre><pre>Anf. 7  IAN WACHTMEISTER (nyd)\r\nreplik:</pre><pre>Fru talman! Det är trevligt när andra talar om både\r\nhur man skall tänka och vilka frågor man skall svara\r\npå osv. Jag känner igen tongångarna från andra i\r\nfinansutskottet, t.ex. herr Tobisson.</pre><pre>Det heter att vi klampar in och åstadkommer något\r\nförfärligt för folk. Jag tror att människorna där ute\r\nvet precis vad vi sysslar med. Vi sysslar med att\r\nskaffa fram riktiga jobb. Vi sysslar med att ta fram\r\nalla frågor på bordet -- vilka de än är. Vi sopar inte\r\nnågot under mattan. Vi går ut och talar om precis\r\nvad vi gör och vad vi står för.</pre><pre>Låt oss se på konkurserna. Göran Persson gled\r\nsnabbt förbi taxichaufförer och hantverkare. Vilka\r\när det som har agerat stenhårt? Vilka är det som har\r\nstått och blåskällt på bankernas sätt att agera i\r\nkonkurser? Vilka är det som har föreslagit\r\nförändringar i konkurslagstiftningen så att\r\nleverantörerna skall skyddas osv.? Jo, vi. Det är\r\nsjälvklart att vi gör så. Vi kommer nämligen från\r\nden verkligheten och känner väl till den. Vi har\r\nt.o.m. haft konkurser i vårt eget parti, som kanske\r\nherr Persson har hört talas om.</pre><pre>Vidare är det kriget mot den svarta sektorn. Vi har\r\ntagit upp den frågan. Då har folk tittat på oss och\r\nsagt: ''Ja, ja, det är klart att man kan föra krig mot\r\nden svarta sektorn! Det är väl en skojig sak.''</pre><pre>Det handlar om 100 miljarder kronor, dvs. 100\r\ntusen miljoner kronor, som folk ''lirar'' med därute.\r\nAlla som lyssnar på detta vet att vi skall attackera\r\nfusket, dvs. de som är illojala och stjäl pengar från\r\nandra genom att sjukskriva sig och samtidigt jobba\r\noch ta ut a-kassa osv. Det gäller även dem som\r\nbedriver svart verksamhet.</pre><pre>Men ni andra vågar inte göra något. Då tappar ni\r\nröster! Den svarta sektorn är så stor, dvs. den är full\r\nav väljare. Men Göran Persson kan vara alldeles\r\nlugn för att vi i Ny demokrati skall gå på sektorn så\r\natt det ryker.</pre><pre>Vidare är det frågan om åtgärder. Vi har t.ex.\r\nföreslagit en realistisk åtgärd som skulle ge jobb.\r\nDet finns inget rättvisare än att skapa jobb. Vi\r\nräknar med 30 000 nya jobb genom att ändra på de\r\nbarnsliga regler som denna kammare hittat på en\r\ngång i tiden om s.k. villa-ROT, dvs. reparationer.\r\nDet hela var så pass dumt att ingen människa har\r\nutnyttjat det.</pre><pre>Eftersom vi i Ny demokrati har erfarenhet från den\r\nsvarta marknaden -- tyvärr! -- har vi föreslagit\r\nprecis hur man skall göra för att få fart så att\r\nvillorna blir reparerade och att svarta jobb blir vita.\r\nVad händer då, Göran Persson? Avslag förstås! Det\r\nvar de 30 000 jobben. Några av de arbetslösa står\r\nhär ute och väntar på Göran Persson.</pre><pre>Anf. 8  JOHAN LÖNNROTH (v):</pre><pre>Fru talman! Först vill jag yrka bifall till min egen\r\nmeningsyttring till finansutskottets betänkande.</pre><pre>Två nya folkrörelser växer fram i Sverige. En är för\r\nde arbetslösa som träffas på arbetslöshetskaféer och\r\naktivitetscentra. En är för ägare av pengar som\r\nträffas på bolagsstämmor och\r\nObligationsfrämjandets informationsmöten. De\r\ngamla folkrörelserna och de politiska partierna har\r\ndäremot svårt att samla folk på sina möten. Jag tror\r\natt ni andra har samma problem som vi i\r\nVänsterpartiet.</pre><pre>Dessa trender i Folkrörelsesverige hänger ihop och\r\nspeglar samhällsförändringar. Arbetslösheten\r\nskapar budgetunderskott och bidrar till låg\r\ninflation. Det leder till att människor med pengar\r\nkan köpa värdepapper till högre realränta på en\r\nallmer internationaliserad kapitalmarknad. Det\r\nminskar politikers och de gamla folkrörelsernas\r\nförmåga att påverka ekonomin.</pre><pre>Jag bjöds på Luciaglögg på TCO:s\r\nutbildningscentrum för arbetslösa tjänstemän i\r\nGöteborg i förrgår. Av naturliga skäl ansåg de som\r\nyttrade sig, av de ca 30 närvarande, att\r\narbetslösheten var det största problemet. Men där\r\nfanns delade meningar om orsaker och lösningar.</pre><pre>Göran Persson talade här om den vrede som han\r\nmöter och som vi kommer att möta här utanför på\r\nMynttorget i eftermiddag. Den vreden fanns också\r\ni Göteborg, men det var kanske ännu mera ett slags\r\npessimism, ett slags misstänksamhet mot oss\r\npolitiker. Det talades om Per Westerbergs\r\nskattesänkningar. Det talades också, Göran\r\nPersson, om vissa fallskärmsavtal i BPA. De sade:\r\nHur kan man begära av oss att vi skall backa när det\r\ngäller ersättningar till oss arbetslösa när höjdarna i\r\nsamhället kan kosta på sig den här typen av\r\nskattesänkningar och fallskärmsavtal?</pre><pre>Jag var också i förra veckan på middag med\r\nfinansutskottet på Obligationsfrämjandet. Det var\r\nen något annorlunda stämning där. Vi fick höra att\r\nmarknaden för obligationer växer lavinartat och att\r\nObligationsfrämjandet kunde samla 700 deltagare\r\npå möten i mellanstora städer. Man talade tillitsfullt\r\ntill oss. Vi är visserligen ett särintresse, sade\r\nordföranden, men vi står bakom er i det allmänna\r\nintresset att bekämpa inflationen. Jag kom att\r\ntänka på det jag hört att den dåvarande USA-\r\npresidenten Gerald Ford hade sagt på ett möte 1976\r\ntill jublande börsmäklare på Wall Street:\r\n''Arbetslösheten påverkar trots allt bara 8 procent\r\nav befolkningen, men inflationen påverkar alla.''</pre><pre>Nobelpristagaren i ekonomi Douglas North säger\r\natt man måste hitta en balans mellan marknaden\r\noch välfärdsstaten. Jämfört med 80-talets\r\ntongivande ekonomer är han en klokare man. Han\r\nkallar sig fortfarande marxist. Om jag hade haft\r\nchansen skulle jag ha velat fråga honom om han i\r\nMarx anda kan förklara hur det kommer sig att det\r\nvar just under regeringen Ronald Reagan som USA\r\nförvandlades från världens största fordringsägare\r\ntill världens största gäldenär, eller om han kan\r\nförklara varför det är just under borgerliga\r\nregeringar i Sverige som arbetslöshet och\r\nunderskott når rekordnivåer.</pre><pre>Själv tror jag att det har något att göra med\r\nklassintresset -- inte så att jag tror på någon\r\nkonspiration, att borgerliga politiker medvetet\r\nökar arbetslöshet och underskott för att omfördela\r\nsamhällsmakten. Men jag tror att det finns en\r\nryggmärgsinstinkt som säger dem att det också\r\nfinns fördelar med överskott på arbetskraft och\r\nmed stora privata fordringar på staten.</pre><pre>Med detta vill jag inte heller säga att det finns en\r\nenkel alternativ lösning på arbetslöshetsproblemet.\r\nDet räcker inte att vara nostalgisk, att drömma sig\r\ntillbaka till Keynes och Gunnar Sträng. Vårt behov\r\nav tröst är stort, och vi vill gärna tro att\r\nunderskotten är en myt och att bara ett rejält\r\nexpansionsprogram finansierar sig självt.</pre><pre>Göran Persson talade om backspegeln, och ibland\r\nkan man kanske behöva titta litet i den. Den\r\nmomshöjning som det beslöts om för ett år sedan i\r\nden här kammaren var djupt olycklig, och den\r\nbidrog starkt till den fallande efterfrågan på\r\nhemmamarknaden, som en av huvudorsakerna till\r\narbetslösheten i dag. Det här olyckliga beslutet kan\r\ninte göras ogjort. Vi måste tänka igenom den nya\r\nsituation som landets ekonomi håller på att ta sig in\r\ni.</pre><pre>Det finns inget nytt i regeringspolitiken, sade\r\nGöran Persson. Han har definitivt rätt. Men jag\r\nskulle också vilja fråga Göran Persson, som talar\r\nom det socialdemokratiska alternativet och om den\r\neländiga borgerliga regeringspolitiken, hur han kan\r\ntro att det skall vara möjligt att tillsammans med ett\r\nav de partier som är ledande i regeringen bilda en\r\nregering efter valet och genomföra detta\r\nsocialdemokratiska alternativ. Jag får inte de här\r\nbåda sakerna att riktigt gå ihop; Göran Perssons\r\ntonläge gentemot den nuvarande regeringen och\r\nhans vilja att regera ihop med ett av de ledande\r\npartierna bakom denna högst olycksaliga politik.</pre><pre>För att det skall vara möjligt att återgå till den fulla\r\nsysselsättningen krävs det ett radikalt nytänkande\r\npå främst tre områden: arbetstiderna,\r\nproduktionens naturliga hållbarhet och\r\nkommunernas organisation.</pre><pre>På 1890-talet kunde ingen tro att hästarna skulle\r\nförsvinna från jordbruket eller att 5 % av folket 100\r\når senare skulle räcka för att producera maten. I\r\ndag har vi svårt att förstå följderna av den nya\r\ninformationstekniken. Vuxna svenskar\r\nförvärvsarbetar redan genomsnittligt mindre än sex\r\ntimmar om dagen. Det visar att sextimmarsdagen\r\när en fråga om omfördelning, inte om förkortning.\r\nI Kirunas äldreomsorg har man kunnat genomföra\r\nsextimmarsdagen. I Blekinge läns landsting har\r\nman tillstyrkt en vänstermotion om\r\nförsöksverksamhet. Vi tror och hoppas att frågan\r\näntligen kan få ett politiskt genombrott.</pre><pre>Framtidens jobb måste vara hållbara. De kommer\r\natt bygga på hög utbildningsnivå och\r\nmiljömedvetna konsumenter. Svensk industri får\r\nsvårt att klara konkurrensen gentemot\r\nlåglöneländerna på massvarumarknaderna. Det\r\nsom har hänt på senare tid, med stillastående\r\nkärnreaktorer och ekonomisk kris för\r\nkollektivtrafiken i storstäderna, visar på ett akut\r\nbehov av en ny och radikal politik. Det krävs\r\nlångsiktigt att priser på energi och på miljöskadliga\r\nvaror inte bara följer inflationen, utan ökar\r\nsnabbare än priserna i genomsnitt.</pre><pre>Jag har sett att finansminister Wibble har skrivit om\r\ndatamotorvägarna, att de kommer att bli\r\nbetydelsefulla i framtiden. Jag tror att hon har rätt.\r\nDet vore bra om finansministern också insåg att\r\nmotorvägarna för bilar kommer att bli 2000-talets\r\ndinosaurier.</pre><pre>Produktionens omdaning kräver hög nivå på\r\nutbildningssystemet. Tid och omsorg för barn och\r\ngamla är också viktigare än fler bilar och TV-\r\napparater. Kommunerna måste i dag få mera\r\npengar. För att klara den finansieringen krävs det\r\nförnyelse, ökat folkligt inflytande och\r\nsamhällsekonomisk effektivisering i kommunerna.</pre><pre>Men all förnyelse är smärtsam. Skall den möta\r\nförståelse hos en bred folkmajoritet krävs dels\r\nrättvis fördelning, dels demokratisk förankring.</pre><pre>Därmed är jag till sist inne på frågan om\r\nbensinskatten. Man kan tycka att 13 öre i höjd\r\nbensinskatt inte skulle vara så mycket att orda om,\r\nmen frågan är ett tydligt exempel på en balansgång\r\nmellan kort och lång sikt och mellan miljökrav och\r\nrättvisekrav, som vi kommer att möta igen och igen.</pre><pre>I storstäderna är det både miljö- och\r\nfördelningspolitiskt bra att fördela om från\r\nbilisterna till kollektivtrafikresenärerna. I\r\nglesbygden finns däremot oftast inga rimliga\r\nalternativ till bilen. Höjda skatter på hushållens\r\nkonsumtion vid en tidpunkt då arbetslöshetens\r\nhuvudorsak är en starkt fallande inhemsk\r\nefterfrågan kan också vara riskabel som isolerad\r\nåtgärd.</pre><pre>Vi har därför sagt att man kan höja bensinskatten\r\nenbart om den differentieras och om inkomsterna\r\nanvänds för att kompensera efterfrågeeffekten och\r\nminska arbetslösheten. Vi strävade efter att nå en\r\nuppgörelse med Socialdemokraterna och\r\nregeringspartierna med en sådan inriktning.</pre><pre>Nu valde regeringen att göra upp med Ny\r\ndemokrati, och därmed upphörde samtalen med\r\noss. De försök som gjordes att erbjuda oss redan\r\nintecknade AMS-pengar till kommunerna var inte\r\nseriösa.</pre><pre>Det har varit en jobbig tid, och jag tror att jag aldrig\r\nhar fått så många brev och telefonsamtal som kring\r\nsamtalen om bensinskatten. Jag har grubblat en del\r\növer våra olika motiv för att föra dessa samtal. Har\r\ndet handlat om sakfrågorna eller om att erövra\r\npositioner inför kommande bataljer under\r\nvalrörelsen?</pre><pre>Därmed är jag tillbaka till mötet med de arbetslösa\r\ni Göteborg, som undrade om vi politiker verkligen\r\nstår för vad vi säger. Menar vi allvar när vi säger att\r\nkampen mot arbetslöshet och miljöförstöring är\r\nviktigare än våra siffror i SIFO?</pre><pre>Ian Wachtmeister antyder att det är han som\r\ndiskuterar sakfrågor och att vi andra i\r\nfinansutskottet inte vill göra det. Jag tycker snarare\r\natt det är show överallt där Ian Wachtmeister\r\nbefinner sig.</pre><pre>Men Ian Wachtmeister har ändå blivit klokare med\r\ntiden. Nu talar han om att spara 20 miljarder. För\r\ntvå år sedan var det 200 miljarder, har jag för mig.\r\nDet går framåt, Ian Wachtmeister!</pre><pre>Vi vänsterpartister gör inte anspråk på att ha en\r\nhögre politisk moral än ni andra. Möjligen kan ni\r\nanklaga oss för att ha varit naiva när vi ett tag\r\ntrodde att finansminister Wibble hellre ville ha oss\r\ni soffan än Ian Wachtmeister.</pre><pre>Om nio månader har regeringen Bildt gått till\r\nhistorien, och det är bra. Men det räcker inte med\r\nen ny regering. Det krävs också en ny politik. Den\r\nalternativa politiken måste formas nu. Om våren\r\nblir en ny politisk cirkus och om valet vinns enbart\r\npå missnöje kan vi få en kris för det politiska\r\nsystemet som är värre och farligare än den som\r\nfinns redan i dag -- kanske inte riktigt lika allvarlig\r\nsom i Ryssland, men spåren därifrån förskräcker.</pre><pre>Anf. 9  IAN WACHTMEISTER (nyd)\r\nreplik:</pre><pre>Fru talman! I sin inledning nämnde herr Lönnroth\r\natt det ute i landet var svårt att samla folk när man\r\ntalar om politik. Vår erfarenhet är att det inte alls\r\när särskilt svårt -- tvärtom. Bara människor är\r\nförvissade om att det de skall få höra är begripligt\r\noch att det handlar om saker som berör dem själva\r\ngår det mycket bra. Men det kan ju bero på\r\npolitikens innehåll, som det heter.</pre><pre>Sedan talades det om fallskärmar. Jag vill erinra om\r\natt vi har motionerat om att få bort fallskärmarna\r\nur hela den offentliga sektorn och föreslagit sju\r\nmycket enkla åtgärder som vi kan fatta beslut om\r\nhär i kammaren för att få bort detta otyg. Det har\r\nfortfarande inte skett.</pre><pre>Sedan nämnde herr Lönnroth att vi tidigare hade\r\nett besparingspaket på 196 miljarder och sade att\r\ndet var tur att vi bara vill spara 20 miljarder nu. Vi\r\nhar kvar vårt paket på 196 miljarder, och det tar\r\nupp precis det som hela Sverige håller på och\r\njobbar med i dag. Om ni läser det program som vi\r\nhade där skall ni finna -- det är nästan pinsamt för\r\ner andra -- att ni där kan pricka av de åtgärder som\r\nnu vidtas av den här regeringen eller föreslås av\r\nandra partier.</pre><pre>Det var fråga om att spara 196 miljarder på sex år.\r\nDet enda jag ångrar i det sammanhanget är att vi\r\nangav sex år -- det borde kanske ha gjorts på fyra\r\når eller någonting sådant.</pre><pre>Det programmet gällde just det som International\r\nMonetary Fund och andra säger att man skall göra:\r\nskära i statens utgifter. Vi visade där att man kan\r\ngöra det, och jag är tacksam för att vi blir påminda\r\nom detta förträffliga förslag.</pre><pre>Jag är också tacksam över att Ny demokrati genom\r\nsin blotta existens inte bara har förhindrat ett\r\nsamarbete mellan regeringen och\r\nSocialdemokraterna utan även har förhindrat en\r\nuppgörelse mellan regeringen och Vänstern, som\r\njag nu fick höra. Det är riktigt kul det här. Men kom\r\nigen, Lönnroth!</pre><pre>Vad jag efterlyser när det gäller våra debatter i\r\nfinansutskottet är ordentliga diskussioner i\r\nkonstruktiv anda. Jag är van att sitta i olika fora i\r\nnäringslivet, och där talar man för att hitta\r\nlösningar. Det gör man inte i finansutskottet. Där\r\nsitter alla och biter sig fast i bordskanten, och\r\ndärför blir det inte särskilt mycket sagt där. Det är\r\nsynd om Sverige för att det är så. Den intellektuella\r\nkapaciteten i finansutskottet borde väl ändå vara\r\növer genomsnittet, och det får man hoppas att den\r\när också.</pre><pre>Anf. 10  JOHAN LÖNNROTH (v) replik:</pre><pre>Fru talman! Jag borde kanske ha gjort ett undantag\r\nför Ian Wachtmeister och Bert Karlsson när jag\r\ntalade om svårigheten att samla folk till möten. Jag\r\nskall gärna erkänna att jag är litet avundsjuk där.\r\nNi har en förmåga att samla folk när ni staplar era\r\nölbackar och ordnar cirkus kring det. Och det är\r\nockså anledningen till att folk kommer: Människor\r\ngår gärna på bra cirkus. Men jag tror inte att de lär\r\nsig mycket om den s.k. verkligheten, om den\r\nverkliga politik som ni faktiskt bedriver här i\r\nriksdagen. Den tror jag att ni talar ganska litet om.</pre><pre>Jag skulle önska att Ian Wachtmeister gick ut till de\r\narbetslösa som kommer att demonstrera utanför\r\nRiksdagshuset i eftermiddag och redovisade det\r\nsparprogram på 200 miljarder som Ny demokrati\r\npresenterade för två år sedan. Om jag inte minns\r\nfel innehöll det också ganska så omfattande\r\nbesparingar och neddragningar just vad gäller\r\nersättningarna till de arbetslösa.</pre><pre>Ian Wachtmeister säger att vi biter oss fast i\r\nbordskanten i utskotten. Jag tycker att Ian\r\nWachtmeister är den som allra minst biter sig fast i\r\nbordskanten. När TV-kamerorna närmar sig\r\nutanför i korridoren lyfter han ofta på sig och går\r\ndem till mötes.</pre><pre>Jag skall inte bita mig fast i bordskanten. Jag har\r\nfått flytta fram till bordet i finansutskottet, och det\r\när jag tacksam för. Jag ser fram emot mera\r\nkonstruktiva och sakliga diskussioner i\r\nfinansutskottet, men jag tycker knappast att Ian\r\nWachtmeister har bidragit till ökad saklighet här i\r\nkammaren eller i finansutskottet.</pre><pre>Anf. 11  IAN WACHTMEISTER (nyd)\r\nreplik:</pre><pre>Fru talman! Jag har under min korta tid som\r\npolitiker blivit beskylld för så mycket, så ett\r\npåstående om att jag inte är särskilt saklig uppfattar\r\njag snarast som en komplimang, särskilt i\r\njämförelse med andra tillmälen som jag har fått.</pre><pre>Herr Lönnroth sade att vi höll på med cirkus och\r\ninte lärde folk någonting om verkligheten. Jag tror\r\natt det är precis det som det handlar om: Man\r\nbehöver inte lära människor någonting om\r\nverkligheten -- de lever i verkligheten. Däremot\r\nmåste man visa att man förstår hur denna verklighet\r\nser ut.</pre><pre>Åter till vårt charmanta förslag om att spara 196\r\nmiljarder. Det skall vi borsta upp nu till\r\nvalrörelsen -- det är en bra idé, som vi tackar för. Vi\r\nställde där några enkla förslag som man nu faktiskt\r\nhåller på att genomföra, t.ex. att privatisera staten,\r\ndvs. att privatisera statliga tillgångar i form av\r\nföretag. Det har man börjat med. Ett annat var att\r\nlägga ned landstingen. Om inte många här inne\r\nsiktade på att bli landstingsråd eller hade vänner\r\nsom var det kanske det skulle kunna bli av.\r\nYtterligare ett förslag var att rationalisera\r\nkommunerna. Vidare hade vi ett förslag till en\r\narbetslöshetsförsäkring som finansierades med en\r\ntredjedel av staten, en tredjedel av arbetsgivarna\r\noch en tredjedel av arbetstagarna. Det är den\r\nmodell som regeringen nu, om än motvilligt, har\r\nanalyserat.</pre><pre>Jag skall säga herr Lönnroth att det finns oerhört\r\nmycket i det där 196-miljardsprogrammet som\r\nmånga skulle tycka om, även om det skulle mötas\r\nav ovilja i denna kammare. Däremot tror jag att en\r\nsådan person som professor Lindbeck och andra\r\nskulle vara mycket förtjusta i det.</pre><pre>Anf. 12  JOHAN LÖNNROTH (v) replik:</pre><pre>Fru talman! Jag tror inte att man kan lära folk\r\nnågonting om verkligheten. Jag kan inte gå ut på\r\ntorgen och lära folk vad verkligheten innebär. Jag\r\nhar inga sådana illusioner. Däremot tror jag att det\r\när möjligt för oss politiker att förklara för folk både\r\nde diskussioner som förs här och de förslag som\r\nläggs fram, att förklara för folk hur vi röstar i olika\r\nfrågor och hur vi agerar.</pre><pre>När Ian Wachtmeister, Bert Karlsson och deras\r\npartikamrater är ute och talar på torgen om sin\r\npolitik talar de inte om verkligheten här i\r\nriksdagen -- det är mitt intryck. Ni spelar på folks\r\nfördomar när det gäller frågor som u-hjälp och\r\nflyktingpolitik. Och när ni beskriver er egen politik\r\ntalar ni inte om sanningen, exempelvis vad era\r\nsparförslag innebär. Jag upprepar därför mitt\r\nförslag, Ian Wachtmeister: Gå ut till de arbetslösa i\r\neftermiddag och tala om hur era valplattformar och\r\ndet sparprogram ni förde fram för två år sedan såg\r\nut när det gällde de arbetslösas privata ekonomi!</pre><pre>Anf. 13  PER-OLA ERIKSSON (c):</pre><pre>Fru talman! Adventsstjärnor och julgranar lyser nu\r\nupp det svenska vintermörkret. Det symboliserar\r\nväl vad som händer i den svenska ekonomin. Vi ser\r\nallt fler tecken på en återhämtning.\r\nLågkonjunkturens botten är nådd och till viss del\r\npasserad.</pre><pre>Samtidigt består det som vi alla anser förmörkar\r\ntillvaron: den höga arbetslösheten. Den kommer\r\natt vara påtagligt närvarande hos många familjer i\r\nde svenska hemmen under den stundande jul- och\r\nnyårshelgen. Många är oroliga och funderar över\r\nsin framtid. Detta sätter djupa spår hos både barn\r\noch vuxna. Det finns anledning att ta detta problem\r\npå allvar. Det räcker inte med den enkla politiska\r\nretorik som Göran Persson tidigare visade prov på\r\ni dag.</pre><pre>Vårt viktigaste mål och vår viktigaste politiska\r\nuppgift är att skapa nya jobb. Men jobben kommer\r\ninte av sig själva. Nya jobb i befintliga och nya\r\nföretag skapas genom uthållig ekonomisk tillväxt i\r\nhela landet. Några få regioner klarar inte av att ge\r\nhela landet de tillväxttal som nu behövs för att det\r\nskall bli fart på svensk ekonomi. Det behövs\r\nlivskraft och företag i alla delar av landet.</pre><pre>1990-talet gör på många sätt skäl för beteckningen\r\n''en ny tid''. Den ökade internationaliseringen\r\nställer nya krav på bl.a. en offensiv närings- och\r\nsmåföretagspolitik. Det behövs ökade resurser till\r\nen förbättrad utbildning, och det behövs förnyade\r\nvälfärdssystem. De välfärdssystem som vi har levt\r\nmed till dags dato var formade i en annan\r\nekonomisk tid med en annan ekonomisk\r\nutveckling.</pre><pre>Många i den svenska debatten, och inte sällan inom\r\npolitiken, har de senaste åren koncentrerat sig på\r\natt diskutera behov och rättigheter. Mindre kraft\r\nhar ägnats åt åtgärder som skapar nya ekonomiska\r\nresurser, nya företag, varaktiga arbetsplatser och\r\nen rättvis fördelning. Resultatet ser vi i dag: bl.a.\r\nett stort budgetunderskott. Vi får nu bära arvet från\r\ntidigare misslyckanden.</pre><pre>Den uppgift som vi nu står inför är att människor,\r\nföretag och regioner skall utvecklas.\r\nBudgetunderskottet måste avvecklas.</pre><pre>Vi kan konstatera att det fria fallet i ekonomin som\r\ninleddes 89/90 nu har bromsats. Effekterna av\r\nkasinoekonomin i slutet av 80-talet har varit\r\nkännbara för många i landet. De som i dag\r\ndemonstrerar utanför riksdagshuset har fått känna\r\nav följderna av felstegen under 80-talet. Att sanera\r\nen sjuk samhällsekonomi i en djup lågkonjunktur\r\ngår inte oförmärkt förbi. Men vi kan inte skjuta på\r\nproblemen och tro att det blir lättare i framtiden.</pre><pre>Tänk om 80-talets socialdemokratiska regeringar\r\nåtminstone hade påbörjat saneringsarbetet kring\r\nsvensk ekonomi! Hur mycket lättare hade det då\r\ninte varit för vårt samhälle och de människor som i\r\ndag står utan arbete?</pre><pre>Regeringens nödvändiga saneringsprogram för de\r\noffentliga finanserna omsätts nu från ord till\r\nhandling. Det ger resultat.</pre><pre>Ökningen av budgetunderskottet har bromsats.\r\nRäntorna sjunker. Lånen blir billigare. Detta\r\ngynnar hyresgästerna, villaägarna och företagarna\r\ndärför att lånebördan blir lättare att bära. Alla drar\r\nvi nytta av att räntorna sjunker. Dessutom minskar\r\nbelastningen på statsskulden.</pre><pre>Fler och fler indikatorer pekar i dag åt rätt håll. Till\r\nljuspunkterna hör en kraftigt ökad export och ökad\r\nindustriproduktion. Nästa år förväntas dessutom\r\nindustriinvesteringarna att öka mycket kraftigt. I\r\ndag finns det också anledning att till ljuspunkterna\r\ni ekonomin räkna in GATT-avtalet, som skapar ett\r\ninternationellt stabilt regelverk på handelns\r\nområde.</pre><pre>Fru talman! I våras tog riksdagen ställning till ett\r\nsaneringsprogram som skulle sträcka sig några år\r\nframåt i tiden. Riksdagen antog inriktningen och\r\ngrundprinciperna i regeringens saneringsprogram.\r\nSteg för steg skall vi nu omsätta\r\nsaneringsprogrammets ord i konkret politisk\r\nhandling. Det är ett arbete som inte får avstanna.\r\nNu måste man följa de riktlinjer som riksdagen med\r\nbred majoritet i våras ställde upp bakom.</pre><pre>En framgångsrik ekonomisk politik kräver två\r\nsaker: för det första långsiktighet, för det andra\r\nuthållighet.</pre><pre>Saneringsprogrammet kräver uthållighet. Annars\r\nkommer statsskulden och räntorna att bli det\r\nsvenska samhällets tvångströja. Med andra ord kan\r\nman säga att de kommer att bli en gökunge som\r\ntränger bort en allt större del av vår välfärd. Den\r\neller de som äventyrar saneringsprogrammet\r\näventyrar också framtiden för våra barn och\r\nbarnbarn. De skjuter bara problemen på\r\nframtiden.</pre><pre>Jag trodde att vi skulle få höra mer om\r\nSocialdemokraternas ekonomiska politik under\r\nförmiddagen. Hur mycket jag än lyssnade fann jag\r\ninte särskilt mycket substans i de många retoriska\r\norden.</pre><pre>Socialdemokraternas ekonomiska politik\r\ninnehåller, såvitt jag kan se, inte något trovärdigt\r\nprogram för att långsiktigt få bukt med obalansen i\r\nekonomin. Det finns inget saneringsprogram. Det\r\när snarare ett raseringsprogram.\r\nSocialdemokraterna verkar tro att\r\nbudgetunderskottet låter sig talas ned.</pre><pre>Nu är det socialdemokratiska huvudnumret när det\r\ngäller ekonomin att det skall vara en tillfällig\r\nmomssänkning med 5 procentenheter. Den skall\r\ngälla under perioden 1 mars--31 december nästa år.\r\nMot bakgrund av att vi befinner oss i en\r\nbegynnande konjunkturuppgång måste jag säga,\r\nfru talman, att det är ett synnerligen\r\nanmärkningsvärt förslag.</pre><pre>När det gäller momsfrågan har Socialdemokraterna\r\ndessutom intagit en mängd olika ståndpunkter\r\nunder de senaste åren.</pre><pre>I samband med skatteomläggningen var den\r\nsocialdemokratiska ståndpunkten att det skulle\r\nvara en enhetlig moms på 25 procentenheter. Det\r\nvar otänkbart med en lägre eller differentierad\r\nmoms. I 1991 års valrörelse fanns det partier som\r\npläderade för en sänkt generell moms. Mot den\r\npolitiken argumenterade Socialdemokraterna\r\nhögljutt och med eftertryck.</pre><pre>Inför trycket från opinionen och Centern kunde\r\nSocialdemokraterna inför 1991 års val ändå tänka\r\nsig någon form av differentierad moms, i första\r\nhand att det skulle vara lägre moms på maten. Det\r\nblev regeringsskifte, och det blev lägre moms på\r\nmat, turism och persontransporter.</pre><pre>Ett år senare -- hösten 1992 i samband med\r\nkrisförhandlingarna mellan regeringen och\r\nSocialdemokraterna -- fann man en ny ståndpunkt.\r\nDå pläderade Socialdemokraterna för en återgång\r\ntill en enhetlig moms på 25 %. Så blev det dess\r\nbättre inte. Höjningen stannade vid en momssats\r\npå 21 % för de områden där momsen hade varit\r\nnedsatt till 18 %. Detta var alltså hösten 1992.</pre><pre>Några månader senare -- i januari 1993 -- var det\r\ndags för nästa socialdemokratiska ståndpunkt i\r\nmomsfrågan. Allan Larsson och\r\nSocialdemokraterna ville då ha en generell\r\nmomssänkning. Den ståndpunkten återkommer\r\nnu. Kravet är att det skall vara en tillfällig\r\nmomssänkning, dock inte med omedelbar verkan.\r\nDen skall först gälla från den 1 mars 1994.</pre><pre>Det som, enligt Socialdemokraterna, var fel 1991 är\r\nalltså rätt 1994. Nu traskar Göran Persson patrullo\r\ni Allan Larssons fotspår från januari 1993. Det som\r\ndå var fel är inte mer rätt i dag. Jag har följt de\r\nsocialdemokratiska turerna i momsfrågan. Därför\r\nkan jag konstatera att man har intagit den ena\r\nståndpunkten efter den andra. Jag har försökt finna\r\nståndpunkter som Socialdemokraterna ännu inte\r\nhar intagit. Jag har svårt att hitta sådana.\r\nSocialdemokraterna har snart intagit varje tänkbar\r\nståndpunkt i frågan om momssatser. Nu väntar vi\r\nmed spänning på nästa kapitel om\r\nSocialdemokraterna och momsen. Det lär väl\r\nskrivas i januari 1994. Jag inväntar alltså med\r\nspänning den debatt som kommer att föras efter\r\nårsskiftet.</pre><pre>Det är nu absolut fel tidpunkt att göra en generell\r\nmomssänkning. Konjunkturen är på väg uppåt.\r\nKonsumtionen väntas öka kraftigt -- t.o.m. mycket\r\nkraftigt under nästa år. Det är faktiskt fel, Göran\r\nPersson, att drämma till med en momssänkning i\r\ndet läget.</pre><pre>Fru talman! Än en gång vill jag säga att\r\nSocialdemokraternas politik ofta är feltajmad, så\r\näven i detta fall.</pre><pre>Jag lyssnade med spänning på Göran Perssons\r\nanförande om företagsbeskattningen, och jag vill\r\nställa en fråga. Riksdagen kommer av allt att döma\r\natt inom kort fatta beslut om företags\r\naktiebeskattning. Avser Socialdemokraterna,\r\ndärest olyckan skulle vara framme och Göran\r\nPersson sitter i en regering efter valet 1994, att riva\r\nupp det beslut som riksdagen inom kort kommer att\r\nfatta? Det är viktigt att få ett besked i den frågan\r\nför de människor utanför det här huset som kräver\r\nstabilitet, fasthet och långsiktighet. De har inget\r\nbehov av nyckfullhet och kortsiktighet.</pre><pre>För att lösa Sveriges ekonomiska problem krävs,\r\nsom jag sade tidigare, långsiktighet, uthållighet och\r\nansvar. Regeringspartierna har med sin inriktning\r\nav den ekonomiska politiken pekat ut en långsiktig\r\nväg för 1990-talet. Nu krävs det också politisk\r\nuthållighet för att man skall lyckas. Det behövs\r\nockså ansvarskänsla för att man skall kunna lösa\r\ndagens och morgondagens problem till glädje och\r\nnytta för arbetslösa, barn och barnbarn.</pre><pre>Fru talman! Med det anförda ber jag att få yrka\r\nbifall till hemställan i det betänkande från\r\nfinansutskottet som vi nu behandlar och avslag på\r\nsamtliga reservationer och den särskilda\r\nmeningsyttringen.</pre><pre>(Applåder)</pre><pre>Anf. 14  GÖRAN PERSSON (s) replik:</pre><pre>Fru talman! Först vill jag tala om företagsskatten. I\r\nPer-Ola Erikssons fråga ligger en beskrivning av det\r\nmoras som han och den borgerliga regeringen har\r\nförsatt företagsskatterna i. Det här är frågor som\r\nicke skall drivas igenom i kammaren med någon\r\nrösts majoritet för att sedan omedelbart bli föremål\r\nför spekulationer om huruvida besluten kommer\r\natt rivas upp eller inte. Om det finns någonting mer\r\nän retorik och tomma ord i talet om långsiktighet\r\noch stabilitet i Per-Ola Erikssons anförande har\r\nFinansdepartementet och skatteministern försatt\r\nSveriges företagare och Sveriges riksdag i ett\r\nmycket allvarligt läge.</pre><pre>När vi genomförde den skattereform som just har\r\nträtt i kraft var vi angelägna om, Per-Ola Eriksson,\r\natt förankra den hos den dåtida oppositionen. När\r\nman från Per-Ola Erikssons sida river upp\r\nskattereformen för att ge dem som har höga\r\ninkomster och stora kapital de stora\r\nskattesänkningarna, tar man över huvud taget\r\ningen kontakt med oss i oppositionen. Efter det att\r\nni har försatt oss och kammaren i den här\r\nsituationen kommer ni och frågar om vi tänker riva\r\nupp beslutet. Därmed har ni själva bevisat hur\r\nobegåvat ni har agerat i den här frågan. Breda\r\nlösningar och långsiktighet krävs för att\r\nföretagsskattesystemet skall vara trovärdigt.</pre><pre>Vi kommer att motarbeta det här. Vi kommer att\r\nförsöka stoppa det i morgon. Vad som kommer att\r\nske därefter får den ekonomiska utvecklingen visa.\r\nTar skatteplaneringen fart och börjar\r\navdragslejonen komma igen såsom det sägs i\r\nfackpressen, måste vi naturligtvis agera. När och\r\nhur vi tar ställning till detta är vår sak. Regeringen\r\nfår ansvaret för att den nu har kastat ut landet i\r\ndenna osäkerhet.</pre><pre>Per-Ola Eriksson talade om en ny näringspolitik.\r\nHerr Eriksson och jag hade en diskussion i höstas\r\nom Vattenfalls privatisering. Den frågan har nu\r\nskjutits fram till andra sidan valdagen av\r\nnäringsministern. Jag vill fortfarande höra\r\nCenterns principiella syn på privatiseringen av\r\nVattenfall. Skall vi äga gemensamt eller vill\r\nCentern föra ut Vattenfall till marknaden?</pre><pre>Jag skulle också sätta värde på om Per-Ola\r\nEriksson svarade på Ian Wachtmeisters kritik, som\r\njag instämde i, av hur beredningen av den\r\nekonomiska politiken har skett i finansutskottet.\r\nVarför får vi inte en samlad beredning av hela den\r\nekonomiska politiken? Varför skjuts frågor ifrån\r\noss? Varför tar inte Per-Ola Eriksson ledningen i\r\nriksdagen i det utskott som så många av oss tycker\r\nrimligen borde vara det centrala och samordnande\r\ni ett sådant här läge? Vilka överväganden ligger\r\nbakom Per-Ola Erikssons frivilliga devalvering av\r\nfinansutskottet?</pre><pre>Anf. 15  TALMANNEN:</pre><pre>Jag får erinra om de tidsregler som gäller för\r\nrepliker.</pre><pre>Anf. 16  PER-OLA ERIKSSON (c) replik:</pre><pre>Fru talman! Jag fann mig föranledd att ställa frågan\r\ntill Göran Persson om företags- och\r\naktiebeskattningen mot bakgrund av den osäkerhet\r\nsom socialdemokratiska företrädare sprider i den\r\nfrågan. Bara för någon dag sedan kunde vi höra\r\nsocialdemokraten Lennart Pettersson, före detta\r\nordförande i ett av riksdagens utskott, säga att när\r\nSocialdemokraterna kommer tillbaka till makten\r\nskall det här rivas upp.</pre><pre>Göran Persson svarade inte på den fråga jag ställde.\r\nHan glider i väg och fortsätter att skapa osäkerhet.\r\nSvara, Göran Persson! Kommer det beslut som\r\nriksdagen inom kort skall fatta beslut om att rivas\r\nupp därest Göran Persson, om olyckan är framme,\r\nskulle sitta i regeringen efter valet 1994? Eller vill\r\nGöran Persson att alla de människor som är ute i\r\nnäringslivet, de mindre och medelstora företagen\r\noch de som satsar pengar i riskkapital till företagen\r\nskall leva i okunnighet om svaret på den här frågan?\r\nJag tror att det är viktigt att vi kommer ifrån den\r\npolitiska retorik som Göran Persson ofta odlar. Vi\r\nskall i stället ge klara, bestämda besked till\r\nmänniskorna där ute.</pre><pre>Vattenfall är i dag inte föremål för någon\r\nprivatisering. Jag medger gärna att jag i allra högsta\r\ngrad är delvis medskyldig till det av olika skäl. Men\r\nen sak är säker: Det förekommer privat ägande av\r\nvattenkraft i det här landet. Jag ser ingen principiell\r\nskillnad mellan statligt eller privat ägande. Om det\r\nfinns privat ägande på vissa ställen tycker jag också\r\natt man kan införa privat ägande i det län som i dag\r\nframför allt präglas av statligt ägande.</pre><pre>Göran Persson talade om finansutskottet. Göran\r\nPersson är ny i finansutskottet. Jag skulle gärna ha\r\nsett att han som vice ordförande skulle vara lika\r\nflitig gäst på utskottssammanträdena som sin\r\nföreträdare Hans Gustafsson. Göran Persson har\r\nvarit en sällan sedd gäst i finansutskottet under\r\nhösten. Jag skall gärna medverka till att\r\nfinansutskottets ställning skall förändras. Göran\r\nPersson vet att det ligger sådana förslag på\r\nriksdagens bord. Vi skulle få ett helhetsgrepp över\r\nde ekonomisk-politiska frågorna. Vi är inte där\r\nännu. Jag tror att Göran Persson inser att så länge\r\ninte finansutskottet har den rollen kan vi inte sätta\r\noss över riksdagsordningen. Men vi är öppna för en\r\nbred, intensiv och seriös debatt om ekonomisk-\r\npolitiska frågor. Som Göran Persson har insett så\r\nkommer vi att återkomma till den punkten efter\r\nårsskiftet.</pre><pre>Anf. 17  GÖRAN PERSSON (s) replik:</pre><pre>Fru talman! Det går att gå till protokollet för att se\r\nmin närvaro i finansutskottet. Min närvaro har varit\r\ntillräckligt stor för att utskottsmajoriteten skulle ha\r\nhaft möjlighet att diskutera den ekonomiska\r\npolitiken. Några sådana samtal har inte förts med\r\noppositionen, varken med mig eller med de övriga\r\nsocialdemokraterna.</pre><pre>När det var allvar för några veckor sedan och\r\nkammaren väntade på att utskotten skulle samlas\r\nvar finansutskottet det första utskottet som drog sig\r\nur de ekonomiska resonemangen och ''knöt ihop''\r\nsitt betänkande. Det är märkligt, och däri bottnar\r\nkritiken.</pre><pre>Per-Ola Eriksson lämnar ett principiellt besked om\r\natt han kan tänka sig en privatisering av Vattenfall.\r\nJag respekterar det beskedet. Men vi får fortsätta\r\nden debatten, inte minst i Norrbotten och andra\r\nnorrländska valkretsar. För övrigt finns det en\r\nvrede även inom detta område som sträcker sig\r\nlångt utanför de kommuner och regioner där\r\nVattenfall har sin produktion. Men det är ett\r\nvälkommet besked från Centerns sida.</pre><pre>Jag tror att Per-Ola Eriksson får kombinera\r\ndebatten om Vattenfall med sitt försvar av\r\nföretagsskattepaketet. Åk hem till Norrbotten,\r\nPer-Ola Eriksson, och förklara varför det är rimligt\r\natt ett fåtal hushåll i det här landet får\r\nskattesänkningar i miljonklassen medan andra får\r\nbetala det.</pre><pre>Åk hem och ta den debatten! Kryp inte heller ur\r\ndebatten om den situation som ni har försatt\r\nriksdagen och företagarna i genom att avkräva\r\nbesked om hur socialdemokraterna skulle agera i\r\nen hypotetisk situation. Vi har en enda\r\nbeslutspunkt framför oss just nu, nämligen att efter\r\nmorgondagens debatt ta ställning i den\r\nefterföljande voteringen. Vid det tillfället kommer\r\nvi socialdemokrater att rösta emot framlagt förslag.</pre><pre>Om olyckan skulle vara framme och Per-Ola\r\nEriksson får som han vill, anser jag att Per-Ola\r\nEriksson, tillsammans med de som ingår i\r\nprivatiseringskampajen för Vattenfall, skall åka\r\nupp till Norrbotten och övriga Norrland för att ta\r\ndiskussionen om de stora skattesänkningarna för\r\nbl.a. Per Westerberg. Därefter får vi se var vi\r\nhamnar i denna diskussion. Per-Ola Eriksson\r\nkommer då kanske att förstå vilket moras han har\r\nförsatt företagsamheten och, kanske rent av,\r\nCentern i.</pre><pre>Anf. 18  PER-OLA ERIKSSON (c) replik:</pre><pre>Herr talman! Göran Persson drar som vanligt litet\r\nväl långtgående slutsatser av det som jag säger. Det\r\när förstås hans privilegium. Jag tillåter mig att själv\r\ntolka det som jag själv säger.</pre><pre>För att privatisera Vattenfall finns det vissa givna\r\nkrav och villkor som jag ställer; dessa krav känner\r\nde till som för närvarande handlägger den frågan.\r\nDessa krav känner också människorna i Norrbotten\r\ntill.</pre><pre>Det finns skäl att ta upp ytterligare en sak, Göran\r\nPersson. I dag lever vi i en värld som är avreglerad.\r\nGränserna raderas ut. Socialdemokraterna\r\nmedverkade under sin tid i regeringsställning till att\r\nslopa bl.a. valutaregleringen. Det är då viktigt att\r\nockså se till att Sverige blir utomordentligt\r\nintressant för andra länder från\r\ninvesteringssynpunkt. Man har beklagat att\r\nsvenska investeringar under 1980-talet i alltför stor\r\nutsträckning gått utomlands. Jag tror att Göran\r\nPersson också har gjort ett och annat debattinlägg\r\nom det.</pre><pre>Nu skall Sverige göras till ett intressant land att\r\ninvestera i. Nu skall vi göra det intressant att starta\r\noch driva företag, att spara i riskkapital -- låta den\r\nenskilda människan ta fram sparpengar till\r\nriskkapital -- för att skapa de nya jobben, för att\r\nutveckla den nya tekniken, regioner och olika\r\nbranscher. På det sättet, Göran Persson, skapas den\r\nbästa stabiliteten på en bra arbetsmarknad. Vi\r\nskapar också en bra front mot arbetslösheten. På\r\ndet sättet skapar vi också långsiktighet och stabilitet\r\ni näringslivet och livskraft i bygderna.</pre><pre>Göran Persson lever ibland med de enkla\r\nbudskapen och många orden. Men det är inte med\r\nretorik och enkla ord som man bygger upp Sverige.\r\nDet är genom tålmodigt arbete för bättre\r\nbetingelser för småföretagen och för livskraft i hela\r\nlandet som vi bör möta en ny tid. Det arbetet har\r\nvi inlett, och det arbetet tänker vi fortsätta med.</pre><pre>Anf. 19  IAN WACHTMEISTER (nyd)\r\nreplik:</pre><pre>Fru talman! Per-Ola Eriksson, finansutskottets\r\nordförande, gladdes åt en ljusning i konjunkturen.\r\nJag blir alltid lika rädd när det talas om ljuset i\r\nslutet av tunneln. Det är ungefär samma sak som\r\nnär man här i kammaren tidigare diskuterade\r\nutrikespolitik och avfärdade hotet från Ryssland\r\nmed orden: Det är skönt att det inte längre finns\r\nnågot hot från Ryssland, osv. Alla grundläggande\r\nproblem i Sverige återstår att lösa. Alla de frågor\r\nsom vi politiker skall åtgärda återstår.</pre><pre>Intresset för julen som finansutskottets ordförande\r\nvisade var mycket trevligt. Det fick mig att tänka på\r\natt den svenska ekonomin ser ut som en julgran --\r\nefter julgransplundringen.</pre><pre>Jag håller med om en sak som Per-Ola Eriksson tog\r\nupp vad gäller en momssänkning i detta\r\nekonomiska läge. Om man frågar folk ute i\r\nverkligheten, dvs. marknaden, vad som just nu\r\nvore det dummaste att göra, får man svaret: en\r\ngenerell momssänkning. En moms rakt av skulle\r\ngöra dem vettskrämda. Det bästa man kan göra vad\r\ngäller en momssänkning är en finansierad sänkning\r\nav tjänstemomsen. I den rikningen har Ny\r\ndemokrati arbetat. En sänkt tjänstemoms ger\r\nnämligen arbete.</pre><pre>Det står i klass med något som jag skulle vilja få\r\nförtydligat, nämligen direkt- och\r\nnuvärdesavskrivningar. Något som både\r\nSocialdemokraterna och Ny demokrati har tagit\r\nupp. Vi tvingade fram en skrivning kring det. Låt\r\nmig upplysa finansutskottets ordförande om att när\r\nvi i Ny demokrati träffar avtal, är det inte\r\nskrivningarna som vi bryr oss om utan uppgörelsen\r\nsom sådan. När det står att regeringen skyndsamt\r\nskall återkomma med förslag till lagreglering om\r\nsådan reglering behövs, hoppas jag att alla här i\r\ndenna kammare ställer upp, så att vi skyndsamt får\r\ntillbaka ärendet för behandling. Direkt- och\r\nnyvärdesavskrivningar skulle nämligen sätta fart på\r\nSverige. En sådan reform skall också finansieras på\r\nnågot sätt. Då måste ni ställa upp på våra\r\nföreslagna besparingar.</pre><pre>Ibland sägs det att uppgörelser med Ny demokrati\r\nkostar någonting, exempelvis 1 miljard eller 1,5\r\nmiljarder kronor. Oviljan att ställa upp på Ny\r\ndemokratis föreslagna besparingar har kostat 20\r\nmiljarder kronor. Ny demokrati lade fram\r\nbesparingsförslag om 20 miljarder kronor. Alla\r\ndessa viftades bara bort. Jag ber om svar dels vad\r\ngäller uppgörelsen om direkt- och\r\nnuvärdesavskrivning, dels vad gäller kostnaderna\r\nför uppgörelsen. Kostade den för mycket för Per-\r\nOla Eriksson?</pre><pre>Anf. 20  PER-OLA ERIKSSON (c) replik:</pre><pre>Fru talman! Eftersom Ny demokrati tar upp frågan\r\nom tjänstemomsen, vill jag hänvisa til den\r\nutredning som regeringen tillsatt, för att undersöka\r\nde olika skattekilar som kan finnas till hinder för att\r\nutveckla tjänstesektorn.</pre><pre>Visserligen är Sverige ett industriland, och skall så\r\nförbli, men det snabbast växande området är dock\r\ntjänstesektorn. Precis som i andra länder, måste vi\r\ni Sverige medverka till att underlätta en utveckling\r\nav tjänstesektorn. Det utredningsarbete som inletts\r\nhoppas jag skall lösa problemen på detta område.</pre><pre>Vad gäller de skrivningar som görs i olika\r\nbetänkanden med anledning av olika\r\nmajoritetsyttringar i olika utskott, vill jag påstå att\r\nom det i ett betänkande står ordet skyndsamt, avser\r\nutskottsmajoriteten faktiskt också skyndsamt i\r\nordets rätta bemärkelse. När vi ger regeringen\r\ndetta ärende till känna, kommer vi att medverka till\r\nen så snabb behandling som över huvud taget är\r\nmöjlig.</pre><pre>De olika besparingsförslag som Ny demokrati har\r\npekat på kanske vi inte alltid är överens om vad\r\ngäller inriktningen. Det handlar mest om detaljer.\r\nMen när det har gällt att ställa upp för besparingar\r\nhar även Ny demokrati sviktat. Det man har sagt\r\nhar inte alltid gått från ord till handling. Man skall\r\ni och för sig inte gråta över spilld mjölk, men under\r\nde två senaste riksdagsåren finns det ett antal\r\nexempel på att Ny demokrati inte riktigt levt upp\r\ntill dess egna ord om vikten av besparingar.</pre><pre>Fru talman! Med tanke på vad som sagts om\r\njulgranar och adventsstjärnor vill jag passa på\r\ntillfället att framföra en önskan om en god jul och\r\nett gott nytt år till talmannen, kammarens\r\nledamöter och personal.</pre><pre>Anf. 21  IAN WACHTMEISTER (nyd)\r\nreplik:</pre><pre>Fru talman! Jag uppfattade inte riktigt om\r\njulhälsningen även var riktad till mig. Om den var\r\ndet ber jag att få tacka så mycket. Jag ber också att\r\nfå återföra densamma till ordföranden i\r\nfinansutskottet.</pre><pre>Per-Ola Eriksson hänvisar till en utredning. Jag såg\r\nnyss utredaren förfärad röra sig i kammaren. Han\r\nlämnade visst kammaren. Det skall alltså komma\r\nett slags förslag den 25 eller den 26 januari om\r\ntjänstemomsen. Men det som jag ser fram emot är\r\ndet som då kommer att göras. Det är väldigt skojigt\r\nmed utredningar, men att tillsätta en utredning är\r\nockså ett sätt att gömma saker för att slippa tala om\r\ndem. Men jag hoppas att man inte kan komma\r\nundan en sådan diskussion efter den 26 januari.</pre><pre>Per-Ola Eriksson sade att Ny demokrati ibland\r\nsviktar. Vi i Ny demokrati sviktar inte alls. Sådana\r\nhär påståenden tänker jag ta upp även i\r\npartiledardebatten. Jag är nämligen rätt arg över\r\nsådana beskyllningar. Vi är väldigt raka i våra\r\nuppgörelser, ber jag att få påpeka. När vi i Ny\r\ndemokrati i våras tvingade fram förhandlingar vad\r\ngäller kompletteringspropositionen, uttalade vi oss\r\nmycket tydligt. Vi sade att vi gick med på att över\r\nviss tid förstärka budgeten med ca 80 miljarder\r\nkronor men att vi inte godtog fördelningen.</pre><pre></pre><pre>Vi sade att vi säkert kommer att föreslå mer av\r\nbesparingar och nedskärningar av statens utgifter\r\noch mindre av skattehöjningar. På det spåret är det\r\ni dag.</pre><pre>Det var en debatt mellan ordföranden och vice\r\nordföranden om finansutskottets betydelse för\r\nSverige, för ränteläget och kronkursen. Vi har gjort\r\nen liten undersökning som visar att kronan aldrig\r\nhar gått upp så mycket som när finansutskottet\r\ngjorde sin utlandsresa.</pre><pre>Anf. 22  PER-OLA ERIKSSON (c) replik:</pre><pre>Herr talman! Det var bra att Ian Wachtmeister\r\nstannade hemma så att kronan inte gick upp ännu\r\nmer.</pre><pre>Såvida Ian Wachtmeister anser sig tillhöra denna\r\nkammare omfattas han självfallet av min\r\njulhälsning. Även till en trätobroder kan man i\r\njuletid framföra en önskan om en God Jul och ett\r\nGott Nytt År.</pre><pre>Anf. 23  LARS TOBISSON (m):</pre><pre>Herr talman! Häromdagen fick jag i min hand\r\nStatistiska centralbyråns månadsöversikt\r\nIndikatorer. Redan på första sidan var rubriken\r\n''Industrins lönsamhet ökar''. Den följdes på\r\ninsidorna av underrubriker som ''Ökad\r\nindustriproduktion'', ''Ökad orderingång'' och\r\n''Kraftig investeringsökning 1993''. Utrikeshandeln\r\nrapporterades genomgå en snabb förbättring, och\r\nvåra affärer med omvärlden har nu nått balans.\r\nArbetskraftskostnader och priser emotsågs öka\r\nendast långsamt den närmaste tiden, och\r\nräntenedgången det senaste året beräknades till\r\ndrygt 4 procentenheter.</pre><pre>Dessa uppgifter vittnar om att den ekonomiska\r\nnedgången har bottnat och att väsentliga sektorer,\r\nsom industrin och exporten, mycket snabbt är på\r\nväg upp. Det bekräftas av att Konjunkturinstitutet\r\ni sin decemberrapport räknar med en tillväxt nästa\r\når på nära 2 % och nära 3 % 1995.</pre><pre>Dagsfärsk statistik visar faktiskt att det redan har\r\nvänt. Under de två senaste kvartalen har Sveriges\r\nekonomi blivit bättre. Tredje kvartalet var\r\nuppgången i ekonomin hela 2 % jämfört med det\r\nföregående. Det har föranlett Dagens Industri att i\r\ndagens nummer trumpeta ut att Sveriges BNP ökar\r\nsnabbast i världen. Jag skall gärna säga att det\r\nnaturligtvis är att uttrycka sig väl dramatiskt, för att\r\nnu säga det försiktigt. Intressant nog tycks även den\r\nprivata konsumtionen ha vänt uppåt. Det märkte vi\r\ninte mycket av i de debattinlägg som har gjorts\r\ntidigare i dag. Mellan andra och tredje kvartalet i\r\når skedde en ökning med över 1 %. Det var inte lätt\r\natt urskilja något av den omsvängningen i den\r\ndomedagspredikan som Göran Persson höll och där\r\nhan förordade en ordentlig konsumtionsstimulans i\r\nfortsättningen.</pre><pre>Den privata konsumtionen är ju en nyckelfråga för\r\ntakten i återhämtningen. Fortfarande finns det\r\nnedhållande faktorer, men det är alldeles tydligt att\r\nhushållen sedan denna höst ser mera positivt på\r\nframtiden. Fallet i tillgångspriserna har avstannat\r\noch på den finansiella sidan förbytts i en kraftig\r\nuppgång. Skuldanpassningen är i stort sett\r\ngenomförd, kapitalkostnaderna är, som jag\r\nnämnde, lägre än på länge, och ersättningsbehoven\r\nvad beträffar bostäder, bilar m.m. är eftersatta\r\nsedan några år tillbaka. När det står klart att\r\npriserna inte blir lägre än för närvarande, kan\r\nomslaget i köpbeteende mycket väl bli kraftigare än\r\nvad som allmänt antas. Det här har jag framfört\r\ntidigare. De senaste siffrorna bestyrker det.</pre><pre>Vad det nu närmast gäller är att förebygga att\r\nuppdämda konsumtions- och anskaffningsbehov\r\nurartar i en allmän köpfest. Det är angeläget att\r\nhushållssparandet ligger kvar på en god nivå. Den\r\nkraftiga förbättring som skett under senare år har\r\ninte mer än fört upp Sverige till industriländernas\r\ngenomsnittsnivå och kan från den synpunkten inte\r\nbetecknas som ett problem. Mera onormal och\r\noroande är näringslivets ovilja att fullt ut omsätta\r\ndet goda privata sparandet i investeringar. Men\r\nrestriktionerna är här inte så mycket ekonomiska\r\nsom psykologiska. Ändrade avskrivningsregler kan\r\ninte förutses ge så stor effekt. Så snart det blir klart\r\natt Sverige blir medlem i EG och att de\r\nförbättringar i näringslivets villkor som regeringen\r\ngenomdrivit kommer att kvarstå, blir det också fart\r\npå investeringsviljan.</pre><pre>Sådan klarhet skulle också betyda mycket för att\r\navhjälpa de två stora kvarstående problem som\r\npräglar svensk ekonomi: arbetslösheten\r\nnaturligtvis och det offentliga upplåningsbehovet.\r\nDet program som nyligen antagits inom EG med\r\nutgångspunkt i kommissionens vitbok om tillväxt\r\noch sysselsättning har många drag gemensamt med\r\nden aktiva arbetsmarknadspolitik som regeringen\r\ndriver. Det hade också Göran Persson noterat.</pre><pre>Tanken på investeringar i infrastruktur är inte\r\nheller ny här hemma. Med hänsyn till\r\nförutsättningarna i övrigt inom byggsektorn är det\r\nangeläget att sådana projekt som Öresundsbron\r\noch Dennispaketet snarast kommer till praktiskt\r\nutförande. Och rimligen kommer den uppgörelse\r\nsom är på väg att nås i GATT-förhandlingarna att\r\nfå en starkt positiv effekt på världshandeln, vilket\r\nmed hänsyn till den goda konkurrenskraft Sverige\r\nnu har bör ge skjuts åt produktionen här hemma.\r\nOch då blir det flera nya och riktiga jobb.</pre><pre>Vad på oss själva ankommer i detta sammanhang är\r\nframför allt att avreglera arbetslivet. De beslut som\r\nkommer att fattas senare denna dag beträffande\r\narbetsrätten är ett första begränsat -- men ändå\r\nviktigt -- steg i den riktningen. Den inledda\r\nomläggningen av arbetslöshetsförsäkringen mot ett\r\nallmänt avgiftsfinansierat grundskydd vid\r\ninkomstbortfall fungerar på samma sätt. En smolk\r\ni glädjebägaren är att stöd för denna förändring har\r\nkunnat vinnas endast till priset av att den lägsta\r\nersättningsnivån har höjts så mycket att den\r\nkommer att utgöra det slags minimilönenivå som i\r\nandra länder fungerar som ett hinder för oerfaren\r\narbetskraft att vinna inträde på arbetsmarknaden.</pre><pre>Det andra stora kvarstående problemet är alltså det\r\noffentliga upplåningsbehovet. Det stora\r\nunderskottet i statens budget verkar på många olika\r\nsätt dämpande på den ekonomiska aktiviteten.\r\nHushållen är medvetna om att dessa åtaganden på\r\nett eller annat vis måste betalas i framtiden.\r\nEkonomiska beslutsfattare ser sambandet med den\r\noväntat stora försvagning som kronan har\r\nundergått, vilket i sig skapar en betydande\r\ninflationsrisk när återhämtningen kommer i gång.\r\nAtt i detta läge, när det offentliga\r\nupplåningsbehovet redan avsevärt överstiger 200\r\nmiljarder kronor, ytterligare vilja stimulera\r\nefterfrågan genom budgetförsvagande åtgärder är\r\nhelt enkelt oansvarigt.</pre><pre>Den kortsiktiga ekonomiska politik som\r\noppositionen med varierande detaljutformning\r\nförordar skulle ofelbart höja\r\ninflationsförväntningarna och driva upp\r\nräntenivån. Ökat statligt upplåningsbehov och\r\nhögre räntor tränger undan produktiva\r\ninvesteringar och förhindrar därmed tillkomsten av\r\nde nya jobb man säger sig eftersträva.</pre><pre>Det är just av dessa skäl som det är så viktigt att\r\ngenomföra regeringens av riksdagen i våras\r\nantagna saneringsprogram. Mot bakgrund av\r\noppositionens partimotioner och senare\r\nvoteringsläget i utskottet såg det ett tag mycket\r\nhotfullt ut för detta programs och därmed\r\nregeringens fortbestånd. Det förelåg en akut risk\r\nför en budgetförsvagning nästa år med ca 20\r\nmiljarder kronor. Nu har denna risk reducerats till\r\nnågonstans mellan 1 och 1,5 miljarder. Jag föredrar\r\natt fortfarande betrakta det som en risk i hopp om\r\natt voteringsutgången skall bli mera gynnsam. Men\r\nredan denna förändring är illa nog. Framför allt är\r\ndet ingen bra signal till de ekonomiska\r\nbeslutsfattarna om hur vi politiker förmår leva upp\r\ntill kravet på trovärdighet i det nödvändiga\r\nstrukturella förändrings- och förnyelsearbetet.</pre><pre>Herr talman! Om nio månader är det val. Det är lätt\r\natt denna stora händelse förblindar. Men det finns\r\nett långt liv därefter. Det viktigaste är nu att inte\r\nförivra sig i den ekonomiska politiken. Det är ett\r\nklassiskt fel att sätta in stimulansåtgärder så sent att\r\nde bara förstärker den uppgång som ändå är på väg\r\noch därmed orsakar flaskhalsproblem och\r\növerhettningstendenser. Efter det att skattesidan\r\nnu i huvudsak är färdigstrukturerad, gäller det att\r\nta itu med utgiftsbilden, särskilt de stora\r\ntransfereringssystemen. Under våren kommer\r\ndärför reformarbetet att fortsätta inom\r\narbetslöshetsförsäkringen och familjepolitiken.\r\nÖnskvärt är också att det kan skapas klarhet i\r\npensionsfrågan före valet. Men överlägset mest\r\nbetydelsefullt är att slutföra projektet att på\r\nmedlemsbasis föra in Sverige i det europeiska\r\nsamarbetet. Kan vi sedan undanröja oron för s.k.\r\nåterställare på bl.a. kapitalbeskattningens och\r\narbetsrättens områden efter valet, har vi också med\r\nsikte på tillväxt och välfärd förbättrat de\r\ninstitutionella förutsättningar som det enligt årets\r\nnobelpristagare North och Fogel är politikernas\r\nviktigaste uppgift att vårda.</pre><pre>Herr talman! Med detta yrkar jag bifall till\r\nhemställan i finansutskottets betänkande nr 1.</pre><pre>Anf. 24  GÖRAN PERSSON (s) replik:</pre><pre>Herr talman! Lars Tobisson gav en föraning av den\r\nkommande valrörelsen. Vi vet naturligtvis hur\r\nregeringssidan kommer att föra sin valrörelse. Man\r\nkommer att klamra sig fast vid den uppgång i\r\nexporten och vid den förbättring i bytesbalansen,\r\nsom nu är på väg, till följd av att kronkursen är så\r\nsvag som den är, som i sin tur är en följd av det\r\nmisslyckade försvaret av kronkursen. Detta känner\r\nvi till, och vi förstår den uppläggningen. Vad Lars\r\nTobisson och övriga delar av regeringsunderlaget\r\nkommer att få stå till svars för i valrörelsen är det\r\nsom han inte talar om, nämligen den fortsatt\r\nrekordhöga massarbetslösheten -- vad finns det för\r\npolitik att möta den? -- och de visserligen nominellt\r\nsänkta men fortsatt realt mycket höga räntorna för\r\nsåväl villaägare som småföretagare. Vad finns det\r\nför politik där? Vidare kommer man att få stå till\r\nsvars för den statsskuld som ju Lars Tobisson\r\nbeskriver vådorna av på ett ganska bra sätt, men\r\nsom han själv faktiskt är en av arkitekterna bakom,\r\nden statsskuld som fortsätter att växa och\r\nlångsiktigt underminerar välfärdssamhället. Hur\r\nhanteras den? Det saneringsprogram som\r\nregeringen har lagt fram är ju utdömt av de flesta\r\nbedömare.</pre><pre>Det var en sak som Lars Tobisson gick förbi i sitt\r\nanförande. Det var hur han mot bakgrund av\r\nresonemanget på moderatstämman nu kan votera\r\nför höjda punktskatter, höjda skatter på inkomster\r\noch en höjd beskattning av egenföretagarna 1994.\r\nModeraterna har ju gjort skattesänkningar till sin\r\nstora fråga. Än så länge riktar sig\r\nskattesänkningarna bara till de hushåll som har det\r\nallra bäst ställt, de som äger kapital. Men också\r\nlöntagarhushåll har av moderaterna förespeglats\r\nskattesäkningar. Hur går det som ni nu gör ihop\r\nmed den moderata retoriken och förkunnelsen,\r\nLars Tobisson? Dessutom förutskickar Lars\r\nTobisson ytterligare indragningar. Han säger att\r\nman nu skall vara rädd för en allmän köpfest. Hur\r\nskall jag tolka det? Är det fler skattehöjningar på\r\ngång i Finansdepartementet, som är förankrade i\r\nModerata samlingspartiet? Jag tror att det är\r\nväldigt många fler än jag som oerhört gärna vill ha\r\nsvar på dessa frågor.</pre><pre>Anf. 25  LARS TOBISSON (m) replik:</pre><pre>Herr talman! Göran Persson ställer frågor, men han\r\nger väldigt få besked om den politik som\r\nsocialdemokraterna skulle kunna tänka sig att föra.\r\nHan höll förut ett mycket salvelsefullt anförande\r\nsom handlade om orättvisor och folklig vrede. Men\r\ndet handlade mycket litet om den ekonomiska\r\nutvecklingen, så litet att jag inte tror att Göran\r\nPersson har satt sig in i de senaste tendenserna,\r\noch -- som sagt -- det handlade mycket litet om den\r\negna ekonomiska politiken.</pre><pre>Det enda jag egentligen minns av substans är att\r\nGöran Persson prisade president Clintons förslag\r\ntill sjukvårdsreform i USA. Det var ett brott med\r\nnyliberalismen, och nu börjar man även i USA\r\nanamma socialdemokratiska idéer. Jag vill upplysa\r\nGöran Persson om att det som man diskuterar i\r\nUSA inte är införandet av landsting som skulle få\r\nmonopol på sjukvården, utan införande en allmän\r\nsjukvårdsförsäkring, en fråga som vi moderater\r\nlänge har drivit. Vi ser tacksamt att man även i det\r\ndemokratiska partiet i USA har kommit fram till\r\nsamma slutsats.</pre><pre>Göran Persson försökte att göra ett nummer av att\r\nmoderaterna höjer skatter. Det som nu är aktuellt\r\när genomförandet av en indexering som innebär att\r\npunktskatter realt sett blir oförändrade. Genom\r\nregeringens framgångsrika politik mot inflationen\r\nblir det därmed inte heller särskilt stora nominella\r\nförändringar. Detta är fruktansvärt förljuget,\r\neftersom Göran Persson mycket väl vet att när han\r\ntalar om förändringen av grundavdraget -- som han\r\nnu plötsligt motsätter sig -- var detta något som\r\nsocialdemokraterna själva tog upp och drev igenom\r\ni krisuppgörelsen. Det vittnar litet grand om den\r\nopportunistiska balansgång som man här försöker\r\nsig på.</pre><pre>Sedan sade Göran persson att det må vara att det\r\nnu går litet bättre med exporten och kanske med\r\nindustriproduktionen, vilket skulle bero på att vi\r\nmisslyckades -- både socialdemokraterna och\r\nregeringspartierna -- med att försvara kronan. Min\r\npoäng i mitt anförande var att det stannar inte vid\r\ndetta. Den uppgång som vi kan se omfattar flera\r\nkomponenter i ekonomin. Den så betydelsefulla\r\nprivata konsumtionen som ökade under det kvartal\r\nsom gick förutses fortsätta att växa. Tack vare den\r\nframgångsrika nedpressningen av räntan finns det\r\nfaktorer i ekonomin som gör att vi inte behöver\r\nsatsa på framför allt stimulansåtgärder av det\r\nlångtgående slag som Göran Persson vill sätta in\r\noch som han dessutom vill lägga framåt i tiden. Om\r\ndet verkligen skulle bli bifall till det förslaget, så blir\r\ndet inte någon konsumtionsökning under de\r\nnärmaste månaderna. Det blir i så fall aktuellt först\r\nmot slutet av nästa år, inför den förestående\r\nhöjningen av momsen.</pre><pre>Anf. 26  GÖRAN PERSSON (s) replik:</pre><pre>Herr talman! Jag har varit noga med att framhålla\r\natt det inte råder något tvivel om att vi har en\r\nutomordentligt god utveckling i exportindustrin\r\noch att det är ett resultat av kronfallet. Att det\r\ndärtill kommer ett lågt löneavtal, sänkta\r\narbetsgivaravgifter och en god\r\nproduktivitetsutveckling gör inte saken sämre. Men\r\npoängen i vår kritik är att detta icke drar hela\r\nekonomin. Trots detta kan vi se framför oss en\r\nfortsatt tillväxt i arbetslösheten, eller åtminstone en\r\narbetslöshet som planar ut och består på dagens\r\nmycket höga nivå. Det är ju där som Lars Tobisson\r\nsaknar politik.</pre><pre>Sedan sade Lars Tobisson något förtrytsamt att jag\r\nförsöker att göra ett nummer av att moderaterna\r\nhöjer skatterna.</pre><pre>Herr talman! Jag kan försäkra att jag inte behöver\r\nanstränga mig särskilt mycket för att hitta en\r\ndissonans mellan vad Lars Tobisson säger på den\r\nmoderata stämman och vad han medverkar till i\r\npraktisk politik här i kammaren. Att de på\r\nmoderatstämman som företräder de stora\r\nkapitalägarna har fått sitt har vi förstått. Men alla\r\nde som har krävt att man skall sänka skatten också\r\nför löntagare, vilket jag antar att de uppfattar som\r\nmoderatpolitik, får här i kammaren se en politik\r\ndär Lars Tobisson driver igenom skattehöjningar.\r\nGrundavdraget var ett inslag i krisuppgörelsen som\r\nkom till för att rädda kronan, men sedan sjönk\r\nkronan och grundavdragsförsämringen sker\r\nlikafullt som en åtstramning ovanpå\r\nkronkursjusteringens åtstramande effekt. Det är\r\ndålig ekonomisk politik. Lars Tobisson har alltså att\r\nförklara hur han ser på skattesänkningar framöver.</pre><pre>Jag ställde en fråga om den allmänna köpfest som\r\nLars Tobisson såg i kikaren. Även detta skulle\r\nkräva någon typ av åtstramning enligt Lars\r\nTobissons resonemang.</pre><pre>Jag ser inte någon allmän köpfest i SCB:s siffror\r\nfrån i går, och inte heller i övriga prognosmakares\r\nsiffror. Det är att ta i våldsamt. Men om Tobisson\r\ngör den verklighetsbedömningen och tänker\r\nanvända skatteinstrumentet på det sätt som han har\r\ngjort hittills, då har vi höjda skatter framför oss.</pre><pre>Så inte är det särskilt svårt, herr talman, att göra\r\nett nummer av det som Moderaterna just nu sysslar\r\nmed i skattepolitiken.</pre><pre>Återigen Lars Tobisson: Klara ut den stora\r\nretoriken på stämman jämfört med vad ni\r\nmoderater nu sysslar med här i riksdagen! Klara ut\r\nF-skattesedeln -- egenföretagarnas extra\r\nskatteinbetalning -- i förhållande till\r\nkonjunkturläget! Det är dessa frågor som jag tror\r\natt många fler än jag skulle vilja höra en ledande\r\nmoderat politiker och ideolog som Lars Tobisson\r\nutveckla.</pre><pre>För övrigt går det utomordentligt väl att, utöver de\r\nanföranden som jag har hållit, studera vårt\r\nsammanhängande alternativ när det gäller\r\nekonomisk politik. Det finns redovisat i en mycket\r\nutförlig motion.</pre><pre>Anf. 27  LARS TOBISSON (m) replik:</pre><pre>Herr talman! Problemet är, Göran Persson, att ert\r\nalternativ inte är sammanhängande. Framför allt\r\npassar det inte i den ekonomiska utveckling som nu\r\npågår. Det är det som jag har försökt att belysa. Jag\r\nfrågar: Hur kan Göran Persson anse att det rimmar\r\nmed de aktuella tendenserna att dra på den\r\nkonsumtionsstimulans som en tillfällig\r\nmomssänkning skulle medföra mot slutet av nästa\r\når? Jag tror att det vore ett vågspel som ingen kan\r\nrekommendera.</pre><pre>Hur kan Göran Persson tro att jag säger något\r\nannat på Moderaternas partistämma än vad jag\r\nsäger här i kammaren? Ingalunda gör jag det. Det\r\ngår alldeles utmärkt att ta del av mitt anförande vid\r\nstämman, vilket är distribuerat. Det innehöll precis\r\nsamma syn på dessa frågor som jag här har\r\nutvecklat.</pre><pre>Jag sade i mitt anförande att vi, efter de senaste\r\nåtgärderna, där vi opererar bort flyttskatter, rättar\r\ntill dubbelbeskattning av aktier m.m., nu anser att\r\nvi i stort sett har färdigstrukturerat skattesystemet.\r\nDet finns fortfarande fel som måste rättas till för att\r\nfå det balanserat.</pre><pre>Nu kommer det naturligtvis att bli aktuellt att få ner\r\nskattetrycket. Vi har fått ner det från ca 56--57 %\r\nav bruttonationalprodukten till omkring 50 %. Vi\r\nskall sträva efter att det inte skall stiga igen. Och vi\r\nskall se till att vi, när vi har fyllt det stora\r\nbudgetunderskottet, också kan ta ner det\r\nytterligare mot det genomsnitt som råder ute i\r\nEuropa.</pre><pre>Göran Persson ställde en konkret fråga om\r\nuppbörden av F-skatt. Det är nästan rörande att\r\nhöra vilken omsorg man här ägnar dem som betalar\r\nF-skatt. Jag kan tala om att jag själv gör det, vilket\r\njag har upplyst Göran Persson om. Vad det innebär\r\ni praktiken är inte någon skattehöjning utan en\r\ntidigareläggning med ungefär en månad av\r\ninbetalningen. Men det är samma skatteuttag som\r\ndet gäller.</pre><pre>Det som framkallar en effekt på nästa års budget\r\när att det man normalt sett skulle ha betalat in för\r\nnovember och december i januari påföljande år nu\r\nbetalas in i december. Det ger denna effekt. Jag\r\nmedger att det likviditetsmässigt kan innebära en\r\nförändring. Men jag förstår inte att Göran Persson\r\nkan trumma så på indignationstrumman när nu\r\nlöntagaren, genom det avdrag som arbetsgivaren\r\ngör och levererar in påföljande månad, blir av med\r\nsina pengar en månad tidigare. Jag tycker att\r\ntidigareläggningen kanske kan vara befogad. Jag\r\nfinner mig i mitt öde, att som F-skattebetalare få\r\ndenna tidigareläggning, med hänsyn till att det\r\nredan har gällt för löntagare och även andra.</pre><pre>Jag återkommer till att Göran Persson storstilat\r\nmedger att vi har åstadkommit något med exporten\r\noch industriproduktionen, men han döljer att detta\r\nnu håller på att få i gång ekonomin i övrigt. Jag\r\nsäger inte att det blir köpfest. Jag varnar för vad\r\nsom kan inträffa om man beter sig så som Göran\r\nPersson och Socialdemokraterna vill, nämligen att\r\njust nu i uppgångsskedet blåsa under efterfrågan --\r\ndet klassiska felet i den aktiva konjunkturpolitiken\r\ni Keynes efterföljd.</pre><pre>Anf. 28  JOHAN LÖNNROTH (v) replik:</pre><pre>Herr talman! Lars Tobisson kommer liksom jag\r\nifrån Göteborg. Jag tror att det är i morgon som\r\nSahlgrenska sjukhusets direktion skall\r\nsammanträda för att diskutera nästa års budget.\r\nDet ligger ett förslag som många av de\r\nsjukvårdsanställda bedömer som en katastrof för\r\nsjukvården i Göteborg. Om förslaget antas\r\nkommer det att innebära att hundratals\r\nundersköterskor, vårdbiträden och annan personal\r\ninom sjukvården i Göteborg kommer att få gå rakt\r\nut i öppen arbetslöshet. Den arbetslösheten\r\nkommer att belasta också statsbudgeten.\r\nKostnaderna kommer att flyttas över till kostnaden\r\nför arbetslösheten. Mot den bakgrunden känns det\r\nen smula främmande när Lars Tobisson varnar för\r\nflaskhalsar och överhettningstendenser.</pre><pre>Jag vill också ställa en fråga till Lars Tobisson som\r\nhandlar om det brev som Arbetsmarknadsstyrelsen\r\nskickade till regeringen den 19 november. Brevet\r\ninnehåller en begäran om att få använda pengar till\r\nkommunal ROT, dvs. ombyggnad av fastigheter.\r\nMan vill också använda pengar till utbildning av\r\npersonal i kommunerna. Det har förts en del samtal\r\nom dessa pengar vid de överläggningar som har ägt\r\nrum i och utanför finansutskottet. Jag vill veta vad\r\nLars Tobisson har för uppfattning. Kommer\r\nArbetsmarknadsstyrelsen att få loss de här\r\npengarna för de åtgärder som något skulle kunna\r\nbromsa den katastrof som nu är på gång i\r\nkommunerna?</pre><pre>Anf. 29  LARS TOBISSON (m) replik:</pre><pre>Herr talman! Intresset för AMS framställning är\r\nlitet nymornad därför att den ju kom för ganska\r\nlänge sedan. Det var den som låg bakom de\r\ndiskussioner som fördes om åtgärder för den\r\nkommunala sektorn. Det är betecknande att vi från\r\nregeringens sida har satsat så mycket på\r\narbetsmarknadsåtgäder att det för uppgiften\r\navsedda organet Arbetsmarknadsverket inte riktigt\r\nförmår att åstadkomma åtgärderna. Jag läste\r\nnyligen någon uppgift som visade att\r\nArbetsmarknadsverket, trots att den totala\r\narbetslösheten i landet sedan förra året onekligen\r\nhar ökat, inte har kunnat öka antalet personer i\r\nåtgärder med mer än några tusen. Därmed blir hela\r\nuppgången i öppen arbetslöshet. Det är beklagligt.\r\nMen det påminner om vad den gamle\r\narbetsmarknadsgeneralen Bertil Olsson sade när\r\njag själv satt i AMS styrelse under åtskilliga år då\r\ndet var ganska dåliga tider, bl.a. i början på 70-\r\ntalet. Han sade att man egentligen inte kan begära\r\natt AMS politik skall svara för mer än möjligen litet\r\nmer än 2 % av arbetskraften. Den nivån har vi nu\r\nnått.</pre><pre>Genom de beslut som kommer att fattas i riksdagen\r\nkommer 500 miljoner kronor av dessa medel att\r\nanvändas för kommunal ROT -- kommunala\r\nlokaler -- och 100 miljoner kronor för\r\näldrebostäder. Två miljarder kronor kommer att\r\nutnyttjas för företagsutbildning inom den\r\nkommunala sektorn.</pre><pre>Jag skall gärna medge att detta är åtgärder som jag\r\npersonligen inte är säker på kommer att vara så\r\nlyckade i längden. Jag tror att det snarare kunde ha\r\nvarit skäl att försöka styra dem i annan riktning. De\r\nproblem som vi nu har är inte de klagomål som kan\r\nförekomma vad beträffar att uppnå balans i\r\nGöteborgs stads budget. Det är visserligen 28 år\r\nsedan jag flyttade från Göteborg, men jag har hållit\r\nmig väl underrättad om de kvarvarande\r\nkommunalekonomiska problemen. Problemen\r\nligger ju i statens budget, där vi har ett\r\nbudgetunderskott på ca 200 miljarder kronor. Det\r\när rimligen det vi skall diskutera här.</pre><pre>Det gäller nu att se till att vi inte får de här\r\nflaskhalsproblemen, när uppgången kommer inom\r\nden enskilda sektorn av ekonomin. Det är den som\r\nmåste dra oss ur krisen. Flaskhalsproblemen kan ha\r\nolika utformning. Det kan gälla investeringssidan\r\npå en del håll, där det också kan vara så att man helt\r\nenkelt inte får de personer man behöver, därför att\r\nde går på något slags företagsutbildning inom den\r\nkommunala sektorn och tycker att de där har bättre\r\nvillkor än vad som erbjuds ute i industrin. Den\r\ntypen av avvägningar måste också göras när vi ser\r\ntill hur vi skall möta arbetslösheten.</pre><pre>Anf. 30  JOHAN LÖNNROTH (v) replik:</pre><pre>Herr talman! Först skall sägas att orsaken till att\r\nArbetsmarknadsstyrelsen tycks få en del överskott\r\ni sin budget lär vara att ersättningen för utbildning\r\nnumera är så dålig att folk i stället väljer kontanta\r\nbidrag.</pre><pre>Sedan skulle jag vilja ställa en fråga till Lars\r\nTobisson. Det är i och för sig riktigt att det nu finns\r\nvissa tendenser till en köpfest inom vissa grupper av\r\nbefolkningen. Det sägs att omsättningen inom\r\njulhandeln har ökat jämfört med förra året. Men\r\ndet är i så fall vissa grupper som åstadkommer\r\ndenna köpfest. Ett ganska litet skikt av\r\nbefolkningen, påstår jag, kan ägna sig åt denna\r\nköpfest, medan däremot andra människor kommer\r\natt ha oerhört svårt att få pengarna att räcka till\r\nnågra julklappar. Jag skulle vilja veta om Lars\r\nTobisson över huvud taget ser denna\r\nfördelningsproblematik.</pre><pre>Jag vill också ställa en annan fråga. Det finns ett val\r\nmellan privat och offentlig konsumtion. Vad är\r\nviktigast: att svenska folket skaffar sig fler bilar och\r\nfler TV-apparater eller att vi har en bra omsorg för\r\näldre, barn och sjuka?</pre><pre>Anf. 31  LARS TOBISSON (m) replik:</pre><pre>Herr talman! På den sista frågan vill jag svara att\r\njag inte gör någon värdering och säger beträffande\r\nvad som i nationalräkenskaperna betecknas såsom\r\nprivat konsumtion resp. offentlig konsumtion att\r\ndet ena skulle vara bättre än det andra. Min strävan\r\när att människorna själva med sin efterfrågan skall\r\nfå bestämma huruvida de föredrar det ena eller det\r\nandra. Vi politiker skall se till att människorna är i\r\nstånd att träffa ett sådant val, alltså att de har\r\nekonomiska resurser att göra det. Då gäller det,\r\nsom vi har sagt tidigare, naturligtvis att se till att\r\nskattetrycket sänks så att människorna har mer att\r\ndisponera för egen räkning men också -- och\r\ndärmed kommer jag över till den andra frågan -- att\r\nse till att ekonomin växer, så att resurserna totalt\r\nsett blir större och människorna får mer pengar som\r\nde kan använda för att tillgodose sina egentligen\r\noändliga behov.</pre><pre>Jag blev väldigt fundersam på vad Johan Lönnroth\r\nmenade, när han sade att Arbetsmarknadsverket\r\nhar svårt att få avsättning för sina pengar. Det\r\nskulle bero på att kontantbidragen nu är så stora\r\noch utbildningsbidragen inte så mycket större att\r\nmänniskorna föredrar kontantbidragen. I den mån\r\ndenna inställning förekommer, borde vi\r\ntillsammans försöka bekämpa den. Det måste vara\r\nmycket bättre för den som har förlorat en\r\nsysselsättning eller inte kommit in på\r\narbetsmarknaden genom bristande förkunskaper\r\natt få utbildning i stället för att nöja sig med\r\nkontantbidrag. Jag tycker med min inställning att\r\nman skulle kunna hävda att den arbetslöse\r\negentligen borde få betala för att få denna\r\nutbildning. Då menar Johan Lönnroth att\r\nproblemet är att man inte får tillräckligt myckt mer\r\nutöver den ersättning man får för att inte göra något\r\nalls. Hela denna inställning ser jag såsom felaktig.\r\nVi måste se till att människorna på ett annat sätt\r\nplanerar för sin framtid.</pre><pre>Vi har olika syn på dessa frågor. Men det viktiga för\r\noss är att få i gång produktionen -- Johan Lönnroth\r\ntog upp fördelningsproblematiken -- och se till att\r\nresurserna totalt sett ökar. Det gör vi genom att\r\nskapa ett skattesystem, som stimulerar till\r\ninvesteringar, arbete och företagande och därmed\r\nåstadkommer de nya jobb som människor så väl\r\nbehöver och som vi har möjlighet att ge dem. Hela\r\nden uppgång som nu sker inom industrin innebär ju\r\natt det skapas jobb, men just inom industrin blir\r\njobben inte så många på grund av den långt\r\nrationaliserade produktionen. Däremot skapas det\r\njobb inom servicesektorn och inom tjänstesektorn.\r\nDär skall vi se framtiden. När denna optimism väl\r\nsprider sig, får vi en konsumtion som leder till att\r\nden inhemska ekonomin drar i gång.</pre><pre>Jag tror mig kunna säga att denna utveckling nu har\r\ninletts. Det gäller att inte störa den genom att\r\nförorda kraftiga skattehöjningar och hota de\r\nförbättringar inom ekonomin som regeringen med\r\nsin politik har åstadkommit.</pre><pre>Anf. 32  STEFAN ATTEFALL (kds):</pre><pre>Herr talman! Allt fler tecken tyder på att svensk\r\nekonomi nu har nått sin botten och är på väg uppåt.\r\nVi har hört en diskussion om detta alldeles nyss.\r\nDet finns dock en risk för att vi, när vi börjar se allt\r\nfler ljuspunkter i tillvaron, glömmer bort den\r\nlångsiktiga diskussionen om hur vi skall kunna\r\nskapa en stabil och sund ekonomisk utveckling i\r\nSverige. Ett exempel på sådana frågor är\r\ninstitutionernas betydelse för ekonomins\r\nutveckling. Med institutioner menas olika\r\ninrättningar som t.ex. myndigheter men också\r\nreglerna i vår lagstiftning och informella moraliska\r\nregler.</pre><pre>Det är omkring dessa frågor som årets\r\nnobelpristagare i ekonomi, professor Douglass C.\r\nNorth, har forskat. Jag noterar med tacksamhet att\r\näven Johan Lönnroth har funnit hans verk\r\nintressant. Jag hoppas att Johan Lönnroth har läst\r\nhela boken Institutionerna, tillväxten och\r\nvälståndet, som finns utgiven på svenska. Där\r\nskriver Douglass C. North: ''I vårt dagliga samspel\r\nmed andra, oavsett om det äger rum inom familjens\r\nram, i externa sociala relationer eller i\r\naffärssammanhang, består den struktur som styr\r\noss till största delen av regler för hur man uppför\r\nsig, beteendenormer och konventioner.'' Vidare\r\nfrågar sig North varifrån dessa informella regler\r\nkommer. Han svarar själv: ''De kommer ur\r\nsamhälleligt överförd information och ingår i det\r\narv som vi kallar kultur.''</pre><pre>Utifrån nobelpristagaren Norths analys vore det\r\nkanske värdefullt om vi i den ekonomiska debatten\r\nställde oss frågan om det måhända var minst lika\r\nviktiga beslut för den långsiktiga ekonomiska\r\nutvecklingen som fattades i går här i kammaren, när\r\nvi fastslog att svensk skola skall ha såsom\r\nvärderingsgrund den kristna etiken och den\r\nvästerländska humanismen. Jag är övertygad om\r\natt vi ibland kanske överdriver de traditionella\r\nekonomiska teoriernas betydelse för ekonomins\r\nfunktion och utvecklingskraft och samtidigt\r\nunderskattar de kulturella och moraliska\r\nspelreglernas betydelse för en väl fungerande\r\nekonomi.</pre><pre>Det andra område som vi behöver lyfta fram är\r\nekonomins koppling till miljön. Vi kristdemokrater\r\nförordar en skatteväxling, där skatten lindras på\r\narbete och ökar på miljöfarliga utsläpp och energi.\r\nEn skatteväxling är en intressant metod att styra\r\nutvecklingen så att marknadsekonomin i större\r\nutsträckning arbetar i miljöns tjänst och därmed\r\nmedverkar till att öka vår totala välfärd.</pre><pre>Herr talman! Det råder delade meningar om vilken\r\nväg vi skall gå för att komma ut ur den svenska\r\nekonomiska krisen och få svensk ekonomi på fötter\r\nigen. En kraftfull majoritet av internationella\r\nbedömare menar att en mer expansiv finanspolitik\r\nän den vi för närvarande bedriver är utesluten. Vid\r\nett ESO-seminarium om statsskulden och\r\nbudgetunderskottet konstaterade företrädare såväl\r\nför OECD som för Internationella valutafonden att\r\ndet över huvud taget inte kan komma i fråga att\r\nytterligare underbalansera statsbudgeten. Inte ens\r\nländer med så blygsamma budgetunderskott som\r\n4--5 % av BNP vågar chansa på en expansiv\r\nfinanspolitik för att komma ur de ekonomiska\r\nproblemen. I Sverige är budgetunderskottet 14--\r\n15 % av BNP. Tvärtom är en stram finanspolitik\r\nnödvändig för att få ner räntorna och den vägen\r\nstimulera ekonomin.</pre><pre>Göran Persson och socialdemokraterna fortsätter\r\nenvist att förespråka även finanspolitiska\r\nstimulanser genom en kraftig och ofinansierad\r\nmomssänkning på i storleksordningen 30 miljarder\r\nkronor. Frågan är om Göran Persson såsom\r\nfinansminister verkligen skulle våga ta ansvar för en\r\nbudget som försvagades ytterligare på det sättet.\r\nEller är det bara ett bekvämt sätt att slippa ifrån en\r\nbesvärlig debatt om nödvändiga besparingar inför\r\nden kommande valrörelsen?</pre><pre>Skillnaden mellan vad socialdemokraterna säger\r\nfrån talarstolar ute i landet och vad de gör i\r\npraktiken är faktiskt ganska stor. Runt om i landet\r\ni kommuner och landsting -- ofta tillsammans med\r\nvänsterpartister -- kräver de olika typer av\r\nskattehöjningar, framför allt en höjning av\r\nkommunalskatten, för att klara olika\r\nvälfärdsåtaganden.</pre><pre>En kommunalskattehöjning exempelvis på 50 öre i\r\ngenomsnitt i landet innebär en köpkraftsindragning\r\npå i storleksordningen 4--5 miljarder kronor! Min\r\nfråga till Göran Persson och Socialdemokraterna\r\när: Hur stämmer detta överens med era förslag här\r\ni riksdagen? Ni skriver ju i er reservation i det\r\nbetänkande som nu behandlas att ni ''avvisar\r\nåtgärder som nu minskar hushållens disponibla\r\ninkomster''.</pre><pre>Om jag förstått det hela rätt minskar hushållens\r\ndisponibla inkomster, oavsett om det är kommuner\r\neller staten som höjer skatten och oavsett om det\r\ngäller en bensinskatte- eller koldioxidskattehöjning\r\neller en kommunalskattehöjning. I en mening\r\nmåste ju en statlig skattehöjning, som ingår i ett\r\nsaneringsprogram som syftar till att få ner\r\nbudgetunderskottet och därmed räntorna, vara\r\nbättre för samhällsekonomin än en kommunal\r\nskattehöjning -- innebärande att\r\nSocialdemokraterna i praktisk handling också vill\r\nanvända de här pengarna till sådant som betyder\r\nökade utgifter på olika sätt. Antingen vet inte\r\nSocialdemokraterna riktigt hur ekonomin hänger\r\nihop, och det tror jag faktiskt inte att de vet, eller\r\nockså försöker de att så att säga spela dubbelt med\r\nväljarna.</pre><pre>Göran Persson sade att man har en samlad politik.\r\nHan talade inte om hur den samlade politiken ser\r\nut, men han hänvisade till olika dokument. När\r\nman läser dem upptäcker man den här typen av\r\nmotsättningar, och då blir nämnda samlade politik\r\nmer ett luftslott som inte håller i verkligheten.</pre><pre>Göran Persson ville också i sitt inlägg här ge sken\r\nav att han och socialdemokratin inte är i takt med\r\nomvärlden. Regeringen däremot skulle vara i otakt\r\nmed omvärlden. Men det finns ju ingen omvärld --\r\ndet finns nämligen inga länder som vill ha de så --\r\nsom vill föra den typ av politik som\r\nSocialdemokraterna förordar och som innebär en\r\nkraftig underbalansering av statsbudgeten för att\r\nden vägen, som man tror, lösa problemen.</pre><pre>Det land som prövat den här metodiken -- ett land\r\nmed en socialistregering -- är Frankrike. Det hela\r\nslutade med förskräckelse.</pre><pre>Herr talman! Under de senaste veckorna har vi\r\nkunnat skåda Ny demokratis taktiska spel här i\r\nriksdagen. Jag tycker att det går stick i stäv med vad\r\njag betraktar som ett seriöst riksdagsarbete. Ny\r\ndemokrati har ibland inte ens dragit sig för att här\r\ni kammaren rösta tvärtemot sina egna förslag för att\r\nfå uppmärksamhet. När man inte fått igenom sin\r\nvilja till fullo i en diskussion i utskottet har man\r\nröstat på det förslag som så att säga legat längst bort\r\nfrån de egna ståndpunkterna -- allt för att markera,\r\nför att komma i ett förhandlingsläge och för att\r\nkunna synas i medierna.</pre><pre>Sakfrågorna, som jag trodde att Ny demokrati ville\r\nsätta främst, har hamnat långt bort i bakgrunden.\r\nJag tycker därför att Ny demokratis beteende här i\r\nriksdagen har blivit det tydligaste exemplet på\r\npolitiskt trixande och spelande. Detta beklagar jag.\r\nTiondelarna i opinionsmätningarna har blivit\r\nviktigare än landets ekonomi och vårt\r\ndemokratiska system?</pre><pre>Rent sakligt tycker jag att den uppgörelse som\r\nträffats har blivit rimlig. Men det skedde kanske på\r\nett alltför sent stadium och på ett sätt som jag, som\r\nsagt, beklagar. Med ett seriösare arbete från Ny\r\ndemokratis sida här i riksdagen tror jag faktiskt att\r\nvi kunde ha avgjort de här frågorna tidigare samt\r\npå ett mera samlat och genomtänkt sätt.</pre><pre>Ian Wachtmeister betonade här att han inte lovat de\r\nexakta skattehöjningar och besparingar som\r\nsaneringsprogrammet från i våras innehåller. Men\r\nhan säger också att Ny demokrati förordar mer av\r\nbesparingar och mindre av skattehöjningar. Det\r\nintressanta med Ny demokratis agerande här när\r\ndet gäller turerna med saneringsprogrammet är\r\ndetta med mindre av skattehöjningar, som inte blir\r\nnågra skattehöjningar alls. Om man har motsatt sig\r\nalla indexeringar av miljöskatter och skatter på\r\nalkohol och tobak blir frågan: Vilka är då de skatter\r\nsom ni vill höja? ''Mindre'' måste ju ändå var mer\r\nän noll.</pre><pre>Jag skulle alltså vilja ha ett svar från Ny demokrati\r\npå följande fråga: Vilka skatter kan ni tänka er att\r\nställa upp på -- det fanns faktiskt en uppslutning\r\nbakom detta i vårens beslut om\r\nsaneringsprogrammet?</pre><pre>Herr talman! Bland de beslut som kommer att\r\nfattas under denna vecka finns beslutet om\r\ninförandet av en allmän och obligatorisk\r\narbetslöshetsförsäkring. Beslut kommer också att\r\nfattas om finansieringen av denna, med ett ökat\r\ninslag av egenavgifter. Ur kristdemokratisk\r\nsynvinkel ter det sig både naturligt och solidariskt\r\natt vi nu får en allmän arbetslöshetsförsäkring.\r\nTvärtemot det som mycket av den fackliga\r\npropagandan handlat om är det bevisat att det är\r\nfrämst de ''svaga'' grupperna på arbetsmarknaden\r\nsom inte frivilligt anslutit sig till dagens a-kassor och\r\nsom nu på ett bättre sätt än tidigare kommer att\r\nomfattas av ett försäkringsskydd. Andelen\r\noförsäkrade är alltså större bland de arbetslösa än\r\nbland dem som är sysselsatta.</pre><pre>När det gäller den närmare utformningen av\r\nreglerna i fråga om det här systemet kan jag säga\r\natt regeringen återkommer till frågan under\r\nvårriksdagen. Jag vill gärna här i kammaren betona\r\natt kds inte kommer att medverka till förändringar\r\nsom innebär en ''massutförsäkring'' ur systemet --\r\nsom det påståtts -- och ett övervältrande av en hel\r\ndel kostnader på kommunerna. Detta har heller\r\naldrig varit avsikten med de skrivningar som finns i\r\nregeringens proposition.</pre><pre>Herr talman! Med dessa synpunkter yrkar jag bifall\r\ntill hemställan i finansutskottets betänkande\r\n1993/94:FiU1.</pre><pre>Anf. 33  GÖRAN PERSSON (s) replik:</pre><pre>Herr talman! Stefan Attefall lämnade här några\r\nintressanta besked. Det sista tar jag först: Kds\r\nkommer inte att acceptera regler i a-kassesystemet\r\nsom innebär kraftigt stegrade kommunala\r\nkostnader, dvs. att man vältrar över kostnaderna på\r\nkommunerna. Kan Stefan Attefall utveckla hur\r\ndetta skall gå till, mot bakgrund av den diskussion\r\nsom hittills har förts och de principiella riktlinjer\r\nsom har redovisats? Jag tycker att Stefan Attefalls\r\nagerande där litet grand påminner om\r\narbetsmarknadsministerns personliga utspel för\r\nnågon månad sedan.</pre><pre>Stefan Attefall har kanske en högre grad av frihet\r\nsom person. Men han uttalar sig definitivt för kds\r\nräkning här i kammaren. Han underströk det själv.\r\nDärför är det en intressant upplysning som ges. Jag\r\nskulle oerhört gärna vilja höra Stefan Attefall\r\nutveckla det här ytterligare.</pre><pre>Jag sätter värde på att Stefan Attefall börjar sin\r\ngenomgång med nobelpristagarnas resonemang om\r\ninstitutionernas betydelse och om hur det förs\r\nvidare i vad vi allmänt kan kalla för kultur.</pre><pre>Moral och kristen etik talades det också om. De\r\nhögsta inkomsttagarna och de största\r\nförmögenhetsägarna skall nu få skattesänkningar.\r\nDet rör sig om några få tusen hushåll i landet och\r\nom ansikten som fladdrat förbi i kvällspressen\r\nunder den senaste tiden -- det gäller prislappar om\r\n6--7 miljoner i skattesänkningar. I Dagens Industri\r\npekar man i dag ut dem som nu kan få skattefria\r\nutdelningar. Stämmer det här överens med Stefan\r\nAttefalls syn på detta med kristen etik och moral\r\nvid en jämförelse med de bördor som han nu vill\r\nlägga på dem som är arbetslösa?</pre><pre>Stefan Attefall har uppenbarligen några månader\r\npå sig att föra samtal med dessa människor. Vad\r\nkommer Stefan Attefall att säga till dem? Hur skall\r\nStefan Attefall förklara det här sambandet? Skulle\r\nvi kunna få en föraning om det här i kammaren?</pre><pre>Anf. 34  STEFAN ATTEFALL (kds) replik:</pre><pre>Herr talman! Jag vill gärna framhålla att det, som\r\nsagt, till våren kommer ett förslag om ett nytt a-\r\nkassesystem när det gäller regler.</pre><pre>Vad jag velat markera här är den propaganda som\r\nsocialdemokrater och ''socialdemokratiskt'' styrda\r\nLO-organisationer just nu sprider om arbetslösa\r\nsom plötsligt skulle vara hänvisade till socialbyrån.\r\nDetta kommer inte att bli verklighet. Däremot\r\nmåste vi forma ett system som främjar arbete och\r\nutbildning och som inte innebär att människor\r\nhamnar i en situation som präglas av ett passivt\r\nbidragsmottagande. Ett sådant system skall det\r\njobbas vidare på. Vi får ta den diskussionen till\r\nvåren. Då slipper vi också den här typen av debatt\r\nkring frågor som faktiskt inte ligger på riksdagens\r\nbeslutsbord just nu -- en debatt som jag tycker har\r\nförts på ett mycket oetiskt sätt från många fackliga\r\nföreträdares och socialdemokratiska politikers\r\nsida.</pre><pre>Jag har ju märkt att man har försökt att hetsa upp\r\nen del fackliga medlemmar och få dem att ringa och\r\nskriva. Upptäckten har då gjorts att de har fått\r\nmycket märklig information från sina fackligt\r\nförtroendevalda. Det tycker jag är beklagligt.</pre><pre>Göran Persson gör ett nummer av detta med moral\r\noch etik. Själv tycker jag att det är god etik att\r\nskapa långsiktiga spelregler och att uppmuntra till\r\nrätt typ av beteende i en ekonomi. En typ av\r\nbeteende som jag -- från min moraliska och etiska\r\nsynpunkt -- tycker är felaktigt är när man främjar\r\nfinansiell spekulation framför industriell\r\nverksamhet och vanligt arbete. Just en sådan\r\nutveckling hade vi under 80-talet. Då var det ju\r\nlönsammare att syssla med finansförvaltning än att\r\nså att säga driva industriföretagens traditionella\r\nverksamheter.</pre><pre>Det var i den kultur som Socialdemokraterna\r\nskapade som yuppier och finansvalpar frodades.\r\nInte nog med att sådana fanns avbildade på\r\nSocialdemokraternas valaffischer, de har -- det har\r\nvi upptäckt -- tydligen också hamnat i\r\nSocialdemokraternas verkställande utskott. Vi har\r\nockså fått se att fallskärmsavtalens författare och\r\ngodkännare funnits med i de innersta kretsarna.</pre><pre>Det är den kulturen och samhällsatmosfären som\r\njag inte vill återvända till. Därför gäller det att\r\nskapa sådana mekanismer i samhället att sparande\r\ni företag som sysslar med riskfylld verksamhet på\r\nden konkurrensutsatta marknaden inte beskattas\r\nhårdare än när man har sina pengar på bankboken.\r\nDubbelbeskattningen avskaffas -- Göran Persson\r\npåstår att det innebär en skattefri utdelning --\r\ngenom att vi tar bort ett av två skatteled när det\r\ngäller avkastning på sparande i företag. Det är att\r\nuppmuntra ett sunt beteende, inte den typ av\r\nbeteende som vi såg under 80-talet och som Göran\r\nPerssons regering och parti var ansvariga för.</pre><pre>Anf. 35  GÖRAN PERSSON (s) replik:</pre><pre>Herr talman! 1980-talets historieskrivning finns väl\r\nutvecklad i Björn Elmbrants bok Så föll den\r\nsvenska modellen. Jag rekommenderar den till\r\nläsning. Stefan Attefall kommer där att finna att de\r\nförsök till avkylning och åtstramning av en\r\növerhettad ekonomi som dåvarande regeringen\r\ngjorde stoppades av de koalitionskamrater som\r\nStefan Attefall i dag lutar sig emot.</pre><pre>Vi skall inte svära oss fria från ansvaret. Jag är den\r\nförste att faktiskt hävda att vi skall ta personligt\r\nansvar. Vi bär en del av ansvaret. Men det är inte\r\nså enkelt och ytligt som Stefan Attefall gör det till.</pre><pre>Låt oss i stället hålla fast vid den fråga jag ställde\r\noch som Stefan Attefall genom att ägna sig åt 1980-\r\ntalet gick runt. Är det någonting vi lärde oss av\r\n1980-talet, Stefan Attefall, så är det väl just detta\r\natt när dessa personer som har gjort sig stora\r\nförmögenheter på aktier också får ytterligare\r\nförmåner, är det inte alltid säkert att pengarna\r\nhamnar i produktiva investeringar.</pre><pre>Den moraliska frågan -- eftersom Stefan Attefall\r\nsjälv anslog den tonen -- kopplad till a-\r\nkasseförslaget var: Hur skall Stefan Attefall\r\nförklara att han har utrymme att sänka skatterna\r\nför dem som äger stora kapitalmängder, och där\r\nenskilda personer får miljontals kronor i\r\nskattesänkning, samtidigt som han begär nya\r\nuppoffringar av de svagaste i samhället?</pre><pre>Det var moral och etik vi talade om. Det var Stefan\r\nAttefall själv som tog upp debatten. Jag är nyfiken\r\npå att höra hur han tänker reda ut de problem som\r\nhan själv har skapat sig. Jag skall då reda ut de\r\nproblem som jag har när det gäller 1980-talet och\r\nsom en del av Stefan Attefalls regeringskamrater\r\ndelar med mig. Men Stefan Attefalls och kds\r\nproblem består i de handlingar de utför nu, och\r\ndem får de ta ansvar för. Hur tänker Stefan Attefall\r\nföra det resonemanget? Jerzy Einhorn tog\r\nåtminstone konsekvenserna i ett avseende vad\r\ngällde er politik. Det hedrar honom. Men det här är\r\nen ny fråga som ni har fört upp. Hur kopplar Stefan\r\nAttefall ihop kristen etik och moral med den\r\nskattepolitik som han just nu stödjer här i\r\nkammaren?</pre><pre>Anf. 36  STEFAN ATTEFALL (kds) replik:</pre><pre>Herr talman! Vi skall inte heller fördjupa oss i 80-\r\ntalets historia, men jag noterade mycket nogsamt\r\natt Göran Persson inte hänvisade till författare som\r\nKjell-Olof Feldt när han ville ge något slags\r\nauktoritet åt beskrivningen av 80-talets politiska\r\nageranden. Som exempel kan man också ta Odd\r\nEngström och hans uttalanden om att det är 20 års\r\npolitiska försummelser som ligger bakom de\r\nekonomiska problem som vi har i dag. Det där var\r\nnågra exempel på människor som jag tror Göran\r\nPersson borde samtala mera med innan han ger sig\r\nin i nästa debatt om 80-talet.</pre><pre>Ambitionen att kyla av ekonomin under 80-talet\r\nledde till stoppaketen, och vi vet ungefär vad de\r\ninnehåller för ekonomisk substans. Det är kanske\r\nungefär på den nivån som vi skall förvänta oss att\r\nSocialdemokraterna kommer att bedriva den\r\nekonomiska politiken i framtiden. Det är ett bra\r\nbesked till väljarna inför valet.</pre><pre>När det gäller de moraliska och etiska\r\nfrågeställningarna försökte jag lyfta fram ett\r\nresonemang om att det faktiskt finns mekanismer i\r\nett samhälle som betyder minst lika mycket för\r\nekonomins utveckling som exakta skattesatser, att\r\ngasa och bromsa på momskranar och andra sådana\r\nmer traditionella ekonomiska styrinstrument. Jag\r\nhoppas att Göran Persson tog åt sig mer av de\r\nresonemangen än vad han gör sken av.</pre><pre>Beträffande de moraliska aspekterna i samband\r\nmed skattepolitiken inser jag och är jag mycket\r\nmedveten om de svåra omställningsproblem som\r\nvårt samhälle är inne i. Men det handlar faktiskt\r\nockså om att försöka lägga till rätta sådana\r\nspelregler som gör att vi främjar nya företag,\r\nfrämjar företag som är livskraftiga och som skapar\r\nnya och varaktiga jobb.</pre><pre>Tror vi och inbillar vi oss att det är de små och\r\nmedelstora företagen som skapar de många nya\r\njobben skall vi åtminstone ta bort sådant som direkt\r\nhar bestraffat företagandet, bl.a.\r\ndubbelbeskattningen, där man beskattar sparande\r\ni företag dubbelt så hårt som sparande i bank. Jag\r\nkan inte se det som moraliskt förkastligt i sig. I så\r\nfall har väl jag något annat slags moral än Göran\r\nPersson möjligtvis har.</pre><pre>Göran Persson och jag kan gärna diskutera moral\r\noch etik litet djupare någon gång. Jag skall gärna\r\nvända och vrida på de här resonemangen. Kanske\r\nvi t.o.m. kan ena oss, så att vi kan undvika att\r\nSocialdemokraterna sprider oro i skolan genom att\r\nförsöka ta bort de beslut vi fattade i går i\r\nkammaren. Vi kanske kan komma överens på den\r\npunkten, jag vet inte.</pre><pre>När Göran Persson återigen försöker använda\r\nJerzy Einhorn som något slags slagträ, vill jag bara\r\nupplysa Göran Persson om att Jerzy Einhorn\r\nkommer att vara mycket aktiv för kds i valrörelsen\r\n1994. Det beskedet kanske inte är glatt för Göran\r\nPersson. Men det budskapet är sant. Vi kommer att\r\nfå se mycket av honom, och han ställer upp för kds.\r\nPå den avdelningen finns det ingen anledning att\r\nförsöka så ett slags motsättning eller splittring.</pre><pre>Anf. 37  JOHAN LÖNNROTH (v) replik:</pre><pre>Herr talman! Stefan Attefall uppskattade att jag\r\nhade nämnt nobelpristagaren Douglass North. Det\r\nkanske är bäst att jag förklarar att det jag sade var\r\natt jag ansåg att han var klokare än alla de myriader\r\nav högerekonomer som uppträdde under 80-talet\r\nsom propagandister för den yuppieekonomi som\r\nStefan Attefall och Göran Persson alldeles nyss har\r\ndiskuterat.</pre><pre>Jag tycker också att det ligger mycket i att det\r\nekonomiska beteende som människor har påverkas\r\nväldigt mycket av den kultur vi lever i. Det som jag\r\ntycker är svårt med Stefan Attefalls resonemang,\r\nom jag nu förstod honom rätt, är att han på något\r\nsätt ville koppla samman kds politiska linje -- som\r\nman nu också har fått gehör för i regeringen -- att\r\nsätta kristen etik över de andra religionernas etik\r\nmed att det skulle vara en institution som i\r\nDouglass Norths anda på något sätt befrämjar det\r\nekonomiska beteendet. Där tror jag att Stefan\r\nAttefall är inne på allvarliga vägar.</pre><pre>Bland de grundläggande moraliska och kulturella\r\nvärderingar som vi har och har haft här i Sverige,\r\noch som har varit viktiga för den relativa grad av\r\nsolidaritets- och jämlikhetstänkande som har\r\nfunnits i det här landet, ingår religionsfriheten. Det\r\nvar något som mitt parti, när det bildades 1917 som\r\nSocialdemokratiska vänsterpartiet, hade som ett av\r\nde första kraven, att skolan skulle ha\r\nreligionsfrihet. Ingen religion skulle sättas före en\r\nannan. Religionen var en privatsak. Jag tror att det\r\nhar varit bra för det solidaritetstänkande som ändå\r\nfinns.</pre><pre>Det finns många kristna människor i det här landet\r\nsom jag respekterar oerhört högt. Jag delar deras\r\nåsikter, t.ex. i kritiken av nedskärningarna av u-\r\nlandsbiståndet och gentemot den orättvisa\r\nfördelningspolitiken. Men det är något helt annat\r\nän exempelvis den s.k. moraliska majoriteten i\r\nUSA, som är en förfärande egoistisk rörelse, vilken\r\nockså säger sig bygga på kristen etik. Man måste\r\nskilja mellan religion, politik och ekonomi.</pre><pre>Anf. 38  STEFAN ATTEFALL (kds) replik:</pre><pre>Herr talman! Johan Lönnroth tycker att jag är inne\r\npå ''allvarliga vägar''. Det tar jag som en\r\nkomplimang, för de här frågorna rör allvarliga\r\nsaker. Det kanske är viktigare frågor än vi ofta gör\r\ndem till.</pre><pre>Johan Lönnroth är en beläst man. Jag blir därför\r\nlitet förvånad när han inte verkar ha skillnaden\r\nmellan kristen etik och kristen tro klar för sig.\r\nDebatten i går handlade inte om att skapa en\r\nkonfessionell skola. Den handlade om att betona\r\nlitet grand vilken kulturkrets vi i Sverige tillhör och\r\nvilka rötter som finns till de värderingar som vi till\r\nstor del säkerligen delar och tycker är fullt normala.\r\nDen handlade också om att bestämma litet var vi\r\nhar våra rötter och att tydliggöra dem.</pre><pre></pre><pre>Den process att lyfta fram dessa frågor på bordet\r\nsom debatten har inneburit är värdefull i sig. Den\r\ngör att vi får igång en diskussion om värderingarnas\r\nbetydelse och om var vi har våra kulturella rötter\r\noch vad som är idéursprung till det vi tycker är\r\nviktigt i det svenska samhället.</pre><pre>De värderingar vi har byggt samhället på är en\r\nviktig förklaring till den ekonomiska utvecklingen i\r\nSverige. Douglass C. North säger i sin bok att\r\nsamma beslut och samma regelverk kan i olika\r\nländer och i olika kulturella miljöer få helt olika\r\neffekter beroende på vilken folklig, kulturell\r\nrespons dessa regler får. Han menar att det måste\r\nfinnas ett slags folklig samklang med de\r\ninstitutionella förändringarna. Det tillsammans\r\nskapar goda spelregler och goda möjligheter för\r\nekonomisk utveckling.</pre><pre>Jag tror att dessa frågor är viktiga. Jag är glad att\r\nde kommer fram i debattens ljus med hjälp av kds,\r\ndet läroplansbeslut som riksdagen fattade i går och\r\nutseende av nobelpristagare. Jag är enig med Johan\r\nLönnroth på en viktigt punkt. Också jag anser att\r\nden här typen av ekonomer är mycket intressantare\r\noch klokare än många av dem som härjade på 80-\r\ntalet. På den punkten är vi helt eniga. Jag hoppas\r\natt vi blir eniga om fler av Douglass C. Norths\r\nslutsatser än så.</pre><pre>Anf. 39  FÖRSTE VICE TALMANNEN:</pre><pre>Jag får erinra om att debatten om skolans etik\r\nfördes i går. Kammaren är så tidspressad att vi inte\r\nkan ta om den debatten en gång till.</pre><pre>Anf. 40  JOHAN LÖNNROTH (v) replik:</pre><pre>Herr talman! Jag skall försöka att fatta mig mycket\r\nkort.</pre><pre>Jag kan skilja på tro och etik. Men solidaritet och\r\ngod etik är inte något kristet monopol.\r\nArbetarrörelsens värderingar om solidaritet växte\r\nfram delvis i strid med en reaktionär kyrka. Knut\r\nWicksell -- en av vår främsta ekonomer -- satt i\r\nfängelse. Han blev ditsatt av främst en kristen\r\nkonservativ opinion. Ärkebiskopen försökte\r\nhindra Knut Wicksell att bli professor i Lund, för\r\natt ta ett annat exempel på vad den kristna rörelsen\r\ni Sverige har åstadkommit.</pre><pre>Jag har redan tidigare sagt att jag respekterar\r\nmånga av de kristna rörelser och människor som i\r\ndag verkar för en rättvisare ekonomisk politik. Men\r\nsätt inte en kristen stämpel på god etik! Ni har inte\r\nmonopol på etiken, Stefan Attefall!</pre><pre>Anf. 41  STEFAN ATTEFALL (kds) replik:</pre><pre>Herr talman! Jag vill för Johan Lönnroth och\r\nkammaren förtydliga att varken kds eller någon\r\nannan har något monopol på etik. Däremot hoppas\r\njag att vi något uppmärksammar vilka värderingar\r\noch drivkrafter som finns bakom ekonomins\r\nfunktion. I det avseendendet kan det vara bra att\r\ntränga tillbaka till rötterna för olika kulturer och\r\nolika värderingsmönster. I detta arbete kan vi finna\r\nmycket intressant just för den ekonomiska\r\npolitikens utformning.</pre><pre>Jag vill avslutningsvis säga att Johan Lönnroth inte\r\nkommer att hamna i fängelse. Han behöver inte\r\nvara orolig. Jag menar att han av politiskt nit\r\növerdriver i dessa frågor. Han drar in exempel som\r\ninte hör hemma i den här debatten.</pre><pre>Anf. 42  IAN WACHTMEISTER (nyd)\r\nreplik:</pre><pre>Herr talman! Jag hoppas att jag inte talar om fel\r\nsaker om jag något anknyter till det moraliska\r\nperspektiv som så gärna dyker upp när kds är på\r\ntapeten. Kds politik är inte enbart himmelska\r\ningivelser, lika litet som Ny demokratis politik\r\nskulle vara djävulska påfund.</pre><pre>I sitt anförande säger Stefan Attefall att Ny\r\ndemokrati håller på med ett tricksande och att det\r\nvi gör är väldigt konstigt. Det handlar egentligen\r\nom att få uppmärksamhet i pressen. Det är fel, herr\r\nAttefall. Vi har faktiskt agerat mycket logiskt och\r\nkonsekvent.</pre><pre>Jag vill påpeka en sak. Om vi träffar avtal med\r\nnågon så står vi för dem. Allt ''snack'' -- om ordet\r\ntillåts i denna fina kammare -- om att vi inte skulle\r\ngöra det är just bara snack. Däremot märks det\r\nredan en tendens bland regeringspartierna att börja\r\ntolka egna överenskommelser en kvart efter det att\r\nman träffat dem med oss. Det finns anledning att\r\nåterkomma till det.</pre><pre>Vad ni däremot inte tycker om är att vi i Ny\r\ndemokrati utnyttjar vår politiska situation. Jag\r\nförstår inte alls varför vi inte skulle göra det. Ni\r\ntycker att vi skall komma med vårt förslag, som alla\r\nskall rösta ned, och sedan skall vi vara tysta. På det\r\nviset har ni fått en majoritetsregering. Vi gör inte\r\ndetta. Får vi inte igenom det vi tycker är bäst\r\növerväger vi att få igenom det som är näst bäst. Det\r\när ju ett förfärligt agerande! Jag förstår att det är en\r\nkulturkrock.</pre><pre>Sedan antydde herr Attefall någonting om att Ny\r\ndemokrati inte stod för det vi hade kommit överens\r\nom i våras. Det är fel. Vi står för det. Ny demokrati\r\nhar t.ex. aldrig accepterat indexering av skatter. Vi\r\ntalar om indexeringen som metod. Vi säger till er:\r\nNi skall ha modet och uppriktigheten att komma hit\r\ntill riksdagen och föreslå vilka punktskatter som\r\nskall höjas och med hur mycket, i stället för att\r\nhäcka bakom metoden att indexera så att det glider\r\ni väg och folk inte märker någonting.</pre><pre>Folk märker det, men det behöver inte bli någon\r\nobehaglig diskussion här i kammaren. Det vänder\r\nvi oss emot. Socialdemokraterna tycker att det är\r\nfint -- och fr.o.m. nästa år hoppas de vara i\r\nregeringsställning. Det var metoden det handlade\r\nom, herr Attefall.</pre><pre>Anf. 43  STEFAN ATTEFALL (kds) replik:</pre><pre>Herr talman! Jag hoppas inte Ian Wachtmeister\r\nuppfattade mitt inlägg som att jag påstod att Ny\r\ndemokrati inte har stått för sina ord. Det sade jag\r\ninte, och den uppfattningen har jag inte. Jag sade\r\natt man håller på att tricksa och bete sig taktiskt för\r\natt både hamna i massmediernas ljus och på olika\r\nsätt komma i förhandlingsläge och få\r\nuppmärksamhet, och det står jag för.</pre><pre>Det finns många exempel på hur man på olika sätt\r\nhar försökt spela med korten i olika utskott för att\r\nskapa osäkerhet och komma i olika\r\nförhandlingslägen. Framför allt har det varit\r\nmärkligt att skåda hur man har röstat emot förslag\r\nsom gått i den riktning som Ny demokrati\r\neftersträvat.</pre><pre>Vi kan ta exemplen otillbörlighet vid offentlig\r\nupphandling, de diskussioner som förts tidigare om\r\ndelpensionen och de diskussioner som förts om\r\nvårdnadsbidrag och barnomsorgslag. Ni har där\r\nhotat att aktivt fälla förslagen helt och hållet, så att\r\ndet blir tvärtemot vad ni egentligen tycker, bara\r\ndärför att ni inte fått igenom er vilja helt och fullt.\r\nDen typen av beteende har skapat just osäkerhet\r\nnär det gäller att veta exakt var man har Ny\r\ndemokrati.</pre><pre>Jag tror faktiskt att det går att diskutera sakfrågor\r\nmed Ny demokrati, Socialdemokraterna och\r\nVänsterpartiet, när man upplever att sakliga\r\nargument och förslag bryts mot varandra. Då kan\r\nman komma överens och försöka finna\r\ngemensamma lösningar.</pre><pre>Jag hoppas inte att Ian Wachtmeister har uppfattat\r\nkds som ett parti som inte vill diskutera sakliga\r\nlösningar på problemen. Men beteendet och\r\nturerna i utskotten har varit sådana att jag tycker\r\ndet strider mot vad riksdagstraditionen bjuder. Det\r\nfinns i denna mening en positiv riksdagstradition\r\nför hur man bör agera för att skapa just vettiga\r\nspelregler i kammaren och inte skapa oro. Det\r\nhandlar om så pass stora och viktiga frågor att det\r\när farligt när man försöker skapa sina egna och från\r\nmin horisont -- ursäkta uttrycket -- något märkliga\r\ntraditioner och beteenden.</pre><pre>Sedan till frågan om skattehöjningar. Jag frågade\r\nNy demokrati: Vilka andra skattehöjningar föreslår\r\nni? Skulle ni kanske ha ställt upp på mindre\r\nskattehöjningar än vad regeringens\r\nsaneringsprogram innebar för att sanera statens\r\noffentliga finanser? Vilka andra skattehöjningar\r\nvill ni då föreslå? Ni har sagt nej till samtliga som\r\nhar föreslagits av regeringen som en uppföljning av\r\nvårens beslut. Ni måste i så fall ha alternativa\r\nförslag som ni vill diskutera med\r\nregeringspartierna, men jag har inte sett dem än.\r\nJag skulle gärna vilja ha dem redovisade här i\r\nkammaren. Vilka är de?</pre><pre>Anf. 44  IAN WACHTMEISTER (nyd)\r\nreplik:</pre><pre>Herr talman! Det var värst! Om vi skall kvala in här\r\ni riksdagen skall vi komma med förslag till höjda\r\nskatter! Det finns redan många partier som håller\r\npå med det. Det överlåter vi till dem.</pre><pre>Vi i Ny demokrati är inte imponerade av metoden\r\natt höja skatter. Det är heller inte någon av de stora\r\naktörerna ute på världsmarknaden. Det enda de\r\nimponeras av är att vi fattar beslut här i kammaren\r\nom att skära ned de statliga utgifterna.</pre><pre>Sedan förstod jag att vår diskussion om tricksandet\r\noch allt det andra kan jag tolka på så sätt, att det\r\när okej om vi tricksar här i riksdagen, bara det inte\r\nkommer i massmedierna. Det får väl massmedierna\r\nse till.</pre><pre>När det gäller delpensionen håller jag med\r\ntalmannen om att det var en fråga som avhandlades\r\nnågon annan gång. Jag kommer att ta upp\r\nstatsministern indignationsnummer från i mars i\r\npartiledardebatten.</pre><pre>Låt mig säga till kds i allmänhet och herr Attefall i\r\nsynnerhet att de gärna får tala med oss. Det går bra\r\natt tala med oss. Vi är vana vid raka puckar. Vi är\r\nvana vid att bli beskyllda för allt möjligt, men det\r\ngår att göra upp med oss, som ni vet. Så var det med\r\ndet.</pre><pre>Anf. 45  STEFAN ATTEFALL (kds) replik:</pre><pre>Herr talman! Jag vill bara uppmärksamma Ian\r\nWachtmeister på vad han själv skrev i det särskilda\r\nyttrandet vid behandlingen av\r\nsaneringsprogrammet i finansutskottet i våras. Han\r\nställde sig bakom saneringsprogrammet, men skrev\r\nett särskilt yttrande där det stod just att\r\nfördelningen mellan besparingar och\r\nskattehöjningar kan bli något annorlunda. Han\r\nville ha mera besparingar och mindre\r\nskattehöjningar. Det står inte att Ny demokrati var\r\nemot de skattehöjningar som vi har gjort och som\r\ninnebär att skattetrycket realt sett är oförändrat på\r\nbensin, koldioxidutsläpp, alkohol och tobak.</pre><pre>Det innebär att Ny demokrati i så fall måste ha\r\nföreslagit mindre höjningar eller antal\r\nskattehöjningar. Men nu har Ny demokrati i sin\r\nreservation till det här betänkandet avfärdat alla\r\nskattehöjningar. Då måste ni ju ha något annat i\r\nstället, eller kan det vara så att mindre alltid är lika\r\nmed noll för Ny demokrati? I så fall har ni\r\nuppfunnit en ny tolkning av svenska språket. Det\r\nkan kanske vara bra att få reda på det också.</pre><pre>Ni måste faktiskt tala om vad ni menar med era\r\nskrivningar från i våras. Ni hänvisar till just den här\r\nsärskilda protokollsanteckningen när ni motiverar\r\nert agerande. Jag vill bara veta hur jag skall tolka\r\ndenna särskilda protokollsanteckning. Skall jag\r\nalltid be om Ian Wachtmeisters tolkning när jag\r\nläser yttranden från er i betänkanden?</pre><pre>Anf. 46  Finansminister ANNE WIBBLE\r\n(fp):</pre><pre>Herr talman! Jag tänker tillåta mig att vara litet\r\noptimistisk. Det innebär inte att jag bortser från\r\nden skrämmande höga arbetslösheten eller de\r\nfortfarande mycket stora underskotten i de\r\noffentliga finanserna. Jag skall återkomma till dem.</pre><pre>Skälen för min optimism är tre. Det gäller för det\r\nförsta GATT-rundan. I går kom det äntligen besked\r\nom att frihandelsavtalet ser ut att vara i hamn.\r\nDetta är en historisk händelse efter sju års\r\ndiskussioner. Det ger vinst för alla, men mest för u-\r\nländer, länderna i Öst- och Centraleuropa och små\r\nindustriländer som Sverige.</pre><pre>Det andra skälet är att jag kommer tillbaka med\r\nfärska intryck av att europeiskt samarbete kan visa\r\nvägen bort från pessimism och missmodighet. Jag\r\nhar just varit nere i Bryssel på ett gemensamt\r\nfinansministermöte mellan EU:s och EFTA-\r\nländernas finansministrar om sysselsättningsläget i\r\nEuropa. Man har inte bara satt sysselsättningen\r\nhögst upp på dagordningen, utan också tagit flera\r\nviktiga steg för en politik för flera jobb.</pre><pre>Herr talman! Det tredje skälet är att\r\nnationalräkenskaperna för tredje kvartalet i år\r\nvisar att Sverige nu verkligen är på väg upp ur den\r\ndjupaste ekonomiska nedgången sedan 1930-talet.\r\nBNP steg, som har sagts här, med 2 % jämfört med\r\nandra kvartalet. Detta är faktiskt den största\r\nuppgången på 31 kvartal. Inte sedan början av 1986\r\nhar en större uppgång noterats mellan två kvartal.</pre><pre>Herr talman! Jag vill gärna något utveckla\r\nbetydelsen av dessa tre positiva steg innan jag går in\r\npå det som kammarens ledamöter skall votera om,\r\nnämligen förslagen i höstpropositionen,\r\narbetsmarknadspolitiken, a-kassan och de\r\narbetsrättsliga reglerna.</pre><pre>Låt mig säga något om GATT först. För en tid\r\nsedan skrev Lars Leijonborg och jag en artikel där\r\nvi gick igenom villkoren för att Sverige skall kunna\r\nhäva sig upp på en högre tillväxtbana och därmed få\r\nfram fler jobb. Målet är att halvera arbetslösheten\r\nunder 1990-talet. Mycket gör vi själva, men vi\r\npekade också på några viktiga internationella\r\nförändringar som krävdes, däribland ett GATT-\r\navtal.</pre><pre>Avtal om global frihandel är en helt nödvändig\r\nförutsättning för en ny tillväxtera och för en positiv\r\nframtid för Europa och världen i övrigt. Fortsatt\r\nliberalisering av världshandeln och stopp för alla\r\ntendenser till protektionism är faktiskt ett måste.\r\nGenombrottet i Genève är en mycket viktig signal,\r\nsom kommer att skapa ökat förtroende och\r\ntillförsikt hos investerare. För Sverige betyder\r\nGATT-avtalet en ökning av BNP-nivån med 60--70\r\nmiljarder kronor -- det är ett ganska stort belopp --\r\nnär den fulla effekten har mognat ut. Dessutom\r\ninnebär det en dynamisk ökning som följer av mer\r\nkonkurrens.</pre><pre>Låt mig sedan gå över till EU--EFTA-mötet. Jag\r\nskall gärna erkänna att jag inte hade alltför stora\r\nförväntningar om konkreta resultat av det. Alltför\r\nmånga gånger har alltför många Europapolitiker\r\nsuttit alltför många timmar vid\r\nsammanträdesborden och kommit ut med alltför\r\nmagra resultat.</pre><pre>Men den här gången menar jag att resultaten är\r\nbra. Riktlinjerna för den ekonomiska politik som\r\nEU förespråkade och den som vi från EFTA-\r\nländerna lagt vikt vid i vår rapport var i hög grad\r\nsamstämda. Jag hade förmånen att kunna inleda en\r\ndiskussion om vikten av en väl fungerande och\r\nflexibel arbetsmarknad för att motverka\r\nlångtidsarbetslöshet och för att få fram fler jobb.\r\nSäkert finns det några skillnader vad gäller medlen,\r\nmen det positiva var att man inte tog fasta på\r\nskillnaderna utan på det som enar. En av\r\nslutsatserna från det gemensamma\r\nfinansministermötet blev också att betona vikten av\r\nen aktiv arbetsmarknadspolitik och rätt utformade\r\nregler i övrigt för att öka arbetsmarknadens\r\nflexibilitet.</pre><pre>Så till det tredje skälet till optimism, nämligen\r\nstatistiken över vad som har hänt i ekonomin under\r\nsenare tid. Jag tror som bekant inte på\r\nkvartalspolitik eller på enskilda statistiska\r\nmånadssiffror. Sverige har fortfarande mycket\r\nstora ekonomiska problem. Men den starka ökning\r\ni produktionen som Statiska centralbyrån nu\r\nredovisar är faktiskt ett viktigt tecken på att\r\nnedgången är bruten och att uppgången börjar få\r\nrejält fäste.</pre><pre>Siffrorna visar faktiskt att den totala produktionen\r\nhar ökat under ett halvt års tid och, som sagt,\r\nmycket kraftigt under det tredje kvartalet. Jag\r\njämförde med ökningen i mitten på 1980-talet. Det\r\när inte en alldeles trevlig parallell och lyckligtvis\r\ninte heller helt korrekt. Den gången var det bara en\r\nkonsumtionsboom som förebådade den mycket\r\nansvarslösa överhettningen i slutet på 1980-talet.\r\nDen här gången är det i stället en exportboom med\r\nen mer rimlig konsumtionsutveckling.\r\nExportökningen blev faktiskt nära 8,5 % det här\r\nkvartalet.</pre><pre>Sammantaget menar jag att det finns allt starkare\r\ntecken på att den ekonomiska politik som\r\nregeringen för och de förslag som vi i allt väsentligt\r\nfått stöd för i riksdagens utskott bidrar till och\r\nförstärker en positiv utveckling.</pre><pre>Herr talman! I nyhetrapporteringen om\r\nriksdagsarbetet har intresset hittills varit starkt\r\nfokuserat på om regeringen skulle få stöd i\r\nriksdagen. Skulle nej-sägarna förenas genom\r\ngemensamt agerande av socialdemokrater,\r\nnydemokrater och vänsterpartister och\r\nregeringsförslagen bli nedröstade? Detta skulle ha\r\ndrabbat de arbetslösa.</pre><pre>Därför är det mycket glädjande att regeringen har\r\nfått stöd för nästan alla förslag. Det hade\r\nnaturligtvis varit ännu bättre om det hade varit alla\r\nförslag utan något ''nästan''. Men i andra vågskålen\r\nlåg risken för oppositionens samlade\r\nbudgetförsvagningar på nära 20 miljarder kronor.\r\nDet är en helt oansvarig politik.</pre><pre>Alla partier i denna riksdag påstår sig måna om\r\nbudgeten, inte minst för att underlätta för fortsatta\r\nräntesänkningar. Detta är, med hänsyn till de\r\nframförda förslagen, antingen bara en läpparnas\r\nbekännelse, eller också är oppositionen så uppfylld\r\nav att försöka tillfoga regeringen nederlag att den\r\nstruntar i om detta går ut över de arbetslösa. Det är\r\nbra att dessa försök misslyckats.</pre><pre>En besvikelse i riksdagshanteringen är\r\nVänsterpartiets avslöjande att de inte alls bryr sig\r\nom miljön. Jag skall ärligt medge att jag inte har\r\nhyst stora förhoppningar om dess samlade\r\nekonomiska politik, men jag trodde ändå i ett svagt\r\nögonblick att man menade allvar med sitt\r\nmiljöengagemang och sina förslag om miljöskatter.\r\nDet återstår att se om Vänsterpartiet vågar stå för\r\nsin politik på det området och rösta för de 13 örena\r\npå bensinen.</pre><pre>Det är mycket tillfredsställande att förslagen om\r\nGAS, utvecklingen av ungdomspraktik och en\r\nreformerad arbetslöshetsförsäkring av allt att döma\r\nvinner kammarens stöd, liksom förslagen om\r\nändringar i arbetsrätten och MBL. Alla de här\r\nförslagen bidrar till en mycket viktig förändring,\r\nnämligen att stärka ställningen för de\r\nnytillträdande -- de som i dag står utanför\r\narbetsmarknaden. Det gäller ungdomar,\r\narbetslösa, invandrare och andra som inte har ett\r\njobb utan vill in på arbetsmarknaden och få ett\r\njobb. I dessa förslag handlar det om solidaritet\r\nmellan dem som har ett jobb och dem som ännu\r\ninget har. Regeringens alla förslag innebär att man\r\nstärker ställningen för dem som ännu inget jobb\r\nhar. Jag beklagar att det inte är fler som inser detta.</pre><pre>Det generella anställningsstödet, GAS, är tänkt att\r\nförkorta tiden mellan den produktionsökning som\r\nnu har varit synlig en tid och den tidpunkt då\r\nföretagen börjar våga nyanställa. På det viset bidrar\r\nGAS till att förkorta arbetslöshetsperioderna och\r\nhejda utslagningen.</pre><pre>Det har sagts att det skulle tillkomma en del jobb\r\nändå och att stödet därför är onödigt, att det skulle\r\ngå att fuska och att GAS inte blir så effektivt. Det\r\nfinns risker med alla förslag, men läget på\r\narbetsmarknaden är så allvarligt att vissa risker\r\nmåste tas.</pre><pre>Det handlar i detta fall om riktiga jobb och en\r\nganska hög grad av medfinansiering från företagen.\r\nRiskerna för att något utbrett fusk skall uppstå\r\nmenar jag vara ganska små. Fördelarna överväger\r\nklart nackdelarna.</pre><pre>Betydelsen av a-kasseförslaget har med eller utan\r\navsikt missförståtts i debatten. Förslaget har två\r\nväsentliga inslag: strukturreform och finansiering.</pre><pre>Strukturreformen består dels i att man\r\neffektiviserar sökprocesser, dels i att försäkringen\r\ngörs allmän och obligatorisk. Det finns väldigt\r\nmånga studier och internationella erfarenheter och\r\nmycket forskning som visar att risken för\r\npermanent utslagning är större ju längre perioder\r\nmed kontantstöd som finns i försäkringen.</pre><pre>Jag är emot permanent utslagning. Jag menar också\r\natt det är viktigt att anpassa reglerna så att de leder\r\ntill det man vill.</pre><pre>Finansieringen av försäkringen innebär att den görs\r\nmera hållfast och får en utformning där förmåner\r\noch avgifter knyts närmare varandra. Dessutom ger\r\nobligatoriet en mer solidarisk fördelning av\r\nkostnaderna för arbetslösheten. Alla får vara med\r\noch betala -- även de som hittills har ställt sig\r\nutanför i tron att de inte löper någon risk att själva\r\nbli arbetslösa eller därför att de har så mycket\r\npengar att de klarar ett tillfälligt avbräck ändå.</pre><pre>Herr talman! Finansieringen av\r\narbetslöshetsförsäkringen är en mycket viktig del\r\nav saneringsprogrammet för de offentliga\r\nfinanserna. Det är centralt att detta fullföljs.\r\nStatskulden skulle annars snabbt växa oss över\r\nhuvudet. Forsatta räntesänkningar skulle bli\r\nomöjliga. Den påbörjade uppgången skulle brytas.</pre><pre>Den svenska ekonomin stimuleras nu ganska rejält\r\ngenom penning- och valutapolitiken. De lägre\r\nräntorna innebär att räntebördorna efter 80-talets\r\nexcesser i låntagande lättar. Tillförsikten ökar, och\r\ninvesteringar kan öka. Vi kan få flera jobb.</pre><pre>Herr talman! Jag skulle vilja ställa en fråga. Göran\r\nPersson har under de timmar som har gått och även\r\nmånga gånger dessförinnan uttalat sig i ganska\r\nhäftiga ordalag mot kombinationen av lägre\r\nersättningsnivå i arbetslöshetsförsäkringen och\r\nlägre skatt för företagen. Det är egentligen det enda\r\nman kommer ihåg att Göran Persson säger. Han är\r\nemot regeringens förslag. Jag vill därför ställa en\r\nrak fråga.</pre><pre>Vilka delar av förslaget skulle rivas upp om\r\nsocialdemokraterna får som de vill? Högre\r\nersättning från a-kassa ger ju nya stora offentliga\r\nutgifter. Högre företagsskatter skulle bromsa\r\ninvesteringarna, som i sin tur är helt nödvändiga för\r\natt få fram jobb.</pre><pre>Denna oklarhet i Göran Perssons uttalanden är\r\nfaktiskt skadlig. Den fördröjer uppgången. Det går\r\nut över de arbetslösa människorna. Något enda\r\nbesked borde Göran Persson våga ge.</pre><pre>Herr talman! Jag inledde med en optimistisk\r\nansats. Låt mig sluta med att påminna om att vi har\r\nen mycket lång och mödosam väg att gå innan\r\nsvensk ekonomi är i balans. Varken GATT-avtal\r\neller gemensamma möten mellan EU- och EFTA-\r\nländer kan ändra på det. Det är vi själva som måste\r\ngenomföra de nödvändiga åtgärderna om företagen\r\nskall våga investera och jobben bli fler. Det\r\nankommer faktiskt på kammarens ledamöter att\r\nrösta på de förslag som ger dessa resultat.</pre><pre>Anf. 47  GÖRAN PERSSON (s) replik:</pre><pre>Herr talman! Per-Ola Erikssons grepp blir inte\r\nbättre för att det upprepas av Anne Wibble. Jag\r\nskall svara på Per-Ola Erikssons och Anne Wibbles\r\nfrågor. Med adress främst till Ann Wibble säger jag\r\nföljande:</pre><pre>Socialdemokraterna sökte samförstånd över\r\nblockgränserna omkring skattereformen. Ledande\r\nfolkpartister medverkade mycket konstruktivt i det\r\narbetet. Vi menade att denna skattereform skulle\r\nligga fast för lång tid framöver. I det läget slog vi\r\ntillbaka moderaterna. Deras krav och önskelmål\r\nvar långt längre drivna. De ville ha stora\r\nskattesänkningar för de mest förmögna.</pre><pre>Det blev en bred uppgörelse i mitten omkring\r\nskattereformen. Vi såg det som en styrka. Nu rivs\r\nuppgörelsen upp. Propositionen signeras av den\r\nmoderat som fick ge sig i förra\r\nskatteöverenskommelsen. Han är biträdande\r\nfinansminister eller statsråd nr 2 i\r\nFinansdepartementet. Statsråd nr 1 i\r\nFinansdepartementet -- det är väl fortfarande så\r\nman får titulera finansministern -- har ännu inte\r\nsagt någonting om den skatteuppgörelse hon var\r\nmed om att dra upp riktlinjerna för och som var\r\nförankrad över blockgränserna.</pre><pre>Står Anne Wibble fortfarande för den\r\nuppgörelsen? Tycker Anne Wibble att ett bra sätt\r\natt bedriva politik är att söka breda lösningar, eller\r\när det av moderaterna dikterad konfrontation som\r\nskall gälla på skattepolitikens område? Det är de\r\nfrågor vi socialdemokrater ställer oss. Det måste\r\nfaktiskt fru Wibble förstå.</pre><pre>Vi fick höra i anförandet att det mesta kommer att\r\ngå rätt om vi bara kan klara det som har kallats\r\nstrukturreformerna i a-kassesystemet. Jag tror att\r\nAnne Wibble skall gå ut på Mynttorget om en kvart\r\noch berätta för dem som är föremål för dessa\r\nstrukturreformer hur sakerna hänger ihop. Jag tror\r\natt de är nyfikna.</pre><pre>Också jag gläder mig åt GATT-överenskommelsen.\r\nDen är bra. Jag är likaså glad över gårdagens BNP-\r\nsiffror i Statistiska centralbyråns redovisning. Jag\r\när dessutom glad för att finansministern anslår en\r\nnågot mer dämpad ton i det avseendet än vad\r\ntidigare regeringsföreträdare har gjort. Faran är\r\ninte över ännu, även om väldigt mycket måste\r\nkunna gå åt rätt håll den närmaste tiden. Det vore\r\nkonstigt annars.</pre><pre>Bengt Westerberg har uttalat sig mycket definitivt\r\nom Ny demokrati som samarbetspartner. Vad har\r\nAnne Wibble för principiell uppfattning om att\r\nsamarbeta med Ny demokrati? Det skulle vara\r\nintressant att få höra.</pre><pre>Anf. 48  Finansminister ANNE WIBBLE\r\n(fp):</pre><pre>Herr talman! Socialdemokraterna ville att man\r\nskulle försöka behandla många saker så likartat\r\nsom möjligt. Det innebar t.ex. att man skulle ha\r\nenhetlig moms och ett marginalskattetak vid 50 %.\r\nBåda dessa principer har nu socialdemokraterna\r\növergivit.</pre><pre>I fråga om de förslag som nu är aktuella har\r\nsocialdemokraterna försenat möjligheterna för\r\negenföretagarna att få del av de lägre skatter som\r\nvi i princip skulle ha genomfört redan 1990/91 med\r\nett år. Det har de gjort genom att bromsa den\r\nhalvering av skatten för egenföretagarnas kapital\r\nsom var på gång i förra höstens krisuppgörelse.\r\nDenna halvering kommer nu, och det är bra. Men\r\ndet var alltså socialdemokraterna som försenade\r\ndenna viktiga skatteförändring för egenföretagarna\r\nmed ett helt år.</pre><pre>Vi hoppas att de skatteregler som nu finns ändras\r\nfrån den 1 januari till följd av regeringens förslag.\r\nDe nya reglerna innebär en likformighet, dvs. att\r\nlånat kapital och eget kapital behandlas på samma\r\nsätt. Det är väldigt bra. Det är en grundläggande\r\nprincip i skattereformen.</pre><pre>Göran Persson talade om det samarbete vi hade\r\nkring skattereformen. Jag vill då påpeka att vi från\r\nFolkpartiets sida uttryckte denna åsikt redan under\r\nsamarbetet kring skattereformen. Den finns på\r\npränt bl.a. i motioner från januari 1991. Det är en\r\nlogisk del i en skattereform som bygger på de\r\nbyggstenar som vi var överens om.</pre><pre>Jag undrar ibland hur Göran Persson resonerar.\r\nHan har tydligen inte någon som helst kontakt med\r\nomvärlden, kanske inte ens med våra grannländer.\r\nDet finns en regering i Norge -- känner Göran\r\nPersson till den? Den består av ett antal\r\nsocialdemokrater. I den konflikt som Göran\r\nPersson älskar att brodera över, nämligen den om\r\nersättningsnivån i a-kassan och frågan om dubbel\r\nskatt på aktieutdelningar, har denna regering, som\r\nalltså är socialdemokratisk, genomfört en 60-\r\nprocentig ersättning från a-kassan samtidigt som\r\nman förra året tog bort dubbelbeskattningen på\r\naktier. Man är nämligen i denna regering\r\nintresserad av att skapa jobb. Det är jag också. Jag\r\nvill inte gå ner till en 60-procentig a-\r\nkasseersättning, men för att det skall bli några jobb\r\nmåste man se till att få fram kapital på villkor som\r\när vettiga för de företag som skall skapa jobben.</pre><pre>Göran Persson är mästare på en sak, nämligen att\r\nskapa osäkerhet. Det är faktiskt inte tillräckligt.</pre><pre>Anf. 49  GÖRAN PERSSON (s) replik:</pre><pre>Herr talman! Det sista sades av en finansminister\r\nsom lägger fram nya företagsskatter som\r\nomedelbart förorsakar politisk strid.</pre><pre>Har inte fru Wibble förstått statsrådets uppgift i en\r\nsådan här fråga i ett krisläge, nämligen att söka\r\nförankring och samförstånd över blockgränserna?\r\nVi gjorde det. Det är än mer nödvändigt i dag, med\r\ntanke på hur djup krisen är. Jag tycker att fru\r\nWibble borde utveckla också den frågan.</pre><pre>Fru Wibble har också att ge sin principiella syn på\r\nuppgörelsen med Ny demokrati. Det har ju varit en\r\nav Folkpartiets stora frågor. Bengt Westerberg har\r\ngått oerhört långt. Jag har inför den här debatten\r\nläst igenom vad han har sagt om Ny demokrati och\r\npartiets åsikter, om dess förfärliga ståndpunkter i\r\nen lång rad frågor, inte minst kopplat till\r\ninvandrarpolitikens område. Han har haft\r\nuppfattningen att Ny demokrati skall hållas borta\r\nfrån regeringsunderlaget.</pre><pre>Vi har sett förut hur fru Wibble har gjort upp med\r\nNy demokrati. Nu har uppgörelsen dessutom\r\nackompanjerats av nattliga möten, där man t.o.m.\r\nhar haft ett låt oss säga mycket kamratligt\r\nförhållningssätt. Ian Wachtmeister har ju här i\r\nkammaren i dag beskrivit hur det har gått till.</pre><pre>Hur stämmer det med Folkpartiets officiella\r\nhållning? Folkpartiets hållning uttrycks väl rimligen\r\nav partiledaren? Har fru Wibble en egen tolkning\r\nav partilinjen? För framtida arbete skulle det vara\r\noerhört intressant att få höra hur fru Wibble ser just\r\npå Ny demokrati.</pre><pre>Anf. 50  Finansminister ANNE WIBBLE\r\n(fp):</pre><pre>Herr talman! Som Göran Persson vet är arbetet i\r\nriksdagen upplagt så att man diskuterar de olika\r\nförslag som finns. Jag tycker att detta är helt\r\nnaturligt. Det är den inställning som alla\r\nregeringspartierna och i synnerhet Folkpartiet har\r\nhaft. Vi har alltid varit intresserade av att diskutera\r\nför att hitta de bästa lösningarna.</pre><pre>I det här fallet fanns en risk för att det skulle bli en\r\nmycket kraftig försvagning av budgeten. Det var\r\nganska viktigt att så inte skedde. Jag skulle\r\nuppskatta om regeringens förslag -- till minsta\r\nmöjliga kostnad för statskassan, självklart -- kunde\r\nfå ett mycket brett stöd. Jag skulle välkomna Göran\r\nPerssons namn, i finansutskottet eller på andra håll,\r\nbakom de förslag som regeringen lägger fram. Det\r\nskulle vara en fördel för alla, inte minst för de\r\nmänniskor som jag upplever har störst rätt att ställa\r\nkrav på den ekonomiska politiken och på oss\r\npolitiker, nämligen de som i dag inte har något\r\njobb.</pre><pre>Göran Persson har emellertid visat en total\r\noförmåga att vara duktig på någonting annat än\r\nretorik, och som jag sade nyss räcker det faktiskt\r\ninte. Det gör inte det. Det enda som Göran Persson\r\när duktig på är att skapa osäkerhet. Man hör på\r\nhans anförande, som låter retoriskt och rent av\r\nbestämt, men efter fem minuter minns man inget\r\ninnehåll, mer än möjligen att Göran Persson tror\r\nsig stimulera ekonomin med en finanspolitik som\r\nskapar ett större underskott i de offentliga\r\nfinanserna. Samtidigt säger han i andra\r\nsammanhang att underskott inte är så bra och att vi\r\nså småningom måste minska dem.</pre><pre>Den politik som Göran Persson representerar är\r\ntyvärr så osammanhängande och så feltajmad att\r\nett visst mått av omtänkande är en förutsättning för\r\natt diskussionen skall kunna bli konstruktiv.</pre><pre>Det är beklagligt, eftersom jag tror att politiken och\r\ninte minst de arbetslösa skulle få ännu bättre\r\nförutsättningar att faktiskt få jobb om man i denna\r\nriksdag kunde få ett ännu bredare stöd för\r\nhuvudparten av de förslag som behövs. Men detta\r\nväljer ju respektive parti självt. Riksdagens arbete\r\när ändå till för att vi skall kunna diskutera frågorna.</pre><pre>Jag hörde ett meningsutbyte mellan Göran Persson\r\noch Per-Ola Eriksson om att det tydligen hade\r\nförekommit litet för litet diskussioner. Jag har inte\r\nupplevt det så, utan det gjordes många seriösa\r\nansträngningar att få ett så brett stöd som möjligt\r\nför förslagen.</pre><pre>Anf. 51  JOHAN LÖNNROTH (v) replik:</pre><pre>Herr talman! Finansministern ifrågasätter om vi i\r\nVänsterpartiet menar allvar med vårt\r\nmiljöengagemang. Jag kan försäkra\r\nfinansministern om att det för oss inte var en\r\nalldeles enkel sak att sätta oss i samtal med\r\nföreträdare för den regering som lägger fram\r\nförslag om försämringar av villkoren för de\r\narbetslösa och sänkningar av skatten för\r\naktieägare. Vi gjorde ändå den bedömningen att\r\narbetslösheten i sak och miljöfrågan som en\r\nsakfråga var viktigare än våra problem att samtala\r\nmed er i regeringen.</pre><pre>Vår förutsättning, som vi menade allvar med, var\r\natt pengarna som man fick in genom\r\nbensinskattehöjningen skulle används till att skapa\r\njobb och att skatten skulle differentieras, dvs. att\r\nskatten i glesbygd där det inte finns tillgång till\r\nkollektivtrafik skulle vara lägre än den i\r\nstorstäderna. Ni hade kunnat lägga fram seriösa\r\nförslag. Ni valde att lägga fram förslag om att AMS\r\nskulle få använda pengarna, vilket vi alldeles nyss\r\nhörde av Lars Tobisson. Detta var alltså redan\r\nförberett i regeringen. Det var rena rama luftbudet.\r\nDet var inget seriöst bud vi fick.</pre><pre>Ni valde att göra upp med Ny demokrati.</pre><pre>Finansministern har här talat om att Göran Persson\r\nskapar osäkerhet. Eftersom finansministern\r\nifrågasätter vårt miljöengagemang, skulle jag\r\nnaturligtvis kunna fråga finansministern om\r\nÖresundsbron. Jag läste om Folkpartiets styrelses\r\nröstning om Öresundsbron, och jag kom då att\r\ntänka på det gamla uttalandet: Att vara liberal är\r\natt vara kluven. Hur är det med Folkpartiets\r\nmiljöengagemang, Anne Wibble?</pre><pre>Sedan till sist om osäkerheten. Efter att ha lyssnat\r\npå debatten mellan Göran Persson och Anne\r\nWibble känner jag mig osäker på hur finansminister\r\nser på de socialdemokratiska inviterna till ett\r\nframtida regeringssamarbete. Vem skall bli\r\nfinansminister i den framtida folkpartistisk-\r\nsocialdemokratiska regeringen? Är det Anne\r\nWibble, eller är det Göran Persson?</pre><pre>Anf. 52  Finansminister ANNE WIBBLE\r\n(fp):</pre><pre>Herr talman! Johan Lönnroth försöker förgäves\r\nförena två helt oförenliga ståndpunkter, nämligen\r\natt vara för mindre bilkörning och mindre farliga\r\nmiljöutsläpp och att samtidigt säga nej till en\r\nbensinskattehöjning på 13 öre. Dessa ståndpunkter\r\ngå inte att förena. Min förhoppning var att\r\nmiljöintresset skulle segra.</pre><pre>Det kan inte rimligen handla om att spendera så\r\nmycket pengar som möjligt på olika\r\narbetsmarknadspolitiska insatser. Vi har i flera\r\nolika inlägg under morgonen hört att\r\nArbetsmarknadsverket redan har fått så mycket\r\npengar av regering och riksdag, mer än vad de kan\r\nspendera. Att ge verket ytterligare pengar kan inte\r\nrimligen ha ett egenvärde. Poängen måste vara att\r\nfå fram aktiva insatser och en politik som gör att\r\nmänniskor kan få ett riktigt jobb. Ingen kan vilja att\r\nnågon skall gå på omskolning hela livet. Poängen\r\nmåste vara att få fram riktiga jobb. När man kan\r\nförena detta med ett seriöst miljöintresse tycker jag\r\natt det är bra.</pre><pre>Jag hoppas fortfarande att det kanske finns någon i\r\nVänsterpartiets riksdagsgrupp som känner ett\r\nbehov av att seriöst våga stå för en åsikt som\r\nmedverkar till att både skapa bättre förutsättningar\r\nför arbetslösa människor att få jobb och förbättra\r\nmiljön, om nu inte Johan Lönnroth gör det. Det är\r\nmöjligt att Johan Lönnroth inte är en sådan person,\r\nmen det kan finnas andra.</pre><pre>Jag noterade med viss glädje att det finns en annan,\r\nförmodligen bara verbal, samsyn för Vänsterpartiet\r\noch Folkpartiet, nämligen i fråga om de digitala\r\nmotorvägarna. Jag tror att det är en mycket\r\nintressant tanke, som vi i alla partier i kammaren\r\nhar anledning att ta fasta på. Infrastruktur är inte\r\nbara vägar och järnvägar. Det är under 1990-talet\r\noch därefter kanske i ännu högre grad vägar för\r\ninformationsflöden. Det är mycket angeläget att\r\ndetta också motsvaras av riksdagens beslut.</pre><pre>För att inte Johan Lönnroth eller någon annan skall\r\nmissförstå saken vill jag säga att jag har noterat att\r\ndet finns ett stöd även från socialdemokratin för\r\nförslaget om GAS. Det tycker jag är mycket bra.\r\nDet finns förhoppningar på många fronter.</pre><pre>Anf. 53  JOHAN LÖNNROTH (v) replik:</pre><pre>Herr talman! Om finansministern spekulerar i\r\noenighet inom Vänsterpartiet får hon väl avvakta\r\nden kommande voteringen och se hur det blir med\r\ndet.</pre><pre>Jag kan försäkra att vi är eniga om att miljö, jobb\r\noch rättvisa hänger samman. Det kommer inte att\r\nvara möjligt att genomföra den nödvändiga\r\nomställningen av produktionen i en mera hållbar,\r\nmiljöpolitiskt vettig riktning, om man inte kan\r\nkombinera det med en minskning av arbetslösheten\r\noch en mera rättvis fördelning. Bl.a. kommer man\r\naldrig att få med sig opinionen på en sådan\r\nomställning, om man inte klarar att kombinera\r\ndessa tre saker. Det är detta vi har framhållit i\r\nsamtalen också om bensinskatten.</pre><pre>Det är positivt att finansministern och jag har\r\nsamma syn på och intresse av de framtida\r\ninformationsteknologiska systemens betydelse.\r\nMen det är nödvändigt att inse att det också gäller\r\natt träffa ett val. Det brukar finansministern inse i\r\nandra sammanhang. Det finns inte pengar både till\r\natt bygga ut datamotorvägarna och att bygga\r\nÖresundsbroar och nya motorleder för bilar. Det\r\nfinns ett samband. De nya datateknologiska\r\nsystemen kommer att delvis kunna ersätta andra\r\ninfrastruktursystem, t.ex. de stora motorvägarna.\r\nDet är det som ligger i den nya teknologin.\r\nFinansministern borde ta sig en funderare på\r\nÖresundsbron, Dennispaketet och andra\r\ninvesteringar av den typen.</pre><pre>Till sist vill jag upprepa frågan: Hur ställer sig\r\nFolkpartiet och finansministern till de\r\nsocialdemokratiska inviterna? Skall ni regera ihop\r\nmed Socialdemokraterna nästa år, och vem är det\r\nsom skall bli finansminister? Vad anser den\r\nnuvarande finansministern om den saken? Är det\r\nGöran Persson eller är det Anne Wibble som\r\nkommer att sitta som finansminister i den nya s--fp-\r\nregeringen?</pre><pre>Anf. 54  Finansminister ANNE WIBBLE\r\n(fp):</pre><pre>Herr talman! Öresundsbron kommer säkert att\r\ndiskuteras många gånger framöver. Jag kan\r\nåtminstone konstatera att det inte handlar om\r\nnågra statliga pengar. Det har det inte heller gjort i\r\nnågra diskussioner. Jag tycker att Johan Lönnroth\r\nglider ifrån frågan om vad Vänsterpartiet påstår sig\r\ntycka om miljöskatter och åtgärder för att förbättra\r\nmiljön och de konkreta förslag som har lagts fram.\r\nDet har jag full förståelse för. Jag förstår att det inte\r\när helt lätt att samtidigt vara mot åtgärder som\r\nfaktiskt medverkar till att det blir litet mindre\r\nfarliga utsläpp från bl.a. bilismen och hävda att vi\r\nskall ha mindre utsläpp.</pre><pre>Folk är faktiskt smartare än vad många tror. Jag\r\ntror att de kommer att upptäcka denna\r\nVänsterpartiets bluff, om inte några\r\nvänsterpartister, som sagt, inser att om man för\r\nfram förslag måste man också stå för dem, även om\r\nde skulle råka föras fram av en regering som man i\r\növrigt ogillar.</pre><pre>I fråga om framtida regeringars utseende kan man\r\nkonstatera att vi från alla de fyra nuvarande\r\nregeringspartierna har deklarerat att vårt mål är att\r\nfå denna regering omvald med starkare stöd.\r\nFördelningen av poster är, som Johan Lönnroth\r\nvet, statsministerns sak. Han får ställa frågan till\r\nstatsministern vid något lämpligt tillfälle. Jag tycker\r\natt det är att hoppa över en tid som är viktig för\r\nsvensk ekonomi och för de arbetslösa. Nu pratar vi\r\nom den ekonomiska politiken. Då struntar man i\r\nsakfrågorna och ger sig in på vad som kommer att\r\nhända nästa år i oktober, november eller december.\r\nDet är mycket tid fram till dess, och det är en kritisk\r\ntid för den svenska ekonomin.</pre><pre>Om vi skall ta fasta på de möjligheter som nu visar\r\nsig är det angeläget att alla tar detta ansvar.\r\nVänsterpartiet kunde ha bidragit -- och kan det\r\nkanske fortfarande -- till att förena en bra\r\nekonomisk utveckling med en bra miljöutveckling.\r\nSom sagt: Det är inte för sent ännu.</pre><pre>Anf. 55  IAN WACHTMEISTER (nyd)\r\nreplik:</pre><pre>Herr talman! Först en allmän upplysning: Den\r\negenavgift som nu skall införas för\r\narbetslöshetsförsäkringen är en skattehöjning. Det\r\ngick vi med på, om än motvilligt. Jag ber fru\r\nfinansministern att berätta detta för herr Attefall\r\nfrån kds, som tycks känna ännu starkare för\r\nskattehöjningar än självaste finansministern.</pre><pre>Så till finansministerns anförande. Nu är vi på väg,\r\nsäger finansministern, så glatt hon kan. Hon\r\nförsöker t.o.m. se glad ut vid detta konstaterande.\r\nLåt mig med samma glädje konstatera att vi har\r\nvarit på väg under lång tid. Även en usel person,\r\nsom jag är enligt finansministern, ber att få påpeka\r\natt svenskt näringsliv är på väg trots regeringens\r\npolitik, inte tack vare den.</pre><pre>Det var det totalhaveri som skedde för drygt ett år\r\nsedan i er valuta- och räntepolitik som skapade\r\nmöjligheterna för näringslivet. Om vi nu talar om\r\nhaverier vill jag säga att när JAS-plan havererar\r\ntillsätter man en haverikommission. I detta fall\r\nskall man också tillsätta en haverikommission,\r\ntycker jag, en internationell sådan. F.d.\r\nriksbankschefen Lars Wohlin har föreslagit det. Vi\r\nskall titta på vad kraschen kostade. Den lägsta siffra\r\njag har hört är 25 miljarder -- 25 000 miljoner. Den\r\nhögsta siffran ligger på ungefär tre gånger så\r\nmycket. Det är som om alla JAS-plan som någonsin\r\nkommer att byggas skulle krascha på en gång. Det\r\nvore värt en kommission. Jag kommer att\r\nåterkomma till det tills det blir en kommission.</pre><pre>Sedan en fråga. Vill fru finansministern vara så\r\nsnäll och berätta om sin egen inställning till\r\ndirektavskrivningar och nuvärdesavskrivningar,\r\nsom hennes kolleger i utskottet här i riksdagen så\r\nklart och tydligt uttryckt sitt välbehag inför?</pre><pre>Det är så, att ni skall återkomma skyndsamt. Nu\r\nundrar jag: Är skyndsamt innan det blir val? I annat\r\nfall uppstår en lustig situation för att anknyta till\r\nvad Lönnroth sade. Om det blir en regering mellan\r\nSocialdemokraterna och Folkpartiet, så kommer\r\nSocialdemokraterna att driva igenom\r\ndirektavskrivningar med stöd av Ny demokrati.\r\nHur man än vrider och vänder på det är det lika bra\r\natt komma skyndsamt innan denna prekära och för\r\ner så besvärliga situation uppstår.</pre><pre>Anf. 56  Finansminister ANNE WIBBLE\r\n(fp):</pre><pre>Herr talman! Om vi skall gå tillbaka i tiden undrar\r\njag, Ian Wachtmeister, hur det skulle ha sett ut i den\r\nvalutaturbulens som då rådde, om Sverige hade\r\nvarit bland de första länderna att kasta in handsken\r\ni försvaret av kronkursen. Det hade faktiskt smakat\r\nriktigt illa, och det hade varit utomordentligt\r\nskadligt för den svenska ekonomin.</pre><pre>Ian Wachtmeister frågade om min uppfattning om\r\nnuvärdesavskrivning. Jag tror att det kan finnas\r\ngoda skäl att titta på möjligheterna att på olika sätt\r\nunderlätta för företagen att göra investeringar -- det\r\nsägs också i något av de aktuella\r\nutskottsbetänkandena -- under förutsättning att\r\nman också kan finansiera ett eventuellt\r\nskattebortfall. Det är nämligen inte till fördel för\r\nnågon -- varken för företag eller för individerna i\r\nsamhället och än mindre för staten -- att det skapas\r\nen massa nya ofinansierade utgifter. Men\r\ninvesteringarna har en mycket stor betydelse för\r\nnäringslivets och ekonomins möjligheter att växa\r\nganska ordenligt under en följd av år.</pre><pre>Nu visar KI på en ganska rejäl ökning under nästa\r\når, men jag tror att det i det långa loppet finns\r\nanledning att titta ganska ordentligt och skyndsamt\r\npå föreslag som kan öka beredvilligheten att\r\ninvestera. Men det grundläggande för att företagen\r\nskall vilja investera är att man har en hyfsad\r\ntillförsikt och stabilitet i de regelsystem som gäller.</pre><pre>Sedan vill jag ställa en fråga till Ian Wachtmeister.\r\nJag har hört många gånger, och jag gjorde det\r\nsenast i morse, att Ny demokrati anser sig ha väldigt\r\nmånga besparingsförslag när det gäller partistöd,\r\norganisationsstöd och liknande. I en motion\r\nföreslår Ny demokrati att det inte skall utgå moms\r\npå porto. Det har visat sig att detta skulle innebär\r\nett rejält indirekt ökad stöd till organisationer och\r\npartier. Jag undrar om den här lilla diskrepansen\r\nmellan vad man säger och vad man gör har slagit\r\nIan Wachtmeister.</pre><pre>Anf. 57  IAN WACHTMEISTER (nyd)\r\nreplik:</pre><pre>Herr talman! Tyvärr hörde jag inte riktigt vad\r\nfinansministern sade -- jag är alldeles för uppriktig\r\npå den punkten. Men jag uppfattade att hon i slutet\r\nav sitt anförande frågade någonting om momsen.\r\nDetta kanske vi kan klara av utanför plenisalen,\r\neftersom jag inte har fler repliker.</pre><pre>Hur skulle det ha sett ut om Sverige som första\r\nnation hade kastat in handsken? frågade\r\nfinansministern. Om man skall vara riktigt noga är\r\ndet inte handsken utan handduken man brukar\r\nkasta in. Men om nu Sverige hade kastat in\r\nhandduken, hade det varit väldigt bra, eftersom\r\nman då skulle ha haft ett starkt finanspolitiskt\r\nförslag, som vi hade kunnat enas om i denna\r\nkammare -- en stark och kraftfull penningpolitisk\r\nåtgärd, nämligen en kraftig sänkning av räntan.\r\nSedan hade man kunnat låta kronan flyta. Då hade\r\ndet gått alldeles utmärkt.</pre><pre>Det talade vi om då, och det var precis då jag blev\r\nutnämnd till usel.</pre><pre>Sedan skall jag be att få önska finansministern lycka\r\ntill inte bara inför julen utan framför allt till våren.\r\nPå våren måste det nämligen bli besvärligt. Då\r\nkommer till behandling i denna kammare förslag\r\nom innehållet i arbetslöshetsförsäkringen och\r\nvårdnadsbidraget. Det är frågor där jag inte kan\r\nförstå annat än att finansministern och hennes\r\nkolleger måste tala med Ny demokrati igen. Då\r\ngäller det att bestämma sig för om blir samtal,\r\ninformation eller överläggningar. Förhandlingar\r\nkan det ju ändå aldrig vara.</pre><pre>Anf. 58  Finansminister ANNE WIBBLE\r\n(fp):</pre><pre>Herr talman! Jag förstår att det passar Ian\r\nWachtmeister att höra dåligt. Han blev tydligen så\r\nglad för att jag sade handsken i stället för\r\nhandduken, att han inte ''hörde'' min fråga om\r\nmoms på portot. Ny demokrati vill ha lägre moms\r\npå portot eller helst ingen alls, om jag förstått\r\nmotionen rätt. Detta får den rakt motsatta effekten\r\ntill det man säger sig vilja uppnå genom en annan\r\nmotion, nämligen ett mindre statligt stöd till\r\norganisationer och partier.</pre><pre>Jag undrar om skillnaden mellan dessa båda\r\nmotioner har slagit någon inom Ny demokrati.</pre><pre>Herr talman! Låt mig avslutningsvis säga att\r\nSveriges ekonomi har ett så hyfsat utgångsläge att\r\nvi skall kunna nå viktiga sysselsättningspolitiska\r\noch välfärdspolitiska framgångar under de år som\r\nkommer. Men vi skall inte tro att detta kommer av\r\nsig självt, utan för att vi skall kunna ta vara på\r\ndenna chans och inte minst se till att skapas\r\nväxande företag som erbjuder människor jobb, så\r\nkrävs det att vi fortsätter både med\r\nstrukturåtgärder och naturligtvis med\r\nbudgetsaneringen. Göran Persson kanske ändå i\r\nnågon mening kunde intressera sig för de arbetslösa\r\noch inte medvetet från denna kammare medverka\r\ntill att öka osäkerheten hos de företag som skall\r\ninvestera och därmed ge möjligheter till nya jobb.</pre><pre>Jag tycker att det är allas vår skyldighet att vara så\r\närliga att vi talar om vad det är vi vill göra. Ibland\r\nkan negativa besked vara bättre än inga besked alls.\r\nPolitiskt skapad osäkerhet är en av de saker som de\r\nföretag som skall bli arbetsgivare åt arbetslösa\r\nmänniskor ogillar mest. De politiska poängen är\r\nfaktiskt inte särskilt tilltalande när de vinns på\r\narbetslösa människors bekostnad.</pre><pre>Anf. 59  ARNE KJÖRNSBERG (s):</pre><pre>Herr talman! Först noterar jag att talarordningen\r\nnu -- efter ingripande från herr Tobisson, har jag\r\nförstått -- har ändrats. Eftersom jag har en stor\r\nrespekt för talmansämbetet -- för talmannen och\r\nvice talmännen -- har jag inga synpunkter på det.\r\nTalmannen bestämmer talarlistans utseende.</pre><pre>Därefter vill jag instämma i Göran Perssons\r\nyrkande om bifall till de socialdemokratiska\r\nreservationerna.</pre><pre>Herr talman! Ibland sägs det att de s.k.\r\nvälståndsbildande krafterna måste beredas bättre\r\nmöjligheter, tjäna mer pengar, få lägre skatter och\r\nha särskilda favörer för att samhället skall gå\r\nframåt, för att vi skall få tillväxt och för att -- som\r\nman säger -- den gemensamma kakan skall bli\r\nstörre.</pre><pre>I praktiken visar det alltid när man börja borra i\r\ndetta att de s.k. välståndsbildande krafterna är de\r\nmänniskor som har det relativt bra, är verbalt\r\nskickliga och oftast högljudda. De som talar sig\r\nvarma för dessa krafter anser att dessa -- och bara\r\nde -- skall få det bättre och att, i bästa fall,\r\nförhållandena för de övriga inte skall försämras.</pre><pre>Nästan till leda har vi hört borgerliga företrädare,\r\nSAF-representanter och andra företrädare för det\r\njag kallar överklassen, föra fram sådana här tankar\r\nmer eller mindre -- på senare tid mindre -- inlindade\r\noch ofta under förment vetenskaplig täckmantel.</pre><pre>Dessutom anklagas vi socialdemokrater stup i ett\r\nför att bara tänka på fördelning och inte på att bidra\r\ntill det som skall fördelas skall bli större och mer.</pre><pre>Med förlov sagt, herr talman, är jag en smula trött\r\npå sådana här slappa påståenden.</pre><pre>Däremot påstår jag helt frankt att resultatet av en\r\nsamhällsorganisation byggd på dessa teser blir\r\norättvist -- djupt orättvist!</pre><pre></pre><pre>De lösningar på för vårt land svåra problem som\r\nfinansutskottet nu förelägger kammaren, och en\r\nmängd andra förslag som riksdagen har att\r\nbehandla denna vecka, är en clou på ett sådant\r\nresonemang som jag nyss redovisat.</pre><pre>Man kan se samhällsbyggandet ur olika\r\ninfallsvinklar. Det finns de som anser att det\r\nekonomiskt rationella inte går att förena med\r\nrättvisa. Jag är övertygad om att det är fel. Jag tror\r\nnämligen att för att en åtgärd skall vara ekonomiskt\r\nrationell i ett modernt samhälle, måste åtgärderna\r\nockså upplevas som rättvisa av folkflertalet. Men\r\nändå, låt oss för resonemangets skull dela upp det\r\nhela.</pre><pre>Jag tar det rationellt ekonomiska först. Jag hörde\r\nett statsråd som ansåg att regeringens politik har\r\nlett till att ytterligare 100 000 människor har blivit\r\narbetslösa. Det finns ekonomiska bedömare som\r\nanser att det snarare är 200 000 eller t.o.m. 300 000.\r\nDet är två tre gånger så många som bor i min\r\nhemstad Borås.</pre><pre>Ni i den borgerliga majoriteten berömmer er av att\r\nni sparar och sparar. Det är ju naturligtvis fel ord.\r\nVad ni sysslar med är nedskärningar. Men för att\r\nanvända era ord: Ju mer ni ''sparar'', dvs. skär ned,\r\nju större blir underskotten. Det enda ni har att\r\nerbjuda är mer av samma medicin. Då skall ni\r\n''spara'' ännu mer.</pre><pre>Ni har fördjupat lågkonjunkturen i vårt land genom\r\natt strama åt på två tredjedelar av ekonomin. Det\r\nverkar som om ni helt bortser från den enkla\r\nmarknadsekonomiska tesen, nämligen att för att en\r\nvara skall kunna tillverkas i fabriken måste någon\r\nvara beredd att köpa varan eller tjänsten i affären\r\ne.d. Det är inte krångligare än så. När människor\r\ndå är oroliga för att ni skall höja skatterna ännu mer\r\nför dem nästa år eller sänka a-kasseersättningen\r\nännu mer, handlar de inte i affärer eller köper inte\r\ntjänster. Då kan inte tjänsten utföras eller varan\r\ntillverkas. Då blir ännu fler människor arbetslösa.\r\nDet är faktiskt inte krångligare än så.</pre><pre>Rättvisan, eller orättvisan. Ni har under era drygt\r\ntvå år i regeringsställning, med en borgerlig\r\nmajoritet inklusive Ny demokrati i denna\r\nkammare, sänkt och snart slopat skatter på kapital\r\nmed mellan 24 och 28 miljarder kronor. Samtidigt\r\nsom ni gjort detta har ni höjt skatten på arbete med\r\n29--30 miljarder kronor. Inser ni inte, förstår ni\r\ninte, att detta leder till större klyftor i vårt land?\r\nDet kanske ni gör, men då är frågan: Förstår ni inte\r\natt större klyftor i sig kan vara farliga för\r\nsamhällsutvecklingen? Vad tror ni att sömmerskan\r\nhemma i Borås -- hon som tjänar 10 000--11 000 kr\r\ni månaden och som ni nu höjer skatten för -- tänker\r\nnär hon märker att ni ger ytterligare gåvor till dem\r\nsom har det relativt bra? Förstår ni inte att hon blir\r\nförbittrad? Eller tror ni, eller hoppas, att hon\r\nresignerat? Byggnadsarbetaren, muraren som jag\r\nflera gånger tidigare talat om här i kammaren, kan\r\ninte förstå varför han inte kan få arbeta när det\r\nfinns viktiga saker att utföra. I stället får han, efter\r\ndet att ersättningstaket har sänkts, 548 kr om dagen\r\ni a-kassa med ett krav: Du får inte arbeta.</pre><pre>Vad tror ni byggnadsarbetaren tänker när han ser\r\nhur ni drar in ersättningar för honom och hans\r\nkamrater och samtidigt genomför det som Dagens\r\nIndustri kallar ''guldregn'' över aktieägarna?</pre><pre>Ja, det där guldregnet. Förra gången jag räknade\r\nupp alla lättnader ni givit kapitalägare och annat\r\nförmöget folk, tackade herr Tobisson för att jag\r\ngjorde det så att han slapp. Eftersom jag är en\r\nvänlig själ skall jag glädja herr Tobisson också i dag.</pre><pre>Ni, den borgerliga regeringen och den borgerliga\r\nmajoriteten i denna kammare, har:</pre><pre>* sänkt arvsskatten,</pre><pre>* sänkt gåvoskatten,</pre><pre>* sänkt förmögenhetsskatten -- får ni sitta kvar skall\r\nni slopa den 1995,</pre><pre>* sänkt skatten på aktieutdelningar -- och nu skall\r\nni slopa den helt,</pre><pre>* sänkt skatten på värdepappersfonder,</pre><pre>* sänkt skatten på kapitalförsäkringar,</pre><pre>* sänkt skatten på privata, pensionsförsäkringar\r\noch</pre><pre>* ni skall sänka skatten på reavinster vid\r\naktieförsäljningar.</pre><pre>Att ni bara orkar!</pre><pre>Samtidigt som ni har gjort detta har ni höjt skatten\r\npå arbete, höjt egenavgiften i a-kassan och sänkt\r\nersättningar i olika trygghetssystem. Dessutom har\r\nni minskat och aviserat att ni kommer att fortsätta\r\natt minska bostadssubventionerna.</pre><pre>Vad ni begär är kort sammanfattat att de stora\r\nbreda löntagargrupperna ensidigt skall bära\r\nbördorna. Detta är djupt orättvist och t.o.m.\r\norättfärdigt.</pre><pre>Jag är säker på att medborgarna i vårt land inser att\r\nvi står inför en lång rad svåra problem. Jag är\r\növertygad om att medborgarna är beredda att ta sin\r\ndel av ansvaret för att vi skall reda upp detta.\r\nMen -- och det är ett viktigt men -- de kräver att det\r\nvi gör skall vara rättvist.</pre><pre>Är ni aldrig rädda för vad systemskiftet kommer att\r\ninnebära för den långsiktiga utvecklingen i vårt\r\nland? När människorna i vårt land märker att i ert\r\nSverige är det skillnad på folk och folk, då är det\r\nfara å färde. Förstår ni inte, märker ni inte, den oro\r\nsom finns ute i samhället? Om ni inser att denna oro\r\nfinns, vågar ni verkligen bortse från den?</pre><pre>Att moderater och folkpartister för denna politik är\r\ninte mycket att säga om. De bestämde sig ju för\r\nsystemskifte i sitt program Ny start för Sverige.\r\nMen ärade företrädare för Centern och kds, det var\r\nväl inte detta ni gick till val på? Fick ni verkligen i\r\nuppdrag av era väljare att medverka till ''guldregn''\r\növer aktieägarna och ökade bördor, höjda skatter,\r\nkortare ersättningstider och lägre ersättningar i\r\narbetslöshetsförsäkringen? Är det verkligen det\r\nsom ni i Centern och kds upplever att ni har som\r\nuppdrag att genomföra här i Sveriges riksdag? Är\r\ndet er stora politiska insats att göra Sverige\r\norättvisare?</pre><pre>Anf. 60  PER OLOF HÅKANSSON (s):</pre><pre>Herr talman! En sammanfattande dagsbild av\r\nSverige skulle kunna beskrivas ungefär så här: Var\r\nsjunde svensk som normalt skulle ha ett jobb har\r\ndet inte. Var sjätte krona som omsätts i landet är en\r\nlånad krona. Politikens uppgift är att hantera detta,\r\ndvs. antingen godta detta som en företeelse som\r\nsådan eller sätta in åtgärder mot tingen. För någon\r\nstund sedan sade Stefan Attefall i debatten att vi\r\nsocialdemokrater inte ser sambandet. Hur är\r\nsambandet?</pre><pre>Enligt min mening är det enligt följande. Utan\r\nefterfrågan blir det inte mycket till produktion. Blir\r\ndet inte produktion finns det inga jobb. Finns inga\r\njobb finns det inga skatter att betala. Finns det inte\r\nskatter att betala finns det inte statsinkomster.\r\nUtan statsinkomster havererar välfärdssamhället.\r\nSå ser sambandet ut.</pre><pre>Ingen efterfrågan -- ingen produktion. Utan\r\nproduktion -- inga jobb. Utan jobb -- inga skatter\r\natt betala. Inga skatter att betala -- inga\r\nstatsinkomster. Då havererar välfärdssamhället.</pre><pre>Hur försöker då regeringen lösa det problem som\r\nligger i att var sjunde svensk saknar jobb och var\r\nsjätte krona är en lånad krona? Ja, regeringens\r\npolitik dämpar efterfrågan. Regeringens politik\r\nhåller tillbaka investeringarna. Göran Persson och\r\nArne Kjörnsberg har gått igenom det här. Får jag\r\nbara upprepa att det som är svårast att förstå är att\r\nman drar in 3,4 miljarder genom en omläggning på\r\nF-skattesidan. Det tar man i huvudsak från\r\nsmåföretagsamheten, som så många har betecknat\r\nsom en viktig motor i den svenska ekonomin just\r\nnu.</pre><pre>Investeringskvoten ligger så lågt som på 16 %. I en\r\ninternationell jämförelse är det en mycket låg nivå.\r\nInvesteringskvoten borde rimligen komma upp till\r\n25 % för att vi skulle tycka att det var bra.</pre><pre>Detta är regeringens politik. Vad säger då vi\r\nsocialdemokrater om det här? För den som vill\r\nstudera siffrorna finns det i reservation 1 en tabell\r\npå sidan 45 i betänkandet. Där kan man se, att med\r\nvår politik skulle BNP öka med 2 procentenheter,\r\nden privata konsumtionen stiga med 3,2\r\nprocentenheter och investeringarna ligga 7\r\nprocentenheter högre än med regeringens politik.</pre><pre>Därmed återkommer jag till min fråga, som Stefan\r\nAttefall också var inne på: Hur ser sambandet ut?\r\nÄr den låga inhemska efterfrågeutvecklingen ett\r\nproblem eller inte för borgerligheten? Är de låga\r\ninvesteringarna ett problem eller inte för\r\nborgerligheten? Jag tycker att det är problem.</pre><pre>Hur kommer då samhället att utvecklas med den\r\npolitik som regeringen tillhandahåller som förslag\r\ntill lösningar på problemen? Eller hur kommer det\r\natt förändras om den socialdemokratiska politiken\r\nskulle bli den gällande? Ja, det är vår uppgift som\r\npolitiker att beskriva det. Visst finns det vinnare i\r\nalla sammanhang, men det finns också förlorare.</pre><pre>Jag vill i dag fråga borgerligheten: Hur många fler\r\nmänniskor skall fara illa innan ni är nöjda med\r\nsamhällsförändringen? Hur stora skall klyftorna bli\r\ninnan ni känner er nöjda? Jag tror att det är frågor\r\nsom väldigt många i dag ställer sig, när var sjunde\r\nsvensk som skulle ha ett jobb saknar jobb och när\r\nvar sjätte krona som omsätts i landet är en lånad\r\nkrona.</pre><pre>Anf. 61  STEFAN ATTEFALL (kds) replik:</pre><pre>Herr talman! Jag vill bara kommentera Per Olof\r\nHåkanssons försök till resonemang om sambanden\r\ni ekonomin, bl.a. utifrån vad jag sade i mitt\r\nanförande. Det är intressant.</pre><pre>Jag ifrågasätter om Socialdemokraterna har sett\r\nsambanden, när de säger att de vill stimulera\r\nefterfrågan genom att sänka momsen. De menar att\r\nmänniskors köpkraft därmed skulle öka. Vi vet ju,\r\ngenom Konjunkturinstitutets siffror, att den\r\ndisponibla inkomsten ökade under 1992 men att\r\nden privata konsumtionen ändå sjönk. Det tyder på\r\natt det inte bara var hushållens brist på pengar som\r\ngjorde att konsumtionen sjönk så brant.\r\nFörklaringen var troligen att man sanerade sina\r\nskulder och var osäker om framtiden.</pre><pre>Därmed vill jag hävda att en sänkning av momsen --\r\nförutom att det innebär en risk för ökad import och\r\nolika typer av läckage -- inte skulle leda till att\r\nmänniskor i första hand använde pengarna till att\r\nkonsumera mera. Det skulle bara leda till högre\r\nbudgetunderskott, högre räntor, högre inflation\r\noch en åstramning av ekonomin den vägen.</pre><pre>Socialdemokraterna har inte rett ut de sambanden,\r\nvare sig i den allmänpolitiska debatten i höstas eller\r\ni debatten här i dag. Per-Olof Håkansson har inte\r\nheller gjort det.</pre><pre>Det som är intressant att diskutera är ju om\r\nSocialdemokraternas sätt att stimulera ekonomin\r\nverkligen är en framkomlig väg. Vi vet att den\r\ninhemska efterfrågan är för låg, men hur skall vi\r\nstimulera den? Jo, det skall vi göra via lägre räntor\r\noch genom att få i gång investeringar och\r\nexportindustri. Det är den realistiska vägen. Vi\r\nskall inte öka budgetunderskottet, som stramar åt\r\nekonomin via räntorna.</pre><pre>Anf. 62  PER OLOF HÅKANSSON (s)\r\nreplik:</pre><pre>Herr talman! Man behöver inte ha studerat\r\nsociologi för att inse att den oro människor känner\r\ninför morgondagen leder till att de i dag inte vill öka\r\nsin konsumtion och att de inte vill expandera sin\r\nekonomi. Det måste vara uppenbart för Stefan\r\nAttefall. Det viktigaste som skulle kunna ske är att\r\nman på olika sätt gav klara besked, så att den oro\r\nsom människor känner för morgondagen försvann.</pre><pre>När var sjunde är arbetslös och det kan befaras att\r\nmånga därtill blir arbetslösa är det uppenbart att\r\ndet finns en oro i samhället. Den oron måste bort.\r\nSedan kan vi säkert föra en diskussion om hur\r\nefterfrågan skall stimuleras.</pre><pre>Nu säger Attefall att den metod som\r\nSocialdemokraterna har valt är felaktig. Men det är\r\nju ett genombrott i den meningen att Attefall inte\r\nhar velat vara med och diskutera alternativ till det\r\nförslag som vi har lagt fram.</pre><pre>Huvudfrågan för mig står i någon mening kvar:\r\nAnser Stefan Attefall att den inhemska\r\nefterfrågeutvecklingen, som den nu ser ut, är ett\r\nproblem?</pre><pre>Anf. 63  STEFAN ATTEFALL (kds) replik:</pre><pre>Herr talman! Jag tror att det finns två viktiga\r\nförklaringar till att konsumtionen har sjunkit så\r\nbrant. Den ena är saneringen av de skulder man\r\ndrog på sig under det glada 80-talet. Den andra är,\r\nsom Per Olof Håkansson säger, oron inför\r\nframtiden.</pre><pre>Nu ser vi att det finns stigande optimism hos\r\nhushållen. Vi ser allt fler tecken på att ekonomin\r\nbörjar vända uppåt. Denna stigande optimism\r\nskulle brytas av ökat budgetunderskott och\r\nstigande räntor, vilket skulle bli följden av\r\nSocialdemokraternas politik. I den meningen skulle\r\nsocialdemokratisk politik förstärka osäkerheten\r\ninför framtiden.</pre><pre>Låt oss inte medverka till detta. Låt oss i stället\r\nfortsätta att försöka få ner räntorna. Per Olof\r\nHåkansson kan ju prata med sin partikollega Allan\r\nLarsson, så att han är ännu mer aktiv i Riksbanken\r\noch försöker skapa utrymme för sänkta räntor och\r\nta de tillfällen som kommer. Riksbanken har\r\nkanske varit litet senfärdig ibland, men nu går\r\ntrenden åt rätt håll. Vi skall gå vidare på den vägen\r\noch inte börja spela hasard med svensk ekonomi.</pre><pre>Anf. 64  PER OLOF HÅKANSSON (s)\r\nreplik:</pre><pre>Herr talman! Stefan Attefall får gärna tycka att vi\r\nspelar hasard med svensk ekonomi, men det gör vi\r\ni själva verket inte. Det handlar om att få\r\nmänniskors förtroende för den politik man för.\r\nVisst kan man försvinna in i ett resonemang, som\r\ni vissa lägen är befogat, om makt och ekonomiska\r\nförhållanden och ting som hör hemma där. Men det\r\nmänniskor funderar på är detta: Hur kommer\r\nbarnomsorgen att se ut i morgon? Hur kommer\r\nskolan att se ut? Hur kommer vården att se ut? Hur\r\nkommer våra föräldrar, och vi själva när vi blir\r\ngamla, att ha det? Jag tror att detta har större\r\nbetydelse för människors vardag och för hur de\r\ntänker och tycker.</pre><pre>Jag kan bara konstatera att kds medverkar till en\r\npolitik som inte stillar människors oro, utan snarare\r\nökar den.</pre><pre>Anf. 65  IAN WACHTMEISTER (nyd):</pre><pre>Herr talman! Det har talats om F-skatten. Man har\r\nsett hurusom Socialdemokraterna verkar värna om\r\negenföretagarna, medan regeringspartierna och Ny\r\ndemokrati intar en iskall hållning. Då frågar man\r\nsig: Vad är det här egentligen? Det talades förut om\r\ntricksande, och det är egentligen vad det är.</pre><pre>Man gör en tillfällig förstärkning av budgeten --\r\nsom man kan skryta med -- med 3,4 miljarder. Men\r\ndet är en likviditetsförstärkning, ingenting annat.\r\nDet man långsiktigt gör är att plocka in ungefär 200\r\nmiljoner kronor från egenföretagarna. Det är\r\nsmåpengar i sammanhanget -- det är räntan på\r\nlikviditeten.</pre><pre>Jag vill bara säga detta för protokollets skull. Jag\r\ntror att det är viktigt att få fram vad det är fråga om.</pre><pre>Anledningen till att jag begärde ordet, herr talman,\r\nvar att jag faktiskt inte hörde vad fru\r\nfinansministern sade. Det var inte heller någon\r\nannan som hörde det. Jag gick runt och frågade vad\r\nhon sade.</pre><pre>Så småningom fick jag klart för mig att det hon sade\r\nvar, att om man lade moms på portot så blev det\r\ndyrare för organisationerna, och genom de\r\nfantastiska momspåslagen skulle organisationerna\r\nkomma att gå under. Då kan jag säga att Posten har\r\nlovat att inte höja några porton på grund av den\r\nbolagisering och det momsinförande som vi nu skall\r\nrösta om. Posten tjänar på det som vi har plockat\r\nfram. Fru finansministern har tänkt ta de pengarna\r\nfrån Posten, berättade hon för mig; hon kan ju\r\nalltså inte vara ledsen.</pre><pre>Om nu organisationsbidragen skall vara något\r\nvägande skäl vill jag säga att de organisationer som\r\ndör av en portohöjning är ungefär lika livskraftiga\r\nsom de organisationer som bara kan leva om de får\r\nstatsbidrag i någon form -- de är dödssjuka bägge\r\ntvå. Det skulle i så fall vara en väldigt bra rensning\r\nbland organisationerna. Har vi bidragit till en sådan\r\när vi mycket nöjda.</pre><pre>Anf. 66  ARNE KJÖRNSBERG (s):</pre><pre>Herr talman! Eftersom finansutskottets ordförande\r\nnu hedrar kammaren med sin närvaro vill jag\r\nupprepa ett antal frågor som jag ställde för den\r\nstund sedan till Centerpartiets och kds företrädare.\r\nJag sade: Den politik som nu förs är en blåkopia av\r\nNy start för Sverige. Det är inte konstigt att\r\nmoderater och folkpartister står bakom den. Men\r\nvar det detta som ni centerpartister och kds:are fick\r\ni uppdrag av era väljare att genomföra? Var det att\r\nsänka arvsskatter, gåvoskatter,\r\nförmögenhetsskatter, aktievinstskatter,\r\naktieutdelningsskatter och alla de andra skatter\r\nsom jag snart till leda -- förstår jag av en del av\r\nkammarens ledamöter -- har upprepat? Samtidigt\r\nhar ni medverkat till att sänka ersättningen i a-\r\nkassan, införa karensdagar och höja skatterna på\r\narbete.</pre><pre>Ni har under era två år sänkt skatter på kapital med\r\nmellan 24 och 28 miljarder. Under samma två år har\r\nni höjt skatterna på arbete med mellan 29 och 30\r\nmiljarder. Min fråga är då -- det skulle glädja mig\r\nmycket om någon företrädare för Centerpartiet\r\neller kds ville svara på den: Är det detta som ni ser\r\nsom er stora uppgift -- att bidra till att vidga\r\nklyftorna i vårt samhälle i stället för att försöka\r\növerbrygga dem?</pre><pre>Kan inte ni också se en risk för att det då blir\r\nmycket svårt att hålla ihop ett samhälle av vår\r\nmodell -- ett modernt industrisamhälle? Det blir\r\nmycket svårt att få människorna att bära de\r\nnödvändiga bördorna när de ser att det är skillnad\r\npå folk och folk, att det bara är en del som bär\r\nbördorna och att andra får gåvor nästan slängda\r\nefter sig. Det måste väl vara besvärande att\r\nmedverka till att utvecklingen i vårt land går åt det\r\nhållet? Borde ni inte fundera en gång till på om\r\ndetta är er stora uppgift här i Sveriges riksdag under\r\ndenna mandatperiod?</pre><pre>Anf. 67  HUGO HEGELAND (m):</pre><pre>Herr talman! Jag tycker att det är dags att avsluta\r\ndenna intetsägande debatt.</pre><pre>Anf. 68  ARNE KJÖRNSBERG (s):</pre><pre>Herr talman! Intetsägande, sade Hugo Hegeland!\r\nAvslöjande, skulle jag vilja kalla den. Och, herr\r\nHegeland, mitt mandat är precis lika mycket värt\r\nsom herr Hegelands. När vi har från vårt partis\r\nutgångspunkter viktiga frågor att diskutera här i\r\nkammaren kommer jag, herr Hegeland, att begära\r\nall den tid som riksdagsordningen och talmannen\r\nger mig rätt till.</pre><pre>Anf. 69  HUGO HEGELAND (m) replik:</pre><pre>Herr talman! Kan Arne Kjörnsberg förklara varför\r\nhan håller på och pratar och pratar och pratar utan\r\natt säga någonting nytt?</pre><pre>(Applåder)</pre><pre>Anf. 70  ARNE KJÖRNSBERG (s) replik:</pre><pre>Herr talman! Jag utnyttjar mina rättigheter som\r\nledamot av denna kammare att försöka tala om för\r\nherr Hegeland vad det är ni håller på med. Men jag\r\nhar insett att det är att kasta pärlor för svin. Jag\r\nförsöker därför i stället ställa frågor till\r\ncenterpartister och kds:are och hoppas att jag skall\r\nfå svar från dem.</pre><pre>(Applåder)</pre><pre>Anf. 71  HUGO HEGELAND (m) replik:</pre><pre>Herr talman! Om Arne Kjörnsberg i stället hade\r\nställt en fråga till en ledamot av förnuftet hade även\r\njag fått tillfälle att svara.</pre><pre>(Applåder)</pre><pre>Anf. 72  PER OLOF HÅKANSSON (s):</pre><pre>Herr talman! För en stund sedan redde jag ut med\r\nStefan Attefall, möjligen som företrädare för\r\nförnuftet -- det får Hugo Hegeland avgöra -- att den\r\ninhemska efterfrågan sådan den nu utvecklar sig är\r\nproblematisk. En annan sak som jag tog upp i mitt\r\nanförande var investeringsnivåerna. Eftersom\r\nHugo Hegeland anser sig företräda förnuftet skall\r\njag vända mig till honom och ställa frågan till\r\nhonom: Är vi överens om att investeringar är\r\nbetydelsefulla? Är vi överens om att\r\ninvesteringsnivån i Sverige i dag är för låg?</pre><pre>I så fall måste vi resonera om vad vi skall göra för\r\natt få upp investeringarna. Det skulle vara\r\nintressant att få höra Hugo Hegelands\r\nbedömningar av vad det blir för effekter av den\r\nförändring av F-skatteuppbörden som nu sker. Om\r\nförslaget bifalls drar man in 3,4 miljarder. Vad har\r\nHugo Hegeland för uppfattning om vårt förslag --\r\nlåt vara att beslutet om det skall fattas i annat\r\nsammanhang -- om möjligheter till avdrag vid olika\r\ntyper av investeringar?</pre><pre>Om nu investeringsnivån är ett problem måste vi,\r\ntycker jag, få i gång en diskussion om vad vi skall\r\ngöra för att få upp den. Jag vänder mig då till den\r\nsjälvutnämnde företrädaren för förnuftet, Hugo\r\nHegeland. Jag avvaktar med spänning hans svar.</pre><pre>Anf. 73  HUGO HEGELAND (m):</pre><pre>Herr talman! Efter dessa frågor från den högt ärade\r\nledamoten Håkansson om mina uppfattningar i\r\nolika frågor vill jag bara framföra en uppfattning,\r\nnämligen min övertygelse att det bästa med\r\nriksdagen är att även obegåvade kan göra karriär\r\nhär.</pre><pre>Anf. 74  PER OLOF HÅKANSSON (s):</pre><pre>Herr talman! Det är möjligt att Hugo Hegeland\r\nfortsätter att framföra omdömen om sig själv. Jag\r\nhar ingen uppfattning i den frågan.</pre><pre>Mina frågor var ett försök att få i gång en seriös\r\ndiskussion kring investeringsnivån. Vad tycker\r\nledamoten Hugo Hegeland om den? Och, om han\r\nnu instämmer i att den är för låg: Vilka metoder\r\nskall vi tillgripa för att få upp investeringsnivån?\r\nDet är ju trots allt genom diskussion och samtal\r\nsom vi så småningom kan komma fram till en\r\ngemensam uppfattning.</pre><pre>Det vore oerhört intressant och kanske framför allt\r\nnyttigt för det svenska samhället om vi kunde hitta\r\nlösningar på det problem som jag anser finns i\r\nsvensk ekonomi just nu, nämligen att\r\ninvesteringsnivåerna är för låga. Jag väntar\r\nfortfarande med spänning på att få höra Hugo\r\nHegelands uppfattning i just den frågan.</pre><pre>Överläggningen var härmed avslutad.</pre><pre>Beslut</pre><pre>Mom. 1 (riktlinjer för den ekonomiska politiken)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>4. men. i motsvarande del (v)</pre><pre>Förberedande votering 1:</pre><pre>23 för res. 2</pre><pre>18 för men.</pre><pre>282 avstod</pre><pre>26 frånvarande</pre><pre>Kammaren biträdde först res. 2.</pre><pre>Förberedande votering 2:</pre><pre>133 för res. 1</pre><pre>22 för res. 2</pre><pre>166 avstod</pre><pre>28 frånvarande</pre><pre>Kammaren biträdde härefter res. 1.</pre><pre>Huvudvotering:</pre><pre>159 för utskottet</pre><pre>133 för res. 1</pre><pre>34 avstod</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 30 c, 22 kds</pre><pre>För res. 1:</pre><pre>131 s, 2</pre><pre>Avstod:</pre><pre>23 nyd, 11 v</pre><pre>Frånvarande:</pre><pre>7 s, 2 m, 4 fp, 1 c, 4 kds, 3 v, 2,</pre><pre>Mom. 2 (internationellt samarbete för tillväxt och\r\narbete)</pre><pre>1. utskottet</pre><pre>2. res. 3 (s)</pre><pre>Votering:</pre><pre>181 för utskottet</pre><pre>142 för res. 3</pre><pre>3 avstod</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 29 c, 22 kds, 23 nyd</pre><pre>För res. 3:</pre><pre>131 s, 9 v, 2</pre><pre>Avstod:</pre><pre>1 c, 2 v</pre><pre>Frånvarande:</pre><pre>7 s, 2 m, 4 fp, 1 c, 4 kds, 3 v, 2 -</pre><pre>Mom. 3 (sänkt mervärdesskatt)</pre><pre>1. utskottet</pre><pre>2. res. 4 (s)</pre><pre>3. res. 5 (nyd)</pre><pre>Förberedande votering:</pre><pre>135 för res. 4</pre><pre>23 för res. 5</pre><pre>167 avstod</pre><pre>24 frånvarande</pre><pre>Kammaren biträdde res. 4.</pre><pre>Huvudvotering:</pre><pre>181 för utskottet</pre><pre>133 för res. 4</pre><pre>11 avstod</pre><pre>24 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 78 m, 29 fp, 30 c, 22 kds, 21 nyd</pre><pre>För res. 4:</pre><pre>130 s, 1 v, 2</pre><pre>Avstod:</pre><pre>1 nyd, 10 v</pre><pre>Frånvarande:</pre><pre>7 s, 2 m, 4 fp, 1 c, 4 kds, 1 nyd, 3 v, 2 -</pre><pre>Mom. 4 (ändrad kapitalbeskattning)</pre><pre>1. utskottet</pre><pre>2. res. 6 (s)</pre><pre>Votering:</pre><pre>182 för utskottet</pre><pre>144 för res. 6</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 30 c, 22 kds, 23 nyd</pre><pre>För res. 6:</pre><pre>131 s, 11 v, 2</pre><pre>Frånvarande:</pre><pre>7 s, 2 m, 4 fp, 1 c, 4 kds, 3 v, 2</pre><pre>Mom. 5 (AP-fondens placeringsrätt)</pre><pre>1. utskottet</pre><pre>2. res. 7 (s)</pre><pre>Votering:</pre><pre>182 för utskottet</pre><pre>144 för res. 7</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 30 c, 22 kds, 23 nyd</pre><pre>För res. 7:</pre><pre>131 s, 11 v, 2</pre><pre>Frånvarande:</pre><pre>7 s, 2 m, 4 fp, 1 c, 4 kds, 3 v, 2 -</pre><pre>Mom. 6 (finansieringen av sjukförsäkringen)</pre><pre>1. utskottet</pre><pre>2. res. 8 (s)</pre><pre>Votering:</pre><pre>182 för utskottet</pre><pre>133 för res. 8</pre><pre>11 avstod</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 30 c, 22 kds, 23 nyd</pre><pre>För res. 8:</pre><pre>131 s, 1 v, 1</pre><pre>Avstod:</pre><pre>10 v, 1</pre><pre>Frånvarande:</pre><pre>7 s, 2 m, 4 fp, 1 c, 4 kds, 3 v, 2 -</pre><pre>Mom. 7 (drivmedelsskatter år 1994)</pre><pre>1. utskottet</pre><pre>2. res. 9 (s)</pre><pre>3. res. 10 (nyd)</pre><pre>Förberedande votering:</pre><pre>140 för res. 9</pre><pre>24 för res. 10</pre><pre>161 avstod</pre><pre>24 frånvarande</pre><pre>Kammaren biträdde res. 9.</pre><pre>Huvudvotering:</pre><pre>160 för utskottet</pre><pre>166 för res. 9</pre><pre>23 frånvarande</pre><pre>Kammaren biföll res. 9.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 30 c, 22 kds, 1 v</pre><pre>För res. 9:</pre><pre>131 s, 23 nyd, 10 v, 2</pre><pre>Frånvarande:</pre><pre>7 s, 2 m, 4 fp, 1 c, 4 kds, 3 v, 2 -</pre><pre>Mom. 8 (regional differentiering av\r\ndrivmedelsskatten)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>307 för utskottet</pre><pre>14 för men.</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 78 m, 28 fp, 29 c, 22 kds, 23 nyd, 1</pre><pre>För men.:</pre><pre>2 s, 11 v, 1</pre><pre>Frånvarande:</pre><pre>10 s, 2 m, 5 fp, 2 c, 4 kds, 3 v, 2 -</pre><pre>Mom. 9 (energiskatt på blandbränslen)</pre><pre>1. utskottet</pre><pre>2. res. 11 (nyd)</pre><pre>Votering:</pre><pre>296 för utskottet</pre><pre>25 för res. 11</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 77 m, 29 fp, 28 c, 22 kds, 11 v, 1</pre><pre>För res. 11:</pre><pre>1 c, 23 nyd, 1</pre><pre>Frånvarande:</pre><pre>10 s, 3 m, 4 fp, 2 c, 4 kds, 3 v, 2 -</pre><pre>Mom. 10 (höjning av övriga punktskatter år 1994)</pre><pre>1. utskottet</pre><pre>2. res. 12 (s)</pre><pre>3. res. 13 (nyd)</pre><pre>Förberedande votering:</pre><pre>134 för res. 12</pre><pre>24 för res. 13</pre><pre>168 avstod</pre><pre>23 frånvarande</pre><pre>Kammaren biträdde res. 12</pre><pre>Votering:</pre><pre>169 för utskottet</pre><pre>132 för res. 12</pre><pre>23 avstod</pre><pre>25 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 29 fp, 30 c, 22 kds, 10 v, 1</pre><pre>För res. 12:</pre><pre>130 s, 1 v, 1</pre><pre>Avstod:</pre><pre>23 nyd</pre><pre>Frånvarande:</pre><pre>8 s, 3 m, 4 fp, 1 c, 4 kds, 3 v, 2 -</pre><pre>Mom. 11 (indexering av vissa punktskatter åren\r\n1995--1998)</pre><pre>1. utskottet</pre><pre>2. res. 14 (nyd)</pre><pre>Votering:</pre><pre>302 för utskottet</pre><pre>24 för res. 14</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>131 s, 78 m, 29 fp, 30 c, 22 kds, 11 v, 1</pre><pre>För res. 14:</pre><pre>23 nyd, 1</pre><pre>Frånvarande:</pre><pre>7 s, 2 m, 4 fp, 1 c, 4 kds, 3 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>Meddelande om information från regeringen</pre><pre>Anf. 75  ANDRE VICE TALMANNEN:</pre><pre>Jag får meddela att statsrådet Ulf Dinkelspiel (m) i\r\nmorgon, torsdagen den 16 december kl. 9.00\r\nlämnar information om GATT.</pre><pre>7 §  En allmän och obligatorisk\r\narbetslöshetsförsäkring</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU6 En allmän och obligatorisk\r\narbetslöshetsförsäkring (prop. 1993/94:80).</pre><pre>Anf. 76  JOHNNY AHLQVIST (s):</pre><pre>Herr talman! När vi om några timmar fattar beslut\r\nom förändringar i arbetslöshetsförsäkringen\r\nfullföljer regeringen med hjälp av Ny demokrati sin\r\nstrategi mot de arbetslösa. I denna strategi har\r\narbetsmarknadsminister Börje Hörnlund\r\nmedverkat som en lydig marionett för att verkställa\r\nregeringen Bildts systemskifte.</pre><pre>Börje Hörnlund kommer utan tvivel att bli\r\nihågkommen som den minister vars främsta mål var\r\natt genomföra en klappjakt på de arbetslösa! Att ge\r\nfler människor arbete genom en aktiv\r\narbetsmarknadspolitik har varit av underordnad\r\nbetydelse för Börje Hörnlund.</pre><pre>Återigen ligger på riksdagens bord ett förslag om\r\nförändringar i arbetslöshetsförsäkringen. Olika\r\nbeslut och förslag om arbetslöshetsförsäkringen har\r\ndroppat in i en ständig ström under 1993. Den 5 juli\r\n1993 sänkte den borgerliga majoriteten med hjälp\r\nav Ny demokrati arbetslöshetsersättningen från 90\r\ntill 80 %, och den 6 september infördes fem\r\nkarensdagar generellt för alla samt en sänkning av\r\nKAS.</pre><pre>Detta innebär en tuff och hård ekonomisk\r\nverklighet för ca 670 000 människor som står utan\r\nvanliga jobb. Socialbidraget blir den enda\r\nlösningen för allt fler familjeförsörjare, men det\r\nräcker inte.</pre><pre>Jakten på de arbetslösa fortsätter, nu i skepnad av\r\nen obligatorisk allmän arbetslöshetsförsäkring,\r\nsom fullt genomförd kommer att innebära att\r\nSverige hamnar långt ner på skalan i Europa.\r\nKänns det inte besvärande, Börje Hörnlund, att\r\nvara drevkarl i denna klappjakt på de arbetslösa?</pre><pre></pre><pre>Av alla de förslag som Börje Hörnlund lagt på\r\nriksdagens bord tar detta verkligen priset.\r\nFörslaget utmärks rakt igenom av att vara ett\r\n''hafsverk''. Analyser över vad det innebär saknas\r\nhelt. I detta instämmer t.o.m. den borgerliga\r\nmajoriteten i utskottet, och detta vill inte säga litet.\r\nMen ändå är man beredd från majoriteten att driva\r\nigenom det, för förslaget ligger kvar, bordlagt i\r\nväntan på att antas av riksdagen till våren.</pre><pre>Regeringens förslag läggs fram under täckmanteln\r\nav att vara ett förslag till en allmän och obligatorisk\r\nförsäkring. Men det är bara en lek med ord och inte\r\nsanningen. Den bistra sanningen är i stället att färre\r\nkommer att få ersättning än i dag och att\r\nersättningarna kommer att sänkas.</pre><pre>Avsikten är inte på något vis att ge någon ersättning\r\ntill de 1,2 miljoner människor som inte hör till\r\narbetskraften. Regeringen vill inte heller att alla,\r\nbland de 4,3 miljoner människor som finns i\r\narbetskraften, skall ha rätt till en ersättning. Den\r\nsom i dag inte får KAS får det inte heller om\r\nregeringens förslag skulle gå igenom. Den som i dag\r\när med i en a-kassa utan att vara berättigad till\r\nnågon ersättning får inte heller någon ersättning\r\nmed regeringens förslag.</pre><pre>Tvärtom föreslår regeringen att nya inskränkningar\r\nskall göras i försäkringen. Arbetsvillkoret skärps,\r\nreglerna för deltidsarbetslösa försämras\r\ndramatiskt. Antalet ersättningsdagar för äldre\r\nminskas från 450 till 300 dagar. S.k. jämställd tid,\r\nexempelvis arbetsmarknadsutbildning och ALU,\r\nberättigar bara till en halv ersättningsperiod om 150\r\ndagar och endast en gång.</pre><pre>Förslaget kommer, om det genomförs, att leda till\r\norimligheter.</pre><pre>Skärpningen av arbetsvillkoret betyder att färre\r\nkommer att kunna kvalificera sig för ersättning.\r\nDet berör inte så mycket dem som har haft ett fast\r\narbete, utan mer dem som försöker få fotfäste på\r\narbetsmarknaden och dem som behöver kvalificera\r\nsig för en ny period i samband med arbetslöshet.\r\nDet är helt klart att detta kommer att innebära att\r\nalla nytillkommande på arbetsmarknaden, ofta\r\nungdomar, kommer att få mycket svårare att få\r\nersättning.</pre><pre>Regeringens förslag till en ''allmän''\r\narbetslöshetsförsäkring är ett av de hårdaste\r\nangreppen i modern tid på kvinnors rätt till ett eget\r\narbete och en egen lön att leva på.</pre><pre>Förändringen av arbetsvillkoret kommer också att\r\nleda till att kvinnornas ställning på\r\narbetsmarknaden dramatiskt kommer att\r\nförsämras. Det skärpta arbetsvillkoret slår hårdast\r\nmot dem som har en svagare förankring på\r\narbetsmarknaden och arbetar inom sektorer där\r\ntillfälliga arbeten är vanliga. Här är kvinnorna i en\r\nklar majoritet.</pre><pre>Reglerna för hur normalarbetstid skall beräknas\r\ndrabbar fämst dem som arbetar deltid. De är till\r\n90 % kvinnor. Likaså kommer de att få sin\r\nersättning minskad. För 85 000 personer, nästan\r\nalla kvinnor, är det bara en tidsfråga innan man\r\nförlorar rätten till ersättning.</pre><pre>Reglerna om jämställd tid berättigar bara till en\r\nhalv period och kommer att främst drabba dem som\r\när i aktiva åtgärder. Kvinnorna är\r\növerrepresenterade i aktiva åtgärder i förhållande\r\ntill andelen arbetslösa.</pre><pre>Förslaget att minska antalet dagar till 300 och att\r\narbetsmarknadspolitiska åtgärder endast skall ge\r\n150 nya dagar kommer att innebära att antalet\r\npersoner som utförsäkras ur systemet kommer att\r\ndrastiskt öka. Under de senaste 12 månaderna har\r\nca 190 000 personer blivit arbetslösa efter att ha\r\ndeltagit i en aktiv åtgärd. Antalet personer som går\r\nfrån åtgärd till arbetslöshet är ungefär detsamma\r\noavsett mätperiod. Med dagens nivåer på\r\narbetslösheten kommer alltså ca 190 000 personer,\r\nsom efter åtgärder blir arbetslösa, att drabbas av\r\nregeringens förslag till nya begränsningsregler.\r\nMånga av dessa kommer snabbt att utförsäkras.</pre><pre>Mindre antal ersättningsdagar kommer utan tvekan\r\natt innebära att antalet personer som helt\r\nutförsäkras kommer att öka. Det kommer att slå\r\nhårdast mot orter med få industrier, få jobb och\r\nmånga långtidsarbetslösa. Hur skall de som i\r\nframtiden inte får sin ersättning från försäkringen\r\nkunna försörja sig?</pre><pre>Hur kommer detta, Börje Hörnlund, att påverka\r\nkommunernas ekonomi? Varför redovisar ni inte\r\ndetta i propositionen? Vågar ni inte tala om\r\nsanningen?</pre><pre>Är det inte så, Börje Hörnlund, att det i ert förslag\r\nligger en socialbidragsbomb som tickar?</pre><pre>Jag tycker faktiskt, Börje Hörnlund, att det är dags\r\natt lägga korten på bordet! Allt ert tal om att alla\r\nskall omfattas av försäkringen är inte\r\növerenstämmande med verkligheten. Är det inte\r\nså, Börje Hörnlund, att det är ideologiska skäl som\r\nligger bakom förslaget?</pre><pre>Frågan om en obligatorisk arbetslöshetförsäkring\r\nhar drivits hårt av SAF och de borgerliga partierna.\r\nI debatten har en obligatorisk försäkring framställts\r\nsom en rättvisefråga: alla skall ha rätt till ersättning.</pre><pre>Tyvärr är det inte så. Allt detta har bara varit\r\nvackra ord, för att komma åt något som alltid varit\r\nen nagel i ögat på SAF och Moderaterna, nämligen\r\ndet historiska sambandet mellan a-kassorna och\r\nlöntagarnas fackliga organisationer.</pre><pre>Detta samband anser ni ju alltid har bidragit till att\r\nfackföreningarna haft en hög organisationsgrad och\r\ndärigenom bättre kunnat hävda sina medlemmars\r\nintresse. Är det inte så, Börje Hörnlund, att\r\nstrategin är att färre skall vara medlemmar i\r\nlöntagarnas organisationer, som på så sätt blir\r\nsvagare? För att stimulera denna utveckling\r\nföreslår ni ju till och med att den statliga a-kassan\r\nekonomiskt skall favoriseras.</pre><pre>Regeringen säger alltid att man inte vill lägga sig i\r\nlönebildningen, att detta är\r\narbetsmarknadsparternas ansvar. Men samtidigt är\r\ndet just detta ni gör!</pre><pre>Talet om ungdomslöner och införande av\r\nungdomspraktikplatser var ett första viktigt steg.\r\nErsättningen i arbetslöshetsförsäkringen har\r\nsänkts. Enligt det aktuella förslaget till ändringar i\r\narbetslöshetsförsäkringen skall ersättningen i a-\r\nkassan sänkas i takt med att den arbetslöse får\r\nsämre betalda arbeten eller kortare arbetstid.</pre><pre>Dessa regler innebär att de arbetslösa får kraftigt\r\nsänkta ersättningar. Strategin är att det då skall bli\r\n''billigare'' för arbetsgivarna att anställa dem. Detta\r\nkommer i sin tur att sätta en nedåtgående press på\r\nlönerna.</pre><pre>Är det inte dags, Börje Hörnlund, att erkänna att\r\ndetta är regeringens målsättning?</pre><pre>Vi socialdemokrater är positiva till att fler skall\r\nkunna få en inkomstrelaterad ersättning, men vi\r\nsäger nej till att tvinga in alla i en statlig a-kassa.\r\nVarför skall staten driva något som redan i dag\r\nsköts bättre privat?</pre><pre>Det finns redan i dag en obligatorisk\r\narbetslöshetsförsäkring, KAS. Den är tänkt för\r\nungdomar utan förankring på arbetsmarknaden.\r\nAlla som arbetar har rätt att ansluta sig till en a-\r\nkassa. Ca 120 000 gör det inte och chansar på att\r\ninte bli arbetslösa. Några tusen av dem chansar fel.\r\nRegeringen vill att de ändå skall få a-\r\nkasseersättning.</pre><pre>Priset för att några tusen ''chansare'' skall få rätt till\r\nersättning är högt för många andra och framför allt\r\nför samhällsekonomin. Till detta skall läggas att\r\nhela administrationen skall läggas om, att\r\narbetslinjen med visshet kommer att försvagas och\r\natt staten tar på sig ett ansvar för administrationen\r\nav den nya försäkringen, utan att någon som helst\r\nanalys skett av vilka ekonomiska och andra\r\nkonsekvenser detta kan få.</pre><pre>Vår uppfattning är att en parlamentarisk utredning\r\nbör få i uppdrag att utreda frågan. Inriktningen bör\r\nvara att alla förvärvsarbetande skall ha möjlighet\r\natt omfattas av en inkomstrelaterad\r\narbetslöshetsförsäkring.</pre><pre>När det gäller underskottet i\r\nArbetsmarknadsfonden har vi tidigare och även nu\r\nlagt fram förslag om hur detta skall lösas. Den\r\nsocialdemokratiska finansieringsmodellen är klart\r\növerlägsen det förslag som regeringen lagt fram och\r\nsom utskottsmajoriteten nu ställer sig bakom.\r\nSkillnaden är främst att vårt förslag innebär en\r\ndirekt förstärkning av Arbetsmarknadsfonden,\r\nvilket inte regeringens förslag gör.</pre><pre>Finansieringen är också en fråga om rättvisa.\r\nDärför föreslår vi en tillfällig skattehöjning för\r\nhöginkomsttagarna som skall hjälpa till vid\r\nsaneringen av Arbetsmarknadsfonden.</pre><pre>Herr talman! Det här förslaget, som de borgerliga\r\npartierna med hjälp av Ny demokrati nu är beredda\r\natt driva igenom, är i högsta grad ogenomtänkt. Jag\r\nhoppas att den kritik som framförts från många\r\nolika håll i samhället innebär att regeringen drar\r\ntillbaka sitt förslag.</pre><pre>Här utanför Riksdagshuset har mellan 40 000 och\r\n50 000 människor samlats för att visa sin avsky för\r\ndet förslag som ni är beredda att driva igenom\r\ngenom ett klubbslag om några timmar. Jag tycker\r\natt det är märkligt att man från de borgerliga\r\npartierna inte lyssnar på de människor som i dag är\r\nfyllda av oro och ångest och som demonstrerar mot\r\natt ni genomför detta förslag.</pre><pre>Nej, herr talman, låt oss se förslaget om en ny\r\narbetslöshetsförsäkring från samma utgångspunkt\r\nsom vi ser Börje Hörnlund som\r\narbetsmarknadsminister: en parentes i svensk\r\narbetsmarknadshistoria.</pre><pre>Herr talman! Jag yrkar bifall till samtliga\r\nsocialdemokratiska reservationer.</pre><pre>I detta anförande instämde Georg Andersson,\r\nBerit Andnor, Axel Andersson, Ingvar Johnsson,\r\nTorgny Larsson, Lennart Nilsson, Lisbet Calner,\r\nDoris Håvik, Karin Wegestål, Alf Eriksson, Kaj\r\nLarsson, Monica Widnemark, Ingvar Björk,\r\nReynoldh Furustrand, Ingela Thalén, Anita\r\nJohansson, Sten Östlund, Sylvia Lindgren och\r\nBirgitta Johansson (samtliga s).</pre><pre>Anf. 77  LAILA STRID-JANSSON (nyd):</pre><pre>Herr talman! Först skall jag berätta om den\r\nkollektiva lögnen och visa upp ett flygblad som i\r\nlördags delades ut i Hudiksvall av LO-distriktet.</pre><pre>På flygbladet står det: ''God Jul alla löntagare!''\r\nSedan är det en bild på mig med namn och\r\ntelefonnummer. ''Lailas julklapp till löntagarna\r\nkommer i mitten av december: 1.\r\nAnställningstrygghet -- enbart om arbetsgivaren\r\nvill. 2. A-kassan -- snabb och effektiv utförsäkring.\r\n3. Sen får du gå till socialen. Ring och tacka för\r\njulklappen! LO-distriktet i Gävle-Dala.''</pre><pre>Det är skrämmande att notera att LO tydligen inte\r\nhar den ringaste aning om fakta i detta ärende.</pre><pre>Utförsäkringsbomben är stoppad av Ny demokrati.\r\nDet blir ingen utförsäkringsbomb den 1 januari\r\n1994.</pre><pre>Ersättningen från a-kassorna sjunker inte.</pre><pre>Det blir ingen snabb utförsäkring från a-kassan.</pre><pre>De deltidsarbetande stängs inte ute från a-kassan.</pre><pre>Ingen behöver gå till socialen på grund av ändrade\r\nregler.</pre><pre>Det blir inga förändringar beträffande\r\narbetsvillkoret.</pre><pre>Det blir inte heller någon förändring beträffande\r\navgångsvederlag.</pre><pre>Allting beräffande dessa regler fortsätter precis\r\nsom i dag.</pre><pre>Det kommer inte att ske några som helst\r\nförändringar vid årsskiftet, vare sig vad gäller\r\narbetsvillkoret -- dvs. hur länge man skall jobba för\r\natt få a-kassa -- eller ersättningen till de\r\ndeltidsarbetslösa eller om avgångsvederlaget skall\r\npåverka a-kasseersättningen.</pre><pre>Vidare ville regeringen dessutom flytta över\r\narbetslöshetsförsäkringslagens villkor till KAS-\r\nlagen. Det skulle innebära att allting blir sämre för\r\nde arbetslösa. Vi vill i stället göra tvärtom. Vi vill\r\nflytta över KAS-lagen till\r\narbetslöshetsförsäkringslagen. Det skulle gynna\r\ndem som redan har det sämst ställt.</pre><pre>Vidare hade man ett verklighetsfrämmande förslag\r\nom nya regler för avgångsvederlag.</pre><pre>Dessa verklighetsfrämmande regeringsförslag kan\r\nvi inte biträda.</pre><pre>Regeringen måste återkomma med ett nytt förslag\r\ni mars. Om det är lika dåligt, kastas även detta i\r\npapperskorgen.</pre><pre>Vår ledstjärna är att man på intet sätt kan försämra\r\nförutsättningarna för dem som redan har det svårt.\r\nDeras situation måste i stället förbättras.</pre><pre>Regeringen fick i detta första skede alltså gå med\r\npå vårt krav på att man inte skall sparka på dem\r\nsom redan ligger. Efter många turer och hårda\r\nförhandlingar fick vi igenom följande:</pre><pre>KAS höjs den 1 januari 1994 från 198 kr/dag till 245\r\nkr/dag. Automatiskt följer då även den lägsta\r\nutbetalningen i a-kassan med till samma belopp.\r\nEnligt Arbetsmarknadsdepartementets och AMS\r\ngrova beräkningar kostar detta totalt ca 350--400\r\nmiljoner, alltså inga miljardbelopp som illasinnade\r\ntungor vill göra gällande.</pre><pre>Vi tycker att detta är jättebra för den nya a-\r\nkassereformen. Det blir cirka en tusenlapp mer i\r\nmånaden för dem som har det sämst ställt. Därtill\r\ngynnar detta även ungdomar och småföretagare.</pre><pre>Det klagas nu på finansieringen. Det blir dyrt för\r\nde anställda, sägs det. Detta framförs givetvis av\r\noppositionen. Skall man på ett ärligt sätt jämföra\r\npropositionens förslag med socialdemokraternas\r\nförslag och Ny demokratis förslag, visar det sig --\r\nhör och häpna -- att dessa tre förslag endast skiljer\r\nsig marginellt. Inget av förslagen slår mer eller\r\nmindre hårt mot löntagaren.</pre><pre>Med mycket stor förvåning kan vi i detta\r\nsammanhang konstatera att socialdemokraterna\r\ninte gick med på att höja beloppet i KAS och\r\ndärmed lägsta beloppet i a-kassan.</pre><pre>Herr talman! Egentligen hade jag planerat ett helt\r\nannat tal här i dag. Jag hade tänkt kritisera\r\nregeringens synnerligen urdåliga förslag om alla\r\nförsämringar som den 1 januari 1994 skulle drabba\r\nde arbetslösa och hur man på ett mycket dramatiskt\r\nsätt skulle försämra bl.a. arbetsvillkoret och\r\nersättningsnivåerna, vilket omedelbart skulle leda\r\ntill att tiotusentals människor skulle bli beroende av\r\nsocialbidrag från kommunerna.</pre><pre>Det är för mig en gåta att man över huvud taget kan\r\ntänka sig att lägga fram så ogenomtänkta och\r\nogenomarbetade förslag som så negativt skulle\r\npåverka fel grupp av människor.</pre><pre>Till skillnad från Johnny Ahlqvist behöver jag nu\r\ninte närmare gå in på dessa förslag, eftersom de inte\r\nbehandlas i dag. De kommer även att underkännas\r\ni mars, såvida förslaget inte radikalt ändras.</pre><pre>På grund av teknikaliteter bordlades hela denna\r\nfråga, vilket ingen i utskottet hade någon erinran\r\nemot. Ingen reserverade sig eller framförde någon\r\nannan mening.</pre><pre>Trots att vi använde en finmaskig sil när vi\r\nanalyserade propositionen blev det alltså\r\nsynnerligen litet som stannade kvar i maskorna och\r\nblev behandlingsbart.</pre><pre>Det behandlingsbara resulterade i att principerna\r\nför en allmän obligatorisk arbetslöshetsförsäkring\r\nantogs. Inriktningen bör vara att skapa en\r\narbetslöshetsförsäkring som omfattar alla med\r\nstark anknytning till arbetsmarknaden och som ger\r\ninkomstrelaterade förmåner upp till en viss nivå.\r\nPrincipen skall också vara att alla med\r\nförvärvsinkomster -- åtminstone över en viss nivå --\r\när med och bidrar till finansieringen. Avgiften skall\r\nvara avdragsgill i deklarationen. Förslaget är avsett\r\nsom en övergångslösning, och regeringen måste\r\nåterkomma med ett utarbetat förslag.</pre><pre>Att propositionen är ett ogenomtänkt och\r\nofullständigt hastverk framgår när man studerar\r\nfinansieringen. Det står inget i vare sig\r\npropositionen eller betänkandet om var den 1-\r\nprocentiga respektive 2-procentiga skatt som nu\r\nskall tas ut skall hamna, om den skall hamna i\r\nstatskassan eller i Arbetsmarknadsfonden. Vårt\r\nställningstagande har -- som tidigare framförts --\r\nbaserats på att denna skatt skall tillföras\r\nArbetsmarknadsfonden för att täcka underskottet.\r\nDen skall alltså inte gå till statskassan.</pre><pre>Det är en rättighet för alla att få ett obligatoriskt\r\nskydd vid arbetslöshet. Det tycker vi är lika\r\nsjälvklart som att man har en sjukförsäkring. Man\r\nskall inte behöva ansöka om detta skydd, utan det\r\nskall man ha automatiskt.</pre><pre>Herr talman! Det skulle förvåna mig storligen om\r\ninte vårt förslag till utformningen av en ny\r\narbetslöshetsförsäkring -- vår motion A32 --\r\nkommer att beaktas på ett seriöst sätt i det\r\nkommande beredningsarbetet inom\r\nregeringskansliet. Förslaget är nämligen\r\nverklighetsförankrat.</pre><pre>Förslaget innebär att det skall finnas ett\r\ngrundskydd som svarar mot 60 % av lönen.\r\nGrundskyddet finansieras av arbetsgivarna,\r\narbetstagarna och staten med en tredjedel vardera.\r\nFinansieringsmodellen medför ett ansvar för de\r\nparter som kan påverka arbetsmarknaden.\r\nAvgifterna fastställs en gång om året och baseras på\r\nförsäkringens kostnader föregående år. På det\r\nsättet blir finansieringen stabil över tiden.</pre><pre>För skydd upp till 80 % av lönen eller högst vad\r\nsom motsvarar en årslön på 7,5 basbelopp tecknar\r\narbetsgivaren en obligatorisk sparförsäkring.\r\nPremiebetalningen fördelas mellan arbetsgivare\r\noch arbetstagare. Fördelningen fastställs vid\r\nförhandlingar mellan parterna.</pre><pre>Arbetsgivaren betalar sin del av premien, vilket\r\nberäknas ta 5--7 år. För arbetstagaren gäller\r\nbetalningsansvaret till pensioneringen. Vid\r\npensioneringen omvandlas sparförsäkringen till en\r\npension. Försäkringen får därigenom också formen\r\nav ett pensionssparande. Det är alltså fråga om en\r\nförsäkring där inbetalda avgifter knyts till och följer\r\nindividen.</pre><pre>Även vid sjukdom under arbetslösheten bör\r\nersättning kunna utbetalas.</pre><pre>Den som vill försäkra sig mot inkomstbortfall som\r\növerstiger 80 % skall kunna teckna en frivillig\r\nprivat försäkring.</pre><pre>Försäkringen bör enligt min mening helt\r\nadministreras av försäkringskassan.</pre><pre>Strävan skall vara att ersättningsnivån skall vara\r\ndensamma i försäkringen och i den statliga\r\nlönegarantin.</pre><pre>Herr talman! I detta sammanhang har jag med stor\r\nförvåning noterat bristen på intresse i utskottet för\r\natt medverka till att stävja a-kassefusket. Ny\r\ndemokrati verkar för att verkligheten skall tränga\r\nin i regering och riksdag. Verkligheten påvisar\r\nnästan dagligen ett stort fusk med a-kassemedel.\r\nDe som verkligen behöver hjälp drabbas av detta.\r\nÄr det rätt?</pre><pre>Vi försökte i arbetsmarknadsutskottet den 11\r\nnovember i år, dvs. för mer än en månad sedan, att\r\nverka för att utskottet skulle ta initiativ till att\r\nutreda a-kassefusk och hänga på\r\nsocialförsäkringsutskottets och riksdagens beslut\r\nom att undersöka fusk av social karaktär samt\r\nföreslå åtgärder.</pre><pre>Inget parti i utskottet är berett att ställa upp i\r\nkampen att motverka a-kassefusk. Man hänvisar i\r\nstället till pågående åtgärder som AMS vidtagit. Jag\r\nanser att ett utskottsinitiativ skulle ha betydligt\r\nstörre tyngd och verkan innebärande att man\r\npåtalar den underlåtenhet som AMS som\r\ntillsynsmyndighet gjort sig skyldig till under en\r\nlängre tid. För att dock fortfarande behålla\r\ninitiativet och ärendet vid liv tvingas jag hela tiden\r\natt begära bordläggning. Är inte politiken märklig?</pre><pre>Med detta, herr talman, yrkar jag bifall till\r\nhemställan i AU6.</pre><pre>I detta anförande instämde Arne Jansson, Vivianne\r\nFranzén, Simon Liliedahl, Harriet Colliander och\r\nIan Wachtmeister (nyd).</pre><pre>(Applåder)</pre><pre>Anf.78  JOHNNY AHLQVIST (s) replik:</pre><pre>Herr talman! Jag skall börja med påståendet att det\r\ninte fanns några partier som ställde upp på\r\nskrivelsen om a-kassefusket. Jag kan upplysa Laila\r\nStrid-Jansson om att hela utskottet var överens om\r\natt den frågan skulle behandlas i samband med den\r\nutredning som arbetsmarknadsminister Börje\r\nHörnlund har aviserat skall komma under våren.\r\nDetta var vi alla, inklusive Ny demokrati, totalt\r\növerens om.</pre><pre>Jag går över till Ny demokratis påstående att det\r\ninte fanns några skillnader mellan förslagen när det\r\ngäller finansieringen. Det var en stor skillnad\r\nmellan de förslagen, Laila Strid-Jansson. Om Laila\r\nStrid-Jansson orkar läsa betänkandet finner hon att\r\nvi faktiskt har yrkat avslag på hela propositionen.</pre><pre>När det gäller bordläggningsyrkandet är frågan\r\nfaktiskt inte formellt sett bordlagd i utskottet,\r\neftersom majoriteten har förvägrat oss\r\nsocialdemokrater att få frågan behandlad. Men\r\nLaila Strid-Jansson har ju ställt upp på den\r\nbehandling som har skett i utskottet, så det är sig\r\nsjälv hon i så fall skall lasta.</pre><pre>Det förvånar mig inte att få höra Laila Strid-\r\nJansson säga att vi hindrade höjningen av KAS och\r\natt Ny demokrati de arbetslösas stora vän.</pre><pre>För inte länge sedan, den 7 juni, medverkade Ny\r\ndemokrati till att sänka ersättningen till de\r\narbetslösa i det här landet. Var någonstans stod då\r\nLaila Strid-Jansson? Ja, inte på barrikaderna för ett\r\nändrat förslag, eftersom Ny demokrati då kröp\r\nvackert upp i knäet på Börje Hörnlund och\r\nfinansministern och sade: Det här skall vi sänka.</pre><pre>Nu kan man komma tillbaka. Men vad står det i er\r\nmotion? Jo, att man bara skall ha 60 %\r\nersättningsnivå om man blir arbetslös. Ni vill göra\r\nförsämringen ytterligare värre än vad Börje\r\nHörnlund har föreslagit i sin proposition. Detta\r\nsäger jag inte av omtanke om Börje Hörnlund,\r\neftersom han nog själv kan försvara detta. Men det\r\när ju verkligheten som ändå skall speglas här i vår\r\ndiskussion.</pre><pre>När det sedan gäller de olika delförslagen säger\r\nLaila Strid-Jansson att de inte kommer att\r\nbehandlas och att Ny demokrati inte kommer att\r\nställa upp på detta. Men frågan skall ju tas upp\r\nunder våren, och ni har ställt upp på principerna. I\r\nfinansdebatten och i dokument från\r\nFinansdepartementet har det sagts att man skall\r\nspara 6 miljarder kronor på\r\narbetslöshetsförsäkringen.</pre><pre>Med det initiativ som ni nu tog till att höja KAS är\r\ndet i verkligheten 7 miljarder kronor som skall\r\nsparas på Arbetsmarknadsfonden. Laila Strid-\r\nJansson och Ny demokrati har sagt ja till dessa\r\nprinciper. Alltså måste man genomföra det\r\nregelsystem som Börje Hörnlund föreslog från\r\nbörjan, om den besparing som man har aviserat\r\nskall komma till stånd. Det är faktiskt att sticka\r\nhuvudet i sanden och bete sig som en struts att säga\r\npå detta vis, Laila Strid-Jansson.</pre><pre>Anf. 79  LAILA STRID-JANSSON (nyd)\r\nreplik:</pre><pre>Herr talman! För det första säger vi om vårt förslag\r\ntill försäkring att vi absolut inte skall stanna vid\r\n60 % utan att det är delat i två delar. Den ena delen\r\när 60 %. Den andra delen på 20 % är också\r\nobligatorisk. Men skillnaden är att vi har föreslagit\r\nen sparförsäkring som kommer individen tillgodo.\r\nDet är en personlig försäkring att spara till. I stället\r\nför att spara på banken, sparar man i en försäkring.\r\nMan kan se till att detta ger en bra räntabilitet. Vi\r\ntycker att det är ett utmärkt förslag. Det är inte alls\r\nfråga om bara 60 %.</pre><pre>Det som skiljer Socialdemokraterna och oss i fråga\r\nom detta är att vi tycker att det är en rättighet för\r\nalla människor i dag att ha ett naturligt skydd vid\r\narbetslöshet. Precis som man är skyddad när man\r\nhar en sjukförsäkring skall man automatiskt också\r\nvara skyddad med en arbetslöshetsförsäkring. Man\r\nskall inte behöva ansöka om detta på en massa\r\nställen.</pre><pre>Däremot har vi med kraft gått emot förslaget om\r\nnytt regelverk och nya arbetsvillkor, vilket jag nyss\r\ntalade om. Vi har sagt nej till denna\r\nutförsäkringsbomb. Vi är helt eniga med\r\nSocialdemokraterna om att utförsäkringsbomben,\r\nom regeringens förslag hade gått igenom, skulle ha\r\nblivit precis så som ni har sagt. Detta håller vi\r\nfullständigt med er om. Vad som skiljer oss åt är att\r\nvi i Ny demokrati vill ha en rättighet för alla\r\nmänniskor. Därför har vi sagt ja till principerna för\r\nen allmän försäkring.</pre><pre>Det har nu med kraft sagts här i kammaren att om\r\narbetsmarknadsministern i mars återvänder med\r\nsamma dåliga förslag, blir det samma nej från oss.\r\nNu måste han anstränga sig och göra något\r\nkonstruktivt som är bra för Sverige. Det bästa vore\r\nom alla kunde gå med på detta;\r\nSocialdemokraterna, borgarna och vi. Man kan\r\ninte i dag slå på de arbetslösa som redan ligger. Det\r\när vi mycket medvetna om. Vi ställer inte upp på\r\ndet.</pre><pre>Anf. 80  JOHNNY AHLQVIST (s) replik:</pre><pre>Herr talman! Det var intressant att höra Laila Strid-\r\nJansson säga att man inte skall slå på dem som\r\nredan ligger -- de arbetslösa. Samtidigt säger Laila\r\nStrid-Jansson att nydemokraternas förslag om en\r\nny arbetslöshetsförsäkring innebär att man skall\r\nkunna spara pengar på banken och därigenom få en\r\ntrygg arbetslöshetsförsäkring.</pre><pre>Hur naiv är Laila Strid-Jansson? Ny demokrati\r\ntillsammans med borgerligheten drev igenom en\r\nsänkning av a-kassan med 10 %. Tror Laila Strid-\r\nJansson att de människor som drabbades har några\r\npengar över att spara när månaden är slut? Helt\r\nplötsligt fick vissa grupper av normalinkomsttagare\r\nen sänkning på 1 500 kr per månad. Samtidigt\r\nröstade ni med borgerlighetens förslag om höjning\r\nav skatten för dessa människor. Det är den\r\nverklighet vi lever i i dag, Laila Strid-Jansson. På\r\ndet här viset finns det inga pengar över att spara för\r\ndessa människor.</pre><pre>Än en gång återkommer Laila Strid-Jansson till att\r\nvi allihop skall bli eniga. Men om ni inte accepterar\r\ndet förslag till regelverk som\r\narbetsmarknadsministern har lagt fram, varför\r\nröstar ni då inte på vårt förslag? Vårt\r\nförstahandsyrkande innebär avslag på hela\r\npropositionen och att en parlamentarisk utredning\r\nskall tillsättas. Då måste rimligtvis alla de\r\nsynpunkter som ni i Ny demokrati har kunna läggas\r\nin. Men det har ni inte gjort. Ni valde att bilda\r\nmajoritet i utskottet och stöttade i stället det\r\nborgerliga förslaget.</pre><pre>Det verkar som om Laila Strid-Jansson inte vet vad\r\nden här uppgörelsen egentligen innebär. Ert\r\nagerande i utskottet innebar bl.a. att ni var med om\r\natt rösta ner vårt förslag om ytterligare 3 miljarder\r\nkronor i arbetsmarknadspolitiska åtgärder,\r\nåtgärder som hade inneburit att de människor som\r\ni dag går på KAS kanske inte hade behövt gå på\r\nKAS, utan de hade kunnat få ett arbete i stället.\r\nMen Ny demokrati valde linje. I de här lyckliga\r\nförhandlingarna gick ni över på borgerlighetens\r\nsida.</pre><pre>Det är beklämmande, herr talman, att höra att man\r\nfrån Ny demokratis sida inte ens vet vad man har\r\nfått med sig från förhandlingarna.</pre><pre>Anf. 81  LAILA STRID-JANSSON (nyd)\r\nreplik:</pre><pre>Herr talman! I vår modell till ny\r\narbetslöshetsförsäkring har vi gjort ett\r\nprincipförslag, som vi tycker är så bra att det är värt\r\natt tas upp till diskussion. Vi tycker att det är bra\r\natt det kommer den enskilde till del genom att man\r\nkan få en sparförsäkring som är av samma typ som\r\nett pensionssparande, vilket är individuellt. Detta\r\när något som skall framföras. Men nu ankommer\r\ndet på regeringen att återkomma med ett förslag,\r\nsom har substans och som vi sedan kan tas upp till\r\ndiskussion. Regeringen har ännu inte kommit med\r\nett sådant förslag. Vad vi har sagt nej till är allt det\r\nsom handlar om arbetsvillkor och regelverk m.m.\r\nVi har lagt det åt sidan och gett regeringen\r\nunderkänt. Regeringen måste komma tillbaka med\r\nett förslag som har substans och som det finns\r\nmöjlighet att acceptera.</pre><pre>Vad vi har sagt ja till i utskottet är enbart\r\nprinciperna om att alla människor skall ha rätt till\r\nen automatisk arbetslöshetsförsäkring.\r\nUtformningen ankommer på regeringen; den måste\r\nåterkomma med ett förslag.</pre><pre>I januari kommer vi tillbaka med förslag på hur vi\r\nskall göra förbättringar, dvs. skapa meningsfulla\r\narbeten för alla arbetslösa. Det handlar inte bara\r\nom sysselsättning utan om att skaffa jobb och inte\r\nbara ytterligare öka arbetsmarknadsåtgärderna.\r\nDe ger ingen effekt. Vi vill skapa jobb. Alla våra\r\nförslag går ut på att i stället försöka skapa riktiga\r\narbeten, vilket vi på olika sätt gör.</pre><pre>Anf. 82  HANS ANDERSSON (v):</pre><pre>Herr talman! Det är en svart dag i dag. Det är\r\nnaturligt att så många människor manifesterar sin\r\nvrede utanför detta hus. Det är också något\r\nsymboliskt att det kommer tre betänkanden inom\r\narbetsmarknadsutskottets område. Det första\r\nbetänkandet handlar om arbetslösheten. Det lägrar\r\nallt fler arbetslösa. Det andra betänkandet, som vi\r\nbehandlar nu, gäller arbetslöshetsförsäkringen, och\r\ninnebär klara försämringar i inriktningen av vad\r\nsom skall hända med de människor som är\r\narbetslösa och deras försörjningsmöjligheter. Det\r\ntredje betänkandet handlar om skyddet för\r\nmänniskor som än så länge har arbete men hotas av\r\nuppsägning. Det handlar om arbetsrätten.</pre><pre>Det är en svart dag, och jag tror inte att vi kommer\r\natt kunna ändra besluten. Jag delar Johnny\r\nAhlqvists uppfattningar. Jag såg hur\r\nnydemokraterna i våras biträdde sänkningen av\r\nnivåerna och införde karensdagar. Jag ser hur de\r\narbetar med en osolidarisk finansiering. Jag ser hur\r\nde har talat sig varma för att försämra villkoren:\r\nhögst 300 dagar och bort med de 450 dagarna. De\r\ntalar för en individuell försäkringslösning. Det är\r\natt avlägsna sig från den solidariska metoden.</pre><pre>När det gäller kampen mot fusket är vi överens.\r\nInitiativet är redan taget inom ramen för\r\nArbetsmarknadsverket.</pre><pre>Den proposition som vi nu diskuterar är egentligen\r\nen skandal. Kvaliteten är usel. Från\r\ndepartementets sida har man besökt utskottet och\r\nförsökt förklara men inte kunnat förklara hur\r\nregelverket är tänkt. Jag anser att också själva\r\nbehandlingen är en skandal liksom den\r\nförhandlingsuppgörelse som kom till stånd i ett sent\r\nskede.</pre><pre>Vänsterpartiet har yrkat avslag på hela\r\npropositionen. Vi kan ansluta oss till\r\nsocialdemokraternas förslag om inrättandet av en\r\nparlamentarisk kommitté, som får analysera\r\nsituationen och effekterna av olika tänkbara typer\r\nav allmän arbetslöshetsförsäkring. Vi har i en\r\nmotion framfört vårt krav på att man skall utvidga\r\nförsäkringssystemet för arbetslösa. Vi har talat om\r\nvilka finansieringsmetoder som vi anser rimliga. I\r\nförsta hand betalas det utvidgade systemet av\r\nproduktionen genom en arbetsgivaravgift. I andra\r\nhand, i ett läge när arbetslösheten är så stor att\r\nvolymen arbetslösa överstiger vad den normala\r\narbetsgivaravgiften klarar av, får man täcka\r\nkostnaden genom en solidaritetsskatt, som man tar\r\nut av dem som förmår betala. Vi anser också att\r\nman skall behålla egenavgifter knutna till varje\r\nbransch och till varje a-kassa.</pre><pre>Arbetslöshetsförsäkringen är inte bara en\r\nförsörjningsinrättning, kanske inte ens främst en\r\nsådan. Solidariska arbetslöshetskassor kom till på\r\ninitiativ från arbetarrörelsen. Idén att det fanns en\r\nsolidaritet mellan den som hade jobb och den som\r\nhade hamnat utanför arbetslivet en längre tid var\r\nett försök att hindra social dumpning och ett sätt att\r\nbibehålla solidariteten inom arbetarklassen, bland\r\nlöntagarna, alldeles oavsett vem som hade turen att\r\nfå ett jobb.</pre><pre>Attackerna mot a-kassesystemet är mycket tydligt\r\nmotiverade från SAF:s sida och från högerns sida.\r\nAvsikten är att bryta sönder den samhällssolidaritet\r\noch den klassolidaritet som finns i form av a-\r\nkassorna. Det är ett sätt att attackera\r\nfackföreningsrörelsen. Den nivå som jag befinner\r\nmig på ekonomiskt när jag är arbetslös spelar\r\nsjälvklart en stor roll för min benägenhet att ta\r\narbete och när det gäller den lönenivå som jag är\r\nberedd att acceptera. Ju sämre arbetslöshetsskydd\r\nsom finns i samhället ekonomiskt sett, ju svårare\r\nblir det givetvis att upprätthålla lönebildningen på\r\nen god nivå. Dessa attacker är alltså en mycket\r\nkraftfull metod när det gäller att bekämpa\r\nfackföreningsrörelsens och arbetarrörelsens\r\nambitioner att åstadkomma ett rättvist samhälle.</pre><pre>Herr talman! På grund av sjukdom finns ingen\r\nmeningsyttring från Vänsterpartiet antecknad till\r\narbetsmarknadsutskottets betänkande 6. Jag skall\r\ndärför läsa upp våra yrkanden.</pre><pre>När det gäller mom. 1 yrkar jag bifall till\r\nreservation 1 från Socialdemokraterna, vilken helt\r\növerensstämmer med Vänsterpartiets\r\nmotionsyrkande.</pre><pre>I mom. 2, som handlar om finansieringen, yrkar jag\r\nbifall till Vänsterpartiets motion A25, punkten 1,\r\nvari yrkas avslag på propositionen, och punkten 6,\r\nvari redovisas det sätt på vilket vi anser att man\r\nskall finansiera arbetslöshetsförsäkringen.</pre><pre>För att precisera det hela yrkar jag också bifall till\r\nSocialdemokraternas motion A23, punkterna 3 och\r\n4, vilka handlar om arbetsgivaravgiftens nivå och\r\nvärnskatten.</pre><pre>I mom. 3 yrkar jag bifall till reservation 3 från\r\nSocialdemokraterna. Den överenstämmer exakt\r\nmed den position som Vänsterpartiet har intagit i\r\nsin motion.</pre><pre>Till mom. 4 skall jag återkomma litet senare.</pre><pre>När det gäller frågan om en allmän obligatorisk\r\narbetslöshetsförsäkring har Vänsterpartiet i många\r\når och även i sin motion med anledning av denna\r\nproposition argumenterat för en utvidgad allmän\r\narbetslöshetsförsäkring. Den skall vara\r\ninkomstrelaterad och solidariskt finansierad. Själva\r\ngrundtanken är att den skall utvidga den krets som\r\nkommer att vara försäkrad och skyddad.</pre><pre>Jag kan helt instämma i den beskrivning som\r\nJohnny Ahlqvist gav av propositionens inriktning.\r\nPropositionen innebär inte att man utvidgar\r\nkretsen av människor som kommer i beröring med\r\nförsäkringen. Tvärtom innebär den att man\r\nutförsäkrar horder av människor, mellan 150 000\r\noch 200 000 människor, inom några år. Den innebär\r\natt man gör det svårare för människor att\r\nkvalificera sig med arbetsvillkoret för att delta i\r\nförsäkringen. Den innebär att ersättningsnivåerna\r\nsänks, bl.a. beroende på förslaget om\r\nnormalarbetstid.</pre><pre>Inga konsekvensanalyser är gjorda. Ingenting är\r\nsagt om den utförsäkringsbomb som tickar i detta\r\nförslag. Det nämns ingenting om den katastrofala\r\nutvecklingen inte minst för kvinnorna, som i så stor\r\nutsträckning har deltidsarbete på\r\narbetsmarknaden. Arbetsgivarnas andel av\r\nfinansieringen minskar, och löntagarna får bära en\r\nstörre börda. Ingen analys är gjord av vad som\r\nhänder ekonomiskt i kommuner och regioner, där\r\narbetslösheten har slagit särskilt hårt och där\r\nväldigt många människor är beroende av a-kassans\r\nnivåer, antingen direkt genom kontant stöd eller\r\nindirekt genom utbildningsbidrag, ALU-arbete och\r\nandra arbetsmarknadspolitiska åtgärder.</pre><pre>Det föreslås att man inrättar en statlig a-kassa. Den\r\nblir inte konkurrensneutral utan slipper\r\nadministrationsavgifter. Man misslyckas med att\r\nupprätthålla arbetslinjen. I själva verket blir det\r\nofta lönsamt att inte delta i\r\narbetsmarknadspolitiska åtgärder utan ta det\r\nkontanta bidraget för att upprätthålla den\r\nekonomiska nivån. Jag kan även peka på\r\nersättningsperiodens längd samt jämställd tid, som\r\nalltså handlar om på vilket sätt jag kan kvalificera\r\nmig för nya perioder. På punkt efter punkt innebär\r\npropositionens förslag försämringar ekonomiskt\r\noch strukturellt när det gäller hur många som skall\r\nkomma i åtnjutande av försäkringen.</pre><pre>Att detta förslag bordlades tycker jag är en skandal.\r\nFörslaget skall avvisas, vilket också är innebörden\r\ni reservation 1. Det skall ske ett rakt avslag. Sedan\r\nfår man komma tillbaka sedan ärendet har blivit\r\nberett i vederbörlig ordning.</pre><pre>Vi yrkar avslag när det gäller den föreslagna\r\nfinansieringen med egenavgifter -- egenavgifter\r\nsom bara sträcker sig upp till 7,5 basbelopp,\r\negenavgifter som är avdragsgilla. Det här innebär i\r\npraktiken en regressiv skattehöjning och en\r\nosolidarisk skattehöjning samt att den som tjänar\r\nbäst också kommer lättast och bäst undan\r\nbördorna. Vi kan inte ställa upp på en sådan\r\nfilosofi.</pre><pre>Vi föreslår i stället en ökning av arbetsgivaravgiften\r\nsamt en solidaritetsskatt. Socialdemokraterna har\r\nmed de inslagen men blandar upp dem med sitt\r\nförslag om en höjning av sjukförsäkringsavgifter\r\noch egenavgifter på ett sätt som också blir\r\nosolidariskt, eftersom avgift bara tas ut på\r\ninkomster upp till 7,5 basbelopp. Att regeringens\r\negenavgifter är avdragsgilla gör saken än värre,\r\nbåde för den enskildes ekonomi och för\r\nkommunerna.</pre><pre>Detta är skälet till att vi yrkar bifall till den\r\nsocialdemokratiska motionen om en\r\narbetsmarknadsavgift om 3,15 procentenheter och\r\ntill framlagda förslag om en höjning av\r\nmarginalskatten på det sätt som vi förordar -- något\r\nsom socialdemokraterna nu delvis vill biträda.</pre><pre>Vidare yrkar vi i enlighet med reservation nr 3,\r\nmom. 3, avslag när det gäller borttagandet av\r\nfinansieringsavgiften. Vi tycker att det skall finnas\r\nen egenavgift bunden till branschen. Dessutom\r\nanser vi att det är helt felaktigt att befria den\r\nstatliga a-kassan från en administrationsavgift.</pre><pre>Slutligen några ord beträffande mom. 4. Utskottet\r\ntog initiativ i ett sent skede -- det var väl bara någon\r\ntimme som återstod. Det blev en\r\nförhandlingslösning med Ny demokrati som\r\ninnebar en höjning av KAS-nivån till 245 kr. Jag\r\nmåste säga att det här kom till på ett skandalöst\r\nsätt. Vi har visserligen föreslagit en höjning av\r\nersättningsnivåerna till 90 %. Vi har också\r\nföreslagit ett borttagande av karensdagarna, och vi\r\nhar verkligen lagt fram de förslagen. Men vi var\r\nensamma om att lägga fram sådana förslag när det\r\ngäller denna proposition.</pre><pre>Vi har också sagt att det blir nödvändigt att höja\r\ngolvet i arbetslöshetsförsäkringen. Vi måste alltså\r\nhöja KAS-nivån, vilken är utomordentligt låg. Jag\r\ntror att alla är överens om att den inte är tillräckligt\r\nhög för att man skall kunna leva på den. Vissa\r\nmänniskor får ersättning i form av kontant stöd.\r\nAndra gör sin ungdomspraktik eller går på ALU\r\noch får ersättning på den nivån.</pre><pre>Jag måste säga att vi i det uppkomna läget inte kan\r\nlåta bli att yrka bifall när det gäller nivån om 245 kr.\r\nVi tycker att det är riktigt att ha den nivån.\r\nDäremot kan vi inte förstå hur man kan fatta ett\r\nsådant här beslut utan att diskutera\r\nfinansieringen -- vi har varit beredda att finansiera\r\nmycket större saker än så med skattemedel -- och\r\nutan att diskutera andra tänkbara förbättringar av\r\na-kassan. I frågan om en höjning av dagpenningen\r\ninom arbetslöshetsförsäkringen eller i frågan om\r\nkarensdagar har man inte sagt ett enda ord.</pre><pre>Det är viktigt att se till att den här typen av bidrag\r\ninte blir högre än t.ex. studiefinansieringsbidrag.\r\nVi har i detta sammanhang föreslagit en höjning av\r\nutbildningsbidraget, så att aktiva\r\narbetsmarknadspolitiska åtgärder, bl.a.\r\narbetsmarknadsutbildningen, blir lönsamma i\r\nförhållande till passivt bistånd.</pre><pre>Men vi vet också hur attackerna på\r\nstudiefinansieringssystemet i stort ser ut och vad\r\nsom förbereds. När vi säger ja till 245-\r\nkronorsnivån -- i stället för de 227 kr från den 1 juli\r\nsom regeringen först hade tänkt föreslå -- betyder\r\ndet att vi har ganska stor förståelse för vad\r\nsocialdemokraterna uttrycker i sin reservation nr 4.</pre><pre>Vi vill se detta som ett enhetligt system. Vi vill\r\ndiskutera KAS-nivån i samband med att\r\narbetslöshetsförsäkringsnivån och frågan om\r\nkarensdagar diskuteras. Vi har alltså lagt fram\r\nförslag, men dessa är inte behandlade. Utskottet\r\nbehagade inte göra det. Man bara sopar våra\r\nförslag åt sidan. De finns alltså inte med. I stället\r\ntar man upp en punkt. Det handlar då om den\r\nlägsta nivån på KAS-ersättningen och om en\r\nhöjning där. Det finns ingen motivering, inga\r\nkalkyler, ingen finansiering och inga prioriteringar.</pre><pre>Får det verkligen gå till på detta sätt?</pre><pre>Med de yrkanden som jag här har redogjort för vill\r\njag på det skarpaste kritisera\r\narbetsmarknadsministern för att han lägger fram så\r\nhär skandalöst dåliga förslag. Jag vill också på det\r\nskarpaste kritisera utskottets majoritet för dess\r\nbehandling av detta arbete -- vilken pågått intill den\r\nsista timmen.</pre><pre>Anf. 83  SONJA REMBO (m):</pre><pre>Herr talman! Med det förslag som\r\narbetsmarknadsutskottets majoritet nu lägger fram\r\ntas de första stegen mot en allmän, obligatorisk\r\narbetslöshetsförsäkring. Därmed fylls en\r\nsvårförklarlig lucka i det socialförsäkringssystem\r\nsom brukar inrymmas i begreppet den generella\r\nvälfärdspolitiken.</pre><pre>En allmän arbetslöshetsförsäkring har funnits med\r\npå de borgerliga partiernas önskelista under många\r\når. Gång på gång har vi föreslagit en utredning om\r\nen sådan försäkring. Gång på gång har våra förslag\r\navslagits av den tidigare majoriteten bestående av\r\nen kombination av socialdemokrater och\r\nkommunister. Det var först med bildandet av den\r\nnuvarande regeringen som en utredning kom till\r\nstånd -- den utredning som utfördes av Gerhard\r\nLarsson och som presenterades i våras.</pre><pre>De flesta med Sverige jämförbara länder har någon\r\nform av obligatorisk försäkring vid arbetslöshet.\r\nSverige är ett av de få undantagen med en frivillig\r\nförsäkring. Den svenska försäkringen har också\r\nefter sänkningen till 80 % den högsta\r\nersättningsnivån jämfört med andra länder.\r\nDäremot är det ytterst tveksamt om den svenska\r\narbetslöshetsförsäkringen kan betecknas som\r\n''privat'' i någon rimlig mening, vilket har påståtts i\r\ndebatten.</pre><pre>Försäkringen administreras av de fackligt anknutna\r\na-kassorna och är obligatorisk för\r\nfackföreningsmedlemmar, även om icke fackligt\r\nanslutna har rätt att bli medlemmar om de uppfyller\r\nvillkoren för försäkringen. Det finns också\r\nsärskilda kassor för företagare. Men där slutar\r\nockså alla likheter med privata försäkringar.</pre><pre>Försäkringen är i alla sina detaljer lagstadgad.\r\nAMS är tillsynsmyndighet. Ersättningsnivåerna\r\nfastställs av regering och riksdag. Finansieringen\r\nsker till Arbetsmarknadsfonden, i allt väsentligt i\r\nform av en skatt på lönesumman för alla anställda --\r\nvare sig de är anslutna till försäkringen eller ej.\r\nUnderskotten betalas över statskassan.\r\nEgenavgiften är ytterst blygsam. Över\r\nArbetsmarknadsfonden finansieras också det\r\nkontanta arbetsmarknadsstödet, KAS, liksom\r\nutbildningsbidrag och\r\npermitteringslöneersättningar. Det går inte\r\nrimligen att kalla en försäkring som fungerar på\r\nsådana villkor för ''privat''.</pre><pre>Av utbetalningarna 1992/93 på närmare 40\r\nmiljarder kronor täcker arbetsgivaravgifter och\r\nmedlemsavgifter mindre än 15 miljarder kronor.\r\nResten belastar statens ökande skuldbörda. Till\r\nutgången av innevarande budgetår beräknas\r\nstatens upplåning för detta ändamål uppgå till 55\r\nmiljarder kronor. Det är alltså oerhört stora belopp\r\nsom vi talar om.</pre><pre>Med nuvarande tendenser på arbetsmarknaden och\r\nom ingenting görs kommer underskottet vid\r\nutgången av 1995 att ha växt till 130--140 miljarder\r\nkronor.</pre><pre>Ingen nation klarar av att låta en försäkring som\r\nfungerar på detta sätt få fortsätta att gälla som om\r\ningenting hänt. Det duger inte att dagens\r\ngeneration på område efter område bygger upp ett\r\nskuldberg som skjuts framåt i tiden för att betalas\r\nav kommande generationer. Om detta är de flesta i\r\nstort sett eniga.</pre><pre>Utskottet lägger nu fram förslag till principbeslut\r\nom en allmän försäkring och förslag till en ny\r\nfinansiering. Regeringens förslag i övrigt har\r\nutskottet inte tagit ställning till i detta betänkande.\r\nAnledningen till detta är att regeringen i sin\r\nproposition aviserade att den avsåg att återkomma\r\ntill riksdagen under våren med ett fullständigt\r\nförslag till allmän arbetslöshetsförsäkring.\r\nUtskottet valde då att avvakta den propositionen\r\nför att kunna bedöma förslagen i ett\r\nhelhetsperspektiv.</pre><pre>Utskottets ställningstagande nu innebär att\r\narbetsgivaravgiften på 2,12 % på lönesumman\r\nförblir oförändrad. En individuell försäkringsavgift\r\npå 1 % under 1994 och på 2 % 1995 införs på\r\nförvärvsinkomster upp till 7,5 basbelopp. Avgiften\r\nblir avdragsgill vid beskattningen. Någon avgift\r\nkommer dock inte att tas ut av dem med de lägsta\r\ninkomsterna. Gränsen är satt vid 25 % av\r\nbasbeloppet.</pre><pre>Härigenom förstärks finansieringen av\r\nförsäkringen fullt utbyggd med drygt 6 miljarder\r\nkronor på helårsbasis.</pre><pre>Denna finansieringsmodell innebär att alla\r\narbetande medverkar till finansieringen och att\r\navgifter och förmåner knyts nära samman,\r\nåtminstone upp till den förmånsgrundande nivån på\r\n5,5 basbelopp, dvs. 186 000 kr, som är det s.k. taket\r\ni försäkringen.</pre><pre>Den finansieringsavgift som a-kassorna i dag\r\nbetalar till staten slopas. Därigenom ges a-kassorna\r\nen möjlighet att sänka medlemmarnas avgifter.</pre><pre>Socialdemokraterna har valt en annan modell för\r\nden finansiering som också de anser vara\r\nnödvändig. De föredrar emellertid att höja\r\nsjukförsäkringsavgiften med 1,9 % redan från den\r\n1 januari nästa år. Om ett par veckor alltså. Varför\r\när oklart, om det inte helt enkelt är så att de inte\r\nvill att det skall framgå att man faktiskt inför en\r\negenavgift i arbetslöshetsförsäkringen. För den\r\nenskildes kostnader för försäkringen innebär det\r\nsocialdemokratiska förslaget fr.o.m. 1995 ingen\r\nskillnad jämfört med regeringens förslag. Det finns\r\ndock en annan skillnad, nämligen att\r\nSocialdemokraterna vill passa på att höja\r\nmarginalskatten med 5 %, dvs. man vill spräcka\r\nden bärande principen i skattereformen. För dem\r\nsom svärmar för ''solidaritetsskatter'' och\r\n''värnskatter'' kan det vara skäl att notera att 5 %\r\nhöjd marginalskatt inte ger större intäkter till staten\r\nän 3,8 miljarder kronor, rent matematiskt. Men\r\nden skada en sådan höjning skulle medföra på\r\nekonomin skulle med all säkerhet kosta mycket\r\nmer. Sådana skatter innebär ingen lösning på\r\nstatens finansieringsproblem.</pre><pre>Socialdemokraterna säger nej till att ta bort\r\nfinansieringsavgiften. Likaså säger de nej till att\r\nhöja den lägsta ersättningen i KAS och\r\narbetslöshetsförsäkringen från 198 kr till 245 kr.\r\nRegeringen föreslog i sin proposition en återgång\r\ntill 227 kr från den 1 juli.</pre><pre>Mot bakgrund av de våldsamma utfallen från\r\nsocialdemokraterna då regeringen återställde\r\nlägsta ersättningsnivån till 1992 års nivå, dvs. 198\r\nkr, är det minst sagt anmärkningsvärt att man nu\r\nsäger nej till en höjning till 245 kr. Man säger också\r\nnej till en höjning till 227 kr. Det var den gången\r\ningen hejd på allt elände som skulle drabba\r\nnationen som en följd av sänkningen med 29 kr. Nu\r\nstannar man i en reservation för en höjning med 12\r\nkr, vilket saknar underlag i motionen, och det kan\r\nju vara intressant. Nu vill man försöka ge intryck av\r\natt ta större ansvar för nationens ekonomi.\r\nSanningen är väl helt enkelt, Johnny Ahlqvist, att\r\nsocialdemokraterna i utskottet gjorde en miss som\r\nman nu hjälpligt försöker släta över.</pre><pre>Det är helt riktigt, Hans Andersson, att 245 kr var\r\ndet pris vi fick betala för att få majoritet för\r\nfinansieringen av den allmänna försäkringen. Det\r\när alltså skillnaden mellan 227 kr och 245 kr vi talar\r\nom. Det är helt normalt att sådant sker i en\r\nförhandling. Samtidigt är det knappast fel att på det\r\nsättet stödja dem som har det sämst ställt. Man kan\r\nju räkna med att de som har denna låga\r\nersättningsnivå kommer att använda tillskottet till\r\natt förbättra sin levnadsstandard, dvs. till\r\nkonsumtion. Det är en effekt som jag inte förstår\r\natt socialdemokraterna kan vara emot i just det här\r\nsammanhanget. Den sänkning av momsen som ni\r\nförordar, skulle ju kosta statskassan oändligt\r\nmycket mer.</pre><pre>Hans Andersson kritiserar handläggningen i\r\nutskottet. Det är en märklig kritik, tycker jag.</pre><pre>Socialdemokraterna, som i decennier varit i\r\nminoritet i den här riksdagen har klarat sina\r\nvoteringar i kammaren med stöd av\r\nkommunisterna, sedermera Vänsterpartiet. En\r\nborgerlig minoritetsregering har ingen trogen\r\npartner i riksdagen att luta sig emot. Den får\r\nförhandla sig fram till en majoritet från fall till fall.\r\nDet får ske med hjälp av den sammansättning som\r\nväljarna har beslutat att riksdagen skall ha. Så\r\nenkelt är det i en demokrati.</pre><pre>Att Socialdemokraterna och Vänsterpartiet inte\r\nhade för avsikt att samarbeta framgick med all\r\nönskvärd tydlighet av deras sätt att i motionerna\r\nattackera regeringen. Det framgick också under\r\nutskottsarbetet, där man ibland trodde sig\r\nförflyttad till ett agitationsmöte i Folkets hus.</pre><pre>Jag vill här beröra det Laila Strid-Jansson tog upp\r\nom fusket i arbetslöshetsförsäkringen. Vi har inga\r\ndelade meningar i utskottet om nödvändigheten av\r\natt stävja fusk, i den mån sådant förekommer. Men\r\nvad som göras skall är faktiskt redan gjort. AMS\r\nhåller på att utreda detta. Vi får se vad som\r\nkommer fram av den utredningen. Är vi inte nöjda,\r\nfår vi givetvis gå vidare. Det är en självklarhet.</pre><pre>Herr talman! Det är inte ett utslag av hyckleri när\r\njag nu beklagar att socialdemokraterna är så låsta\r\nvid föråldrade och förstelnade institutioner på\r\narbetsmarknaden. Många med mig minns\r\nförmodligen fortfarande Mona Sahlins\r\nsammanfattning i valrörelsen 1991: Det är en ny tid!\r\nJa, det är en ny tid, och en ny tid måste man möta\r\nmed öppet sinne för de förändringar som krävs för\r\natt man skall kunna ta till vara dess möjligheter.\r\nHär behövs förändringar, och det största politiska\r\npartiet borde ligga långt framme i\r\nförändringsarbetet och i arbetet med att förklara\r\nbehovet av förändring samt utöva politiskt\r\nledarskap.</pre><pre>Nu agerar man i stället bromskloss och utnyttjar sin\r\nslagkraftiga och resursstarka propagandaapparat\r\ntill en ohämmad skrämselpropaganda och till att\r\nsprida bakåtsträvande klasskampsparoller. Detta\r\när olyckligt för oss alla.</pre><pre>Socialdemokraterna erkänner att det finns problem\r\nmed den nuvarande arbetslöshetsförsäkringen.\r\nMen de har ingen lösning på problemen. Allt de har\r\natt komma med är ett grundskott i skattereformen.\r\nNågon allmän arbetslöshetsförsäkring har de\r\ndäremot inte för avsikt att förorda. Däremot höjer\r\nde avgifterna lika mycket som den borgerliga\r\nregeringen och den tidigare regeringen.</pre><pre>De har ingenting att säga om det orättfärdiga i att\r\nen försäkring som i praktiken betalas av alla via\r\nlöneskatter och över skattsedeln inte står öppen för\r\nalla på lika villkor. Att det är så här kan alla de\r\nvittna om som har sökt separat medlemskap i en a-\r\nkassa och som har mötts med ovilja, administrativt\r\nkrångel och t.o.m. hot. Jag har i dagarna fått ett\r\nfärskt exempel. En person har fått vänta mer än ett\r\når på att bli insläppt, efter att först ha nekats inträde\r\ni en a-kassa. Det krävdes överklaganden till både\r\nJO och AMS innan det medlemskapet beviljades.\r\nJag har under årens lopp fått många, många sådana\r\nexempel.</pre><pre>Så här får det givetvis inte gå till i ett rättssamhälle.\r\nDet är också svar på påståendet att försäkringen\r\nfungerar bra som den gör i dag. Försäkringen\r\nfungerar inte bra. Den fungerar mindre bra också\r\npå andra sätt.</pre><pre>I dag saknar var tredje arbetslös försäkringsskydd.\r\nVar femte uppfyller inte ens villkoren för KAS.</pre><pre>Avgifterna täcker i dagens läge knappt en fjärdedel\r\nav utbetalade ersättningar.</pre><pre>Den nuvarande KAS-nivån är otillräcklig för en\r\ntillräcklig försörjning. Ersättningsnivån är också\r\notillräcklig för dem som har inkomster över det s.k.\r\ntaket. Det handlar om många yrkesarbetare och\r\nhögre tjänstemän.</pre><pre>Försäkringen fungerar inte bra för företagare. Då\r\ndet däremot gäller anhöriga till företagare\r\ngenomförde riksdagen i våras förändringar i\r\nregelsystemet som medför klart rimligare\r\nbedömningar än tidigare.</pre><pre>Deltidsstämplandet har under alla år varit ett\r\nproblem i försäkringen. Regeländringar har gjorts\r\nflera gånger utan att problemen egentligen har lösts\r\npå ett tillfredsställande sätt.</pre><pre>En annan fråga som måste lösas är de möjligheter\r\ntill långvarig rundgång mellan perioder med a-\r\nkassa och perioder med någon form av\r\narbetsmarknadspolitisk åtgärd som nu finns.\r\nMänniskor blir inlåsta i bidrags- och stödsystemen\r\noch riskerar att permanent hamna utanför den\r\nreguljära arbetsmarknaden.</pre><pre>Den skiss som regeringen presenterade och utfäste\r\nsig att återkomma till i den kommande\r\npropositionen visade på en garanterad\r\ninkomsttrygghet under ca två och ett halvt år, vilket\r\ntorde vara en ganska rimlig ersättningsperiod. Med\r\nen väl fungerande arbetsmarknad skall ingen\r\nbehöva gå utan reguljärt arbete under längre tid än\r\nså.</pre><pre>Givetvis måste det vid en övergång till ett nytt\r\nsystem införas övergångsregler som medger en för\r\nde berörda acceptabel infasning i det nya systemet.</pre><pre>Man skall, när man diskuterar\r\narbetslöshetsförsäkringen, vara medveten om att\r\nden inte är det enda ekonomiska skyddet som finns\r\nvid arbetslöshet.</pre><pre>Ett annat lagfäst skydd är den statliga lönegarantin\r\nsom ger en garanterad inkomst vid konkurser.</pre><pre></pre><pre>Dessutom finns på samtliga\r\nkollektivavtalsområden på arbetsmarknaden olika\r\navtals- och försäkringslösningar som ger olika\r\ngrader av inkomstgarantier. Det finns exempel på\r\ninkomstgarantier som i kombination med a-kassa\r\nsammantaget överstiger 100 % av tidigare lön.</pre><pre>Inkomstgarantier ges i avtalsförsäkringen AGB och\r\ni olika trygghetsavtal, där framför allt avtalet på\r\nden statliga sidan ger mycket långtgående\r\nförmåner.</pre><pre>Förmånerna är ofta så utformade att de täcker\r\nskillnaden mellan arbetslöshetsförsäkringen och\r\nden tidigare inkomsten. I vissa fall täcker de också\r\nskillnader mellan den tidigare inkomsten och en\r\nlägre inkomst från ett nytt arbete. Dessa\r\nförsäkringar och avtal, som utgör en form av\r\nfallskärmar, finansieras i sin helhet av\r\narbetsgivaren.</pre><pre>Den som är intresserad kan hitta en bra\r\nsammanfattning av dessa avtal i Gerhard Larssons\r\nutredning. Vad vi måste fråga oss är om det samlade\r\nsystemet verkligen gynnar den s.k. arbetslinjen.</pre><pre>Socialdemokraterna säger blankt nej till en allmän\r\narbetslöshetsförsäkring och därmed också till en\r\nfinansiering som på minsta sätt påminner om att vi\r\nhar att göra med vad som redan i dag i realiteten är\r\nen statlig försäkring, dock icke allmän.</pre><pre>Det finns anledning att närmare studera\r\nsocialdemokraternas sätt att hantera hela frågan\r\nom arbetslöshetsförsäkringen. De begär nu en\r\nparlamentarisk utredning. Socialdemokraterna har\r\ntidigare sagt blankt nej till utredningar. Det finns\r\ningen anledning att tro annat än att detta krav nu\r\nendast är ett försök att skjuta frågan på framtiden\r\noch därigenom stoppa införandet av en allmän\r\nförsäkring.</pre><pre>Gerhard Larsson lyckades i sin utredning inte få\r\ngehör från partsorganisationerna för tanken på en\r\nallmän försäkring. Remissvaren visar en massivt\r\nnegativ inställning från LO och TCO till en allmän\r\nförsäkring.</pre><pre>Motiven är väl sammanfattade i den\r\nsocialdemokratiska motionen. Jag har hört Johnny\r\nAhlqvist upprepa dem här i dag. Man anser att\r\nförslaget ingår i en medveten strategi från\r\nregeringens sida mot löntagarna och deras\r\norganisationer, att facket skall försvagas, att\r\nlönespridningen skall öka, att lönenivåer skall\r\npressas ner och kollektivavtalens ställning\r\nundergrävas.</pre><pre>Snälla nån då! Jag trodde att försäkringens uppgift\r\nvar att garantera en hygglig ekonomisk trygghet åt\r\narbetslösa. Och så visar det sig att försäkringens\r\nhuvuduppgift tydligen är att stärka de fackliga\r\norganisationerna och deras lönepolitik.</pre><pre>Så tycks det faktiskt vara.\r\nArbetslöshetsförsäkringen i sin nuvarande form är\r\nett fackligt monopol som ingår i det fackligt-\r\npolitiska imperiebygge som socialdemokraterna\r\nhar byggt upp.</pre><pre>Den svenska arbetslöshetsförsäkringen är\r\nuppbyggd enligt den s.k. Gentmodellen. Det\r\ninnebär att den administreras av facket eller av\r\nkassor som kontrolleras av facket och att det är\r\nfackliga funktionärer som innehar den\r\ninstitutionella makten i försäkringens\r\ngenomförandeprocess -- dessa fina ord har jag läst\r\nmig till. Försäkringen är i denna modell på något\r\nsätt knuten till det fackliga medlemskapet.</pre><pre>I de länder som har valt Gentmodellen, dvs.\r\nSverige, Danmark, Finland och delvis Belgien, är\r\nden fackliga anslutningsgraden hög, mer än 75 %,\r\noch arbetarpartiernas regeringsdeltagande högt.</pre><pre>Den slutsats man kan dra -- och jag hänvisar då till\r\nBo Rothsteins avhandling Den korporativa\r\nstaten -- är att en korporativ institution som ett\r\nGentsystem fungerar i viss mån självförstärkande,\r\neftersom det tenderar att systematiskt stärka de\r\nkrafter som har intresse av att försvara dess\r\nexistens. Och i det svenska fallet är det de\r\nkorporativa politiska strukturerna som mera\r\nförklarar den svenska arbetarklassens\r\nexceptionella organisatoriska styrka än tvärtom.</pre><pre>Det är precis detta som Socialdemokraternas, LO:s\r\noch TCO:s sanslösa utfall mot förslaget till en\r\nallmän arbetslöshetsförsäkring handlar om. Det är\r\nför att bevara de fackligt kontrollerade a-kassorna\r\noch det socialdemokratiska imperiet som vi i dag\r\nser röda fanor och hör klasskampsparoller på\r\ngatorna i demonstrationer som mest av allt\r\npåminner om de konservativa\r\ngammalkommunisternas demonstrationer i\r\nMoskva.</pre><pre>Den borgerliga regeringen och majoriteten i\r\narbetsmarknadsutskottet har haft helt andra\r\nutgångspunkter för sin strävan. Vi vill åstadkomma\r\nen allmän arbetslöshetsförsäkring som ger\r\narbetslösa en anständig inkomsttrygghet och som\r\nfinansieras på ett sätt som gör att försäkringen blir\r\nrobust och håller för påfrestningar utan att rasera\r\nstatsbudgeten.</pre><pre>Det är ett hederligt syfte, som inte på något sätt står\r\ni konflikt med en fackföreningsrörelse som bygger\r\nsin styrka på medlemmarnas förtroende. Nu tar vi\r\nett första steg i den riktningen.</pre><pre>Jag yrkar bifall till utskottets hemställan på alla\r\npunkter.</pre><pre>Anf. 84  TREDJE VICE TALMANNEN:</pre><pre>Herr talman! Jag vädjar till kammarens ledamöter\r\natt någorlunda hålla sig till de på förhand angivna\r\ntaletiderna. I annat fall kommer vi inte att klara av\r\natt ha votering i detta ärende i dag.</pre><pre>Anf. 85  JOHNNY AHLQVIST (s) replik:</pre><pre>Herr talman! Jag hade nästan väntat mig denna\r\ninfallsvinkel från Sonja Rembo. Hon gör ett\r\ngeneralangrepp på den fackliga rörelsen och säger\r\natt den som en maffia har styrt verksamheten i\r\nSverige. Det hade gjort mig oerhört förvånad om\r\nSonja Rembo inte hade gjort detta inlägg. Det var\r\nprecis det jag förväntade mig. Jag tycker inte att det\r\ntillför någonting till en saklig debatt att göra sådana\r\npåhopp på de fackliga organisationerna.</pre><pre>Visst är det en ny tid, Sonja Rembo. De människor\r\nsom i dag har demonstrerat här utanför\r\nriksdagshuset har i varje fall i verkligheten fått\r\nuppleva att det är en ny tid och att det håller på att\r\ngenomföras ett systemskifte.</pre><pre>Jag tycker det är skönt att Sonja Rembo står här i\r\ntalarstolen och säger att en allmän obligatorisk\r\narbetslöshetsförsäkring länge har varit ett\r\nönskemål från SAF och Moderaterna. Varför har\r\ndet stått så högt upp på era önskelistor? Jo, därför\r\natt ni kan använda detta för att göra ett\r\ngeneralangrepp på de fackliga organisationerna.</pre><pre>Vi är överens om att underskottet i\r\nArbetsmarknadsfonden måste rättas till.\r\nSkillnaden mellan våra förslag är att med vårt\r\nförslag till finansiering går pengarna till\r\nArbetsmarknadsfonden. Jag skulle gärna vilja att\r\nSonja Rembo, eller arbetsmarknadsminister Börje\r\nHörnlund i sitt inlägg, talar om var i propositionen\r\ndet står att dessa pengar skall gå till\r\nArbetsmarknadsfonden. Det står ingenstans i\r\npropositionen. Där står bara att medlen skall\r\ntillföras staten. De skall tillföras det fögderi som\r\nsnart har gått i konkurs beroende på den borgerliga\r\npolitiken.</pre><pre>Sonja Rembo säger att det vore att bryta mot\r\nskatteöverenskommelsen om man nu helt plötsligt\r\nskulle införa en värnskatt. Jag kan inte se att det\r\nfinns någonting kvar för regeringen att bryta mot i\r\nskatteöverenskommelsen. Jag tror inte att den\r\nbehöver få några sömnlösa nätter om den skulle\r\nfölja vårt förslag.</pre><pre>Jag sade i mitt inledande anförande, och jag säger\r\ndet än en gång till Sonja Rembo: Vi var överens om\r\natt vi i detta land skall ha en allmän\r\narbetslöshetsförsäkring. Vi socialdemokrater är\r\ninte några motståndare till detta. Skillnaden finns i\r\nde förslag till utformning som har lagts fram.</pre><pre>Ni säger: Deltidsstämpling är ett stort problem, och\r\ndet vill Socialdemokraterna inte lösa. Vi har lagt\r\nfram konkreta förslag i vår motion om hur man\r\nt.ex. skall lösa detta. Varför har inte Sonja Rembo\r\nställt upp på de förslagen? Fast man från\r\nModeraterna säger att propositionen egentligen är\r\nden sämsta som har kommit från departementet\r\nställer man lojalt upp för regeringssamarbetet.</pre><pre>Skall det sparas 6 miljarder på\r\nArbetslöshetsfonden, som det skrivs i\r\npropositionen, Sonja Rembo, eller har jag läst fel?</pre><pre>Anf. 86  SONJA REMBO (m) replik:</pre><pre>Herr talman! Johnny Ahlqvist sade att\r\nsocialdemokraterna ställer upp på en allmän\r\narbetslöshetsförsäkring. Det var en nyhet för mig.\r\nNi har sagt nej till en allmän försäkring i alla år när\r\nvi från de borgerliga partierna har krävt utredning\r\nom en allmän försäkring.</pre><pre>Detta är inte något nytt uppslag från borgerligt håll.\r\nFrågan om en allmän försäkring har utretts gång på\r\ngång. Den utredning som gjordes år 1974, den s.k.\r\nALF-utredningen, är ett sådant exempel. Poängen\r\när att ni inte ställer upp på en allmän försäkring som\r\nfungerar på samma sätt som t.ex.\r\nsjukförsäkringarna och pensionsförsäkringarna,\r\nJohnny Ahlqvist. Ni vill ha en försäkring som är\r\nknuten till a-kassorna.</pre><pre>Det är ni som slåss för a-kassemonopolet, inte vi.\r\nDet är väl därför som Johnny Ahlqvist gör så stor\r\npoäng av att finansieringen i regeringens förslag\r\ntillfaller staten och inte Arbetsmarknadsfonden.\r\nVad är det egentligen för skillnad på det? I båda\r\nfallen måste staten låna pengarna. I båda fallen\r\nmåste skattebetalarna i en eller annan form betala\r\nräntor på dessa pengar.</pre><pre>Jag kanske får erinra om när Socialdemokraterna\r\nför några år sedan dränerade\r\nArbetsmarknadsfonden på ungefär 2,5 miljarder\r\nkronor -- de tyckte att det fanns för mycket pengar\r\ndär -- som de betalade ut till a-kassorna, dvs. till de\r\nfackliga organisationerna.</pre><pre>Jag skulle gärna vilja fråga Johnny Ahlqvist om\r\nsocialdemokraterna är för en allmän obligatorisk\r\nförsäkring. Vad menar Johnny Ahlqvist när han\r\nsäger att de är för en allmän försäkring?</pre><pre>Anf. 87  JOHNNY AHLQVIST (s) replik:</pre><pre>Herr talman! Jag beklagar att Sonja Rembo inte\r\narbetar så demokratiskt att hon kan läsa andras\r\nmotioner. Vi skriver faktiskt i vår motion att vi\r\nställer upp för en allmän arbetslöshetsförsäkring.</pre><pre>Jag kan inte se vad en koppling till facket eller inte\r\nhar med begreppet allmän arbetslöshetsförsäkring\r\natt göra. Sonja Rembo säger att det viktigaste för\r\nmoderaterna är att man har en allmän\r\narbetslöshetsförsäkring. Förslaget från Börje\r\nHörnlunds departement innebär inte en allmän\r\narbetslöshetsförsäkring eftersom fler människor\r\nramlar ut ur systemet än vad som sker i dag. Jag kan\r\ninte kalla det för en allmän arbetslöshetsförsäkring,\r\nom fler människor ställs utanför genom det förslag\r\nsom Börje Hörnlund har lagt fram. Det är märkligt\r\natt Sonja Rembo kan benämna det en allmän\r\narbetslöshetsförsäkring. Det är det faktiskt inte.</pre><pre>Vad är det för skillnad om pengarna lånas upp,\r\nsäger Sonja Rembo. Det har en oerhört stor\r\nbetydelse. Den borgerliga majoriteten i riksdagens\r\narbetsmarknadsutskott sågar av våra förslag t.ex.\r\nnär det gäller uppsägningar av kommunalt\r\nanställda. Sonja Rembo säger att det är två olika\r\nsystem och att man inte kan agera så. Men nu kan\r\nman helt plötsligt ta in pengar till statskassan fast\r\nde egentligen skall gå till Arbetsmarknadsfonden.\r\nDet hade varit bra om Sonja Rembo hade svarat på\r\nde frågor jag ställde till henne. Men jag förstår att\r\ndet är mycket besvärande att göra det.</pre><pre>Anf. 88  SONJA REMBO (m) replik:</pre><pre>Herr talman! Det är bra att Johnny Ahlqvist säger\r\natt det inte spelar någon roll om pengarna finns i\r\nArbetsmarknadsfonden eller i statskassan. Det var\r\ndit jag ville komma.</pre><pre>Socialdemokraterna säger i sin reservation att de\r\nvill att alla förvärvsarbetande skall ha möjlighet att\r\nomfattas av en inkomstrelaterad\r\narbetslöshetsförsäkring. Detta vill man utreda, och\r\nsedan vill man analysera varför en del har valt att\r\nstå utanför försäkringen. Det tyder inte alls på att\r\nSocialdemokraterna är intresserade av det som i\r\negentlig är en mening allmän försäkring, dvs. en del\r\nav den generella välfärdspolitiken.</pre><pre>Jag tycker att Johnny Ahlqvist är skyldig\r\nkammaren en förklaring till vad det egentligen är\r\nsocialdemokraterna avser med sitt återkommande\r\nnej-sägande och sin absoluta vägran att över huvud\r\ntaget konstruktivt diskutera dessa frågor. Om ni\r\nhade varit intresserade av att åstadkomma en\r\nkonstruktiv lösning av dessa frågor, hade vi haft en\r\nhelt annan typ av motioner att arbeta med i\r\nutskottet. Då hade vi fått en helt annan debatt i\r\nutskottet. Vi har inte sett några som helst tecken\r\nfrån socialdemokraterna på att det finns ett sådant\r\nintresse.</pre><pre>Anf. 89  HANS ANDERSSON (v) replik:</pre><pre>Herr talman! Jag skall fatta mig kort. Jag\r\nkritiserade arbetet i utskottet, inte minst dess\r\nupplösning. Det tycker Sonja Rembo är konstigt.</pre><pre>Med tanke på att Vänsterpartiets motion,\r\nSocialdemokraternas motion och även i vissa delar\r\nNy demokratis motion så massivt riktar kritik mot\r\ndet regelverk som propositionen har föreslagit och\r\nmed tanke på de föredragningar vi har fått från\r\nt.ex. A-kassornas samorganisation, som tog upp en\r\nserie olika problematiska exempel som helt\r\nuppenbart inte är lösbara inom ramen för\r\nregeringens förlag, hade det varit tacknämligt om\r\nutskottsmajoriteten hade avvisat förslaget och inte\r\nbordlagt det.</pre><pre>Nu klagar Sonja Rembo i stället på att det låter som\r\ni Folkets hus när vi sitter i\r\narbetsmarknadsutskottet. Nej, det gör det inte alls.\r\nMen det kanske vore bra om Sonja Rembo skaffade\r\nsig någon erfarenhet från Folket hus. I Folkets hus\r\nfinns det ett intresse för människors väl och ve. Det\r\nfinns ett intresse för solidaritet. Det är precis det\r\njag har efterfrågat när det gäller\r\nfinansieringsfrågorna. Det är ett osolidariskt\r\nfinansieringsystem som nu föreslås.</pre><pre>Sonja Rembo talar föraktfullt om att vi beviljar oss\r\nsjälva socialförsäkringsförmåner som vi lastar över\r\npå kommande generationer. Här handlar det om\r\nhundratusentals människor som är utkastade i\r\narbetslöshet. De får dubbla straff. Därefter följer\r\nsänkning av ersättningsnivån, som Sonja Rembo\r\nhade ett mycket kraftfullt bifall för i juni. Det\r\nföreligger nu ett förslag som kommer att leda fram\r\ntill en arbetslöshetsförsäkring som leder till en stor\r\nutförsäkringsbomb. Människor kastas helt enkelt\r\nut ur försäkringssystemet.</pre><pre>När det gäller KAS är nivån helt acceptabel, dvs.\r\n245 kr eller 5 400 kr i månaden. Det svarar ganska\r\nväl emot vad vi har föreslagit. Men hur kan det\r\nkomma sig att man med sådan kraft ville sänka från\r\n210 kr till 198 kr för några månader sedan? Det var\r\nhelt emot Vänsterpartiets önskan. Varför tar man\r\ninte upp den generella frågan om ersättningsnivåer,\r\nprocenttal, dagpenning, karenssystem osv.? Man\r\nbara lyfter upp detta. Det var den lilla karamellen\r\nsom nydemokraterna skulle suga på i kraft av att\r\nman gjorde upp om en serie andra saker.</pre><pre>Anf. 90  SONJA REMBO (m) replik:</pre><pre>Herr talman! Hans Andersson sade att det handlar\r\nom människors väl och ve. Det är precis vad det\r\ngör. Arbetslösheten är bekymmersam, för att\r\nuttrycka sig milt. Människor mår inte bra av den\r\nhär situationen.</pre><pre>Jag har inte i denna kammare eller över huvud taget\r\nfrån något parti hört några förslag till lösningar på\r\nhur vi skall få nya jobb. De förslag som har kommit\r\nhar kommit från regeringen. Där finns det en\r\nmedveten politik som skall ge nya jobb och nya\r\nföretag och skapa tillväxt i ekonomin. Det är detta\r\nvi måste ha. Sedan kan vi i\r\narbetsmarknadsutskottet hålla på och diskutera\r\nersättningar, arbetsmarknadspolitiska åtgärder\r\netc., men det kan ju aldrig ersätta riktiga jobb. Det\r\nskall den ekonomiska politiken göra. Den\r\ndiskuterade vi i den föregående debatten här i\r\nkammaren. Jag skall därför inte fördjupa mig i den.</pre><pre>Jag tycker inte att det som nu föreslås är en\r\nosolidarisk finansiering. Vi får tvärtom en\r\nfinansiering som knyter förmåner och avgifter till\r\nvarandra. Det gör avgifterna och kostnaderna\r\nsynliga för de enskilda människorna. Även de som\r\ntidigare har valt att stå utanför försäkringen får på\r\ndet här sättet vara med om att finansiera\r\narbetslöshetsförsäkringen samtidigt som de blir\r\nmedlemmar i den. Jag tycker att det är ett helt\r\nnormalt sätt att lösa ett försäkringsproblem.</pre><pre>Sedan talar Hans Andersson väldigt mycket om\r\nutförsäkringsbomb och låga ersättningsnivåer, även\r\nom han nu accepterar höjningen av det lägsta\r\nersättningsbeloppet till 245 kr, men han gör ingen\r\nantydan om hur detta skall finansieras. Han vill ha\r\nmer pengar till allt. Han vill alltså ytterligare öka\r\nstatens skuldbörda, vilket konto den än kommer att\r\nbokföras på. Det är väl den mest ansvarslösa politik\r\nman kan föra i det här läget.</pre><pre>Anf. 91  HANS ANDERSSON (v) replik:</pre><pre>Herr talman! Först skall jag inte glömma bort att\r\nav formella skäl dra tillbaka yrkandet på bifall till\r\nmotion A23 yrkande 4. Det är ett yrkande som\r\nligger i skatteutskottet, även om det var avsett att\r\ndelfinansiera Arbetsmarknadsfonden.</pre><pre>Låt mig säga till Sonja Rembo att vi ser mycket\r\nallvarlig på underskottet i Arbetsmarknadsfonden.\r\nDet uppkommer genom att arbetslösheten är så\r\nstor. Allt färre arbetar och bidrar till systemet. Allt\r\nfler behöver bidrag.</pre><pre>Men vi kan inte lösa problemet i en smäll, och vi\r\nkan inte låta dem som dessutom har drabbats av\r\narbetslöshet drabbas. Det finns andra metoder.</pre><pre>Det finns människor som har bärkraft för att betala\r\nskatt. Det finns dessutom en möjlighet att\r\nproduktionsapparaten kan betala genom en\r\nenprocentig höjning av arbetsgivaravgiften.\r\nArbetsgivaravgiften sänktes för inte så länge sedan\r\nmed över 4 %.</pre><pre>Arbetsmarknadsfonden belastas dessutom i dag\r\nmed rent arbetsmarknadspolitiska åtgärder, t.ex.\r\nALU. Detta faktum har Vänsterpartiet, AMS och\r\nriksdagens revisorer kritiserat, men det kommer\r\ninga initiativ från den borgerliga sidan för att vi\r\nskall bli av med den tekniken. Tvärtom vill man\r\nutöka verksamheten. Det kommer vi nog att få\r\nhöra i nästkommande debatt.</pre><pre>Det är just genom att skapa riktiga jobb som vi\r\nkommer åt problemen. Av alla de förslag jag har\r\nvarit med om att diskutera kommer knappast ett\r\nenda från regeringssidan. Från regeringssidan\r\nkommer det förslag om åtstramning och\r\nnedbantning av bidragsförmåner. Det gynnar\r\nvarken ekonomin eller löntagarna i detta land.</pre><pre>Låt mig slutligen säga att det framställs som om\r\narbetslöshetsförsäkringssystemet är ett system till\r\nförmån för fackföreningsrörelsen. Det framställs\r\nsom om det är för pamparnas skull som vi har detta\r\nsystem. Det är inte på det sättet, Sonja Rembo.\r\nVanliga, enskilda människor skyddas på detta sätt\r\nmot att fullständigt slås ut i det sociala livet när de\r\ndrabbas av arbetslöshet. Även om Sonja Rembo\r\ninte visar särskilt mycket respekt för mig och det\r\nparti jag företräder, vore det anständigt av henne\r\natt visa större respekt för svenska löntagare och för\r\nmänniskor som har drabbats av arbetslöshet.</pre><pre>Anf. 92  SONJA REMBO (m):</pre><pre>Herr talman! Det är ju precis det jag gör, Hans\r\nAndersson! Det är ju därför jag vill ha en allmän\r\narbetslöshetsförsäkring som omfattar alla. Det är\r\nav respekt för dem som har det sämst i dessa\r\nsammanhang och har de lägsta ersättningarna som\r\nutskottsmajoriteten föreslår en höjning av\r\nersättningsnivån. Regeringen föreslog 227 kr, och\r\nutskottet har nu sagt 245. Det är ju av omsorg om\r\nde enskilda människorna och om dem som drabbas\r\nav arbetslöshet som vi gör på detta sätt. Hans\r\nAndersson har tydligen svårt att förstå detta.</pre><pre>Hans Andersson talar om skatter och avgifter. Jag\r\ntycker att man skall ha litet respekt för de belopp\r\nsom det handlar om. Om vi inte gör någonting åt\r\narbetslöshetsförsäkringen kommer underskottet\r\natt ligga på 130--140 miljarder kronor om ett á två\r\når.</pre><pre>Avgiftshöjningen kommer, när systemet är fullt\r\nutbyggt, att ge 6 miljarder kronor. Det är alltså\r\negentligen ett mycket litet tillskott till\r\nfinansieringen.</pre><pre>Den skattehöjning på 5 % som socialdemokraterna\r\nföreslår ger 3,8 miljarder. Jag såg häromdagen en\r\nberäkning av hur mycket det skulle ge om man till\r\nstatskassan drog in alla inkomster över 300 000 kr.\r\nDet skulle ge 13 miljarder kronor.</pre><pre>Man måste upprepa detta gång på gång.\r\nSkattehöjningar löser inte våra\r\nfinansieringsproblem. Däremot åstadkommer de\r\nskada på vår ekonomi och på vår konkurrenskraft.</pre><pre>Hans Andersson säger att vi skall höja\r\narbetsgivaravgiften. Vad skulle det innebära för vår\r\nkonkurrenskraft och för den exportindustri som nu\r\när på väg att komma i gång, öka orderingången och\r\nbörja nyanställa? Skall vi slå mot denna industri\r\nigen, så att det inte kan nyanställas människor?</pre><pre>Det är fel politik Hans Andersson förordar. Det har\r\nalltid varit fel politik som Hans Andersson och\r\nVänsterpartiet har förordat.</pre><pre>Anf. 93  Arbetsmarknadsminister BÖRJE\r\nHÖRNLUND (c):</pre><pre>Herr talman! De två inledande anförandena låg\r\nväldigt långt ifrån varandra i sak.</pre><pre>Johnny Ahlqvist sade t.ex. att ingen vet vart\r\nfinansieringsavgiften skall gå. Han undrade vad det\r\när som säger att den går till de arbetslösa.</pre><pre>Detta uttalande kännnetecknar hela Johnny\r\nAhlqvists anförande. Det står i betänkandet att\r\nregeringen föreslår att en allmän avgift för\r\nfinansiering av kontantförmåner vid arbetslöshet\r\nskall införas. Det står ju att avgiften skall finansiera\r\narbetslöshet! Det har vi Arbetsmarknadsfonden\r\ntill.</pre><pre>Herr talman! Den nya försäkringens första steg\r\ninnehåller tre viktiga grundbultar. Den första\r\ngrundbulten är en allmän obligatorisk försäkring\r\nför alla. I dag är 67 % av dem som arbetar\r\nförsäkrade, 11 % omfattas av KAS, och 22 % står\r\nhelt utanför systemet.</pre><pre>Förslaget innebär att alla människor i\r\nyrkesverksam ålder skall vara försäkrade och\r\ndärmed också betala till försäkringen. Det gäller\r\ndock inte dem med de lägsta inkomsterna. Så har\r\ndet delvis också varit tidigare genom att alla via\r\narbetsgivargift -- den har man ju arbetat ihop --\r\nbetalar 2,12 % av sin inkomst. Trots att alla har\r\ngjort det har bara 67 % varit försäkrade. Det är\r\nsocialdemokratins högsta rättvisetempel! Jag\r\ntycker att det är felaktigt.</pre><pre>Att alla inte har varit försäkrade beror på att alla\r\ninte har betalat sin egenavgift. Egenavgiften är\r\nmycket låg. Den räcker i dag bara till att täcka 2 %\r\nav utgifterna. Det är en liten sak.</pre><pre>Jag tycker att det är oförklarligt att\r\nSocialdemokraterna inte gillar att alla kommer med\r\ni försäkringen. Det hedrar Hans Andersson att han\r\nför sitt parti uttalar att han vill att alla skall vara\r\nmed. Det vill också TCO.</pre><pre>Jag har ett förflutet i arbetsmarknadsutskottet. Jag\r\nhar varit med när socialdemokraterna år efter år\r\nhar tillbakavisat förslag om att alla människor skall\r\nvara försäkrade. De har en annan ideologi. Det är\r\nförvånande.</pre><pre>Det är naturligt att alla betalar till sjukförsäkringen\r\noch att alla får del av den. Det är naturligt att alla\r\nbetalar till föräldraförsäkringen och att alla får del\r\nav den när händelsen inträffar. Socialdemokraterna\r\ninser inte att det bör vara samma system för\r\narbetslösa. Detta är något alldeles enormt!</pre><pre>Nästan alla länder tar detta stora ansvar för alla\r\narbetslösa. Det finns tre länder som inte gör det.\r\nEtt av de länderna är Sverige. När ett förslag nu\r\näntligen kan föreläggas riksdagen är\r\nsocialdemokratin inte med. Låt mig rakt upp och\r\nned säga att jag tycker att det är skamligt!</pre><pre>Den andra grundbulten i förslaget är friheten att\r\nvälja. Fackliga kassor blir kvar, men det skapas en\r\nkassa som inte blir fackligt styrd. Våra tre KAS-\r\nregioner är grunden för denna kassa. En KAS-\r\nkassa finns i Ljusdal, den andra på Gotland och den\r\ntredje i Borås. Tillsammans bildar dessa kassor en\r\ngemensam landstäckande kassa, öppen för alla.</pre><pre>Denna fria kassa och de fackliga kassorna skall\r\nkonkurrera på lika villkor. Det är en självklarhet.\r\nJag har svarat på frågor om det här i riksdagen. Det\r\nbör också Johnny Ahlqvist vara medveten om.</pre><pre>Den tredje grundbulten är ganska viktig. Vi måste\r\nha en rimlig finansiering. Jag vill fråga\r\nsocialdemokraterna om en försäkring där\r\nutgifterna bara täcks till 2 % av de försäkrade är en\r\nbra försäkring. Är det rimligt att 2,12 % från\r\narbetsgivarna räcker till att täcka 27 % av\r\nutgifterna? Är det rimligt att vi förutom det stora\r\nbudgetunderskottet skall fortsätta att låna, låna och\r\nlåna? Nu lånas det till 70 % av utgifterna. Är det\r\nrimligt att jag för tiden fram till den 1 juli nästa år\r\nbehöver skriva på en lånehandling på hela 55\r\nmiljarder kronor för att det skall finnas pengar till\r\nde arbetslösa?</pre><pre>Fortsätter vi så här ett litet tag till kommer snart alla\r\nkassans inkomster att gå till ränteutgifter, och\r\ningenting kommer att finnas kvar till annat. Så kan\r\nman bara inte hantera saker och ting. Denna\r\ngeneration, vi som sitter i kammaren, skjuter över\r\nså enorma bördor på dagens unga arbetslösa,\r\nbördor som de skall betala i åratal framöver. Vi\r\nmåste ju förr eller senare också våga ta ett ansvar\r\nför att börja finansiera på egen hand och inte bara\r\nlåna oss fram.</pre><pre>I den här frågan är socialdemokraterna fullständigt\r\nhopplösa. Det är bara ökade lån, ökade lån. Detta\r\nhåller inte, mina damer och herrar.</pre><pre>Nu till finansieringen -- 1 % till nyår och 1 % nästa\r\når. Här kommer nästa socialdemokratiska\r\nkonstighet. Sjukförsäkringen går med stort\r\növerskott. Arbetsmarknadsfonden och a-kassan\r\ngår med ett jättelikt underskott. Då vill\r\nSocialdemokraterna höja avgiften till\r\nsjukförsäkringen, som redan har för mycket\r\npengar, i stället för att finansiera direkt till de\r\narbetslösa. Kan Johnny Ahlqvist förklara det\r\neleganta tänkandet bakom detta för alla\r\nobegripliga? Det är synd att Johnny Ahlqvist måste\r\nsvara på den frågan för partiets räkning.</pre><pre>Efter det att avgifterna har höjts med två\r\nprocentenheter fattas tyvärr ändå mycket pengar i\r\nArbetsmarknadsfonden. Det finns ett sätt att klara\r\ndet här -- det går nämligen inte bara att höja\r\navgifter -- och det är att så snart det bara går\r\nåtervända till en fullgod ordinarie arbetsmarknad.\r\nDå är det viktigt med sjunkande räntor och\r\nframtidstro. Då kan vi inte ytterligare höja\r\nbudgetunderskottet uppåt 50 miljarder kronor, som\r\nsocialdemokraterna arbetar för. På så vis får vi\r\nnämligen stigande räntor, färre ordinarie jobb, fler\r\narbetslösa, och så är rundgången tillbaka. Jag\r\ntycker att ni litet grand skall betänka det.</pre><pre>Jag vill också göra en del jämförelser med andra\r\nländer. I Tyskland betalar var och en 3,25 % på sin\r\nlön för att klara arbetslösheten. I Frankrike betalar\r\nman mellan 2,5 och 3 % av sin lön, och i Danmark\r\nligger avgifterna mellan 3 400 och 4 400 kr per\r\nmånad.</pre><pre>Med det förslag som vi nu lägger fram klarar vi av\r\natt finansiera en arbetslöshet i storleksordningen\r\n4--5. Tyvärr är sviterna från 80-talet sådana att\r\nvi i dag har en väsentligt högre arbetslöshet. Kan\r\nalla goda krafter tillsammans föra ner\r\narbetslösheten under den nivån, går det naturligtvis\r\nockså att justera ner avgifterna. Men tyvärr är det\r\ninte aktuellt för närvarande.</pre><pre>Jag vill också beröra grundtryggheten. I dag har de\r\nmed de lägsta inkomsterna 4 300 kr i månaden. I\r\nberedningsarbetet, i remisser, i utredningsförslaget\r\noch inom departementet diskuterades nivåer på\r\n5 500--6 500. Men finansieringsläget är ju tyvärr\r\nbesvärligt, så regeringen stannade i sin tur på 5 000\r\nkr. Jag vill ändå säga att jag anser det bra att vi kan\r\nerbjuda en grundtrygghetsnivå på 5 400 kr.</pre><pre>Också här förvånar socialdemokraterna. De av alla\r\ni denna kammare reserverar sig mot ett i och för sig\r\nlågt grundtrygghetsbelopp. De kan inte acceptera\r\natt de som har det allra, allra svårast att klara sig\r\ngenom en uppgörelse skall kunna öka sina\r\ninkomster till 5 400 kr. Socialdemokraterna börjar\r\ni stället att klaga högljutt. Uppriktigt sagt tycker jag\r\natt det är bra med en hygglig grundnivå, och jag\r\nförstår inte att socialdemokratin har utvecklats på\r\ndet sättet att man missunnar dem som har det allra\r\nsämst ställt denna förbättring.</pre><pre>Jag vill sedan beklaga att förslaget om\r\narbetslöshetsförsäkringen har delats upp i två steg.\r\nDet här är första steget, och det stora, mera\r\nsammanfattande kommer i mars månad. Det gör\r\natt man i väldigt stor utsträckning har kunnat driva\r\nen debatt grundad på missuppfattningar. När man\r\nt.o.m. kan missuppfatta vart egenavgiften skall gå\r\nförstår jag att man vill missuppfatta allting i övrigt.</pre><pre>I mars kommer det sammanfattande förslaget, men\r\nredan i den här propositionen står det att det skall\r\nvara generösa övergångsbestämmelser, som alltså\r\nskall redovisas i mars. Jag värdesätter faktiskt att\r\nriksdagen säger att man väldigt gärna vill se båda\r\nförslagen ihop innan man fattar det slutliga\r\nbeslutet. Det är väldigt svårt när det inte preciseras\r\nvad som menas med ''generösa\r\növergångsbestämmelser''. Därutöver är det\r\nnödvändigt att vi noga följer läget. Det är klart att\r\nman måste ha en någorlunda fungerande\r\narbetsmarknad innan man kan säga att det går\r\nganska bra att under en tid av tolv månader med\r\nfem månaders eget arbete, högst 75 timmar per\r\nmånad, kvalificera sig till en ny ersättningsperiod.</pre><pre>Det kan inte vara bra om vi i vårt land får ett stort\r\nantal människor som går fram och tillbaka mellan\r\natt vara beroende av a-kassa och att vara föremål\r\nför arbetsmarknadspolitiska åtgärder. Om man\r\naccepterar detta har man väldigt låg ambitionsnivå.\r\nVi måste faktiskt solidariskt arbeta för att på olika\r\nsätt se till att dessa människor kommer in i ett\r\nordinarie arbete i stället för att vara utsatta för\r\ndenna fruktlösa rundgång. Det är ingen betjänt av.\r\nDels är det enormt dyrt, dels är det inte alls bra för\r\ndem som kommer in i en sådan rundgång.</pre><pre>Jag vill sedan litet kort påminna om vårens\r\növningar. Regeringen erbjöd då\r\nsocialdemokraterna dels att 90-procentsnivån i a-\r\nkassan skulle få vara kvar detta år, dels att vi\r\ntillsammans under hösten som har varit skulle sätta\r\noss ner och arbeta med den nya a-kassan. Det var\r\nmycket generöst. Socialdemokraterna hade där fått\r\ndet parlamentariska inflytandet om de hade velat\r\nha det. Det fanns en motprestation, nämligen att vi\r\nsom har jobb skulle få betala en avgift på ytterligare\r\n30 kr i månaden. Socialdemokraterna valde att inte\r\nlåta oss som har jobb betala 30 kr mer i månaden.\r\nI stället valde man att låta 90-procentsnivån gå ner\r\ntill 80 %. Vi kan stå utanför det förslaget. Det är ett\r\nav de konstigaste ställningstaganden som jag över\r\nhuvud taget har upplevt i ett ganska långt politiskt\r\nliv.</pre><pre>Anf. 94  TREDJE VICE TALMANNEN:</pre><pre>Det går bra att ta genmälet från bänkplatsen.</pre><pre>Anf. 95  JOHNNY AHLQVIST (s) replik:</pre><pre>Herr talman! Jag föredrar att stå här i talarstolen,\r\nså att jag kan se Börje Hörnlund i ögonen när jag\r\nbemöter på de påhopp som han gjorde.</pre><pre>Jag skall inte föra någon längre debatt med Börje\r\nHörnlund om vårens övningar. Jag vill ändå säga att\r\ndet inte var den socialdemokratiska\r\nriksdagsgruppen som sänkte ersättningarna från 90\r\ntill 80 %. Det gjorde Börje Hörnlund vid det\r\ntillfället med hjälp av Ny demokrati.</pre><pre>Börje Hörnlund använder uttryck som ''det är\r\nskamligt av socialdemokraterna'' och höjer rösten,\r\nsom han vanligtvis gör när hans argumentation är\r\ndålig. Det känner vi igen från tidigare debatter vi\r\nhar haft i kammaren. Han säger att det är skamligt\r\nav Socialdemokraterna att ha en\r\narbetslöshetsförsäkring där bara 67 % är\r\nförsäkrade. Det finns ingenting i vårt förslag som\r\nhindrar att man försäkrar sig, Börje Hörnlund.\r\nTäckningsgraden kommer inte att bli ett dugg\r\nbättre med det förslag som Börje Hörnlund har lagt\r\nfram om en allmän, obligatorisk\r\narbetslöshetsförsäkring.</pre><pre>Börje Hörnlund försöker hela tiden undvika att\r\nsvara på de frågor jag ställde i mitt\r\ninledningsanförande. Hur många kommer att\r\nramla ut från försäkringsskyddet med ert förslag?\r\nÄnnu fler än med nuvarande ordning, därför att ni\r\nskärper arbetsvillkoret och reglerna för de\r\ndeltidsarbetslösa. Ni skärper reglerna för jämställd\r\ntid, arbetsmarknadsutbildning och ALU osv.</pre><pre>Det är ingen obligatorisk arbetslöshetsförsäkring\r\nsom ni har föreslagit, Börje Hörnlund. Den\r\nkommer att omfatta färre än den gamla\r\nförsäkringen gjorde. Jag kan inte förstå att Börje\r\nHörnlund reagerar så starkt på att vi kritiserar detta\r\nförslag.</pre><pre>Jag ställde frågan till Börje Hörnlund: Vad händer\r\nmed kommunerna i och med ert förslag? Det finns\r\nen inbyggd socialbidragsbomb i förslaget. Jag\r\ntycker att arbetsmarknadsministern skall svara på\r\nden frågan. Det finns många kommunalpolitiker\r\nsom har exakt samma inställning till detta som jag,\r\noavsett politisk färg. Men det kanske är som\r\npartivänner till Börje Hörnlund åker runt i riket\r\noch säger. De säger att detta inte är något problem,\r\nför staten skall överta kostnaden för socialbidrag.\r\nDet är kamrater till Börje Hörnlund, som\r\nrepresenterar Centerpartiet i denna kammare. Jag\r\ntycker att det är bra om Börje Hörnlund tar avstånd\r\nfrån de påståendena.</pre><pre>Vårt finansieringsförslag finns på s. 19 i\r\nbetänkandet. Jag kan vädja till\r\narbetsmarknadsministern att han kanske kan läsa\r\nigenom även motståndarnas synpunkter på\r\nförslaget.</pre><pre>Sedan vill jag återgå till frågan om KAS.\r\nAnledningen till att vi sade nej till en höjning var att\r\nvi inte ser att en sådan ger ett enda arbetstillfälle.\r\nSamtidigt som den borgerliga majoriteten avslår\r\nsamtliga av våra förslag som skulle innebära en\r\nminskning av arbetslösa ungdomar, har man\r\nplötsligt en hel miljard över. Om man hade följt\r\nvåra förslag i stället kanske det hade blivit färre\r\narbetslösa ungdomar.</pre><pre>Det finns ingen fördelningspolitik alls i det förslag\r\nsom nu blev produkten från utskottet. Det finns\r\nsäkert många ensamstående med barn som tvingas\r\nsöka socialbidrag i dag, därför att de inte kan\r\nförsörja sig.</pre><pre>Svara på de frågor jag ställde, Börje Hörnlund!</pre><pre>Anf. 96  Arbetsmarknadsminister BÖRJE\r\nHÖRNLUND (c):</pre><pre>Herr talman! Om Socialdemokraterna hade\r\naccepterat att de som har jobb fick betala\r\nytterligare 30 kr i månaden, hade 90-procentsnivån\r\nvarit kvar detta år. Det kan inte Johnny Ahlqvist\r\nförneka. Det var budet. Ni valde. Samtidigt valde\r\nni att inte vara med i ett öppet samarbete om att\r\nutarbeta den nya, obligatoriska\r\narbetslöshetsförsäkringen. Det valet har jag svårt\r\natt förstå.</pre><pre>Jag vill ställa en fråga till Johnny Ahlqvist. Jag har\r\nfått många brev. Jag har varit på många av\r\nsocialdemokraterna arrangerade små möten i det\r\nfria. Där har man tagit upp detta med fem\r\nkarensdagar och 80-procentsnivån. Har\r\nsocialdemokraterna accepterat fem karensdagar\r\neller inte? Människorna där ute tror inte det. Om\r\nsocialdemokraterna nu föreslår en nivå på 90 %,\r\nser jag inte någon finansiering. Jag har inte heller\r\nsett något motförslag till vårt förslag om 80 %. 80-\r\nprocentsnivån finns också i socialdemokraternas\r\nförslag. Om det är så, har ni faktiskt lurat alla där\r\nute. De tror att socialdemokraterna inte föreslår\r\nkarensdagar. De tror att socialdemokraterna\r\nfortfarande föreslår 90 % i riksdagen. Men om man\r\nläser ert ekonomiska förslag och förslaget om a-\r\nkassa hittar man ingen annan nivå än 80 %. Det är\r\nviktigt att få svar på det.</pre><pre>Om vi ser på Stockholms stad är det många som har\r\nhaft jobb men inte varit med i a-kassan. Här trodde\r\nman aldrig att lågkonjunkturen skulle drabba. Man\r\nhar valt att behålla pengarna. Med detta förslag får\r\nalla betala och alla är försäkrade. Många färre\r\nskulle ha tvingats till socialen i denna region om vi\r\nhade haft en obligatorisk, allmän försäkring.</pre><pre>Johnny Ahlqvist talar om generösa\r\növergångsbestämmelser. För att kunna diskutera\r\ndetta på allvar måste man först se hur många som\r\neventuellt kommer att bli utförsäkrade. Låt mig\r\nmycket tydligt markera att jag vill se så få\r\nmänniskor som möjligt med socialbidrag. Jag vill se\r\nhela svenska folket försörja sig med eget arbete.\r\nDet är den övergripande målsättningen. Resten av\r\ndetaljerna måste vi avvakta med att diskutera till i\r\nvår. Låt mig säga att en del naturligtvis kommer att\r\nändras under resans gång.</pre><pre>Anf. 97  JOHNNY AHLQVIST (s) replik:</pre><pre>Herr talman! Jag får också brev, Börje Hörnlund.\r\nJag kommer efter debatten att överlämna ett antal\r\nbrev till Börje Hörnlund, som kan utökas med\r\nytterligare tiotusentals som protesterar mot den\r\nreform som Börje Hörnlund säger att han skall\r\ngenomföra.</pre><pre>Jag skall bara mycket kort uppehålla mig vid\r\ndiskussionen från i våras. När det gäller nivån 80 %\r\neller 90 % var ju sanningen den att det i det förslag\r\nsom Börje Hörnlund återkom med efter ett antal\r\nsittningar saknades finansiering för 3 miljarder\r\nkronor. Detta är skillnaden mellan förslagen, som\r\nBörje Hörnlund nu inte vill erkänna.</pre><pre>Som jag sade tidigare var det ni som sänkte\r\nersättningsnivån från 90 % till 80 %.</pre><pre>Vi har från vårt parti sagt att vi kommer att\r\nåterställa nivån till 90 %. Det är ett av de beslut om\r\nekonomiska åtaganden som vi fattade på vår\r\npartikongress. Börje Hörnlund skall inte bekymra\r\nsig för vår trovärdighet. Det hade varit bättre om\r\nhan hade bekymrat sig för sin egen trovärdighet.\r\nDen har sjunkit oerhört sedan Börje Hörnlund blev\r\narbetsmarknadsminister.</pre><pre>Jag får inte svar från Börje Hörnlund på frågan om\r\ndet är av ideologiska skäl som man kör igenom\r\ndetta, för att man skall trycka till\r\nfackföreningsrörelsen ännu mer. Jag kan citera ett\r\nTT-meddelande där Moderaternas partisekreterare\r\nsäger: ''Om ny demokrati röstar emot regeringens\r\nförslag till allmän arbetslöshetsförsäkring\r\ncementeras fackets makt över människorna. Nyd\r\nblir därmed ett hot mot systemskiftet.'' Denna\r\nkritik framför Moderaternas partisekreterare\r\nGunnar Hökmark i ett uttalande. Om Börje\r\nHörnlund har samma inställning innebär det att han\r\nnu vill genomföra det systemskifte inom\r\narbetsmarknadspolitiken som jag har varnat för.\r\nMan går alltså till frontalangrepp gentemot de\r\nfackliga organisationerna.</pre><pre>Att det är obalans i arbetsmarknadsfonderna beror\r\ninte på vårt förslag, Börje Hörnlund. Men om\r\nBörje Hörnlund och den borgerliga majoriteten i\r\nutskottet hade stöttat de förslag som\r\nsocialdemokraterna på punkt efter punkt har lagt\r\nfram sedan 1991 hade utvecklingen kanske inte\r\nvarit som den är. Att underskottet ökar är det\r\nstörsta och mest beklagansvärda beviset för att den\r\narbetsmarknadspolitik som har kommit från\r\narbetsmarknadsdepartementet sedan Börje\r\nHörnlund blev minister är en katastrof, och\r\ningenting annat.</pre><pre>Anf. 98  Arbetsmarknadsminister BÖRJE\r\nHÖRNLUND (c):</pre><pre>Herr talman! Det var faktiskt så, att när man fick\r\ndet erbjudande som jag nyss redogjorde för och där\r\nmotpriset var 30 kronor i månaden för dem som har\r\narbete, då avbröts förhandlingarna.</pre><pre>Det finns TV-bilder som visar ett glatt\r\nsocialdemokratiskt gäng som tågade ut, eftersom\r\ndetta var en öppning. Men tyvärr kom sedan\r\nsamma gäng slokörat tillbaka, eftersom någon hade\r\nsagt nej. Så gick det till.</pre><pre>Sedan skräddade Socialdemokraterna till en a-\r\nkassa som tålde 2 % öppen arbetslöshet. Trots att\r\ndet var högkonjunktur beslutade man därutöver att\r\nfinansiera utbildningsvikariaten och\r\nutbildningsbidragen från denna fond. Innan man år\r\n1989 gjorde detta gav man bort 2,5 miljarder, som\r\nvar uppbyggda med 95 % i statsbidrag. Det var\r\nalltså en riktigt dålig handling. Man gav bort statens\r\npengar till fackliga organisationer. Det var inte\r\nvackert gjort. Jag skulle ha haft 4 miljarder till i\r\nkassan i dag, om ni inte hade gjort detta.</pre><pre>Men så till frågan som Johnny Ahlqvist inte svarade\r\npå. Ni står alltså i dag för 80-procentsnivån och fem\r\nkarensdagar. Det finns inget motförslag, och det\r\nfinns ingen finansiering för någonting annat.\r\nDärför måste ni stå där.</pre><pre>Anf. 99  LAILA STRID-JANSSON (nyd)\r\nreplik:</pre><pre>Herr talman! Min fråga till ministern fick jag svar\r\npå under hans anförande. Där bekräftade ministern\r\natt avgiften på l % respektive 2 % går direkt till\r\nArbetsmarknadsfonden.</pre><pre>Jag tar samtidigt tillfället i akt att åter peka på det\r\nfaktum att om förslaget om det nya regelverket inte\r\nradikalt förändras i mars, kommer vi inte heller då\r\natt gå med på det.</pre><pre>Anf. 100  HANS ANDERSSON (v) replik:</pre><pre>Herr talman! Jag skall ställa några frågor.</pre><pre>Börje Hörnlund är medveten om att\r\ntäckningsgraden med vår frivilliga försäkring är\r\novanligt hög -- jag tror att den är högst i Europa.\r\nDet innebär att det inte bara är fråga om vad man\r\nkallar ett system för utan att det är hur systemet är\r\nutformat som avgör hur många som tar del av\r\nsystemet.</pre><pre>Det har kommit fram en massiv kritik från a-\r\nkassorna och i motioner från oppositionen.\r\nKritiken gäller arbetsvillkoret, där man går tillbaka\r\ntill det gamla KAS-villkoret, vilket innebär att\r\nmånga människor, som skulle ha varit med enligt\r\ndagens villkor, försvinner ur systemet. Kritiken\r\ngäller frågor som hänger ihop med arbetslinjen och\r\nsom gör att människor kommer att halka ur\r\nsystemet -- att det blir vad man kallar en\r\nutförsäkringsbomb. Kritiken riktar sig också mot\r\natt ersättningsnivåerna gradvis sänks.</pre><pre>Är Börje Hörnlund medveten om den kritiken, och\r\navser han att komma tillbaka med någonting helt\r\nannat som tar hänsyn till denna kritik?</pre><pre>Är Börje Hörnlund medveten om att det inte alls är\r\nnågon konkurrensneutralitet mellan de fackliga a-\r\nkassorna och KAS-regionerna, dvs. den statliga a-\r\nkassan? Den statliga a-kassan kommer inte att ta ut\r\nnågon administrationsavgift, medan de fackliga a-\r\nkassorna naturligtvis måste göra det.</pre><pre>I Arbetsmarknadsfonden är underskottet\r\nkatastrofalt. Men det är en annan sida av det\r\nkatastrofala mynt som heter regeringens\r\nekonomiska politik och regeringens\r\narbetsmarknadspolitik. Kan\r\narbetsmarknadsministern förklara varför den\r\nstörsta åtgärden i dag -- ALU -- finansieras ur\r\nArbetsmarknadsfonden, samtidigt som det finns\r\npengar kvar i Arbetsmarknadsverkets budget för\r\narbetsmarknadspolitiska åtgärder?</pre><pre>När det gäller ersättningsnivåerna kan\r\narbetsmarknadsministern åtminstone vara fullt på\r\ndet klara var Vänsterpartiet står. Vi har motionerat\r\nom att återställa nivåerna och att ta bort\r\nkarensdagarna, inte bara därför att vi vill äta allt\r\nsom är gott utan därför att detta för oss är en\r\nprioriterad fråga i en i och för sig mycket kärv\r\nbudgetsituation.</pre><pre>Hur skall man då finansiera er försäkring? Ja, det\r\nskall inte ske med hjälp av regressiva avgifter som\r\nstannar vid 7,5 basbelopp och som är avdragsgilla.\r\nDet skall i stället ske med hjälp av\r\narbetsgivaravgifter och solidaritetskassor. Det är\r\nVänsterpartiets linje.</pre><pre>Anf. 101  Arbetsmarknadsministern BÖRJE\r\nHÖRNLUND (c):</pre><pre>Herr talman! Jag är medveten om att\r\ntäckningsgraden internationellt sett är hög, om det\r\när ett fritt system. Men med ett obligatoriskt system\r\nvinner man två saker.</pre><pre>Den ena är att man når dem som så att säga\r\növerskattar sig själva och tror att de aldrig kan bli\r\narbetslösa men som nu ändå blir det.</pre><pre>Den andra är att alla som har så fasta anställningar\r\natt de aldrig hotas av arbetslöshet -- det gäller\r\nlivstidstjänster m.m. -- får nu betala sin avgift till en\r\nallmän obligatorisk arbetslöshetsförsäkring och på\r\nsättet solidariskt bidra till dem som inte har lika\r\nfasta jobb och samma trygghet.</pre><pre>Så till kvalificeringsvillkoret. Fem månader av tolv\r\noch minst 75 timmar går det bra att uppfylla i ett\r\nläge där arbetsmarknaden är mera normal. Men jag\r\när medveten om att det i dag är svårt, och därför\r\nhar vi föreslagit dessa generösa\r\növergångsbestämmelser.</pre><pre>Jag har här i riksdagen svarat på en fråga om\r\nkonkurrensneutraliteten. Jag upprepar återigen att\r\njag beklagar att ett förslag framläggs i höst och att\r\ndet stora, fullföjande förslaget kommer i mars\r\nmånad nästa år. Det gör att man får en osäkerhet,\r\nmen det har varit nödvändigt att fatta ett beslut före\r\nnyåret.</pre><pre>Som jag sagt i riksdagen kallar jag företrädare för\r\nde centrala fackliga organisationerna, för\r\nföretagarnas a-kassa och KAS-regionerna för att\r\ngemensamt med dessa diskutera hur vi skall lägga\r\nupp det hela för att det skall bli\r\nkonkurrensneutralitet. Detta är självklart -- när de\r\nskall verka på samma marknad, skall det vara\r\nkonkurrensneutralt. Jag har för min del tänkt mig\r\nen modell där man kan få en liten slant per medlem\r\noch en större slant per åtgärd. Men det är möjligt\r\natt de som kommer till mig har ett bättre förslag för\r\natt nå konkurrensneutralitet. Då skall vi lyssna på\r\ndem.</pre><pre>Anf. 102  HANS ANDERSSON (v) replik:</pre><pre>Herr talman! Det är ju alldeles utmärkt att\r\narbetsmarknadsministern är beredd att att lyssna\r\npå dem som förstår sig på dessa frågor. Det hade\r\nvarit lämpligt att göra det innan den första\r\npropositionen lades fram.</pre><pre>Visst får man vara med och betala solidariskt för\r\ndet obligatoriska systemet. Men det skulle man få\r\ngöra även enligt mina förslag. Skatt betalar alla,\r\noch arbetsgivaravgiften drabbar alla som har lön.</pre><pre></pre><pre>Det finns mycket annat som är osolidariskt i detta\r\nfinansieringssystem. Det har jag påpekat flera\r\ngånger tidigare.</pre><pre>Jag vill återupprepa frågan jag inte fick svar på. Så\r\nsom det obligatoriska systemet är utformat medför\r\ndet att en mängd människor inte kommer in i\r\nsystemet därför att de antingen inte kvalificerar sig\r\npå grund av arbetsvillkoren eller för att de\r\nförsvinner ur systemet i andra ändan. Det kan t.ex.\r\nbero på att arbetsmarknadspolitiska åtgärder\r\nendast är kvalificerande vid ett tillfälle, halva\r\nersättningstider osv. Det finns många sådana inslag\r\ni systemet.</pre><pre>Vad har Börje Hörnlund att säga om den massiva\r\nkritik som finns uttryckt i oppositionens motioner\r\noch som på en mängd sätt har kommit från a-\r\nkassorna? Jag är intresserad av att få höra det. Min\r\ninställning är väl klarlagd dels i den motion jag har\r\nväckt för mitt parti, dels i mitt inledningsanförande\r\ni dag.</pre><pre>Anf. 103  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag upprepar för Hans Andersson att\r\ndet nu finns en mängd ljuspunkter, dvs. att den\r\nnegativa utvecklingen från 1989 är på väg att vända.\r\nDet allvarligaste hotet är om vi tillåter\r\nunderskotten att öka undan för undan. Hans\r\nAndersson och jag har tidigare varit eniga om att\r\nhuvuddelen av dagens bekymmer beror på det\r\nförskräckliga arvet från 1980-talet. Det var inte ett\r\nbra arv att ta över för att stegvis räta upp.</pre><pre>Vidare har vi ALU-frågan. Det var en uppgörelse\r\nmellan regeringen och Socialdemokraterna att\r\nALU skulle finansieras via\r\nArbetsmarknadsfonden. ALU innebär att den\r\nenskilde uträttar saker mot ersättning från a-kassa.\r\nSambandet är i och för sig rätt bra. Men\r\nsammantaget innebär den finansieringsbörda som\r\nArbetsmarknadsfonden bär, förutom för de öppet\r\narbetslösa, också en ordentlig påfrestning.\r\nUtbildningsvikariaten brukar omfatta 5 miljarder\r\nom året. Vidare har vi arbetslivsutvecklingen.\r\nUnderskotten är tyvärr förfärande höga i både\r\nstatskassan och i fonden.</pre><pre>Anf. 104  INGELA THALÉN (s):</pre><pre>Herr talman! Jag ber först att få instämma i Johnny\r\nAhlqvists anförande och de övriga inläggen han har\r\nhaft.</pre><pre>Börje Hörnlunds anförande talade alldeles för sig\r\nsjälvt. Det var fyllt av felaktigheter och förvillelser.\r\nInte minst bakgrundsbeskrivningen var\r\nutomordentligt dimmig. Jag skall gå in på den\r\npunkt som gäller vårens diskussioner om a-kassan.</pre><pre>Börje Hörnlund ger en minst sagt lögnaktig\r\nbeskrivning. Socialdemokraterna hade ett eget fullt\r\nut finansierat förslag på a-kassa. Det förslag som\r\nBörje Hörnlund i desperation kastade fram i slutet\r\nhandlade inte om 30 kr hit eller dit. Det handlade\r\nom ett ofinansierat förslag där Socialdemokraterna\r\nskulle ha tvingats gå med på ett ofinansierat förslag\r\npå 3 miljarder kronor och göra en in blanco-\r\nskrivning. Är det så som Börje Hörnlund, Anne\r\nWibble m.fl. har förhandlat med Ny demokrati\r\ndenna gång, dvs. ofinansierade uppgörelser? Det\r\nvill inte Socialdemokraterna vara med om.</pre><pre>Socialdemokraterna vill ha en bra a-kassa som\r\nfyller sin roll på arbetsmarknaden. Det har\r\nframgått av Johnny Ahlqvists beskrivning. Det är\r\npå arbetsmarknaden a-kassan hör hemma. Att\r\njämföra a-kassa med sjukförsäkring och\r\npensionssystem är att vilseföra människor. Det är\r\ntvå helt olika typer av försäkringar. De borgerliga\r\npartierna och Ny demokrati försöker att blanda\r\nsamman dessa saker så att de skall se ut som om de\r\när likadana när de inte är det.</pre><pre>Börje Hörnlund kritiserade alldeles nyss\r\nSocialdemokraterna för att använda\r\nArbetsmarknadsfonden på ett felaktigt sätt förr om\r\nåren. Nu har Börje Hörnlund varit\r\narbetsmarknadsminister i två år. Vad har Börje\r\nHörnlund gjort för att förändra denna inriktning av\r\nArbetsmarknadsfonden under dessa båda år?\r\nSåvitt jag vet har han inte gjort något.</pre><pre>Vidare beskyller Börje Hörnlund\r\nSocialdemokraterna för att öka lånebehovet i a-\r\nkassan. Vad är detta? Socialdemokraterna har på\r\npunkt efter punkt, i motionsförslag efter\r\nmotionsförslag, lagt fram konkreta finansierade\r\nförslag om hur den öppna arbetslösheten skall\r\nbringas ned, föra människor tillbaka i vanliga\r\narbeten och föra människor in i sådana åtgärder\r\nsom leder till goda arbeten. Samtliga dessa förslag,\r\nmed något undantag, har avvisats av den borgerliga\r\nmajoriteten. De förslagen skulle ha ökat\r\nlönesumman, som i sin tur skulle ha minskat\r\npåfrestningen på Arbetsmarknadsfonden.</pre><pre>När det gäller uppgörelsen om arbetslivsutveckling\r\nvill jag litet försynt påpeka för Börje Hörnlund, att\r\nvad vi kom överens om var att arbetslivsutveckling\r\nskall vara en sistahandsåtgärd i\r\narbetsmarknadspolitiken. Regeringen, de\r\nborgerliga partierna och Ny demokrati för nu över\r\narbetslivsutveckling till en förstahandsinstans, dvs.\r\nbillig arbetskraft som konkurrerar med övriga\r\narbetsmarknaden. Det var inte avsikten.</pre><pre>Vidare säger Ny demokrati att det ankommer på\r\nregeringen att återkomma med ett nytt förslag när\r\ndet gäller regelverket i a-kassan. Ny demokrati vill\r\ndärmed antyda att Ny demokratis motion på något\r\nsätt skulle ha blivit tillgodosedd. Det är inte sant.\r\nDen avvisades av de borgerliga partierna.</pre><pre>Ny demokrati försöker tala om för dem som lyssnar\r\natt partiet vill ha ett bättre regelverk än vad\r\nregeringen vill. Regeringens är illa nog. Men det\r\nstår i Ny demokratis särskilda yttrande att\r\nersättningen bara skall utgå under högst 300\r\ndagar -- punkt! Den som vill försäkra sig för\r\nytterligare ersättningstid skall kunna teckna en\r\nfrivillig privat försäkring. Så var det med den\r\nförbättringen, Laila Strid-Jansson, när det gäller\r\nregelverket i a-kassan!</pre><pre>Jag hävdar bestämt att när det gäller förslag på\r\nförsämringar i regelverket är Ny demokrati och\r\nregeringen precis i samma påse. Ny demokrati kan\r\ninte hävda att partiet på något vis skulle ha avvisat\r\nregeringens förslag på regelverk. Partiet har inte\r\nvare sig sagt ja eller nej -- men framför allt inte sagt\r\nnej -- vilket Laila Strid-Jansson försökte antyda\r\nfrån talarstolen.</pre><pre>Sonja Rembo säger att den nuvarande a-kassan inte\r\nfungerar bra. Det finns en del saker vi gemensamt\r\ni ett enigt utskott har justerat. Det kunde ha\r\npåpekats. Det var nog inte bara majoriteten som\r\nvar med om detta. Bl.a. gäller det frågan om\r\nanhöriga till småföretagare. Vi har gemensamt\r\ndiskuterat frågan om avgångsvederlag, osv.</pre><pre>Men i det förslag som regeringen nu lägger fram går\r\ndet inte att komma åt något av det som Sonja\r\nRembo tar upp som ett problem i dagens a-kassa.\r\nTvärtom! I stället sker ytterligare försämringar i a-\r\nkassan. Fler människor får vara med och betala för\r\nnågot som de över huvud taget inte vet om de får ta\r\ndel av. Regeringen har inte någon som helst avsikt\r\natt ge någon ersättning till de 1,2 miljoner\r\nmänniskor som inte hör till arbetskraften. Man får\r\nett intryck att det skall vara fråga om en\r\nobligatorisk a-kassa. Regeringen vill inte heller ge\r\nde 4,3 miljoner människor som finns i arbetskraften\r\nrätt till ersättning, dvs. de som i dag inte får KAS\r\nfår inte KAS i morgon heller. De som i dag skulle ha\r\nhaft en inkomstrelaterad ersättning får inte någon\r\nsådan i det nya förslaget.</pre><pre>Nu vill jag fråga Börje Hörnlund: Tänker\r\nregeringen komma tillbaka med en proposition till\r\nriksdagen som innebär att man bekräftar det förslag\r\nsom nu ligger och vilar på utskottets bord? Det går\r\ninte att komma och säga att man skall justera med\r\növergångsbestämmelser. Det är ju något som bara\r\när tillfälligt. Frågan är hur försäkringen skall se ut i\r\ngrunden.</pre><pre>Det förslag som regeringen har lagt fram drabbar\r\nväldigt många, men värst drabbas människor i de\r\nsysselsättningssvaga regionerna, framför allt i de\r\nregioner som Börje Hörnlund representerar. Nu\r\nskall alla vara med och betala, men frågan är för\r\nvad. Ja, det är inte lätt att säga -- det får vi se sedan,\r\nsäger Börje Hörnlund.</pre><pre>Nu måste vi få ett besked: Kommer regeringen\r\ntillbaka och bekräftar det förslag som regeringen\r\nredan har presenterat, som Ny demokrati och de\r\nborgerliga partierna här i riksdagen vill ge intryck\r\nav att de inte alls har tagit ställning för? Det har de\r\ngjort, eftersom de inte har sagt nej. Så länge de inte\r\nsäger nej är de för det förslag som ligger, eftersom\r\nprincipbeslutet har fattats här i kammaren.</pre><pre>Jag har en avslutande fråga, som gäller något som\r\nBörje Hörnlund inte har kommenterat. Enligt\r\nuppgifter från centerpartistiska företrädare i\r\nVästerbotten finns det en överenskommelse mellan\r\nstaten och Kommunförbundet om att staten tänker\r\ntäcka de merkostnader för socialbidrag som\r\nkommunerna får när förslaget om a-kassan\r\ngenomförs. Enligt Joakim Ollén blir\r\nsocialbidragskostnadsökningarna 5 miljarder, och\r\nenligt Landsorganisationen blir de 11 miljarder. Låt\r\noss säga att de ligger någonstans däremellan.</pre><pre>Min fråga till arbetsmarknadsministern är denna:\r\nÄr uppgiften att det finns en överenskommelse\r\nmellan staten och Kommunförbundet korrekt, och\r\natt den innebär att dessa merkostnader skall täckas\r\nmed statsbidrag?</pre><pre>I detta anförande instämde Anita Johansson,\r\nReynoldh Furustrand, Bengt Silfverstrand, Alf\r\nEriksson, Sten Östlund, Lahja Exner, Göran\r\nMagnusson, Hans Karlsson, Lena Hjelm-Wallén,\r\nKarl Hagström, Berit Andnor, Georg Andersson,\r\nKaj Larsson, Johnny Ahlqvist och Sonia Karlsson\r\n(alla s).</pre><pre>Anf. 105  LAILA STRID-JANSSON (nyd)\r\nreplik:</pre><pre>Herr talman! Jag skall ta upp det som Ingela Thalén\r\nsade om 300 dagar. Det har förmodligen blivit en\r\nmissuppfattning. Vi menar att regeln om 300 dagar\r\nskall fortsätta att gälla. Sedan skall man kunna\r\narbeta upp villkor för en ny ersättningsperiod.\r\nDetta har tydligen inte klart framgått av mitt\r\nsärskilda yttrande, vilket jag beklagar.</pre><pre>Vi skrev ett särskilt yttrande i stället för en\r\nreservation, eftersom hela frågan om regelverket\r\ngår tillbaka till regeringen, som måste komma med\r\nett nytt förslag. Då det förslaget kommer får vi ta\r\nställning till hur hela denna nya\r\narbetslöshetsförsäkring skall utformas.</pre><pre>Jag vill påminna Ingela Thalén om vad jag sade i\r\nmitt anförande, nämligen att hela denna fråga\r\nbordlades på grund av teknikaliteter. Ingen i\r\nutskottet hade någon erinran mot det; ingen\r\nreserverade sig eller framförde någon annan\r\nmening.</pre><pre>Anf. 106  INGELA THALÉN (s) replik:</pre><pre>Herr talman! Jag noterar vad Laila Strid-Jansson\r\nsäger nu, men jag läser samtidigt den text som hon\r\nsjälv har skrivit. Det är då hennes sak att tala om\r\nvad som skall gälla när regeringen återkommer med\r\nsitt förslag; om det är det som står skrivet på papper\r\neller det som hon säger nu.</pre><pre>Efter ett antal sammanträden är jag något försiktig\r\ngentemot Ny demokrati, med tanke på vad som\r\nsägs vid olika tillfällen. Så här långt kan jag säga att\r\njag avvaktar Laila Strid-Janssons skriftliga förslag\r\nden dag regeringen kommer tillbaka med sitt\r\nförslag.</pre><pre>Laila Strid-Jansson säger att ingen hade någonting\r\nemot bordläggningen i arbetsmarknadsutskottet på\r\ngrund av teknikaliteter. Det var inte fråga om att ta\r\nställning till några teknikaliteter. Majoriteten i\r\nutskottet bestämde sig för att skriva ett betänkande\r\ni den del som majoriteten hade kommit överens om\r\natt föra till kammaren. Frågan är varken bordlagd\r\neller inte bordlagd -- den bara ligger där den ligger.\r\nMajoriteten hade inte för avsikt att ta fram den\r\ndelen. Jag kan i och för sig ha respekt för det, men\r\nskjut inte över ansvaret för några teknikaliteter på\r\noppositionen!</pre><pre>Anf. 107  LAILA STRID-JANSSON (nyd)\r\nreplik:</pre><pre>Herr talman! Jag sade i mitt anförande att vi\r\nanvände en finmaskig sil för att hitta något som var\r\nförhandlingsbart. Det vi hittade var rättigheten för\r\nalla människor i det här landet att få en\r\narbetslöshetsförsäkring utan att behöva söka den\r\npå en massa ställen.</pre><pre>Vi har avstått från att ta ställning, därför att\r\nregeringens förslag är underkänt och har gått\r\ntillbaka. Regeringen måste komma med ett nytt\r\nförslag, och om det är radikalt förändrat jämfört\r\nmed det vi nu har sett kommer vi kanske att godta\r\ndet. Men vi kan inte godta ett förslag som ser ut\r\nsom det nuvarande, och vi kommer inte att godta\r\ndet i mars heller. Däremot har vi godkänt\r\nprincipen.</pre><pre>Jag vidhåller det jag sade om 300 dagar. Det\r\nframgår inte klart av yttrandet, vilket det borde ha\r\ngjort, att det är meningen att försäkringen skall\r\ngälla i 300 dagar, precis som i dag. Sedan kan man\r\narbeta upp nya villkor. Vi har precis samma åsikt\r\nsom ni vad gäller arbetsvillkor och regelverk. De är\r\ni princip bra i dag och skall inte förändras just nu.</pre><pre>Anf. 108  INGELA THALÉN (s) replik:</pre><pre>Herr talman! Laila Strid-Jansson säger att\r\nregeringens förslag är underkänt. Jag skall inte gå\r\nför djupt i det här, men jag kan säga att ett förslag\r\nsom man inte har tagit ställning till inte är\r\nunderkänt. Eftersom Laila Strid-Jansson har gått\r\nmed på att stödja regeringens principförslag -- och\r\nbasen för det förslaget är ett regelverk som nu\r\nexisterar -- har hon därmed också, så här långt,\r\naccepterat regeringens förslag.</pre><pre>Laila Strid-Jansson säger nu att Ny demokrati\r\nsjälvfallet menar att man skall få upparbeta\r\nytterligare tid, precis som i dag. Får jag då fråga vad\r\nhon menar med följande: ''-- -- -- eller som vill\r\nförlänga ersättningstiden skall kunna teckna en\r\nfrivillig privat försäkring.'' Om man vill ha\r\nersättningsdagar utöver de 300 dagarna skall man\r\nalltså teckna en privat försäkring. Detta är inte den\r\nregel som gäller i dag, fru Strid-Jansson, utan det är\r\nnågot helt annat. Försök inte slå blå dunster i\r\nögonen på folk! Det är ohederligt.</pre><pre>Anf. 109  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag skall först gå in på vårens\r\növningar. Regeringen och Socialdemokraterna\r\nhade var sitt förslag, som slutade på ett antal\r\nmiljarder kronor. Det gällde t.ex. en mindre\r\nhöjning av arbetsgivaravgiften.</pre><pre>Det skulle klä Ingela Thalén om hon här erkände att\r\ndet som skilde oss var förslaget om 30 kr i höjd\r\negenavgift till a-kassan för dem som har arbete, om\r\nhon erkände att erbjudandet var att\r\nSocialdemokraterna skulle få vara med i höst och\r\narbeta fram det nya förslaget samt att 90 %-nivån\r\nskulle vara kvar detta år. Sedan återstod att\r\nslutdiskutera resten, men det var på de 30 kronorna\r\nsom vi avbröt överläggningarna; ni kom tillbaka\r\noch hade fått nej någonstans ifrån.</pre><pre>Eftersom Johnny Ahlqvist inte svarade frågar jag\r\nnu Ingela Thalén: Vari ligger det kloka i att höja\r\navgifterna till sjukförsäkringen, som är\r\növerfinansierad, när det är brist i\r\nArbetsmarknadsfonden, a-kassan? Är det någon\r\nskillnad för den enskilde om han på skattsedeln får\r\nytterligare 1 % på sjukförsäkringen eller om han får\r\ndet på a-kassan, där pengarna behövs?</pre><pre>Visst kan Ingela Thalén tala om för LO-\r\nannonsörerna att ni också -- och inte bara\r\nregeringen -- skall drabba dem med i runt tal 1 %\r\ntill nyåret! Ute i facken och inom socialdemokratin\r\nhar man en uppläggning av det här som jag\r\nupplever som mindre korrekt för att uttrycka det\r\nmilt.</pre><pre>Det är något sjukt med att finansiera via\r\nsjukförsäkringen. Jag är beredd att återkomma\r\nmed ett fullständigt förslag i höst. Jag är beredd att\r\nsamråda med alla och ta råd överallt för att\r\nåstadkomma en stabil och bra\r\narbetslöshetsförsäkring. Att fortsätta och öka på\r\ndet stora underskottet går emellertid inte.</pre><pre>Det finns en principöverenskommelse att man inte\r\nför över nya kostnader till kommunerna utan att\r\nförhandla och diskutera hur man skall kompensera\r\ndet. Så skall det vara -- det tror jag att hela\r\nriksdagen står bakom. Men det är inget önskemål\r\natt ha en mängd människor på det sociala\r\nområdet -- det upprepar jag.</pre><pre>Anf. 110  INGELA THALÉN (s):</pre><pre>Herr talman! Jag skall inte gå djupare in på vårens\r\nförhandlingar -- det är inget tvivel om att de\r\nstrandade. Jag har tidigare sagt att jag tycker att det\r\nvar beklagligt. Men jag tycker att det är osjyst av\r\narbetsmarknadsministern att inte redovisa att\r\nregeringen krävde av Socialdemokraterna att vi\r\nskulle stå bakom ett förslag som innebar 3 miljarder\r\nsom inte var finansierade. Vårt förslag var\r\nfinansierat till sista kronan.</pre><pre>Jag tycker faktiskt också att det är oförsynt av\r\narbetsmarknadsministern att påstå att\r\nSocialdemokraterna inte mycket tydligt har\r\nredovisat på vilket sätt vi finansierar förslagen när\r\ndet gäller arbetslöshetsförsäkringen,\r\nArbetsmarknadsfonden och sjukförsäkringen. Det\r\nhar vi ett partikongressbeslut om. Det är offentligt.\r\nVi har redovisat det i artiklar och i motioner. Vi\r\nredovisar det i de flygblad som delas ut. Det är\r\nalltså inget tvivel om att vårt förslag har redovisats.\r\nI vårt förslag är pengarna också tydligt och klart\r\ndestinerade till Arbetsmarknadsfonden.</pre><pre>Det var intressant att höra\r\narbetsmarknadsministern lova att kommunerna\r\ninte skall drabbas av den\r\nsocialbidragskostnadsökning som blir en följd av\r\natt man försämrar a-kassan. Det var vällovligt och\r\nväldigt bra. Jag tror att många kommunalpolitiker\r\nrunt om i landet blir oerhört tacksamma över detta\r\narbetsmarknadsministerns löfte. Vi skall verkligen\r\nse till att föra ut detta löfte så att de inte behöver\r\nkänna sig oroliga när det gäller\r\nsocialbidragskostnaderna fram i vår. Det beskedet\r\nmottar jag med största tacksamhet.</pre><pre>Arbetsmarknadsministern sade att han skall\r\nkomma tillbaka med ett nytt förslag i höst. Jag skall\r\ninte göra mig lustig över det, men i höst blir det nog\r\ninte denna arbetsmarknadsminister som kommer\r\ntillbaka med några förslag över huvud taget.</pre><pre>Anf. 111  Arbetmarknadsminister BÖRJE\r\nHÖRNLUND (c):</pre><pre>Herr talman! Svenska folket kanske ändå vet vem\r\nsom har skapat krisen genom en 80-talspolitik som\r\ninte liknade någonting annat -- jag tänker på\r\ninflations-, spekulations- och fallskärmsekonomin.\r\nDet återstår att se.</pre><pre>Det är i mars månad som steg två i den allmänna\r\nobligatoriska arbetslöshetsförsäkringen skall\r\nredovisas för riksdagen.</pre><pre>Anf. 112  INGELA THALÉN (s):</pre><pre>Herr talman! Det var det jag var rädd för. Det ante\r\nmig att det skulle bli så.</pre><pre>Nu återkommer Börje Hörnlund till 80-\r\ntalspolitiken. Jag har -- sammanlagt sju eller åtta\r\ngånger i debatter med Börje Hörnlund under de\r\ngångna åren -- konstaterat att Socialdemokraterna\r\ndelar ansvarsbördan för en mycket stor del av flera\r\nav de saker som inte var bra under 80-talet med\r\nflera av de partier och de individer som finns i\r\ndenna kammare, inte minst Börje Hörnlund själv,\r\nsom under 80-talet deltog i olika finansstyrelser och\r\nhade möjlighet att påverka finansströmmar och\r\nannat. På den punkten har jag konstaterat att också\r\nSocialdemokraterna har ett ansvar.</pre><pre>Frågan är bara: Vad anser\r\narbetsmarknadsministern att han har för ansvar\r\nefter två år i regeringen, efter två budgetförslag och\r\nett antal särförslag? Och framför allt: Vad anser\r\narbetsmarknadsministern att han har för ansvar när\r\ndet gäller det framlagda förslaget om\r\narbetslöshetsförsäkring, som de facto leder till de\r\neffekter som samtliga fackförbund, samtliga\r\nfackliga huvudorganisationer och en lång rad\r\nenskilda har berört och debatterat?</pre><pre>Arbetsmarknadsministern och övriga var inne på --\r\njag säger det avslutningsvis för min del,\r\narbetsmarknadsministern -- att\r\narbetslöshetsförsäkringen var ett\r\nsocialdemokratiskt imperium. Jag undrar vad\r\narbetsmarknadsministern tänker säga till SACO\r\noch till TCO i den frågan.</pre><pre>Anf. 113  SONJA REMBO (m) replik:</pre><pre>Herr talman! Jag begärde replik med anledning av\r\natt Ingela Thalén i sitt huvudanförande gjorde en\r\ntolkning av utskottsmajoritetens ställningstagande.\r\nHon sade att eftersom utskottsmajoriteten inte var\r\nemot regeringens regelförslag var vi för -- den som\r\nicke är emot är för. Detta vill jag inte låta förbli\r\nobemött.</pre><pre>Utskottets ställningstagande innebär att\r\nmajoriteten icke har tagit ställning vare sig för eller\r\nemot förslagen till regelförändringar. Vi hänskjuter\r\nbehandlingen av det till dess att vi får den\r\nproposition som arbetsmarknadsministern här har\r\nutlovat; det utlovades redan i den tidigare\r\npropositionen.</pre><pre>Socialdemokraterna har inte reserverat sig mot\r\ndenna handläggning. Däremot har man avgivit ett\r\nsärskilt yttrande.</pre><pre>Anf. 114  INGELA THALÉN (s):</pre><pre>Herr talman! Jag tycker att det var alldeles utmärkt\r\natt det sista som Sonja Rembo sade kom fram också\r\nfrån majoritetspartierna. Handläggningen var ju\r\nfaktiskt inte en fråga för behandling. Vi\r\nkonstaterade bara att majoriteten bestämde sig för\r\natt handskas på detta sätt med denna fråga.</pre><pre>Jag tycker också att det var väldigt bra att höra\r\nSonja Rembo som den ledande moderata\r\npolitikern i arbetsmarknadsutskottet säga att man\r\ninte har tagit ställning för regeringens förslag -- låt\r\nvara att man inte heller har tagit ställning emot det.</pre><pre>Det betyder att de borgerliga partierna inte har\r\ntagit ställning för att genomföra regeringens förslag\r\ni den största fråga som de borgerliga partierna har\r\nmotionerat om år efter år enligt vad de säger nu i\r\ndebatten. Kan det möjligen vara så, Sonja Rembo,\r\natt man har tagit ett litet, litet intryck av den kritik\r\nsom så oerhört massivt har framförts från alla dem\r\nsom kan frågor som gäller\r\narbetslöshetsförsäkringen?</pre><pre>Anf. 115  SONJA REMBO (m):</pre><pre>Herr talman! Ingela Thalén drar långtgående\r\nslutsatser av mitt mycket tekniska tillrättaläggande,\r\nsom jag gjorde för att det skall stå helt klart för\r\nkammaren och för dem som så småningom läser\r\nprotokollet vad som har gjorts och inte gjorts.</pre><pre>Regeringens förslag behöver ses i ett sammanhang.\r\nDet kan det göra när nästa proposition kommer.\r\nMärkvärdigare än så är det inte. Handläggningen\r\nhar skett såsom handläggningen brukar ske.\r\nUtskottets majoritet har fattat ett beslut. Så enkelt\r\när det.</pre><pre>Anf. 116  INGELA THALÉN (s) replik:</pre><pre>Herr talman! Sonja Rembo försöker förminska\r\ndenna fråga genom att säga att handläggning har\r\nskett såsom den alltid har skett.</pre><pre>Jag har inte varit riksdagsledamot så länge. Om\r\ndetta hade varit ett normalt sätt att handlägga\r\nfrågor tror jag dock att många av dem som har lång\r\nerfarenhet i riksdagen redan för länge sedan skulle\r\nha reagerat mycket starkare än vad\r\nSocialdemokraterna och Vänsterpartiet nu gör när\r\ndet gäller denna fråga.</pre><pre>Jag lyssnar på vad Sonja Rembo säger. Ni har inte\r\ntagit ställning. Det betyder förhoppningsvis att det\r\nför det första är ett helt annat förslag som\r\nregeringen kommer med till våren och för det andra\r\natt regeringspartierna är beredda att skicka tillbaka\r\nförslaget om det innhåller någon av de försämringar\r\nsom finns i det nuvarande förslaget.</pre><pre>Sonja Rembo hänvisade tidigare till Gerhard\r\nLarssons förslag. Jag vill bara påpeka att\r\nregeringspartierna redan har avvisat det. Det\r\nförslag som nu behandlas bygger över huvud taget\r\ninte på Gerhard Larssons förslag.</pre><pre>Anf. 117  SIGGE GODIN (fp):</pre><pre>Herr talman! Det finns många skäl till varför man\r\nskall skapa en allmän obligatorisk\r\narbetslöshetsförsäkring för i princip alla på\r\narbetsmarknaden. En sådan försäkring ger\r\ntrygghet. Alla bidrar gemensamt till finansieringen.\r\nDet blir ett stabilare system som står sig bättre vid\r\nlågkonjunkturer med hög arbetslöshet, och det\r\nunderlättar statens möjligheter att klara\r\nfinansieringen.</pre><pre>Folkpartiet liberalerna har under många år mycket\r\nenergiskt arbetat för en allmän obligatorisk\r\narbetslöshetsförsäkring. Frågan har diskuterats\r\nmed många andra politiska företrädare som är av\r\nsamma uppfattning. Det är intressant att denna\r\nuppfattning i dag tydligen delas av hela kammaren.</pre><pre>Herr talman! Ett stort problem för den svenska\r\nekonomin är att socialförsäkringssystemen inte\r\nsjälva, var och en, klarar av sin finansiering. Under\r\nden socialdemokratiska regeringens tid startades\r\nett idogt arbete med att reformera\r\nsjukförsäkringssystemet. Det arbetet har den\r\nnuvarande regeringen fortsatt med.\r\nSjukförsäkringssystemet har fått såväl egenavgifter\r\nsom karensdag, sänkt ersättningsnivå och sjuklön\r\nsom betalas av arbetsgivarna. Resultatet har blivit,\r\nprecis som arbetsmarknadsministern har sagt, att\r\nsjukförsäkringen numera svarar för sina egna\r\nkonstnader. Dessutom blir det ett visst överskott, i\r\nalla fall för närvarande.</pre><pre>Arbetsskadeförsäkringen har under många år\r\ndragit på sig underskott som, om inget görs,\r\nhamnar på upp emot 100 miljarder kronor. De\r\nflesta av regeringspartierna, inklusive\r\nSocialdemokraterna, har varit ense om att något\r\nmåste göras. Socialdemokraterna sade sedan att\r\nman inte kunde göra någonting nu och att man inte\r\nkunde göra det på det sätt som regeringen ville. Det\r\nblev alltså ingen samsyn om insatserna i den frågan.\r\nDe beslut som riksdagen har fattat kommer dock på\r\nsikt att innebära att också arbetsskadeförsäkringen\r\nkommer att klara av sina egna kostnader.</pre><pre>Nästa stora och viktiga socialförsäkring är den som\r\nvi diskuterar i dag, nämligen\r\narbetslöshetsförsäkringen. Frågan om hur den skall\r\nutformas för att ge flera trygghet samtidigt som den\r\ni princip skall svara för sina egna kostnader är\r\nöppen fram till dess att hela ärendet ligger på\r\nbordet. Dagens ärende handlar om principfrågan\r\nhur försäkringen skall betalas.</pre><pre>När detta ärende var på remiss i\r\nsocialförsäkringsutskottet konstaterades det att\r\nsåväl regeringspartierna som Socialdemokraterna\r\nnästa år och året därpå ville ta in 1 % respektive\r\n2 % i avgifter för finansiering av\r\narbetslöshetsförsäkringen. Som\r\narbetsmarknadsministern har varit inne på vill\r\nSocialdemokraterna ta in dessa avgifter genom att\r\nhöja sjukförsäkringsavgiften.</pre><pre>Jag har tidigare redovisat att sjukförsäkringen,\r\nefter det att Socialdemokraterna och\r\nregeringspartierna gemensamt har reformerat den,\r\nnu går med vinst. Något tillskott behövs därför inte.</pre><pre>Principen bör väl vara att varje socialförsäkring har\r\nen balans mellan avgifter och utgifter och att\r\nskattebetalarna kan se vart avgifterna tar vägen.\r\nFrågan blir då om Socialdemokraternas förslag\r\nenbart är ett sätt att förvilla dem som skall betala\r\navgifterna. Med Socialdemokraternas förslag blir\r\ndet inga höjda egenavgifter till a-kassan, men likväl\r\nanvänds samma antal kronor till att betala\r\narbetslöshetsersättning till de arbetslösa.</pre><pre>Detta är inte precis något exempel på det som\r\n''Blomman'' brukar kalla de raka rörens politik.</pre><pre>Herr talman! Tillåt mig att blicka tillbaka några år\r\ni tiden. Som arbetsförmedlare i tio år upplevde jag\r\ngång efter gång möten med människor som saknade\r\nden ekonomiska tryggheten vid arbetslöshet.\r\nFamiljeförsörjare, som hade trott att de aldrig\r\nkunde bli arbetslösa, hänvisades till KAS och\r\nkunde konstatera att socialbidrag var den enda\r\nutvägen för att klara livsuppehället för familjen --\r\nom man inte hade en välavlönad make eller maka.</pre><pre>Vi har i dag hört att så många som 33 % har avstått\r\nfrån att vara medlemmar i a-kassan. Det har\r\narbetsmarknadministern också bekräftat. Dessa\r\nförvärvsarbetande saknar den trygghet som alla\r\nborde ha. Det är därför hög tid att Folkpartiets, och\r\nflera andras, mångåriga krav om en allmän\r\nobligatorisk försäkring sätts i sjön. Det skall vara\r\nen egenavgift som går direkt till\r\narbetslöshetskassan och en självrisk. Att\r\nförsäkringen är allmän och obligatorisk gör att i\r\nprincip alla på arbetsmarknaden som fyller\r\narbetsvillkoret solidariskt kan bidra till\r\nfinansieringen och också få ersättning från a-\r\nkassan.</pre><pre>Socialförsäkringsutskottet och\r\narbetsmarknadsutskottet skriver att man, med\r\nhänsyn till det ekonomiska läget, godtar den\r\nbristande överenstämmelsen mellan premier och\r\nförmåner. Jag anser att överensstämmelsen mellan\r\navgifter och förmåner, när de ekonomiska\r\nförutsättningarna i Sverige förbättras, skall rättas\r\ntill så att harmoni blir rådande. Detta hindrar inte\r\natt förvärvsarbetande i yrken med låg arbetslöshet\r\nockså kan bidra till att människor som har drabbats\r\nav arbetslöshet får stöd från a-kassan.</pre><pre>Herr talman! Det har i dag sagts ganska mycket om\r\nhur en a-kassa skall vara utformad och om hur\r\nreglerna skall se ut. Det är bra att vi får hela paketet\r\nom regelsystemet på bordet på en gång och att vi\r\ni dag fattar principbeslutet. Vi ser till att vi klarar\r\nfinansieringen. Regeringen återkommer i vår för\r\natt komplettera de regelverk som fanns med i\r\ndagens förslag från regeringen. Då får vi en samlad\r\nbedömning hur detta skall hanteras och se ut.</pre><pre>Jag har ingen anledning att i dag gå in på\r\nregelverket. Det finns skäl att lämna den frågan\r\nfram till dess att hela paketet ligger på bordet. Vi\r\nfattar framför allt beslut om finansieringen. Det är\r\nviktigt, så att det finns pengar till de arbetslösa som\r\nbehöver det stöd som de har rätt till.</pre><pre>Herr talman! Med detta vill jag yrka bifall till\r\nutskottets förslag i dess helhet.</pre><pre>Anf. 118  BERIT ANDNOR (s):</pre><pre>Herr talman! Gäst hos jämställdheten -- är det så vi\r\nom några år kommer att beteckna den relativt korta\r\ntid under vilken vi kvinnor har kunnat se att\r\nsamhället har utvecklats mot mer jämställdhet\r\nmellan kvinnor och män? Tyvärr är det mycket som\r\ntyder på att det kommer att bli så.</pre><pre>Successivt har vi kvinnor kunnat öka vår\r\nförvärvsfrekvens och skaffa oss ett arbete med en\r\nlön som kanske inte alltid varit den bästa, men som\r\nför de allra flesta kvinnor har gett ett oberoende.\r\nMed ett eget arbete har vi själva kunnat bestämma\r\növer vårt liv, oberoende av om vi har levt\r\ntillsammans med en man eller inte. Den\r\ngemensamma sektorn med barnomsorg, vård av\r\noch omsorg om sjuka och äldre -- allt det som har\r\ngett trygghet och förutsättningar för kvinnors\r\narbete -- har också ökat jämställdheten mellan\r\nkvinnor och män. Jag vill också ta särbeskattning,\r\njämställdhetslag, föräldraledighet,\r\nanställningsskydd m.m. som exempel. Listan över\r\nallt det som vi har genomfört under många år och\r\nsom har inneburit ett stort frihetsprojekt för oss\r\nkvinnor kan göras mycket lång. Detta är nu\r\nallvarligt hotat. Den svenska kvinnans\r\nsjälvständiga och oberoende ställning i samhället\r\nkan komma att bli en parentes. Kvinnan har kanske\r\nbara varit gäst hos jämställdheten.</pre><pre>Det allvarligaste är den höga arbetslösheten. Nästa\r\når kommer 28 000 människor att bli arbetslösa\r\ngenom neddragningar i kommuner och landsting.\r\nDe flesta av dem är kvinnor. Den här utvecklingen\r\nkommer att fortsätta under de kommande åren.\r\nTusentals kvinnor kommer att få lämna sina\r\narbeten -- kanske uppåt 130 000. Men det finns\r\ningenting att göra åt det. Det kommer den\r\nborgerliga majoriteten tillsammans med Ny\r\ndemokrati att säga litet senare i dag. Snart kommer\r\nde att rösta ner alla våra förslag, som skulle ha\r\nräddat jobben. Men det är inte nog med det. Man\r\nkommer att rösta ner även andra förslag.</pre><pre>Ett annat hot mot kvinnors oberoende och\r\nsjälvständiga ställning är försämringarna i\r\narbetsrätten. Den frågan kommer också upp i\r\nkammaren i dag. De här försämringarna kommer\r\natt leda till flera tillfälliga anställningar. Därigenom\r\nblir det ännu svårare att få ett rejält fotfäste på\r\narbetsmarknaden.</pre><pre>När förslagen om förändringar i arbetsrätten\r\nkombineras med de förslag till förändringar i\r\narbetslöshetsförsäkringen som vi nu diskuterar, ser\r\nvi tydligt hur den ''nygamla'' kvinnorollen växer\r\nfram. Kvinnorna skall återigen utgöra den\r\nreservarmé som åker in och ut på arbetsmarknaden\r\nallteftersom det passar. Det är det som är\r\nmeningen. Bilden blir tydlig när man kombinerar\r\ndessa förslag med varandra. Det kommer att bli\r\nfråga om tillfälliga anställningar, som ger kvinnorna\r\nsmå möjligheter att kvalificera sig för\r\narbetslöshetsersättning. Det är detta som kommer\r\natt vara betecknande för arbetsmarknaden för en\r\nmycket stor grupp kvinnor i framtiden, om dessa\r\nförslag genomförs. Sammantaget kommer detta att\r\nvara ett av de hårdaste angreppen i modern tid på\r\nkvinnors rätt till ett eget arbete och en lön som man\r\nkan leva på.</pre><pre>Även om vi i dag inte slutgiltigt kommer att spika\r\nalla detaljer i den nya arbetslöshetsförsäkringen,\r\nvet vi tillräckligt mycket om inriktningen,\r\nprinciperna och vilka konsekvenser det kommer att\r\nfå för att vi skall kunna diskutera det nu. Det s.k.\r\narbetsvillkoret som bestämmer om man är\r\nberättigad till en arbetslöshetsersättning skärps i\r\ndet nya förslaget. Det kommer att krävas att man\r\nhar arbetat längre tid för att man skall kunna\r\nkvalificera sig för ersättning från a-kassan. Det slår\r\nnaturligtvis hårdast mot dem som har en svagare\r\nförankring på arbetsmarknaden och som arbetar\r\ninom sektorer där tillfälliga arbeten är vanliga.\r\nVilka gör det? Jo, det är återigen kvinnorna.</pre><pre>Förslaget till ny arbetslöshetsförsäkring där vi bara\r\nskall slå fast principerna trots att det egentligen\r\ninnebär mycket klara ställningstaganden utgör ett\r\nrejält dråpslag mot de deltidsarbetslösa. Vilka är\r\ndet som är deltidsarbetslösa? Jo, det är kvinnorna,\r\ntill 90 %. Om förslaget går igenom, det som skall\r\nbehandlas i mars, kommer ungefär 85 000\r\ndeltidsarbetslösa kvinnor att förlora möjligheten\r\ntill ersättning.</pre><pre>Vilket besked ger den borgerliga majoriteten till\r\ndessa deltidsarbetslösa kvinnor? Varför är det just\r\nde deltidsarbetslösa kvinnorna, som redan i dag har\r\nen kämpig ekonomisk situation, som skall få bära\r\nytterligare tunga bördor medan kapital- och\r\naktieägarna får guldkantade julklappar av den\r\nborgerliga majoriteten med stöd av Ny demokrati?</pre><pre>Varför är det bara de svenska löntagarna som skall\r\nbära bördorna? Varför skall inte alla i det svenska\r\nsamhället vara med och betala för den stora\r\nskuldfälla som den borgerliga majoriteten i denna\r\nriksdag tillsammans med Ny demokrati har skapat?</pre><pre>Herr talman! I den kommande debatten och i det\r\nbeslut vi så småningom skall fatta kommer vi att få\r\nse en stor uppvisning i gammal klasskampspolitik\r\nsedan länge formulerad i högerns tankesmedjor.\r\nSyftet är att skapa ett annat samhälle med stora\r\nsociala klyftor mellan människor. Det som förvånar\r\nmig allra mest är att Centern och Folkpartiet ställer\r\nupp på denna politik. Vi socialdemokrater säger\r\nnej till den djupt orättfärdiga politik som det\r\nhandlar om. Den borgerliga regeringen tillträdde,\r\nvi fick en stor borgerlig majoritet i riksdagen och\r\nNy demokrati kom in i riksdagen. Alltsedan dess\r\nhar det förts en politik som har haft sin yttersta udd\r\nriktad mot kvinnorna. Så är det också med det\r\nförslag som vi nu debatterar och de som vi kommer\r\natt debattera framöver. Det är kvinnorna som är de\r\nstörsta förlorarna i borgerlighetens Sverige.</pre><pre>Avslutningsvis vill jag säga några ord om den debatt\r\nsom har förts här. När man lyssnar till de borgerliga\r\nföreträdarna får man intrycket av att det stora\r\nproblemet i dag är de arbetslösas krav på rimliga\r\nmöjligheter att försörja sig och att det gäller att lösa\r\nproblemet genom att skära ned så mycket man kan\r\npå deras ersättningar. Regeringen anser t.o.m. att\r\ndet i stor utsträckning går att få fler arbetslösa i\r\narbete eller i aktiva åtgärder genom att försämra\r\nrätten till ersättning. Men det är inte det som är\r\nproblemet. Problemet är faktiskt något helt annat,\r\nmen det säger man ingenting om .</pre><pre>Problemet är att man för en ekonomisk politik som\r\nleder till att människor blir arbetslösa. Vi behöver\r\nen politik för full sysselsättning. Det avgörande är\r\nnu att få människor i arbete. Man måste föra en\r\npolitik som ger tillväxt och arbete. Det är så man\r\nkan hålla nere kostnaderna för den öppna\r\narbetslösheten. Man löser inte problemet med de\r\nhöga kostnaderna genom att skära ned\r\nersättningarna till de arbetslösa eller genom att ge\r\nfärre människor rätt till ersättning. Alla i det\r\nsvenska samhället, förutom den borgerliga\r\nregeringen och den borgerliga majoriteten i\r\nriksdagen, begriper i dag att det behövs en annan\r\nekonomisk politik.</pre><pre>Därför måste vi alla som förstår detta\r\nsammanhang -- vi är många i dag -- föra kampen\r\nvidare för en annan ekonomisk politik och för en\r\nfull sysselsättning. Det skall vi visa senast vid nästa\r\nval.</pre><pre>Anf. 119  TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 120  SIGGE GODIN (fp) replik:</pre><pre>Herr talman! Berit Andnor gör en fin uppräkning\r\nnär det gäller jämställdhetsfrågorna. Mycket av det\r\nsom hon sade kan jag instämma i. Man det skulle\r\nha varit klädsamt om Berit Andnor hade läst på sin\r\nläxa litet bättre.</pre><pre>Socialdemokraterna sade ju nej till förslaget om\r\njämställdhetsfrågorna, visserligen för en tid sedan.\r\nÅr 1979 var ni socialdemokrater emot alla de\r\ntänkbara förslag som presenterades.</pre><pre>Särbeskattning, som Berit Andnor bekänner sig till\r\ni dag, har socialdemokraterna bekämpat i åratal.\r\nJag efterlyser litet sjystare tag. Berit Andnor vet\r\nallt om hur a-kasseförslaget kommer att se ut och\r\nhur det kommer att slå, utan att hela regelverket är\r\nframtaget för behandling. Trots det vet Berit\r\nAndnor hur det blir. Hon vet allt. Vi kan nöja oss\r\nmed att lyssna till henne.</pre><pre>Jag vill ta upp ett exempel på en frihetsfråga för\r\nkvinnor -- även för män. En kvinnlig chaufför på\r\nVästkusten ville vara med i a-kassan men inte i\r\nfackföreningen för övrigt. Hon sökte\r\nfackföreningen många gånger per telefon. Trots ett\r\ntjugotal telefonsamtal kom hon inte fram på grund\r\nav att fackföreningen hade telefonsvarare och viss\r\ntelefontid. När hon väl kom fram fick hon sig inte\r\nheller ansökningsblanketter hemsända, därför att\r\ndet var för dyrt med portot, sades det. Hon\r\nföreslogs åka tio mil för personlig inställelse hos\r\ndenna kassa.</pre><pre>Finns det inte skäl, Berit Andnor, till också en a-\r\nkassa som ger frihet, exempelvis för kvinnor, en a-\r\nkassa som innebär att man inte behöver vara med i\r\nfacket? Finns det inte skäl till en sådan valfrihet?\r\nLåt oss ge kvinnorna en sådan möjlighet.</pre><pre>Vi kan också tillsammans jobba med\r\njämställdhetsfrågorna -- ni kanske har kommit på\r\nbättre tankar. Då kan vi flytta fram positionerna,\r\nvilket naturligtvis är nödvändigt.</pre><pre>Anf. 121  BERIT ANDNOR (s) replik:</pre><pre>Herr talman! Jag är inte ensam om, Sigge Godin,\r\natt ha försökt sätta mig in i det förslag som denna\r\nregering har lämnat om ny arbetslöshetsförsäkring.\r\nVi är många som studerat det. Vi är också många\r\nsom dragit exakt lika slutsatser. Detta förslag slår\r\nallra hårdast mot kvinnor, mot dem som har en svag\r\nförankring på arbetsmarknaden och mot dem som\r\nhar svårt att komma in på arbetsmarknaden och få\r\nett rejält fotfäste där. Det är inte bara jag som har\r\ndragit den slutsatsen.</pre><pre>Jag kan inte allt, Sigge Godin, men jag kan\r\nåtminstone läsa innantill. I TCO och i Saco har man\r\ndragit exakt samma slutsatser som jag. Det har\r\ntusentals andra människor i detta land också gjort.\r\nJag står inte ensam. Jag har läst på. Det tycker jag\r\nSigge Godin också skulle göra.</pre><pre>Vad gäller frågan om allmän obligatorisk a-kassa är\r\ndet inte själva beteckningen på försäkringen som\r\navgör innehållet utan vad man bestämmer sig för att\r\nden skall innehålla. Ser man till innehållet i det som\r\nden borgerliga majoriteten kallar allmän\r\nobligatorisk a-kassa, kan man konstatera att\r\narbetsvillkoret skärps. Det kommer att innebära att\r\nfärre människor får ersättning ett färre antal dagar.\r\nDet är ingen allmän obligatorisk arbetslöshetskassa\r\nsom föreslås, tvärtom. Denna sanning, Sigge\r\nGodin, har inte bara jag läst mig till utan även\r\nSveriges löntagare.</pre><pre>Anf. 122  SIGGE GODIN (fp) replik:</pre><pre>Herr talman! Jag tänker inte bli för polemisk. Men\r\njag måste säga att Berit Andnor också har läst det\r\nsom inte finns att läsa. Kammaren har diskuterat\r\ndetta i timmar, och jag har flera gånger sagt att hela\r\nregelverket ännu inte finns på riksdagens bord och\r\natt utskottet inte skall behandla ärendet förrän i vår\r\nnär allt finns på bordet. Trots detta vet Berit\r\nAndnor exakt hur det kommer att bli. Det är helt\r\nenkelt fantastiskt!</pre><pre>Låt oss vänta och se hur det kommer att se ut! Låt\r\noss studera deltidsarbetslösheten! Jag vet\r\nnaturligtvis, efter tio års erfarenhet såsom\r\narbetsförmedlare, att den deltidsarbetslösheten\r\nslår hårt mot kvinnor. Den frågan bör studeras.\r\nGivetvis bör alla bitar finnas på bordet för att få en\r\nhelhetsbild. Men låt oss i dag fatta beslut om\r\nprinciperna!</pre><pre>Anser Berit Andnor att den kvinnliga chaufför som\r\njag omnämnde i mitt exempel skall få chansen att\r\nvara med i den kassa som hon själv valt? Eller skall\r\nsocialdemokraterna eller fackföreningen tvinga in\r\nhenne i en kassa som hon inte vill vara med i, därför\r\natt hon dels känner sig kränkt av att behöva åka\r\ntiotalet mil för personlig inställelse, dels får\r\noförskämda brev av en handläggare som tycker att\r\ndet inte är bra att vederbörande inte är med i a-\r\nkassan om man är med i facket.</pre><pre>Under den tid då jag handlade sådana här frågor,\r\nraljerade man från Socialdemokraternas sida. Man\r\nsade: Vi sätter administrationsavgiften för att få\r\ntillhöra a-kassan så högt att det i prinip blir\r\ndetsamma som att vara med i facket. På det viset\r\nvill inte jag ha det, Berit Andnor. Ge frihet till\r\nlöntagarna att själva välja! Vi skall se till att\r\nregelsystemet ligger på bordet till våren. Då kan vi\r\nse helheten och då kan vi diskutera frågan.</pre><pre>Anf. 123  BERIT ANDNOR (s):</pre><pre>Herr talman! Beslutsfattandet i detta land har\r\nhittills gått till så att regeringen lägger ett förslag på\r\nriksdagens bord som därefter behandlas i de olika\r\nutskotten. Därefter behandlas förslaget av\r\nriksdagen för beslut.</pre><pre>Nu var detta förslag så utomordentligt dåligt att det\r\negentligen inte borde ha behandlats över huvud\r\ntaget av arbetsmarknadsutskottet. Det tror jag\r\nfaktiskt att vi är ense om, även om den borgerliga\r\nmajoriteten nu väljer att krångla sig ur det hela\r\ngenom att låta ärendet ''ligga till sig'' i utskottet på\r\ndet sätt som man valt.</pre><pre>Men beslutet som skall fattas i dag innebär ju att\r\nman ställer sig bakom principerna till en allmän\r\nobligatorisk arbetslöshetskassa. Vad dessa\r\nprinciper innebär kan vi läsa oss till i regeringens\r\nproposition.</pre><pre>Börje Hörnlund talar här i kammaren om en mängd\r\ndetaljer, och det är möjligt att vissa justeringar\r\nkommer att vidtagas. Men det som föreligger och\r\nsom diskuteras är faktiskt regeringens förslag, ett\r\nförslag som beskrivs i den av regeringen lämnade\r\npropositionen.</pre><pre>Regeringen föreslår ingen allmän obligatorisk\r\narbetslöshetsförsäkring, tvärtom. Förslaget\r\nhandlar om att spara pengar, att ge färre människor\r\nersättning under ett färre antal dagar. Det går\r\nförslaget ut på, och det är mycket tydligt skrivet.\r\nBesparingsförslaget kvarstår. Jag undrar då: Hur\r\nhar man tänkt sig spara i den här försäkringen om\r\nman inte inför försäljningar? Självfallet innebär\r\nförslaget försäljningar.</pre><pre>Det vi alltså har att diskutera är regeringens förslag.\r\nIngen av den borgerliga majoriteten har yrkat\r\navslag på förslaget. Vi socialdemokrater yrkade\r\navslag på hela propositionen och föreslog att en\r\nparlamentarisk utredning skull tillsättas för att\r\nstudera frågan litet närmare. Frågan är nämligen\r\nmycket omfattande; den omfattar 4,7 miljoner\r\nmänniskor i detta land, direkt 600 000 människor\r\nsom är arbetslösa. Frågan är oerhört viktig för\r\nmånga människor. Men det tar man ingen hänsyn\r\ntill. Här handlar det om ideologi och om att spara\r\npengar. Ingenting annat handlar det om. Var så\r\npass ärliga att ni talar om det, i stället för att köra\r\nmed falsk varudeklaration. Detta är ingen allmän\r\nobligatorisk arbetslöshetsförsäkring! Det är\r\nförsämringar för de svenska löntagarna. Det har\r\ninte bara jag kunnat läsa mig till, utan det har alla\r\nSveriges löntagare kunnat göra.</pre><pre>Anf. 124  HARALD BERGSTRÖM (kds):</pre><pre>Herr talman! Som representant för det sista parti\r\nsom deltar i den här debatten vill jag redovisa\r\nkristdemokraternas syn på förslaget om en ny\r\narbetslöshetsförsäkring. Vi ställer oss bakom\r\nprincipen om att skapa en ny allmän och\r\nobligatorisk arbetslöshetsförsäkring som omfattar\r\nalla med stark anknytning till arbetsmarknaden och\r\nsom ger inkomstrelaterade förmåner upp till en viss\r\nnivå. Strävan bör vara att knyta ersättningen och\r\navgifterna närmare samman. Så står det i\r\nbetänkande AU6, och det ställer vi\r\nkristdemokrater oss bakom.</pre><pre>Det är dock ingen hemlighet att vi, som så många\r\nandra, har varit kritiska till det regelverk som i\r\nskissform har presenterats i den proposition som\r\nligger till grund för arbetsmarknadsutskottets\r\nbetänkande. Redan tidigt vid behandlingen i den\r\nborgerliga gruppen yrkade jag på att förslaget om\r\nregelverket skulle återsändas till regeringen för ny\r\nbehandling och omarbetning. Så har det också\r\nblivit. Jag har inte gillat det här någon gång, och det\r\nhar jag gett uttryck för i flera debatter ute i landet.\r\nVi måste skicka tillbaka förslaget för omarbetning.</pre><pre>Jag måste därför anmäla litet av en aha-upplevelse\r\nnär jag hör Berit Andnor och Ingela Thalén. Jag är\r\ninte så gammal i riksdagen, men i dag har jag lärt\r\nmig en sak -- om jag förstått saken rätt. Det är att\r\nnär socialdemokraterna på sin tid i\r\nregeringsställning lade fram en proposition innebar\r\ndet att ärendet hade halats igenom riksdagen. Det\r\nvar beslutat. Jag kan inte tolka Berit Andnors\r\nupprördhet, spelad eller genuin, över förslaget om\r\nett nytt regelverk på annat sätt än att det hon har\r\nläst sig till i propositionen ser hon som någonting\r\nsom nu skall genomföras. Så ser man som\r\nsocialdemokrat på regeringsmakten när man sitter\r\ni regeringen. Så ser inte jag på det -- mitt parti utgör\r\nen del av regeringsunderlaget. Jag ställer mig\r\nbakom principen om en allmän och obligatorisk\r\narbetslöshetsförsäkring, men riktlinjerna för\r\nregelverket, t.ex. möjligheten att kvalificera sig för\r\nersättning och den tid för vilken ersättning skall\r\nutgå, skall vi underställa en ny behandling i\r\nregeringen. Är det så att Berit Andnor inte tror på\r\ndet, skall jag försäkra henne att vi kristdemokrater\r\ninte kommer att medverka till förändringar som\r\ninnebär en massutförsäkring ur systemet och som\r\ndessutom medför stora kostnader för\r\nkommunerna. Nej, vi känner ett ansvar för dem\r\nsom betraktas som de svaga i vårt samhälle.</pre><pre>Likaså är jag förundrad över Ingela Thaléns\r\nupprördhet över hanteringen av ärendet i utskottet.\r\nDet leder mig till en bild. Jag har sett min fru, som\r\när sömmerska, många gånger ta på sig den klänning\r\nhon har sytt för att se hur den passar och sedan ta\r\nden av sig för att förändra den något. Kring halsen\r\npassar den kanske inte, ärmarna sitter dåligt. Hon\r\ntar den av sig för att rätta till den, att förbättra sitt\r\nverk och för att få den att passa bättre. Att hon har\r\nbestämt sig för att det skall bli en ny klänning är det\r\ningen tvekan om. Bilden haltar kanske, men jag vill\r\npåstå att det är någonting liknande här: Vi behöver\r\nsy om en del av regelverket för att få det att sitta\r\nbättre.</pre><pre>Jag skall ge ett annat exempel. En skräddare tog\r\nmått, men när han satte kostymen på kunden fick\r\ndenne vränga till sig så att han såg ut som om han\r\nhade varit handikappad, en starkars vanparting,\r\nsom vi säger i Småland, för att kostymen skulle sitta\r\nnågot så när bra. Är det så ni socialdemokrater\r\nhanterade era propositioner? De skulle gå genom,\r\noavsett om de var bra eller dåliga. Nej, vi\r\nkristdemokrater kommer att göra vad vi kan för att\r\nfå den här försäkringen att bli litet bättre.</pre><pre>När det gäller finansieringen håller vi\r\nkristdemokrater med utskottsmajoriteten om den\r\nprincip som regeringen föreslår och som beskrivs i\r\nbetänkandet: 1 % avgift nästa år, 2 % 1995. Det är\r\nen avgift som vi märker direkt, den går till a-kassan.\r\nJag förstår inte turerna kring\r\nsjukförsäkringsavgifterna. Skall de snurra runt och\r\ngöra en piruett eller en rockad, eller vad vi nu skall\r\nkalla det för, för att sjukförsäkring och a-kassa skall\r\nkunna kopplas ihop? Nej, sjukförsäkringsavgiften\r\nlär behövas för att vi skall kunna klara andra\r\nkostnader i sjukförsäkrings- och\r\narbetsskadesystemet. Vi skall inte tulla på den.</pre><pre>Nu införs en rak avgift för att finansiera a-kassan.\r\nDet behövs verkligen med tanke på det stora\r\nunderskott som finns i Arbetsmarknadsfonden.\r\nNär den för närvarande läcker ungefär 4 miljoner\r\nnetto i timmen, måste någonting göras åt\r\nfinansieringen. Vi ställer oss bakom förslaget,\r\nliksom bakom förslaget att avgiften skall tas ut på\r\n7,5 basbelopp, medan ersättningarna kommer att\r\nberäknas på 5,5 basbelopp så småningom. Det\r\nligger en solidaritetstanke bakom detta, som vi\r\nställer oss bakom. Det ligger i linje med det\r\nkristdemokratiska tänkandet att den som är\r\nstarkare måste bära en tyngre börda än den som\r\ninte har så stora krafter.</pre><pre>Vidare vill jag kommentera KAS-beloppets\r\nhöjning. Regeringens förslag var att höja det från\r\n198 kr till 227 kr. Regeringsförslaget var också att\r\nhöja det till 245 kr, efter press från Ny demokrati --\r\ndet vill jag påstå, även om förslaget kom från\r\nfinansministern under förhandlingarna. Det är\r\ninget fel i förslaget. Tvärtom är det ett bra förslag,\r\nsom innebär en hjälp till de svagaste, och det\r\nbehövs. Rätt skall vara rätt: det var inte Ny\r\ndemokrati som ville höja beloppet 198 kr till 245 kr,\r\nsom det har sagts gång på gång. Nej, det var\r\nregeringens förslag också.</pre><pre>Fru talman! Jag yrkar bifall till utskottets\r\nhemställan i betänkande AU6.</pre><pre>Anf. 125  TALMANNEN:</pre><pre>Jag vill erinra kammarens ärade ledamöter om min\r\nvädjan tidigare till ledamöterna att begränsa\r\ndebatten och iaktta återhållsamhet med repliker.\r\nAlternativet är att vi tvingas använda också\r\nlördagen för debatter.</pre><pre>Anf. 126  BERIT ANDNOR (s) replik:</pre><pre>Fru talman! Jag är, Harald Bergström, djupt\r\nupprörd, liksom alla Sveriges löntagare, över det\r\nsystemskifte som den borgerliga majoriteten i\r\nregeringen och i denna kammare är i färd med att\r\ngenomföra. Jag är djupt upprörd över de tankar\r\nsom ligger till grund för den proposition som nu\r\nlagts fram, som nu ligger vilande och som man har\r\nför avsikt att detaljutforma under våren. Jag är\r\ndjupt upprörd, det är alldeles riktigt.</pre><pre>Harald Bergström säger att det här förslaget borde\r\nåtersändas till regeringen. Varför stödjer då inte\r\nHarald Bergström det socialdemokratiska förslaget\r\natt avslå propositionen och tillsätta en\r\nparlamentarisk beredning? Det vore väl den rätta\r\nslutsatsen att dra, Harald Bergström.</pre><pre>Arbetsmarknadsfonden läcker, säger Harald\r\nBergström. Det är väl en självklarhet med tanke på\r\nden eländiga politik som den borgerliga\r\nmajoriteten i denna riksdag för. Det är väl inte så\r\nkonstigt när man medvetet eller omedvetet\r\nmedverkar till att öka arbetslösheten. Då är det\r\nklart att pengarna läcker ut i ersättningar.</pre><pre>Sedan till frågan om KAS. Jag vill nämna bara en\r\nsak för att begränsa debatten. Om man hade velat\r\ngöra någonting för de sämst ställda, skulle man\r\nändå ha förändrat KAS-kraven så, att de hade\r\nstämt överens med kraven i fråga om\r\narbetsvillkoret i arbetslöshetsförsäkringen. Då\r\nhade man gjort någonting för de sämst ställda. De\r\nsom i dag inte är berättigade till KAS får ingenting,\r\ninte det minsta, genom det förslag som nu har lagts\r\nfram. Det är sanningen, Harald Bergström. Ni gör\r\ningenting alls för de sämst ställda.</pre><pre>Anf. 127  HARALD BERGSTRÖM (kds)\r\nreplik:</pre><pre>Fru talman! Jag skall vara mycket kortfattad. Jag\r\nförstår att Berit Andnor måtte vara upprörd och\r\nkanske många med henne. Annars hade man inte\r\nlyckats att piska upp en sådan enorm stämning ute\r\ni leden. Jag har förstått att man har piskat på bra\r\nmycket för att få upp stämningarna. Det är kanske\r\nförklaringen till upprördheten.</pre><pre>c1 &gt; Anf. 128  CHARLOTTE CEDERSCHIÖLD\r\n(m):</pre><pre>c0 &gt; </pre><pre>Fru talman! Det är min avsikt att ge ett europeiskt\r\noch principiellt perspektiv på denna fråga. Det\r\nfinns anledning att lägga europeiska jämförande\r\nsynpunkter på allt fler frågor. Även om denna fråga\r\ngivetvis tillhör dem som avgörs och absolut skall\r\navgöras på nationell nivå, kommer de som berörs\r\nav besluten att leva i ett Europa med rörlighet över\r\ngränserna, dvs. den enskilde kommer ibland att ha\r\nanledning att ta del av hur systemen fungerar i olika\r\nländer. Det finns dock aldrig någonsin anledning att\r\nanamma ett sämre system. Tvärtom, system som\r\nger högsta måluppfyllelse i förhållande till\r\nresursåtgången bör alltid väljas. Sådana kan även\r\nlocka andra till efterföljd.</pre><pre>Det finns problem med vissa riksdagsdebatter. De\r\nriskerar att ibland mer spegla riksdagens\r\nutskottsindelning än de övergripande\r\nproblemlösningarna. Debatten blir som det så\r\nmodernt kallas ''snuttifierad''. En debatt som den\r\nhär bör spegla den mest väsentliga frågan, hur vi får\r\nfler i arbete, fler arbetsgivare helt enkelt. Det finns\r\nknappast någonting som så skulle underlätta\r\nfinansieringen av arbetslöshetsförsäkringen. Men\r\nom jag här skulle gå in på de olika åtgärder som\r\nregeringen vidtar och har vidtagit för att få fler i\r\narbete, antar jag att det föreligger risk för att man\r\nanses avvika från ämnet, varför jag nöjer mig med\r\ndet generella påpekandet att ingen annan svensk\r\nregering har vidtagit så många åtgärder för att\r\nstimulera till nya jobb.</pre><pre>Problemet är att vi mitt i denna lågkonjunktur sitter\r\nmed ett regelsystem som gör företagande så mycket\r\nmer riskfyllt och ofta mindre lönsamt att människor\r\nföredrar att vänta på anställning än att försöka att\r\nstarta något själva. Här spelar skattenivåer,\r\narbetsrätt och annat in. När förslag som ger\r\ntillräckligt starka incitament till företagande fått\r\npolitisk majoritet kommer den svenska\r\nutvecklingen successivt att vända. Ett omtänkande\r\nkan redan spåras i människors medvetande via\r\nolika opinionsundersökningar. När omtänkandet\r\nhar realiserats kommer de svårigheter som är\r\nbakgrunden till denna debatt att minska, dvs. när\r\näven oppositionen har insett den enkla sanningen:\r\nutan arbetsgivare, inga arbetstagare.</pre><pre>Ingen seriös politiker kan i dag förneka att åtgärder\r\nbehövs vad avser finansieringen av\r\narbetslöshetsförsäkringen. Avgifterna täcker i dag\r\n3 % av utgifterna. Utgifterna är 4 miljarder per\r\nmånad, och förlusten är 3 miljarder. Den fond som\r\nfinansierar arbetslöshetsförsäkringen gick med 10\r\nmiljarder i underskott 1991/92 och med 24\r\nmiljarder 1992/93. Innevarande år beräknas\r\nunderskottet till 38 miljarder, och vid budgetårets\r\nslut till 55--60 miljarder. Detta underskott täcks\r\nmed statliga lån, allt medan kronan faller -- det är\r\nalltså det underskott som uppstår efter det att\r\nersättningen har sänkts till 80 %. Ett alternativ till\r\natt föra över kostnaderna på försäkringstagarna\r\nvore naturligtvis att sänka ersättningsnivåerna. Det\r\nfanns dock svårigheter redan vid sänkningen till\r\n80 %.</pre><pre>Politiker som inte vågar vidta åtgärder som banar\r\nväg för en sund ekonomi gräver i stället djupare\r\ngropar för svenska löntagare, vilket leder till att\r\ntrovärdigheten för vårt land urholkas,\r\ninvesteringarna uteblir, fler blir arbetslösa och\r\nfinansieringen av arbetslösheten alltmer illusorisk.\r\nFinansieringen läggs alltmer på våra barn, helt i\r\nlinje med den gamla svenska modellen -- någon\r\nannan skall betala.</pre><pre>Alla i denna kammare vet att det är så här. Det\r\ngäller bara att ha mod och stå för det. Oavsett var\r\nkostnaderna för försäkringen tas -- via arbetsgivare\r\neller via diverse avgifter -- blir det ändå ytterst\r\nsamma svenskar som skall betala dem, oberoende\r\nav om det sker i rollen som försäkringstagare,\r\nlöntagare eller konsumenter.</pre><pre>Efter dessa mer principiella synpunkter går jag över\r\ntill det vidare perspektivet. Företagen rör sig över\r\ngränserna. Internationaliseringen är här. Vår\r\narbetskraft konkurrerar därmed i praktiken med\r\narbetskraft från andra länder. Enda chansen att\r\nlyckas är att vara duktigare till lägre kostnad, dvs.\r\nha högre effektivitet. Det gäller att samhället\r\nhushållar med resurserna och väl tillvaratar\r\nmöjligheter till tillväxtökningar. Det handlar inte\r\nom något nationellt nollsummespel, utan om\r\nframtidsmöjligheter för konkurrenskraftiga länder.\r\nFrågan hur vi skaffar resurser är internationell men\r\nockså regional och lokal.</pre><pre>Det är litet oroande att i detta läge konstatera att\r\nSverige i förhållande till BNP har världens högsta\r\noffentliga utgifter, om än med ovanligt\r\ndecentraliserad finansiering till kommuner och\r\nlandsting. Frågan är om inte en ökad\r\nindividualisering bättre kan möta de nya kraven.\r\nRegeringens politik har nu också lett till att BNP\r\nstiger sedan sex månader tillbaka.</pre><pre>I går fattades ett beslut på internationell nivå, som\r\nsannolikt i högre grad betyder mer för de arbetslösa\r\ni Sverige än det beslut som vi nu är i färd med att\r\nfatta, nämligen Uruguayrundans lösning som\r\nberäknas leda till att Sverige vinner 60--80\r\nmiljarder. EG-medlemskap minskar också trycket\r\nfrån arbetslösheten. Ett Sverige som ställs vid sidan\r\nav de intensiva handelsvägarna kan riskera att\r\nutvecklas till en andraklassens industrination och\r\nbli underleverantör av lågförädlade produkter till\r\nindustrierna på kontinenten. Men så illa går det\r\nknappast med en regering som förstår att satsa på\r\nutvecklingsmöjligheterna i ekonomin och hålla igen\r\npå utgifterna. T.o.m. Europafackets\r\ngeneralsekreterare talar nu mer om\r\nkonkurrenskraft och tillväxt än om nivåer i\r\nförsäkringssystemen. De europeiska\r\nsocialdemokraternas valmanifest framhäver att\r\nskyddet för välfärden är fler arbetstillfällen.\r\nEuropasamarbetet ger anledning till optimism när\r\ndet gäller fler jobb.</pre><pre>En allmän försäkring obligatorisk för alla eller en\r\nfrivillig korporativt administrerad -- det s.k.\r\nGentsystemet -- har varit föremål för diskussion i\r\nEuropa under hela 1900-talet. I Sverige var det\r\nThorbjörn Fälldin som i en reservation till 1960 års\r\narbetslöshetsförsäkringsutredning krävde ett\r\nobligatorium. Sedan dess har borgerliga partier,\r\nibland tillsammans med vpk, krävt obligatorium,\r\nvilket LO har motsatt sig. Rekryteringsargumentet\r\nhar LO stämplat som irrelevant. Gentsystemets\r\nfördelar har enligt LO i stället varit att det skulle\r\nvara smidigt för staten. I sammanfattningen av och\r\ninledningen till LO:s i oktober utkomna bok,\r\nRöster om facket och jobbet, hävdas på s. 11 att\r\norsaken till den fackliga organisationsgraden i\r\nSverige är att fackföreningsrörelsen är både mer\r\ncentraliserad och mer decentraliserad. Det är\r\nsåledels från medlemssynpunkt ingen fara att införa\r\nen obligatorisk, allmän försäkring. Enligt LO är det\r\ndå andra skäl än försäkringen som ligger till grund\r\nför fackföreningsanslutningen. LO och TCO\r\nföreslog själva en allmän försäkring, dock\r\nadministrerad av facket, under mitten av 70-talet.\r\nDärav blev dock intet, ty -- som statsvetare Bo\r\nRothstein skriver i sin bok Den korporativa\r\nstaten -- ''en korporativ institution som ett\r\nGentsystem fungerar i viss mån själförstärkande,\r\neftersom det tenderar att systematiskt stärka de\r\nkrafter som har intresse att försvara dess existens''.\r\nDet var ett forskarcitat som förtjänar att upprepas.</pre><pre>Från början stödde socialdemokratiska partier\r\nallmänna system. Sverige blev det avvikande\r\nlandet, det enda där en socialdemokratisk regering\r\nintroducerade Gentsystemet, år 1934. I Norge hade\r\nman på 20-talet samma problem som vi har nu, och\r\nett obligatoriskt system sjösattes efter stora\r\nekonomiska problem med de fackliga kassorna.\r\nÄven i Holland 1948 hände att en\r\nsocialdemokratisk regering i regeringsställning\r\ndirekt ersatte Gentsystemet med ett allmänt\r\nobligatoriskt system.</pre><pre>Sverige började redan 1919 med\r\narbetsmarknadspolitik. Det var s.k.\r\nnödhjälpsarbetsläger, dit arbetslösa skickades\r\nunder milt uttryckt svåra förhållanden. Gustav\r\nMöller, som i Sverige drev igenom Gentsystemet,\r\nansåg att alla som inte var fackligt organiserade\r\nskulle skickas till nödhjälpsarbetsläger eller inte ha\r\nnågot stöd alls. Han övertalade\r\nfackföreningsledarna att gå in för Gentsystemet,\r\nenligt historieskrivningen. Inte heller då hade\r\nsystemet något stöd i den dåvarande fackliga basen.\r\nMedlemsomröstningarna visade ett starkt\r\nmotstånd. Fortfarande 1940 fanns detta motstånd\r\nsom tog sig uttryck i en socialutredning som ville ha\r\nett allmänt system.</pre><pre>I alla andra sammanhang brukar\r\nsocialdemokraterna vilja ha allmänna obligatoriska\r\nförsäkringar. I Tyskland säger\r\nförfattningsdomstolen nej till ett system som\r\nforcerar fram visst medlemskap för att man skall\r\nkunna ta del av social trygghet. Varje lag som ger\r\nenskild medborgare fördelar i deras egenskap av\r\nmedlemmar i en privat organisation förbjuds.\r\nGentsystemet stöter här på konstitutionella\r\nsvårigheter.</pre><pre>Onekligen ligger det nära till hands att tänka på det\r\ntvåtredjedelssamhälle som Sverige nu utgör på\r\ndenna punkt. Det är ju faktiskt en tredjedel\r\nsvenskar som i det här avseendet har ett sämre\r\nsocialt skydd och som genom dagens förslag nu lyfts\r\nupp till samma nivå som de skyddade två\r\ntredjedelarna. Om alla skall delta i finansieringen\r\nskall de också ha samma rätt till förmånerna.\r\nÖvriga Europa, Japan, USA, Australien och\r\nCanada har allmänt, obligatoriskt system. Det är\r\nbara Island, Finland och Danmark som förutom\r\nSverige har Gentsystem.</pre><pre>Trenden i Europa tycks vara att man mer och mer\r\nriktar in sig på att försöka begränsa\r\nlångtidsarbetslösheten. Arbetslinjen, dvs. det\r\nsystem som stimulerar människor till att verkligen\r\nta de arbeten som kan erbjudas, är den enda\r\nframkomliga vägen i ett Europa i omvandling till\r\nnya internationella förhållanden. Rundgången\r\nmellan åtgärder och arbetslöshet måste begränsas.\r\nMan kan konstatera att länder med usel ekonomi\r\nsatsar mindre på sina arbetslösa än länder med god\r\nekonomi, ett ganska självklart faktum som dock\r\nstämmer till eftertanke. Skall det finnas resurser för\r\ndem som drabbas av arbetslöshet, trots aldrig så\r\nidoga försök att undvika den, finns bara en riktigt\r\nbra försäkring mot arbetslöshet. Det gäller för såväl\r\nnationer som för individer, män såväl som kvinnor,\r\nnämligen att arbetskraften är internationellt\r\nkonkurrenskraftig.</pre><pre>Jag yrkar bifall till hemställan i\r\narbetsmarknadsutskottets betänkande AU6.</pre><pre>Anf. 129  HANS KARLSSON (s):</pre><pre>Fru talman! Jag skall nu försöka att föra ner\r\ndiskussionen om arbetslöshetsförsäkringen till den\r\nmer mänskliga nivån.</pre><pre>I Örbro län står i dag drygt 20 000 människor\r\nutanför den ordinarie arbetsmarknaden. 12 596 av\r\ndessa är öppet arbetslösa. Redan detta innebär\r\noerhört stora bekymmer för många. Till det skall\r\nsedan läggas de förslag till försämringar i\r\narbetslöshetsförsäkringen som finns i den\r\nproposition som ligger bakom det betänkande som\r\nvi nu diskuterar. Om det förslag till regelverk som\r\nfinns i propositionen hade varit i kraft i dag hade\r\n7 409 arbetslösa personer i Örebro län varit\r\nutförsäkrade. Det hade kostat kommunerna i\r\nÖrebro län ca 460 miljoner kronor.</pre><pre>Det har nu sagts här att staten skulle betala dessa\r\nkostnader. Men jag tillåter mig ändå att resa ett\r\nfrågetecken för huruvida staten verkligen har gjort\r\nsådana åtaganden, även om\r\narbetsmarknadsministern indikerar någonting åt\r\ndet hållet. Detta skulle ha betytt en sexdubbling av\r\nutgifterna för socialbidrag för kommunerna i\r\nÖrebro län. Om man skulle klara detta på\r\nsedvanligt sätt, dvs. genom att minska antalet\r\nanställda, vilket är det enda sättet för kommunerna\r\natt hantera en krympande ekonomi, skulle det\r\nbetyda att kommunerna tvingades säga upp\r\nytterligare 1 800-- 2 000 personer. Oftast är det\r\nfråga om kvinnor -- det är mest kvinnor som jobbar\r\ninom den kommunala sektorn -- som jobbar med\r\nbarn och gamla och vilka redan nu upplever att man\r\när för få för att klara av det jobb man måste utföra.</pre><pre>Men vad som är ännu värre med de förslag som\r\nfinns i propositionen är de mänskliga tragedier som\r\nskulle följa i dess spår.</pre><pre>Fru talman! Vreden är nu utomordentligt stor.\r\nRädslan är nästan förlamande, och paniken lyser i\r\nögonen på alla de arbetslösa som redan nu har\r\nräknat ut vid vilket datum man kommer att tvingas\r\nknacka på socialens port, om de här förslagen\r\nförverkligas.</pre><pre>Men under de två senaste veckorna har vreden tagit\r\növerhand över paniken. De arbetslösa arbetarna\r\noch tjänstemännen i Örebro län har samlat\r\nnamnunderskrifter för att protestera mot de här\r\nförslagen. Man har under två veckor fått ihop\r\n14 933 namnunderskrifter, vilka jag efter mitt\r\nanförande skall överlämna till\r\narbetsmarknadsministern, om han återvänder hit.</pre><pre>Fru talman! Jag har i olika sammanhang ställt\r\nfrågor till mina borgerliga riksdagskolleger från\r\nlänet om huruvida de står bakom dessa förslag.\r\nFrån kds har sagts att man inte är beredd att\r\ngenomdriva de försämringar som finns i\r\npropositionen. Jag hade tänkt ställa frågan till kds\r\nrepresentant från länet om hon står fast vid det\r\nlöftet, men hon är nu inte här. Samma fråga vill jag\r\nställa till de centerpartister som har aviserat att de\r\ninte är beredda att i den här\r\narbetsmarknadssituationen medverka till att\r\nhundratusentals människor ställs utanför\r\narbetsmarknaden och tvingas att gå till\r\nsocialkontoret. I och för sig har också\r\narbetsmarknadsministern visat att det skulle bli på\r\ndet sättet.</pre><pre>Om man hade varit konsekvent skulle\r\npropositionen i den här delen ha avvisats redan nu.\r\nDet finns därför alla skäl att vara orolig och\r\nbekymrad inför det som kommer i mars månad.</pre><pre>Avslutningsvis, fru talman, vill jag bara instämma i\r\nde yrkanden som socialdemokratiska talare tidigare\r\nhar ställt i detta ärende.</pre><pre>I detta anförande instämde Håkan Strömberg (s).</pre><pre>Anf. 130  BO FINNKVIST (s):</pre><pre>Fru talman! I dag behandlar vi frågor som är\r\nmycket viktiga för löntagarna. Det handlar om\r\narbetsrätten, lagen om anställningsskydd och det\r\nekonomiska skyddet vid arbetslöshet.</pre><pre>Jag vill påstå att klyftorna på arbetsplatserna och i\r\nsamhället nu ökar med expressfart. Hotet om att bli\r\nutförsäkrad kommer att hänga som ett svart moln\r\növer dem som har oturen att bli arbetslösa i\r\nframtiden. Den borgerliga majoriteten i riksdagen\r\nhar dock inte varit helt opåverkad av alla protester\r\nsom har väckts och pågått sedan förslaget om\r\narbetslöshetsförsäkringen lades.</pre><pre>Dagens beslut har begränsats till att gälla\r\nfinansieringsdelen, vilket är nog så illa, samt ett\r\nprincipbeslut. Man skall återkomma när det gäller\r\növriga delar.</pre><pre>Protestaktionerna mot försämringarna för\r\nlöntagarna är särskilt massiva i dag, då stora\r\ndemonstrationer från hela landet pågår utanför\r\nRiksdagshuset.</pre><pre>Jag tror att jag kan försäkra att protesterna inte\r\nkommer att avta förrän förslaget om\r\narbetslöshetsförsäkringen och hotet om\r\nutförsäkring förpassas dit de hör hemma, i\r\npapperskorgen.</pre><pre>Om det genomförs, vilket fortfarande är meningen,\r\nmed annan tidtabell, kommer det att leda till\r\nekonomisk katastrof för många familjer på grund\r\nav att man blir utförsäkrad efter två år om man inte\r\ninom denna tid erhåller ett nytt förvärvsarbete, som\r\ndet heter.</pre><pre>De arbetslösa som redan har fått stora förämringar\r\ni form av karensdagar och sänkt ersättning skall nu\r\nockså riskera att stå helt utan ersättning. En stor del\r\nkommer att tvingas att leva på socialbidrag i\r\nframtiden. Det är ett cyniskt förslag. Efter två år\r\nflyttar man också över utgifterna för arbetslösheten\r\nfrån staten till kommunerna. Detta leder givetvis\r\ntill sämre kommunal ekonomi. Sämre kommunal\r\nekonomi innebär med all säkerhet att kommunerna\r\ntvingas att säga upp personal, så att ännu fler blir\r\narbetslösa. Vad detta betyder för de\r\nhundratusentals människor som ställs utan arbete\r\noch som får sin ekonomi raserad är uppenbart.</pre><pre>Om regeringens förslag till ny\r\narbetslöshetsförsäkring genomförs, kommer\r\nkommunerna i t.ex. Värmland att drabbas av en\r\nutförsäkringsbomb inom ett par år.</pre><pre>Socialbidragskostnaderna kommer att öka med\r\n500--600 miljoner kronor om året, vilket i sin tur\r\nkan leda till att tusentals jobb inom kommunerna\r\nförsvinner. Detta blir följden av att de arbetslösa\r\ngenom regeringsförslaget dels blir utstämplade från\r\na-kassan, vilket nästan inte förekommer i dag, dels\r\nfår svårare att kvalificera sig för en ny a-\r\nkasseperiod.</pre><pre>I min hemkommun Hagfors är i nuläget 1 350\r\npersoner arbetslösa. Minst 1 000 av dem är nog\r\ntyvärr fortfarande arbetslösa om två år.\r\nSocialbidragskostnaden i kommunen kommer då\r\natt öka med minst 50 miljoner kronor, vilket\r\nmotsvarar 3:50 kr i skattehöjning.</pre><pre>En del effekter kommer att märkas redan under\r\n1994, om förslaget genomförs, då de som i dag är\r\ndeltidsarbetslösa inte längre får stämpla upp till\r\nheltid. Svårast blir följderna i\r\nglesbygdskommunerna, eftersom arbetslösheten\r\ndär är högst. De kommuner där industrikriser slår\r\nhårt drabbas av de största kostnaderna.</pre><pre>Om regeringens förslag vinner gehör i riksdagen,\r\nblir följderna orimliga både för de arbetslösa och\r\nför kommunernas ekonomi. Regeringen borde gå\r\nin med kraftfulla sysselsättningsstimulanser så att\r\nmänniskor erbjuds arbete i stället för utslagning.</pre><pre>Fru talman! Förslaget om en allmän och\r\nobligatorisk arbetslöshetsförsäkring är visserligen\r\nbordlagt, men det är enligt min mening inte nog.\r\nFörslaget bör avvisas i sin helhet. Jag yrkar bifall till\r\nden socialdemokratiska reservationen.</pre><pre>Överläggningen var härmed avslutad.</pre><pre>Beslut</pre><pre>Mom. 1 (en allmän och obligatorisk\r\narbetslöshetsförsäkring m.m.)</pre><pre>1. utskottet</pre><pre>2. res. 1 (s)</pre><pre>Votering:</pre><pre>180 för utskottet</pre><pre>142 för res. 1</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 76 m, 30 fp, 29 c, 22 kds, 22 nyd</pre><pre>För res. 1:</pre><pre>129 s, 1 m, 10 v, 2</pre><pre>Frånvarande:</pre><pre>8 s, 3 m, 3 fp, 2 c, 4 kds, 1 nyd, 4 v, 2</pre><pre>Mom. 2 (finansieringen)</pre><pre>Yrkanden:</pre><pre>1. utskottet</pre><pre>2. res. 2 (s)</pre><pre>3. utskottets hemställan med den ändring däri som\r\nföranleddes av bifall till mot. A25 yrk. 1 i\r\nmotsvarande del och 6 (v) samt A23 yrk. 3 (s)</pre><pre>Förberedande votering:</pre><pre>130 för res. 2</pre><pre>12 för mot.</pre><pre>180 avstod</pre><pre>27 frånvarande</pre><pre>Kammaren biträdde res. 2.</pre><pre>Huvudvotering:</pre><pre>180 för utskottet</pre><pre>131 för res. 2</pre><pre>11 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 30 fp, 29 c, 22 kds, 22 nyd</pre><pre>För res. 2:</pre><pre>130 s, 1</pre><pre>Avstod:</pre><pre>10 v, 1</pre><pre>Frånvarande:</pre><pre>8 s, 3 m, 3 fp, 2 c, 4 kds, 1 nyd, 4 v, 2</pre><pre>Mom. 3 (finansieringsavgift enligt 57 § lagen om\r\narbetslöshetsförsäkring)</pre><pre>1. utskottet</pre><pre>2. res. 3 (s)</pre><pre>Votering:</pre><pre>180 för utskottet</pre><pre>142 för res. 3</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 30 fp, 29 c, 22 kds, 22 nyd</pre><pre>För res. 3:</pre><pre>130 s, 10 v, 2</pre><pre>Frånvarande:</pre><pre>8 s, 3 m, 3 fp, 2 c, 4 kds, 1 nyd, 4 v, 2</pre><pre>Mom. 4 (ersättningsnivån inom det kontanta\r\narbetsmarknadsstödet)</pre><pre>1. utskottet</pre><pre>2. res. 4 (s)</pre><pre>Votering:</pre><pre>192 för utskottet</pre><pre>130 för res. 4</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 30 fp, 29 c, 22 kds, 23 nyd, 10 v, 1</pre><pre>För res. 4:</pre><pre>129 s, 1</pre><pre>Frånvarande:</pre><pre>9 s, 3 m, 3 fp, 2 c, 4 kds, 4 v, 2</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde fick företas till\r\navgörande i början av morgondagens\r\narbetsplenum.</pre><pre>8 §  Arbetsmarknadspolitiska åtgärder för\r\nungdomar och långtidsarbetslösa, m.m.</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU5 Arbetsmarknadspolitiska åtgärder\r\nför ungdomar och långtidsarbetslösa, m.m. (prop.\r\n1993/94:66).</pre><pre>Anf. 131  INGELA THALÉN (s):</pre><pre>Fru talman! Nu skall det handla om rätten till\r\narbete,</pre><pre>--  inte bara därför att varje individ vill, och borde,\r\nfå en möjlighet att försörja sig själv,</pre><pre>--  inte bara därför att detta är den viktigaste\r\ngrunden för en sund ekonomisk utveckling för vårt\r\nland</pre><pre>--  och inte heller bara därför att ett arbete och en\r\negen försörjning är den viktigaste\r\nfördelningspolitiska frågan,</pre><pre>utan därför att det också är en fråga om frihet och\r\nrespekt för människor.</pre><pre>Jag kan inte hitta någon rimlig förklaring till att\r\nmajoriteten av denna riksdag säger nej till att satsa\r\nallt som är möjligt på att ge männniskor ett arbete\r\ni stället för att betala ut kontantstöd.</pre><pre>Jag kan heller inte hitta någon rimlig förklaring till\r\natt majoriteten i denna riksdag hellre väljer att\r\nanvända pengar till att underlätta för passiva\r\nkapitalägare än att ge stöd till en aktiv politik som\r\nskapar tillväxt.</pre><pre>Om arbetsmarknadsminister Börje Hörnlund hade\r\nvarit här skulle jag ha uppmanat honom att komma\r\nmed en rimlig förklaring till vad som egentligen\r\nmenas. Men han kanske hör mig, fastän han inte är\r\nhär i kammaren.</pre><pre>Jag vet vilket hårt slag det är för en människa att\r\nbli arbetslös. Jag upplever detta på mycket mycket\r\nnära håll. Det handlar om att ingen vill utnyttja ens\r\nkunskaper och erfarenheter, att veta att man inte\r\nlängre kan försörja sig och sin familj samt att bli\r\nberoende av samhället för sin försörjning.</pre><pre>Särskilt tungt är det -- det kan jag säga -- att vara\r\nberoende av en borgerlig riksdagsmajoritet som\r\nsnabbt och lätt försämrar ersättningar, samtidigt\r\nsom högavlönade och kapitalägare får nya\r\nförmåner.</pre><pre>Att vara arbetslös är att dag för dag förlora en bit\r\nav sin självkänsla, sitt självförtroende och sina\r\nyrkeskunskaper.</pre><pre>Ett samhälle med hög arbetslöshet kan aldrig bli ett\r\ngott samhälle att leva i -- inte för någon. Det kan\r\ninte heller bli ett socialt och ekonomiskt stabilt\r\nsamhälle.</pre><pre>Fru talman! I dag känns det sorgligt i denna\r\nkammare. I dag kommer Centerns, Folkpartiets,\r\nModeraternas, Kristdemokraternas och Ny\r\ndemokratis ledamöter att rösta ner alla de förslag\r\nsom vi socialdemokrater lagt fram och som handlar\r\nom att bekämpa arbetslösheten.</pre><pre>Vi vill satsa 5,5 miljarder kronor mer än regeringen\r\nför att skapa nya jobb och utbildningsplatser. Detta\r\när pengar till en aktiv politik som skall bidra till att\r\nvända utvecklingen rätt i Sverige. Men förslagen\r\nom dessa satsningar kommer nu att röstas ner, och\r\ndärför blir uppskattningsvis mer än 80 000 personer\r\narbetslösa nästa år -- helt i onödan.</pre><pre>Nu är vi socialdemokrater luttrade. Våra förslag om\r\natt bekämpa arbetslösheten har röstats ner, och de\r\nborgerliga partierna har drivit igenom försämringar\r\nför de arbetslösa förr.</pre><pre>Resultatet av denna politik kan vi allihop se runt\r\nomkring oss.</pre><pre>Vi har massarbetslöshet i Sverige. För tredje året i\r\nrad minskar våra samlade resurser. På två år har\r\növer 400 000 jobb försvunnit. Det är vart tionde\r\njobb. Det är ett oerhört rekord som regeringen har\r\nslagit. 4 000 jobb har försvunnit varje vecka!</pre><pre>Det leder naturligtvis till ett galopperande\r\nbudgetunderskott, eftersom allt färre arbetar, allt\r\nfler blir beroende av bidrag för sin försörjning och\r\nalla våra trygghetssystem hotas av denna\r\narbetslöshet.</pre><pre>Fru talman! Varför gör då regeringen ingenting för\r\natt bekämpa roten till det onda?</pre><pre>Ja, om en stund kommer arbetsmarknadsministern\r\natt gå upp här i talarstolen och försöka förminska\r\narbetslöshetsproblemen genom att visa på de\r\npositiva inslag som kan skönjas. De är mycket\r\nglädjande, men de beror främst på sänkningen av\r\narbetsgivaravgiften och på en flytande krona.</pre><pre>Han kommer att säga att regeringen inte har råd\r\nmed mera insatser. Det finns inga pengar att satsa\r\npå att skapa nya jobb på grund av det stora\r\nbudgetunderskottet. Och så kommer han att skylla\r\npå Socialdemokraterna.</pre><pre>Fru talman! Är det så? Finns det inga pengar?</pre><pre>Låt mig först konstatera att det alltid tycks finnas\r\npengar när det gäller att genomföra\r\nregeringspartiernas olika hjärtefrågor.</pre><pre>När Moderaterna vill sänka skatterna för\r\nkapitalägarna finns det alltid pengar. Därför\r\nbeslutar riksdagen i dagarna att sänka skatten för\r\nkapitalägarna med 7 miljarder kronor per år.\r\nNäringsminister Per Westerberg får en\r\nskattesänkning med 6,4 miljoner kronor.</pre><pre>Dessutom kommer regeringen att här i kammaren\r\ndriva igenom att staten skall skänka efter en\r\nskattefordran på företagen på 15 miljarder kronor.\r\nSjälvfallet stiger då aktieägarnas förmögenhet med\r\nmotsvarande belopp.</pre><pre>Nu frågar jag Börje Hörnlund: Hur förklarar ni för\r\nvåra ungdomar, som alltmer börjar tappa tron på\r\nframtiden, att ni inte har råd att ta in ytterligare\r\n5 000 högskoleelever, men ni har råd att ge Per\r\nWesterberg och andra välmående personer\r\ngigantiska skattesänkningar?</pre><pre>Hur förklarar ni för alla byggnadsarbetare som\r\ntappat hoppet om att någonsin mer få hålla i en\r\nhammare att ni inte har råd att satsa på att bygga\r\nom fler lägenheter, men ni har råd att skänka efter\r\nföretagens skatteskulder?</pre><pre>När Centern och kds vill öka statens utgifter för att\r\ngenomföra ett vårdnadsbidrag, då finns det helt\r\nplötsligt ekonomiska resurser.</pre><pre>Hur förklarar ni, Börje Hörnlund, att ni har råd att\r\nöka på de statliga bidragen till enskilda människor\r\nmed ett par miljarder, men ni har inte råd att sätta\r\nmänniskor i arbete med att rusta upp skolor och\r\nvägar eller bygga bostäder åt de äldre?</pre><pre>När Folkpartiet vill dränka friskolorna med statliga\r\npengar och sprätta i väg miljoner på\r\nreklamkampanjer om att välja husläkare, då är det\r\ningen brist i kassakistan.</pre><pre>Hur förklar ni, Börje Hörnlund, att ni har råd med\r\nsådana utgifter när ni inte har råd att låta\r\nmänniskor behålla arbetet med att ta hand om\r\nbarnen, de äldre och de sjuka, eller att låta våra\r\nkulturarbetare utföra sitt arbete? Många av dem\r\nhar demonstrerat sin förtvivlan här utanför i dag.</pre><pre>När ni i regeringen realiserar ut Celsius och andra\r\nstatliga företag och skänker försäkringsbolag och\r\nfonder hundratals miljoner kronor, då talar ni\r\naldrig om budgetunderskottets storlek.</pre><pre>Hur förklarar ni, Börje Hörnlund, att ni anser er ha\r\nrätt att slumpa bort svenska folkets gemensamma\r\ntillgångar, samtidigt som ni försämrar\r\nutbildningsbidragen och tvingar\r\nberedskapsarbetarna att arbeta deltid?</pre><pre>Fru talman! Jag tror att svaret är givet. Det finns\r\ningen i regeringen som har arbete åt alla som sin\r\nhjärtefråga. Det är socialdemokrater och vänstern\r\nsom tycker att kampen mot arbetslösheten är den\r\nviktigaste politiska frågan, att satsningar på de\r\narbetslösa går före alla andra områden. Vi är för få\r\ni denna kammare för att få majoritet. Medborgarna\r\nfår snart sin chans igen, och jag hoppas att de tar\r\nden.</pre><pre>Trots att regeringspartierna i sin praktiska politik\r\ntydligt visar att andra saker är viktigare än aktiva\r\ninsatser för nya jobb, förstår jag inte hur ni\r\nresonerar när ni talar om att minska\r\nbudgetunderskottet genom att försämra för vanliga\r\nmänniskor. Vare sig man har ett arbete eller är\r\narbetslös måte man ju överleva. Därför betalar\r\nstaten just nu ut gigantiska belopp till de arbetslösa\r\ni kontantstöd. Det är ett stöd som man får för att\r\nman inte skall arbeta. Merparten av detta belopp\r\nfår staten låna ihop. Vi hade en diskussion om detta\r\nför en stund sedan.</pre><pre>Jag är övertygad om att det bland dem som har\r\nlyssnat i dag och som lyssnar just nu finns arbetslösa\r\nbyggnadsarbetare som har a-kassa för att de inte\r\nskall arbeta, trots att de vill arbeta. Samtidigt\r\ntvingas dessa byggnadsarbetare se hur barnens\r\nskolor förfaller, hur stort behovet är att bygga om\r\nbostäder åt de äldre och att bättre anpassa\r\nlägenheter åt människor med handikapp.</pre><pre>Nu har Börje Hörnlund möjligheten att förklara för\r\nbyggnadsarbetarna och andra arbetslösa varför\r\nregeringen hellre låter dem gå arbetslösa än låter\r\ndem utföra nödvändiga och viktiga investeringar\r\nför samhället.</pre><pre>Jag tror också att det bland åhörarna i dag har\r\nfunnits några som har mist eller kommer att mista\r\njobben i kommuner och landsting. Samtidigt\r\ntvingas de se sina arbetskamrater på dagis slita för\r\natt ta hand om barnen på ett bra sätt och se de\r\nanställda i äldrevården föra en ojämn kamp för att\r\nkunna ägna sig åt de äldre.</pre><pre>Nu har Börje Hörnlund chansen att förklara för de\r\nanställda i kommuner och landsting varför\r\nregeringen hellre låter dem gå arbetslösa än låter\r\ndem få delta i angelägna uppgifter inom vård och\r\nomsorg.</pre><pre>Det var ju inte länge sedan Börje Hörnlund själv\r\nvar ute och antydde att det nog skulle gå att ordna\r\nså att de kunde behålla jobben. Men den praktiska\r\npolitiken debatteras här och nu, och då ser den\r\nannorlunda ut.</pre><pre>Det är här och det är nu som de socialdemokratiska\r\nförslagen om mer pengar till byggande och pengar\r\ntill insatser för att kommunerna skall kunna behålla\r\nsina anställda i denna svåra arbetslöshetstid avvisas\r\nav den borgerliga majoriteten.</pre><pre>Vi politiker borde göra allt vi kan och litet till för\r\natt bekämpa arbetslösheten. Men i regeringens\r\npraktiska politik finns ingenting av det som antytts\r\ntill kommunalfolk och arbetslösa ute i landet.</pre><pre>Fru talman! Låt mig nämna några uppgifter som\r\nmed all önskvärd tydlighet visar att regeringen inte\r\nhar några ambitioner.</pre><pre>I våras beslutade riksdagen att AMS skulle få 28\r\nmiljarder till arbetsmarknadspolitiska insatser.\r\nSamtidigt försämrade riksdagen innehållet i olika\r\nbidrag och byråkratiserade bestämmelserna så att\r\nAMS nu inte når de mål som riksdagen har ställt\r\nupp.</pre><pre>Nu har AMS begärt att i stället få använda de\r\npengar som redan finns till insatser för reparation,\r\nombyggnad och tillbyggnad. Men inte ens denna\r\nmycket blygsamma begäran från AMS har de\r\nborgerliga partierna i riksdagen velat gå med på\r\nfullt ut.</pre><pre>Nu skulle jag vilja veta: Vad betyder det här?\r\nTänker regeringen i själva verket dra in dessa\r\nmedel från AMS? Tänker ni kanske finansiera\r\nvårdnadsbidraget eller fortsatta skattesänkningar\r\nmed dessa pengar?</pre><pre>Enligt uppgift kommer ni i budgetpropositionen att\r\ndra in ett antal miljarder kronor från AMS. Nu vill\r\njag att arbetsmarknadsministern ger mig och alla\r\nandra besked: Är detta korrekt? Säg nu inte att vi\r\nfår veta det i budgetpropositionen, för denna dag\r\noch denna stund är inte sådan att man kan göra så.</pre><pre>Skall de arbetslösa få betala ytterligare för vallöften\r\nom regeringspartiernas hjärtefrågor? Eller är det\r\nrent av så att tricksandet mellan regeringspartierna\r\noch Ny demokrati betyder kostnader inom andra\r\nområden, som skall betalas med högre\r\narbetslöshet?</pre><pre>Fru talman! Sveriges regering driver nu den\r\nnyliberala högerpolitik som skapat arbetslöshet i\r\nflera av Europas länder. De förhållanden den\r\nskapat börjar bli olidliga, inte bara för de\r\narbetslösa, utan för hela samhället. Därför\r\ndiskuteras nu, bl.a. på socialdemokratiskt initiativ,\r\nstora satsningar mot arbetslösheten inom EG:s\r\nram. Det är en ödets ironi att EG berömmer den\r\nsvenska arbetslinjen, samtidigt som den svenska\r\nregeringen avskaffar den.</pre><pre>Fru talman! För alla arbetslösa och alla oss som tror\r\npå ett jämlikt och gott samhälle är det en sorgedag\r\ni riksdagen. Riksdagen borde fatta beslut som\r\nbidrar till att vända Sveriges utveckling rätt igen\r\ngenom att stimulera ekonomin och satsa på\r\nnationella och mänskliga investeringar. Här vill jag\r\nsäga att vi tycker att det var bra att regeringen lade\r\nfram förslag om ett generellt anställningsstöd. Vi\r\nhar gjort om det litet grand, men vi stöder det\r\nförslaget. Jag tycker att alla politikområden bör dra\r\nåt samma håll.</pre><pre>Dessutom tycker jag att vi borde ha fattat beslut\r\nsom innebär att man stoppar slöseriet med\r\nmänskliga resurser genom att vända passivt\r\nkontantstöd till aktiva insatser.\r\nArbetsmarknadspolitiken måste återupprättas och\r\nåterfå sin heder.</pre><pre>Denna regering vill inte, förmår inte och orkar inte\r\nen sådan kraftsamling. Därför krävs det en annan\r\nregering. Jag säger som demonstranterna här\r\nutanför sade tidigare i dag: Provanställ aldrig mer\r\nen borgerlig regering!</pre><pre>Jag yrkar bifall till de socialdemokratiska\r\nreservationerna 1, 2, 5, 6, 7, 8, 9, 11, 13, 17, 18, 19,\r\n22 och 23.</pre><pre>(Applåder)</pre><pre>(forts.)</pre><pre>Ajournering</pre><pre>Kammaren beslöt kl. 18.02 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>8 §  (forts.)Arbetsmarknadspolitiska åtgärder\r\nför ungdomar och långtidsarbetslösa, m.m.</pre><pre>(forts. AU5)</pre><pre>Anf. 132  ARNE JANSSON (nyd):</pre><pre>Herr talman! Jag vill först yrka bifall till våra\r\nreservationer nr 10 och 12.</pre><pre>Det är med blandade känslor som jag yttrar mig i\r\ndetta ärende. En summering av betänkandet ger\r\nvid handen att man, i motsats till Ny demokratis\r\nsträvan att skapa förutsättningar för verkliga jobb,\r\nförsöker öka sysselsättningstillfällena -- vara vad\r\ndet vara månde -- för att statistikmässigt uppvisa ett\r\nbättre förhållande på arbetsmarknaden inför\r\nkommande val.</pre><pre>Jag tror att det var professor Ulf af Trolle som sade:\r\n''Statistik är som en BH. Den framhäver det\r\nintressanta men döljer det väsentliga.''</pre><pre>Ungdomsarbetslösheten är skrämmande. Flera\r\nårskullar går utan jobb. Alla krafter måste sättas in\r\nför att vrida utvecklingen i rätt riktning för våra\r\nunga.</pre><pre>Det är bra att företagen nu får bidra till\r\nfinansieringen av ungdomspraktiken. Bidraget\r\nkunde ha varit annorlunda och konstruerat på ett\r\nmer ändamålsenligt sätt. Förslaget om ett\r\nmodifierat system med ungdomspraktik är även i\r\nandra delar icke invändningsfritt.</pre><pre>En modell som vi under förhandlingsomgångarna\r\nframfört går ut på följande. Den som har haft en\r\nungdomspraktikant under sex månader med\r\nfinansieringsbidrag och fortsätter en andra period,\r\nskulle kunna få restitution på den avgift som erlagts\r\nden första perioden. Efter en andra period skulle\r\nrestitutionen, dvs. återbetalningen, kunna ske av\r\ndet under denna period erlagda bidraget, om\r\npraktikanordnaren då tillsvidareanställer den unge.\r\nPå så sätt kunde man möjligen avvara såväl\r\nrekryteringsstöd som GAS för unga människor.\r\nGenom att anpassa ett rekryteringsstöd kan detta\r\nsystem även omfatta dem som fyllt 25 år.</pre><pre>Det föreslagna systemet visade sig naturligtvis vara\r\nför enkelt, för effektivt, för lätt att administrera,\r\nsvårare att missbruka samt ha en alltför stor\r\nmorotseffekt. Ungdomarna skulle därtill plötsligt\r\nfå ett helt annat ''egenvärde'' samt en betydligt\r\nstörre möjlighet till en anställning än enbart en\r\nsysselsättning.</pre><pre>Vid förda förhandlingar i detta ärende lovade\r\nemellertid regeringsföreträdare att ta in första\r\ndelen av vårt förslag. Vi konstaterar kallt att denna\r\növerenskommelse har brutits. Det finns inte med i\r\nbetänkandet. Allt slags morotseffekt för\r\nföretagarna är alltså nu borta.</pre><pre>I nuvarande läge, och då en sådan modell kanske\r\nbehöver studeras ytterligare, har jag emellertid\r\nansett att jag bör biträda den utformning av\r\nförslaget om ungdomspraktik som regeringen nu\r\nhar lagt fram, eftersom syftet trots allt är att få ut\r\nunga människor på arbetsmarknaden efter\r\nfullgjord praktik.</pre><pre>Vi återkommer inom en månad i ärendet om\r\nfinansieringsmodellen, nu i form av en motion, som\r\nvi räknar med skall snabbehandlas.</pre><pre>Vidare anser vi att ungdomar som fått en\r\npraktikplats före 25-årsdagen bör få fortsätta den\r\nutlovade praktiktiden, även om 25-årsdagen\r\ninträffar under denna period.</pre><pre>Enligt regeringen och utskottet skall bl.a.\r\nungdomar med utländskt medborgarskap\r\nprioriteras. Av rapporter från Statistiska\r\ncentralbyrån, Riksrevisionsverket, Statens\r\ninvandrarverk samt invandrarförvaltningar\r\nframgår att många utlänningar utestängs från\r\narbetsmarknaden på grund av bristande kunskaper\r\ni det svenska språket. Detta i sin tur beror på att\r\nansvariga politiker -- i motsats till politiker i andra\r\nländer -- inte ställer några som helst krav på\r\nkompetens i det svenska språket. Detta visas bl.a.\r\nav ett i riksdagen antaget utskottsbetänkande,\r\nSfU1, i vilket ansvariga rikspolitiker fortfarande\r\ninte är beredda att ställa några krav på kompetens\r\ni svenska, varför en av de större spärrarna till\r\narbetsmarknaden fortfarande kvarstår. Att en\r\ngrupp utan nödvändiga språkkunskaper skall\r\nprioriteras vid användningen av den\r\narbetsmarknadspolitiska åtgärdsarsenalen är\r\nuppseendeväckande och på förhand dömt att\r\nmisslyckas.</pre><pre>Glädjande kan vi konstatera att utskottet anser att\r\nvår skrivning beträffande praktiktiden under\r\nferietid är så nära regeringens uppfattning att den\r\ninte bör föranleda någon åtgärd.</pre><pre>Vi kan notera att akademikerna nu -- enligt vårt\r\nförslag -- även har möjlighet att utnyttja\r\nungdomspraktikplatserna.</pre><pre>Mer eller mindre mot vår vilja har vi gått med på\r\nALU. ALU var av regeringen avsedd som en\r\nsistahandsåtgärd inom a-kasseperioden, sedermera\r\näven KAS. I stället är det så att ALU ofta -- alltför\r\nofta -- används som en förstahandsåtgärd vid\r\narbetslöshet. Inom detta område har påtagliga\r\nundanträngningseffekter på arbetsmarknaden\r\nuppdagats, vilket även noterats av regeringen.\r\nUtskottet har även påtalat detta i sin skrivning på\r\nett uppmärksammande sätt, varför jag förmodar att\r\ntillsynsmyndigheterna noga noterar detta. Den\r\npartiska uppföljningen, som TEMO redogjort för,\r\nkan jag dock inte acceptera. En utredning skall vara\r\nopartisk och inte belysa ALU från ett enda håll.</pre><pre>Med tanke på att ''lill-AMS'' nu inrättas, dvs. ALU-\r\ndelegationen, samt de möjligheter den har att\r\npåverka utvecklingen av ALU i nydemokratisk\r\nriktning, kommer vi enträget och noga att hålla oss\r\ninformerade.</pre><pre>Vi hoppas att den parlamentariskt tillsatta\r\nkommittén, som skall utvärdera alla\r\narbetsmarknadspolitiska åtgärder -- där även ALU\r\ningår -- skall påvisa att vi hade fel. Indikationer\r\ntyder tyvärr på att vi även här kommer att få rätt.</pre><pre>Efter en nästintill mördande kritik, inte minst från\r\nLagrådet och socialförsäkringsutskottet, lyckades\r\nborgarna träffa en överenskommelse med\r\nSocialdemokraterna och på några dagar skriva\r\n''välgenomtänkta'' lagar gällande GAS.</pre><pre>Vi kan bara konstatera att vi, trots det\r\nhelrenoverade förslaget, fortfarande har rätt i vår\r\nkritik:</pre><pre>-- GAS leder till minskade kostnader för företag\r\nsom ändå är framgångsrika och skall nyanställa.</pre><pre>-- GAS får även företag som nyanställer på grund\r\nav ökad orderingång.</pre><pre>-- GAS är en statlig gåva -- utan urskillning -- till\r\nnäringslivet.</pre><pre>-- GAS kan lätt missbrukas. Ett framgångsrikt\r\nföretag kan t.ex. knycka kvalificerad arbetskraft\r\nfrån ett företag som går knackigt och dessutom\r\nbetala mindre för honom eller henne. Skulle det\r\n''knackiga företaget'' ersättningsanställa blir det\r\ningen rabatt på socialavgifterna.</pre><pre>-- GAS har ingen inriktning mot unga\r\narbetssökande. Det sägs inget om några\r\nåldersgränser.</pre><pre>-- GAS ställer inte heller några krav på att man\r\nmåste vara arbetslös.</pre><pre>-- GAS definierar inte vad verksamhet,\r\nverksamhetsgren eller intressegemenskap innebär.\r\nDet är återigen lätt att missbruka.</pre><pre>-- GAS kan även lätt missbrukas av företag som\r\nsnabbt omsätter personal. Spärregeln hinner aldrig\r\nslå till.</pre><pre>Den nya GAS-lagen är ett teoretiskt hastverk och\r\nhar ingen förankring i verkligheten. Den är ihålig\r\noch uppmuntrar snarare till missbruk än till\r\nstimulering.</pre><pre>Vi inom Ny demokrati har den uppfattningen att\r\ndet starkt kan ifrågasättas om regeringens syfte\r\nmed att införa ett generellt anställningsstöd\r\nverkligen kan nås. Regeringen säger nämligen att\r\nden vill uppmuntra till tidigareläggning av\r\nanställningar och att den vill ersätta övertidsarbete\r\nmed vanliga arbeten.</pre><pre>Om förslaget genomförs kommer det sannolikt att\r\nleda till en konkurrenssnedvridning och skapa olika\r\nförutsättningar för marknadens företag.</pre><pre>Ungdomar måste enligt vår mening prioriteras och\r\nges en rimlig chans att komma ut på den reguljära\r\narbetsmarknaden. Som jag tidigare framfört,\r\nsaknar förslaget inriktning mot de unga\r\narbetssökande -- de som inget hellre vill än att få ett\r\narbete. I vår motion om inriktningen av den\r\nekonomiska politiken har vi lämnat förslag som på\r\nett rättvist och effektivt sätt leder till att fler, särskilt\r\nungdomar, får arbete.</pre><pre>De nya jobben skapas inte i etablissemanget, utan\r\ni de nya företagen. Det är kanske inte i första hand\r\nfler anställda Sverige behöver, utan fler\r\nentreprenörer och företagare.</pre><pre>Nuvarande konstruktion av GAS måste avstyrkas.\r\nDet har vi gjort i vår reservation. Vissa små\r\nglädjeämnen finns dock i betänkandet. Ett av dessa\r\när att utskottet på initiativ av Ny demokrati gör ett\r\ntillkännagivande till regeringen att låta de\r\nvuxenstuderande inom komvux och liknande som\r\npåbörjat sin utbildning före den 1 juli få fortsätta\r\nsamt avsluta sin utbildning under våren 1994 på\r\nsamma bidragsnivå som de gått in på.</pre><pre>Herr talman! Vissa avsnitt i betänkandet, som de\r\nsom gäller lärlingar och ROT, kommer Robert\r\nJousma och Peter Kling att ta upp i sina\r\nanföranden.</pre><pre>Anf. 133  HANS ANDERSSON (v):</pre><pre>Herr talman! Ingela Thalén talade om hur viktigt\r\nkravet arbete åt alla är inom arbetarrörelsen. Jag\r\ndelar till fullo den bedömningen. Därför lider jag\r\nfaktiskt av den oambitiösa sysselsättningspolitik\r\noch arbetsmarknadspolitik som regeringen står för.</pre><pre>Statistiken talar i dag sitt tydliga språk.\r\nArbetslösheten är oerhört stor. Ungefär 13,5 %\r\nstår utanför den ordinarie arbetsmarknaden, varav\r\nungefär 8,5 % befinner sig i öppen arbetslöshet.\r\nDet är rejäla ökningar, och ökningarna sedan ett år\r\ntillbaka är störst när det gäller de prioriterade\r\ngrupperna. T.ex. har långtidsarbetslösheten ökat\r\nmed 73 %.</pre><pre>Arbetsmarknadsläget är egentligen förtvivlat.\r\nPrognosen är inte bättre inför nästa år. Det är sant\r\natt varslen har blivit färre. Det är sant att\r\nlönsamheten i industrin är bättre. Men å andra\r\nsidan reser det sig hot, exempelvis inom\r\nkommunsektorn. Prognosen är enligt vad vi kan se\r\nsom sagt dålig.</pre><pre>På grund av sjukdom kunde jag inte få med min\r\nmeningsyttring i betänkandet. Jag skall därför\r\nbörja med att ange de yrkanden som jag ställer för\r\nVänsterpartiets del.</pre><pre>De reservationer som Ingela Thalén här har yrkat\r\nbifall till stöder vi med några undantag. Därutöver\r\nhar jag följande yrkande. I moment 1 yrkar jag\r\nbifall till motion A17, yrkande 1 och 2, i moment 24\r\ntill motion A16 yrkande 14, i moment 32 till motion\r\nA17 yrkande 6 och i moment 34 till motion A17\r\nyrkande 8.</pre><pre>Propositionen och utskottsbetänkandet handlar till\r\nmycket stor del om dem som kallas för\r\nlångtidsarbetslösa och ungdomar. Men det är\r\nväldigt litet som görs för långtidsarbetslösa och\r\nungdomar. Egentligen har de intressanta initiativen\r\nkommit från annat håll än regeringen -- de finns i\r\noppositionens motioner.</pre><pre>Låt mig bara mycket kort sammanfatta vad vi\r\nmenar med sysselsättningspolitik. För det första\r\ninnebär det att skapa bättre efterfrågan, framför\r\nallt genom omfördelning. Där ingår den fråga vi\r\ndiskuterade för någon timme sedan, nämligen att\r\nhöja ersättningsnivåerna i\r\narbetslöshetsförsäkringen, vilket skulle skapa en\r\nbättre effektiv efterfrågan. Det skulle dra pengar\r\nsom i dag finns på sparkonton hos\r\nhöginkomsttagare och omsätta dem i effektiv\r\nefterfrågan hos låginkomsttagare och arbetslösa.</pre><pre>För det andra krävs det en rejäl satsning på\r\ninfrastruktur och ROT-program. Det krävs\r\nindustribeställningar, inte minst på det område där\r\nSveriges framtid till stor del ligger -- modern\r\nenergiteknik, modern miljöteknik. Det går att\r\nsnabbt få fram jobb om man satsar på\r\nlandskapsvård och kulturminnesvård.\r\nNäringspolitiska initiativ,\r\nunderleverantörsprogram, ett förstärkt\r\nexportkreditgarantisystem, osv. är sådant som\r\nskapar möjligheter för den svenska industrin.\r\nLönsamheten finns där redan.</pre><pre>Kommunsektorn måste ges möjligheter att\r\nförändra sig dels arbetsorganisatoriskt och med\r\nförsök vad gäller arbetstidsförkortningar, dels\r\ngenom kompetensutveckling, utbildning.\r\nUtbildningssektorn måste förstärkas på alla nivåer.\r\nSverige har halkat efter på det området.</pre><pre>Två saker vill jag särskilt nämna -- gång på gång har\r\nvi debatterat det i kammaren, men ingenting görs.\r\nDet ena är övertiden. Övertiden måste bringas ned.\r\nDet är orimligt med ett övertidsuttag motsvarande\r\n50 000, 60 000, 70 000 anställda, som i dag rent\r\nteoretiskt förekommer, samtidigt som vi har\r\nrekordarbetslöshet. Det andra är att vi måste\r\npåbörja en arbetstidsförkortning. En arbetsdelning\r\när inte lösningen på svensk sysselsättnings problem,\r\nmen det är ett komplement.</pre><pre>Arbetsmarknadspolitiken måste inriktas på den\r\nordinarie arbetsmarknaden. Därför såg vi från\r\nVänsterpartiet det som ett steg framåt när förslaget\r\nom GAS kom -- det har formen av ett marginellt\r\nsysselsättningsstöd, som vi har föreslagit flera\r\ngånger, senast i våras.</pre><pre>Kompetensutvecklingen släpar fortfarande efter.\r\nDet har ännu inte tagits några initiativ som bygger\r\npå kompetensutredningen, som kom för över ett år\r\nsedan. Företagsstödet inom tillverkningsindustrin\r\nhar dragits ned. Tiden är inne att kraftigt arbeta\r\nmed rekryteringsstöd för att komma åt de\r\narbetstillfällen som faktiskt finns på den ordinarie\r\narbetsmarknaden.</pre><pre>Beredskapsarbeten där så krävs -- mycket bra, men\r\ndet gick ju inte när regeringen drog ned\r\nsubventionsgraden. Då har varken stat eller\r\nkommuner råd att bygga upp beredskapsarbeten.\r\nBeredskapsarbeten ligger annars inom ramen för\r\nindividens kompetens och är bra, särskilt om man\r\nhade haft kvar 40-timmarsveckan, som vi har\r\nföreslagit.</pre><pre>Arbetsmarknadsutbildningen har sjunkit\r\ndrastiskt -- med ungefär 40 % -- samtidigt som vi\r\nhar en kraftig ökning av arbetslösheten. Det är inte\r\nså konstigt. Regeringen drog ned resurserna till\r\narbetsmarknadsutbildning och framför allt\r\nutbildningsbidragen, dvs. studiefinansieringen för\r\nvuxna människor som tvingas ut i arbetslöshet och\r\ninte kunde ha fått en bättre åtgärd riktad mot sig än\r\nyrkesutbildning.</pre><pre>Generellt sett är vi mycket kritiska mot den\r\nutformning som regeringens arbetsmarknadspolitik\r\nhar fått. Det har handlat om att minska\r\nstyckkostnaden, det har handlat om att\r\nåstadkomma en lägre kvalitet. Det är allt fler som\r\ngår på passivt stöd, och det är allt fler som inom\r\nramen för arbetsmarknadspolitik går på de s.k.\r\nsistahandsåtgärderna -- ungdomspraktik och ALU.\r\nDet är de i särklass största åtgärdsposterna i dag.\r\nDet gör egentligen bara situationen värre att\r\nanslaget till ALU dessutom inte ligger inom ramen\r\nför B2-anslaget, inom ramen för\r\nArbetsmarknadsverkets budget, utan tas upp som\r\nen checkkredit -- man lånar till den\r\nverksamhetsformen.</pre><pre>Både Riksdagens revisorer och AMS har påpekat\r\natt det här inte är rimligt. I den fördjupade\r\nanslagsframställningen från början av hösten finns\r\nen mycket stark kritik av detta förhållande, och en\r\nmycket allvarlig kritik mot det har också framförts\r\nav Riksdagens revisorer. Jag instämmer helt i den\r\nbedömningen.</pre><pre>I propositionen framläggs ett antal förslag. Det\r\nförsta gäller ungdomspraktiken. Förslaget är\r\negentligen att man skall kunna gå två\r\nsexmånadersperioder i stället för en hos samma\r\narbetsgivare -- den andra perioden om man utlovas\r\nanställning. Men om jag nu skall ha anställning --\r\nvarför skall jag då gå och dra på ungdomspraktik i\r\nytterligare sex månader?</pre><pre>Till råga på allt föreslår regeringen att man inför\r\nfinansieringsavgifter -- 1 000 kr första\r\nsexmånadersperioden och 3 000 kr den andra\r\nperioden. Jag anser att det av olika skäl är\r\nfullständigt fel att göra detta. Alla bedömare menar\r\natt det kommer att bli svårare att hitta\r\npraktikplatser när de kostar pengar. Inte minst\r\nkommer det att gälla praktikplatser inom\r\nkommunsektorn. Det blir alltså färre platser, inte\r\nfler.</pre><pre>Det kommer att kosta en hel del pengar att\r\nadministrera indragningen av dessa tusenlappar.\r\nNär man nu måste betala för praktiken kommer det\r\natt bli ännu svårare att skilja mellan arbete och\r\npraktik. Ingenting talar för att detta är en vettig\r\nåtgärd. Det kommer att bli färre platser. Det\r\nkommer att bli svårare att administrera, och det blir\r\nännu oklarare regler vad gäller arbete och praktik.</pre><pre>Utskottet föreslår att en ALU-delegation skall\r\ninrättas. Det är mycket klart vilka uppgifter den\r\nskall ha. Däremot är det mindre klart vilken\r\nkompetens den skall ha. Huvuduppgiften skall vara\r\natt se till att ALU-verksamheten kraftigt\r\nexpanderar.</pre><pre>Mer än 50 000 personer omfattas i dag av ALU-\r\nverksamheten. Det verkar inte vara så lätt att utöka\r\nverksamheten. Framför allt är alldeles för många\r\nmänniskor indragna i den. Detta börjar ställa till\r\nproblem just med tanke på konkurrensen med den\r\nordinarie arbetsmarknaden. Dessutom tar man\r\növer mycket viktiga uppgifter som borde ligga inom\r\nramen för normal kommunal verksamhet. Det\r\nhandlar om miljövård, turism och friluftsliv. Det är\r\nen mängd olika verksamheter som har den här\r\nkaraktären.</pre><pre>Det allra värsta är, som jag nämnde tidigare, att\r\nALU finansieringsmässigt inte kan konkurrera med\r\nandra åtgärder. Därmed blir det en mycket\r\noambitiös åtgärd. För den enskilde är detta t.ex.\r\nmycket mer lönsamt än att gå på\r\narbetsmarknadsutbildning.</pre><pre>Det tredje området är GAS. GAS är ett marginellt\r\nsysselsättningsstöd. Som det förelades riksdagen\r\nvar det inget bra förslag. Det var tekniskt dåligt.\r\nDet tog inte hänsyn till säsongsvariationer. Trots\r\nallt signalerade vi direkt att det nu\r\nkonjunkturmässigt är rätt tillfälle att införa en regel\r\nav denna typ. Det är ett tillfälligt stöd. Syftet är att\r\növertidsarbete skall omvandlas till ordinarie\r\narbete. Vi sade att det åtminstone måste vara en\r\ngräns på sex månader, så att man inte drabbas av\r\nrena säsongsarbeten. Så har det också blivit.</pre><pre>Arbetsmarknadsutskottet har omkonstruerat\r\nförslaget och försökt sätta upp en del staket. Det\r\nhar blivit en viss kontroll av verksamheten. Jag\r\nhoppas att detta skall ge något resultat och att det\r\nskall ge jobb åt ett antal människor som annars\r\nskulle stå utanför arbetsmarknaden.</pre><pre>Trots detta framstår huvudresultatet som negativt.\r\nUngdomspraktiken och ALU ger inget positivt\r\nresultat alls. Det är snarast negativa, i den\r\nmeningen att kvaliteten på\r\narbetsmarknadspolitiken ytterligare försämras.</pre><pre>Utbildning inom kommunerna, ROT-program,\r\nberedskapsjobb, arbetsmarknadsutbildning och\r\nhöjt utbildningsbidrag är en provkarta på frågor\r\nsom har tagits upp i reservationer och i de punkter\r\nsom jag yrkar på. Dessa frågor lyser med sin\r\nfrånvaro.</pre><pre>Nu återstår det för regeringen att ta dessa\r\nkatastrofala arbetslöshetssiffror på mycket större\r\nallvar än man i dag gör. Det finns pengar, som\r\nIngela Thalén, påpekade. Åtminstone förbrukar\r\nregeringen pengar på en mängd onödiga ting i\r\njämförelse med att sätta folk i arbete.</pre><pre>Inget är lönsammare för människor och\r\nsamhällsekonomi än att människor är i arbete.\r\nInget är mer kostsamt än arbetslöshet. Det kan\r\naldrig vara en god idé att ha passiva och\r\nlågkvalitativa åtgärder för att upprätthålla folk\r\nutanför den öppna arbetslösheten när möjligheter\r\nfinns att göra ambitiösa insatser inom vården,\r\nomsorgen, byggnadsbranschen och utbildningen.</pre><pre>Mina slutord blir: Med tanke på innehållet i\r\npropositionen -- den handlar om långtids- och\r\nungdomsarbetslösheten -- är det ett rasande\r\noambitiöst lagförslag som läggs fram.</pre><pre>Det vi över huvud taget har kunnat acceptera har vi\r\nfått göra om, därför att kvaliteten på lagförslaget\r\nvar dålig. Jag är ändå glad över att vi nu har hittat\r\nformen för ett sysselsättningsstöd. Jag förutsätter\r\natt det kommer att ge effekter.</pre><pre>Jag vill bara notera att vi får ta ett nappatag till när\r\ndet gäller frågor om t.ex. utbildning och ROT-\r\ninsatser. Vi får återkomma under motionstiden i\r\njanuari. Utskottet har nämligen inte nappat på de\r\nväldigt klara signalerna från\r\nArbetsmarknadsstyrelsen. AMS föreslog rejäla\r\nomdisponeringar inom B 2-anslaget för att kunna\r\ngöra bästa nytta av redan anslagna pengar till\r\narbetsskapande åtgärder.</pre><pre>Anf. 134  HARALD BERGSTRÖM (kds):</pre><pre>Herr talman! Allra först vill jag yrka bifall till\r\nutskottets förslag i samtliga moment i hemställan.</pre><pre>I prop. 1993/94:66 har regeringen en rad förslag om\r\nförändringar och anpassning av ungdomspraktiken\r\noch ALU. Vidare finns ett nytt förslag om GAS.\r\nDet är ett ettårigt generellt anställningsstöd.\r\nPropositionen handlar också om ytterligare\r\nsatsningar på s.k. kommunala ROT-program m.m.</pre><pre>Jag skulle vilja läsa ett litet avsnitt i betänkandet\r\nsom handlar om utskottets överväganden när det\r\ngäller inriktningen av politiken. På s. 11 står det:</pre><pre>''Den inriktning av politiken som förordats i de av\r\nriksdagen godkända betänkandena 1992/93:AU11\r\noch 1992/93:AU19 -- -- -- samt det av riksdagen\r\ngodkända betänkandet 1992/93:FiU30 -- -- -- bör\r\ndärför enligt utskottets uppfattning i allt väsentligt\r\nligga fast även inför det kommande budgetåret.''</pre><pre>Jag säger inte mer om arbetsmarknadspolitikens\r\ninriktning. Envar kan läsa mer i utskottets\r\nbetänkande om detta. Majoriteten av utskottet står\r\nbakom dessa skrivningar.</pre><pre>Ungdomspraktiken blev efter beslutet våren 1992\r\nsnabbt en stor arbetsmarknadspolitisk åtgärd. Det\r\när bra, i synnerhet som undersökningar visar att\r\nden s.k. undanträngningseffekten är liten. Minst\r\nlika viktigt är att mer än var femte av dem som har\r\nanvisats ungdomspraktik har fått fortsatt fast\r\nanställning på den arbetsplats som de har anvisats.</pre><pre>Vi får inte glömma att en åtgärd som denna hela\r\ntiden måste utvärderas i ljuset av hur\r\narbetsmarknadsläget ser ut. Om uttrycket tillåts vill\r\njag säga att gränsen mellan anställning och praktik,\r\narbete och undervisning, faktiskt inte är helt\r\nglasklar. Dessutom är det en sistahandsåtgärd. Så\r\nfort förbättringar kan skymtas måste åtgärdens\r\nfortlevnad diskuteras.</pre><pre>Tecknen på att arbetsmarknadsläget nu börjat\r\nljusna tycks vara så säkra att tiden är kommen för\r\natt försiktigt börja förändra reglerna för den åtgärd\r\nsom så att säga inleder nedmonteringsprocessen. Vi\r\nkristdemokrater välkomnar detta. Men det gäller\r\natt vara vaksam. De förändringar som regeringen\r\nföreslår om en finansieringsavgift får inte bli en\r\nbroms som gör att arbetslösheten stiger därför att\r\nföretagare inte vill betala den blygsamma avgiften.</pre><pre>Arne Jansson nämnde tidigare att vi inom\r\nutskottets majoritetsgrupp förde samtal om att\r\navgiften kanske skulle göras återbetalningsbar --\r\ndetta för att öka incitamenten hos företagaren att\r\ntillsvidareanställa den unge. Vi har dock, i stället\r\nför ett restitutionsförfarande, valt att ge regeringen\r\nett vidgat bemyndigande att vid behov, om inte\r\nvolymen på åtgärden blir vad som planeras, ändra\r\nnivån på avgiften.</pre><pre>Målet måste hela tiden vara att snabbast möjligt få\r\nut de unga i ordnad sysselsättning. Ett viktigt skäl\r\nför att ge regeringen ett vidgat bemyndigande är att\r\ndet går snabbare att ändra nivån på\r\nfinansieringsavgiften på det sättet än att i en\r\nproposition söka riksdagen för förnyat beslut om\r\ndet visar sig att avgiften försvårar för oss att nå\r\nplanerade nivåer.</pre><pre>Utskottsmajoriteten stöder därför regeringens\r\nförslag om en finansieringsavgift på 1 000 kr per\r\nmånad under den första anvisningsperioden på sex\r\nmånader och 3 000 kr per månad för den andra\r\nperioden. Den andra praktikperioden får dessutom\r\ninte ordnas förrän efter det att det har gjorts en\r\növerenskommelse med arbetsgivaren i fråga om att\r\nden unge skall anställas senast vid praktikperiodens\r\nutgång. Utskottets majoritet ställer sig också\r\nbakom att åtgärden förlängs t.o.m. den 30 juni 1995\r\noch dessutom, vilket är viktigt, att den s.k.\r\nsommararbetsmarknaden till en del öppnas för\r\nungdomspraktikanter.</pre><pre>Utskottsmajoriteten föreslår att även\r\nungdomspraktiken för akademiker tas in under\r\nregeringens bemyndigande för att snabbt kunna\r\nförändras vid behov, med avseende på t.ex. en\r\nfinansieringsavgift.</pre><pre>Utskottsmajoriteten avvisar det\r\nsocialdemokratiska förslaget om att endast tillåta\r\nfyra månaders praktikperiod följt av ett förhöjt\r\nrekryteringsstöd som i sex månader skulle ge 80 %\r\nbidrag till lönen. Vi anser helt enkelt inte att den\r\nmetoden är den rätta för att försiktigt påbörja en\r\nutfasning eller anpassning av ungdomspraktiken till\r\nen ljusnande arbetsmarknad.</pre><pre>Herr talman! När det gäller ALU föreslår\r\nregeringen att man skall förlänga tiden för åtgärden\r\nytterligare ett halvt år t.o.m. den 30 juni 1995.\r\nALU är den åtgärd som har tillkommit för att\r\nstärka arbetslinjen i ett mycket besvärligt\r\narbetsmarknadsläge.</pre><pre>Utskottsmajoriteten är väl medveten om de faror\r\nsom lurar med en åtgärd som ALU.\r\nUndanträngningseffekten får inte negligeras. Det\r\när därför vi ställer oss bakom regeringens förslag\r\nom inrättande av en speciell ALU-delegation. Den\r\nuppräkning av tänkta arbetsuppgifter som\r\nregeringen gör i propositionen visar att\r\ndelegationens stödjande funktion för anordnandet\r\nav ALU och för att se efter\r\nundanträngningseffekten behövs.</pre><pre>Beträffande kringkostnaderna för ALU anser\r\nutskottsmajoriteten att de 450 miljoner som\r\nregeringen föreslår bör reduceras till 325 miljoner.\r\nAv dessa medel bör 15 miljoner anvisas för\r\nresebidrag och 5 miljoner för ALU-delegationens\r\nkostnader.</pre><pre>Regeringen har tagit initiativ till en parlamentarisk\r\nkommitté för att ungdomspraktiken och ALU\r\nliksom hela det arbetsmarknadspolitiska fältet skall\r\ngenomlysas i alla sina aspekter.\r\nUtskottsmajoriteten stöder tanken att det verkligen\r\nbehövs en ordentlig översyn och genomlysning,\r\ninte minst i ljuset av riksdagens revisorers rapport\r\n1993/94:1 Arbetsmarknadspolitik, en granskning\r\nav åtgärder mot arbetslöshet.</pre><pre>I ett läge då signalerna om att konjunkturen\r\näntligen vänt uppåt blir starkare och säkrare för\r\nvarje dag samtidigt som övertidsuttaget motsvarar\r\nupp emot 70 000 tillsvidareanställningar, behövs\r\ndet något som gasar på näringslivets lust och vilja\r\natt anställa. Man skall inte vänta i det längsta,\r\neftersom man därigenom kanske sliter otillbörligt\r\npå människor. Jag har full förståelse för den\r\nförsiktighet och avvaktan som det stora\r\növertidsuttaget just nu speglar hos landets\r\nföretagare och arbetsgivare. Man undrar om\r\nvändningen är hållfast. Det är därför som GAS\r\nbehövs.</pre><pre>Det är fråga om en reduktion av\r\narbetsgivaravgiften på 15 procentenheter som ett\r\ngenerellt anställningsstöd gällande nyanställda\r\nunder år 1994. Arne Jansson kritiserar åtgärden ur\r\nolika aspekter för att den inte skulle vara tillräckligt\r\nträffsäker. Men om den skulle specialdestineras så\r\nvore den ju inte generell. Det var just att stödet är\r\ngenerellt som är finessen.</pre><pre>Det är glädjande att konstatera att efter teknisk\r\njustering med hjälp av socialförsäkringsutskottet av\r\nhur reduktionen skall genomföras har\r\narbetsmarknadsutskottet en bred majoritet för att\r\ngasa på.</pre><pre>Herr talman! I betänkande AU5 tas det vidare upp\r\nen rad förslag som jag inte skall gå in på, utan jag\r\nbara yrkar bifall till dem.</pre><pre>Jag vill dock nämna några ord om att utskottets\r\nmajoritet föreslår att regeringen bemyndigas att\r\ninom ramen för innevarande budgetårs anslag\r\navsätta sammanlagt 600 miljoner kronor för\r\nreparation och om- och tillbyggnad av kommunala\r\nfastigheter. Av denna summa skall 100 miljoner\r\nöronmärkas för äldreboende. De regler som finns\r\ni en särskild förordning om ombyggnadsbidrag för\r\näldrebostäder gäller för dessa pengar. Det här är\r\nbra.</pre><pre>De initiativ som AMS redan har tagit i syfte att\r\nbegränsa varsel och uppsägningar i den kommunala\r\noch landstingskommunala sektorn är också bra. Vi\r\nvill från utskottsmajoriteten understryka vikten av\r\natt dessa initiativ leder fram till att arbetslösheten i\r\ndenna sektor begränsas och att man underlättar för\r\nde nödvändiga strukturrationaliseringarna.</pre><pre>Herr talman! Det sagda får räcka. Jag yrkar än en\r\ngång bifall till utskottets hemställan i betänkande\r\nAU5.</pre><pre>Anf. 135  INGELA THALÉN (s) replik:</pre><pre>Herr talman! Jag vill korrigera Harald Bergström\r\npå ett par punkter. För det första togs både lag och\r\njustering av GAS fram i arbetsmarknadsutskottet\r\noch på dess kansli.</pre><pre>För det andra utgår jag ifrån att det var en\r\nfelsägning när Harald Bergström sade att\r\npropositionen om åtgärder mot\r\nungdomsarbetslöshet och långtidsarbetslöshet\r\nockså innehöll förslag om reparation, ombyggnad\r\noch tillbyggnad. Det gjorde inte den här\r\npropositionen. Men den borde ha gjort det.\r\nDäremot innehöll betänkandet ett antal synpunkter\r\noch förslag på det området.</pre><pre>Harald Bergström sade också att\r\narbetsmarknadsläget har ljusnat och att åtgärder då\r\nmåste dras ned. Anser Harald Bergström att\r\narbetsmarknadsläget har ljusnat när det finns\r\nsammanlagt 580 000 öppet arbetslösa i kategori ett\r\noch två. Det är en ökning från 445 000 förra året till\r\n580 000 i år. Kan det betraktas som att\r\narbetsmarknadsläget har ljusnat? Det tycker jag är\r\nen märklig uppgift.</pre><pre>Vidare sade Harald Bergström att det\r\nsocialdemokratiska förslaget om ungdomspraktik\r\nkopplat till ett rekryteringsstöd inte är något bra\r\nförslag för att fasa in ungdomar på\r\narbetsmarknaden. Betyder det att Harald\r\nBergström också tillbakavisar det avtal som\r\nverkstadsindustrierna och\r\nMetallindustriarbetareförbundet har gjort? De har\r\nvalt just den här konstruktionen för att säkerställa\r\nunga människor ett arbete inom den branschen.</pre><pre>När det gäller arbetslivsutveckling m.m. säger\r\nHarald Bergström att ALU-delegationen skall\r\nbevaka att arbetslivsutvecklingen inte får oanade\r\nproportioner och att den inte konkurrerar ut andra\r\narbeten. Jag kan bara referera till några ledord i\r\nuppdraget till delegationen. Delegationen skall\r\nmobilisera näringsliv, kommuner och landsting.\r\nDen skall se till att man tar fram eftersatta områden\r\nför att göra insatser. Den skall organisera insatser\r\noch utarbeta program. För mig innebär detta något\r\nhelt annat än att man ser till att man inte\r\nkonkurrerar i andra verksamheter.</pre><pre>Anf. 136  HARALD BERGSTRÖM (kds)\r\nreplik:</pre><pre>Herr talman! Jag beklagar felsägningen om\r\nproposition respektive betänkande.</pre><pre>Herr talman! När det gäller en utfasning av\r\nungdomspraktiken i en ljusnande arbetsmarknad\r\nsade jag att det gäller att vara vaksam, Ingela\r\nThalén. Det finns säkra tecken på att\r\narbetsmarknaden ljusnar. Då gäller det att vara\r\nvaksam, så att vi kommer rätt. Vi får inte vara för\r\nsent ute, inte heller för tidigt. Regeringen måste få\r\ninstrument för att kunna vara vaksam på rätt sätt.</pre><pre>Jag uppfattar det som att ALU-delegationen också\r\nskall se till att det inte blir för stora\r\nundanträngningseffekter. Om man bara så att säga\r\nkör ut arbetslösa i ALU-projekt osv. får man\r\nundanträngningseffekter. Men visst ligger det i\r\ndelegationens uppgift att vara försiktig, så att man\r\ninte får oönskade effekter. Det uppfattar jag som\r\nen självklarhet.</pre><pre>Ingela Thalén ställde en fjärde fråga om att\r\nmobilisera. Den hann jag tyvärr inte notera, så den\r\nfår jag återkomma till.</pre><pre>Anf. 137  INGELA THALÉN (s) replik:</pre><pre>Herr talman! Jag konstaterade också att Harald\r\nBergström sade att regeringens förslag om att ta\r\nbetalt för ungdomspraktikplatser, som utskottets\r\nmajoritet nu ställer sig bakom, är ett förslag som\r\nman kan använda för att få ner nivåerna när det\r\ngäller ungdomspraktik. Jag tror att Harald\r\nBergström och utskottsmajoriteten kommer att bli\r\nsannspådda fortare än man anar. Ett så krångligt\r\nsystem kommer att göra det omöjligt att över huvud\r\ntaget få ut ungdomar i ungdomspraktik.</pre><pre>Vår uppfattning om en bra åtgärd är att den skall\r\nstimulera ungdomar att gå in i en verksamhet som\r\nleder till en anställning, tillfällig eller fast. Därför\r\nvidhåller vi att rekryteringsstöd, på det sätt som vi\r\nhar beskrivit, är en mycket bättre åtgärd.</pre><pre>Jag har framför mig ett brev från Stockholms stads\r\nhantverksförening. Föreningen har skrivit till\r\nlandshövdingen i Stockholms län och redovisat\r\neffekterna av bl.a. ALU-projekten för hantverkare\r\noch småföretagare. Det är ingen rolig läsning. Den\r\nstöder den socialdemokratiska uppfattningen att\r\narbetslivsutveckling skall vara en sistahandsåtgärd.\r\nDen skall under inga omständigheter expandera på\r\ndet sätt som sägs i det förslag som\r\nregeringspartierna och Ny demokrati nu stöder och\r\nsom vi snart skall fatta beslut om.</pre><pre>Anf. 138  HARALD BERGSTRÖM (kds)\r\nreplik:</pre><pre>Herr talman! Socialdemokraterna föreslår att man\r\ni stället för en finansieringsavgift för\r\nungdomspraktik skall använda sig av\r\nrekryteringsstöd. Det torde väl vara en ännu\r\nkrångligare väg att gå, om nu Ingela Thalén anser\r\natt finansieringsavgiften är krånglig. Såvitt jag har\r\nförstått skall det för var och en av\r\nungdomspraktikanterna förhandlas fram ett\r\nrekryteringsstöd. När vi talar om stora volymer,\r\ntorde detta bli ganska jobbigt för en redan hårt\r\nbelastad arbetsförmedling.</pre><pre>Ingela Thalén tog upp att finansieringsavgiften blir\r\nen broms för volymen. Men det var ju det jag sade\r\ni mitt anförande. Det får inte bli en broms.\r\nAvsikten är att regeringen skall ha möjlighet att\r\nfölja förloppet, så att inte onödigt många ungdomar\r\ngår sysslolösa framöver.</pre><pre>Finansieringsavgiften kan uppfattas som en broms.\r\nMen i så fall skall den tas bort. Det var därför vi\r\nföreslog att regeringens bemyndigande skall\r\nutvidgas, så att regeringen får den möjligheten.</pre><pre>Jag har inte läst brevet från Hantverksföreningen i\r\nStockholm. Jag vet mycket väl att det finns de som\r\nkritiserar ungdomspraktiken. Faktum kvarstår att\r\nutvärderingar visar att en femtedel har fått fast jobb\r\nefter sin praktiktid. Är inte det värdefullt? De flesta\r\njag har träffat har varit mycket belåtna med sin\r\nungdomspraktik. Jag ser det som en god åtgärd som\r\nhar gjort nytta i ett mycket besvärligt\r\narbetsmarknadsläge.</pre><pre>Anf. 139  ARNE JANSSON (nyd) replik:</pre><pre>Herr talman! Eftersom talmannen har begärt korta\r\ninlägg skall jag fatta mig kort. Harald Bergström\r\ntyckte att det var jättebra att man bemyndigade\r\nregeringen att vid behov justera ersättningsnivån\r\nför ungdomspraktik. Jag tycker att det är fel att ha\r\ndet så. Vi motsätter oss också att man lägger fram\r\nett förslag som innebär att man sedan skall treva sig\r\nfram och fråga sig om det är bra och om avgiften\r\ninte är för hög eller låg.</pre><pre>Det är mycket bättre att man undersöker vad vi\r\nbehöver för att stimulera, för att göra någonting på\r\narbetsmarknaden, och lägger fram ett väl sonderat,\r\ngrundlagt förslag än att man lägger fram sådana här\r\ntrevande förslag. Det förslag som regeringen lägger\r\nfram innebär att man sedan kommer att fråga sig\r\nom det man har beslutat är bra. Sedan kanske man\r\nbestämmer sig för att det inte alls är bra och\r\nbeslutar att sänka avgiften. Det kräver höga\r\nadministrationskostnader. Det inger osäkerhet på\r\nmarknaden. Företagen blir osäkra. Ungdomarna\r\nblir osäkra. Jag tycker att det är farligt med sådana\r\nhär ogrundade förslag.</pre><pre>Vidare säger Harald Bergström att finessen med\r\nGAS är att det är generellt. Vi har påtalat att faran\r\nmed GAS är att det är generellt. Det är för lätt att\r\nmissbruka. Jag sade i mitt tidigare anförande att\r\nGAS kommer att missbrukas fruktansvärt mycket.\r\nGAS skall inte vara generellt. Det skall krävas\r\nnågonting för att få GAS. Det skall krävas\r\nnågonting av företag och ungdomar för att de skall\r\nkunna få hjälp. Det skall inte bara delas ut pengar\r\nhit och dit, som GAS egentligen innebär.</pre><pre>Anf. 140  HARALD BERGSTRÖM (kds)\r\nreplik:</pre><pre>Herr talman! Vi talade tidigare om bemyndigande\r\nför regeringen att hantera finansieringsavgiften för\r\nungdomspraktikanterna respektive ett\r\nrestitutionsförfarande. Vi har föreslagit ett\r\nbemyndigande för regeringen att hantera avgiften\r\nallteftersom volymen av ungdomspraktiken\r\nutvecklas. Nog tycker jag, efter den värdering jag\r\nhar lyckats göra med mina enkla gåvor, att det är\r\nbetydligt besvärligare med ett\r\nrestitutionsförfarande. Ett restitutionsförfarande\r\nskulle innebära att företaget först betalar in\r\nfinansieringsavgiften. Sedan gör staten en\r\navräkning och betalar tillbaka. Det måtte väl vara\r\nenklare att ordna det som ett bemyndigande för\r\nregeringen att hantera finansieringsavgiften, punkt\r\nslut.</pre><pre>Ungdomspraktikanternas skara får inte bli för liten\r\nom de arbetslösas skara är stor. Det gäller att få upp\r\nvolymen i åtgärden.</pre><pre>Beträffande GAS konstaterar jag att vi har\r\nmotsatta uppfattningar. Jag tycker att det generella\r\när det fina.</pre><pre>Anf. 141  ARNE JANSSON (nyd) replik:</pre><pre>Herr talman! Tyvärr måste jag återkomma med en\r\nreplik.</pre><pre>Först skall finansieringsavgiften vara 1 000 kr.\r\nSedan säger regeringen att det inte var bra. Då har\r\nman lärt sig att administrera ett system med en\r\navgift på 1 000 kr. Sedan säger regeringen att 1 000\r\nkr är för mycket. Då skall man göra om hela\r\nsystemet och kanske ta en avgift på 270 kr. Att då\r\nändra hela systemet för att i stället ta 270 kr kostar\r\nfruktansvärda pengar. Det blir detsamma i fas två,\r\nnär man ändrar avgiften till 3 000 kr. Sedan säger\r\nman att 3 000 kr är för mycket och bestämmer sig\r\nför att ta 1 720 kr i stället.</pre><pre>Avgiften kan ändras hit och dit. Den administration\r\nsom bemyndigas regeringen att fritt förfoga över\r\nkan ta skrämmande proportioner.</pre><pre>Anf. 142  Arbetsmarknadsminister BÖRJE\r\nHÖRNLUND (c):</pre><pre>Herr talman! Dagens debatt har berört ekonomi i\r\nstort, ordinarie arbeten och tillfälliga åtgärder via\r\nArbetsmarknadsverket. Jag vill direkt inleda med\r\natt säga att det av flera skäl inte finns någon\r\nviktigare uppgift än att så snart det går komma\r\ntillbaka till en fullgod ordinarie arbetsmarknad.\r\nDet är bl.a. av mänskliga skäl, men också av\r\nekonomiska skäl. Arbetslöshetsunderstöd i form av\r\nkontantstöd, mycket hög AMS-budget och\r\nförlorade skatteintäkter för kommuner, landsting\r\noch stat gör att det rör sig om höga siffror.\r\nEgentligen förstår vi oss inte på dessa miljarder.\r\nMen däremot går det att förstå om vi översätter\r\nsiffrorna till drygt 2 000 kr per månad på var och en\r\nsom arbetar. Det borde då vara av ett stort\r\ngemensamt intresse att snarast få det hela att\r\nkrympa ihop ordentligt.</pre><pre>Jag menar att det är viktigt att lära av misstagen.\r\nMed ett statligt lånebehov på ca 270 miljarder\r\nkronor -- en ofattbart hög siffra -- måste vårt land\r\nfungera perfekt på arbetsmarknaden, i ekonomin\r\noch i det allmänna kostnadsläget under många år\r\nför att få en stabilitet framöver.</pre><pre>Det går inte att komma ifrån att lärdomen finns att\r\nhämta i erfarenheterna från slutet av 1980-talet. Vi\r\nfår inte göra om de misstagen. Då ökade industrins\r\nkostnadsläge så att den kom att ligga 20 % över\r\nkonkurrentländerna. Detta ledde till att landet\r\nalldeles på egen hand gick rakt nedåt 1989. Men det\r\ndoldes av byggbranschen som byggde kontor och\r\nhotell som i dag står i stort sett tomma. Detta i sin\r\ntur ledde fram till Odd Engströms nya arbete -- i\r\nstort sett alla banker och finansinstitut knäcktes.\r\nDet var egentligen bara Handelsbanken som höll\r\nnågorlunda.</pre><pre>Vissa år var det 0 % produktivitetsökning inom\r\nnäringslivet. Under andra halvan av 1980-talet var\r\ninget år bättre än 2 %. Men det var tvåsiffriga\r\nlöneökningstal.</pre><pre>Jag säger inte att allt detta är socialdemokratins fel.\r\nDär fanns många aktörer. Men Ingela Thalén och\r\nandra verkar totalt ha glömt bort att det var\r\nSocialdemokraterna som regerade under\r\nspekulations-, inflations- och fallskärmsekonomins\r\ntidevarv. Det är faktiskt sant -- om minnet är kort.</pre><pre>I kompletteringspropositionen våren 1991 gjorde\r\nsocialdemokratin en bedömning av framtiden. De\r\nbedömde då att det skulle bli en ökning av\r\narbetslösheten. Jag vet inte om de inte förstod läget\r\neller om det var valet som påverkade siffrorna, men\r\narbetslösheten ökade tio gånger mer än vad som\r\nskrevs i dokumentet. Snöbollen var i rullning. Den\r\nvar stor, och den blev större. Den nya regeringen\r\nfick ta hand om hela bollen.</pre><pre>600 000 jobb har försvunnit sedan 1989. Det är en\r\nförfärande hög siffra. Den internationella\r\nlågkonjunkturen rår för en del av dessa siffror. Men\r\n1980-talets slut rår för många fler förlorade\r\narbetstillfällen. Det hade gått bra att leva med en\r\ninternationell lågkonjunktur om inte skutan i övrigt\r\nhade varit i olag. Jag tycker att socialdemokratin\r\nskall betänka detta i stället för att yttra\r\ndemonstrationsslagord.</pre><pre>Ingela Thalén är oroad över att Jacques Delors\r\nberömmer svensk arbetsmarknadspolitik. Den\r\noron må vara hänt. Men viktigast är att återgå till\r\nett läge där det finns ordinarie jobb. Under tiden\r\nmåste man göra allt för att hålla arbetslinjen. Jag\r\nförstår inte Ingela Thaléns oro för Jacques Delors.</pre><pre>När jag blev arbetsmarknadsminister sade\r\nArbetsmarknadsverket att inte mer än 3 % skulle\r\nvara sysselsatta i åtgärder. Nu har vi den hittills\r\nhögsta siffran av människor sysselsatta i\r\ntillfällighetsåtgärder. Infrastrukturinvesteringarna\r\nhar fyrdubblats på årsbasis. Jag tycker inte att det\r\när konstigt att EG-folket tittar på Sverige. Denna\r\nregering har långt större volymer att hantera än\r\nnågonsin i Sverige. Jag beklagar att denna regering\r\nmåste arbeta i detta ärvda klimat. Men så är läget.</pre><pre>Ja, nu minskar antalet varsel kraftigt. Det verkar\r\nsom om någon är rädd för det också. Antalet\r\nkonkurser minskar dramatiskt. Det är bra. Det har\r\nvarit ca 100 stora konkurser varje dag. Nu minskar\r\nbåde storlek och antalet dramatiskt. Antalet lediga\r\nplatser ökar. Hela hösten har vi legat över 1991 års\r\nnivå då Socialdemokraterna regerade -- för att\r\nåterigen påminna om det. Vi har t.o.m. nu på slutet\r\nvarit över 1990 års nivå. Men egentligen är det en\r\nalldeles för låg nivå, och vi måste upp på en högre\r\nnivå.</pre><pre>Exporten ökar i omfattning. Det kommer att\r\nkomma många fina budskap redan runt jul, vid nyår\r\noch framåt på att exporten tar sig ordentligt.\r\nSveriges handel går ihop för första gången på länge.\r\nBytesbalansen går kanske ihop redan i år, men\r\nnästa år blir det överskott. Vi behöver det. Då har\r\nvi bara problemen inom landet att hantera och drar\r\ninte på oss stora nya utlandsskulder.</pre><pre>Sedan har vi det allra viktigaste, vilket också är\r\nsocialdemokratins verkliga svaghet. Den ränta\r\nriksbanken noterar pendlar mellan 6 och 7 %. För\r\nett år sedan var räntan vansinnigt mycket högre.\r\nDetta låga ränteläge måste vårdas. Det är i ett\r\nbestående sjunkande ränteläge som företagen och\r\nenskilda personer vågar investera.</pre><pre>Socialdemokratin är oroad över sparandet. Nivån\r\nligger nu på 10 %. Egentligen är det inte fråga om\r\nett sparande. Folk amorterar vad de lånade för\r\nmycket i slutet av 1980-talet. I den lössläppta\r\nekonomins tidevarv handlade folk upp allt vad de\r\ntjänade in -- och 5 % ytterligare i några år i följd.\r\nDå blev folk skyldiga alldeles hemskt mycket\r\npengar. Nu måste de betala. Tänk om\r\nsocialdemokratin hade haft kraft att föra en politik\r\nsom lockade till ett litet sparande redan då. Då\r\nhade inte folk behövt spara 10 % i dag, och\r\nkonsumtionsläget skulle ha varit bättre. Även detta\r\när ett tungt arv att bära från 1980-talet.</pre><pre>Konkurrenskraften är den bästa någonsin. Vi vet\r\natt det är bra för exportindustrin. Men det är också\r\nbra för alla aktörer här hemma. Det är väsentligt\r\nsvårare att slå ut svenska varor med hjälp av\r\njapansk eller tysk produktion.</pre><pre></pre><pre>Företagen tar nu hem det de flyttade ut på 80-talet.\r\nVet Ingela Thalén t.ex. att 90 miljarder kronor\r\nflyttades ut under de bästa 80-talsåren i\r\ninvesteringar utomlands. Tänk om ni hade haft\r\nförmågan att se till att de stannade i Sverige! Då\r\nhade vi inte fått detta tunga arv. År efter år var det\r\npå det sättet under 80-talet.</pre><pre>Nu blir arbetslösheten svår trots att alla de 20\r\npunkter som tagits upp pekar åt rätt håll.\r\nProduktiviteten ökar med 6 % i genomsnitt för\r\nnäringslivet. Kommuner och landsting, som under\r\nhela 80-talet hade en negativ\r\nproudktivitetsutveckling, har nu en positiv\r\nproduktivitetsutveckling. Detta är i och för sig en\r\nmardröm för mig med tanke på hur ni för debatten.\r\nMen det är en förutsättning för att Sverige\r\nlångsiktigt skall stå starkt. Jag skulle önska att\r\nmeddebattörerna kunde se och erkänna det.</pre><pre>Övertid förekommer nu i större utsträckning än\r\nunder den största överhettningen. Det tycker jag\r\ninte om. Men det är ett tecken på att en mängd\r\nsaker är på gång. Jag har träffat en mängd\r\nstorföretagsledare och varit på frukostar med\r\nsmåföretagare. De börjar nu tro så pass mycket på\r\nframtiden -- om ni inte skrämmer dem för mycket --\r\natt de vågar börja byta ut övertiden mot ordinarie\r\njobb. Jag tror att vi kommer att få se mycket av det.\r\nDet är exakt rätt tid att göra det nu, därför att det\r\nkommer att vara en bättre fart i ekonomin om ett\r\nhalvår, om ytterligare ett år osv.</pre><pre>Att döma av det socialdemokratiska förslag som nu\r\nlagts fram sitter socialdemokraterna verkligen med\r\nspenderbyxorna på. Den röda tråden är: Det är bra\r\nom varje åtgärd vi vidtar kostar mer. Men det är\r\nicke en hållbar politik när vi lånar så mycket. Min\r\nexpert på Arbetsmarknadsdepartementet har\r\nräknat ut att merkostnaden bara på det här området\r\när 14 miljarder kronor. Ert förslag är icke förankrat\r\ni verkligheten. Ni tror att det går att öka antalet\r\nberedskapsarbeten hur mycket som helst. Så är det\r\ninte. Jag träffade representanter för alla partier i\r\nLandstings- och Kommunförbundet häromveckan.\r\nDe sade: Det går inte. Vi håller på att\r\nomstrukturera, och vi kan inte ta emot en mängd\r\nberedskapsarbetare. Man kan föreslå sådant på\r\npapper, men då har man varken träffat dem som\r\njobbar i verkligheten eller någon annan.</pre><pre>Det talades om att öka rekryteringsstödet. I dag gör\r\nArbetsmarknadsverket uppgörelser i genomsnitt\r\npå 50 % rekryteringsstöd. Riksdagen har ställt sig\r\nbakom detta. Det skall man jobba allt man orkar\r\nmed. Arbetsförmedlare,\r\nlänsarbetsnämndsdirektörer och AMS-ledningen\r\ntror inte att det är sant när de ser ert förslag om\r\n80 %. Ni ställer till det för oss, om förslaget skulle\r\ngå igenom. Eftersom stödet i dag i genomsnitt är på\r\n50 %, kostar det här 80-procentsförslaget ca 7\r\nmiljarder i onödan, bortkastat rakt i sjön. Skall vi\r\nstödja företagen på det sättet helt i onödan, Ingela\r\nThalén? Jag tycker inte det. Det finns bättre sätt att\r\nanvända pengarna på.</pre><pre>Vad socialdemokraterna helt förtränger är att\r\nstatens upplåning är det allvarligaste hotet mot\r\nlägre räntor, stärkt framtidstro och ökade\r\nframtidsinvesteringar. Att i det här läget sänka\r\nmomsen skulle, tillsammans med den här typen av\r\nförslag, innebära kraftigt ökat budgetunderskott\r\noch färre ordinarie jobb, och egentligen också färre\r\ntillfälliga jobb. Det är en livsfarlig politik som ni\r\nstår för i dag.</pre><pre>Anf. 143  FÖRSTE VICE TALMANNEN:</pre><pre>Sedan minst tre talare nu kraftigt har överskridit\r\nden tilldelade tiden ber jag att få upprepa\r\ntalmannens uppmaning tidigare två gånger i dag att\r\nhålla den angivna tiden, för att undvika att vi\r\nbehöver sammanträda under hela lördagen. Jag vill\r\nupprepa talmannens hemställan. Jag har enligt\r\nriksdagsordningen inte rätt att klubba av någon\r\ntalare, utan detta är en ppmaning från talmannen\r\ndärför att kammaren befinner sig i en\r\nutomordentligt allvarlig tidsnöd.</pre><pre>Anf. 144  INGELA THALÉN (s) replik:</pre><pre>Herr talman! När Börje Hörnlund skall debattera\r\nett aktuellt förslag och ge en relief till det förslaget\r\nhar han vid varje av de senaste debatterna hoppat\r\növer de två senaste åren och ägnat sig åt 80-talet.\r\nNu säger jag till Börje Hörnlund för åttonde\r\ngången -- för några timmar sedan var det sjunde\r\ngången -- att också Socialdemokraterna känner sitt\r\nansvar för en del av utvecklingen under 80-talet.\r\nJag måste påminna Börje Hörnlund om att det var\r\nSocialdemokraterna som var pådrivande i den\r\nskattereform som har varit gynnsam för\r\nförändringar i positiv riktning. De var också\r\nSocialdemokraterna som tog initiativ till att få fram\r\nde avtal som varit gynnsamma när det gällt att bl.a.\r\nstärka konkurrenskraften i näringslivet. Jag vill\r\nbara nämna dessa två exempel.</pre><pre>Jag är inte alls oroad över att EG bedömer\r\narbetsmarknadspolitiken i Sverige positivt. Jag är\r\noroad över att den borgerliga regeringen avvecklar\r\narbetslinjen i arbetsmarknadspolitiken. Det oroar\r\nmig.</pre><pre>Börje Hörnlund säger, för vilken gång i ordningen\r\nhar jag svårt att räkna just nu, att vi aldrig haft så\r\nstora volymer i arbetsmarknadspolitiken. Tacka\r\nsjutton för det! Vi har inte haft en sådan\r\narbetslöshet sedan före kriget. Det är klart som\r\nkorvspad att vi måste sätta in fler åtgärder i en\r\nsituation som denna.</pre><pre>Angående ljuspunkterna skulle jag vilja erinra\r\nBörje Hörnlund om företagarnas och branschernas\r\nreaktioner på Arosmässan häromveckan. Dessa\r\ntalade sitt tydliga språk när det gäller Börje\r\nHörnlunds ljuspunkter.</pre><pre>Börje Hörnlund säger att hans medarbetare har\r\nräknat ut det socialdemokratiska förslagets effekt\r\noch kommit fram till att det ökar\r\nbudgetunderskottet med 14 miljarder. Då påstår\r\njag att Börje Hörnlunds medarbetare räknat fel.\r\nOm budgetunderskottet trots allt skulle närma sig\r\ndessa tal, vill jag jämföra det med de 40 miljarder vi\r\nlånar till kontantstöd. Vår utgångspunkt är att växla\r\npassiva bidrag till aktiva insatser, Börje Hörnlund.</pre><pre>Anf. 145  Arbetsmarknadsminister BÖRJE\r\nHÖRNLUND (c):</pre><pre>Herr talman! Angående siffran 14 miljarder, eller\r\nrättare sagt t.o.m. 14,1 miljarder, misstänker jag att\r\njag inte sade att det var fråga om årseffekt.</pre><pre>De två åtgärder som Socialdemokraterna och LO\r\ntalar mest illa om i dag, ungdomspraktik och\r\narbetslivsutveckling, ger fler jobb efter avslutad\r\nåtgärd än beredskapsarbeten och\r\narbetsmarknadsutbildning. Enligt den senaste\r\nmätning som gjorts på tremånadersbasis ger de\r\nminst 50 % fler arbeten än andra åtgärder. Det är\r\negentligen inte så konstigt. Man kommer till en\r\narbetsplats, får visa upp sig, man är duktig, man får\r\narbete.</pre><pre>När det är begränsade ramar är det väsentligt att få\r\nså många som möjligt i åtgärder. När man har\r\nvästvärldens högsta budgetunderskott och\r\ndessutom lånar det mesta till a-kassa och\r\nlönegarantifond är det viktigt att vara litet aktsam\r\nom statens finanser. Det är de kommande\r\ngenerationerna som annars får äta upp det. De får\r\nändå tillräckligt att bära.</pre><pre>Anf. 146  INGELA THALÉN (s) replik:</pre><pre>Herr talman! Det som Börje Hörnlund nu\r\navslutade med tycker jag inte att han skall fortsätta\r\natt använda. Så grund analys av åtgärder får inte\r\nens en borgerlig arbetsmarknadsminister använda\r\nså slarvigt. Tiden medger inte att i en replik gå in\r\npå detta, men jag skall återkomma till\r\narbetsmarknadsministern i ett annat sammanhang\r\nför att diskutera detta slarviga sätt att gå igenom\r\narbetsmarknadspolitikens olika åtgärder.</pre><pre>Sedan vill jag ännu en gång påpeka för\r\narbetsmarknadsministern att de\r\nsocialdemokratiska förslagen innehåller resurser\r\nför andra områden än enbart\r\narbetsmarknadsåtgärder, men de innehåller\r\nframför allt resurser till åtgärder som sätter\r\nmännsiskor i arbete i stället för att de skall gå kvar\r\ni olika typer av kontantstöd. Samtliga dessa\r\nsocialdemokratiska förslag avvisar regeringen,\r\nregeringspartierna och Ny demokrati.</pre><pre>Det är en bitter sanning, arbetsmarknadsministern,\r\natt regeringen och arbetsmarknadsministern nu tar\r\npengar från dem som är arbetslösa och ger till\r\nmiljonärerna, dvs. miljonärskamraterna i storstan\r\när viktigare än de arbetslösa i glesbygden. Börje\r\nHörnlund, detta är den bittra sanningen.</pre><pre>Anf. 147  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag är förvånad, eller kanske inte\r\nförvånad, över Ingela Thalén. Jag vill bara påminna\r\nom att det gick ut investeringar på 90 miljarder\r\nunder ett enda år från Sverige. Varför ville inte\r\nutlänningar alls investera i Sverige? Skall vi komma\r\ntillbaka till en fullgod ordinarie arbetsmarknad och\r\nen hög tillväxt, måste vi efter avregleringen av\r\nvalutan ha ungefär samma skattevillkor för företag\r\ni vårt land som man har i andra länder. Vi behöver\r\nnu framtidsinvesteringar både från alla svenska\r\nföretag och från en mängd utländska företag för att\r\nskapa tillväxt och få en fullgod ordinarie\r\narbetsmarknad. Det är själva grunden i vad vi\r\ndiskuterar. Tillfälliga åtgärder med den volym som\r\nde nu har fått är bekymmersamma.</pre><pre>För att inte ha ungdomar på gator och torg denna\r\nvinter vill jag att arbetsgivare och andra -- och jag\r\nvädjar verkligen att de ställer upp -- tar emot ca\r\n100 000 ungdomspraktikanter. Detta är ingen\r\nomöjlig målsättning, om de län som inte är så bra\r\när lika duktiga som de län som är bra. Då har man\r\nsnart 100 000 praktikantplatser. Det skulle behövas\r\n80 000 ALU-platser för att nedbringa\r\nlångtidsarbetslösheten. Om alla län är lika duktiga\r\nsom de län som är bäst, når vi också det målet. Det\r\när mycket bättre, även om det marginellt stöter i\r\nden ordinarie arbetsmarknaden. Ingenting stöter så\r\ni den ordinarie arbetsmarknaden som just\r\nberedskapsarbeten, och det är det som\r\nsocialdemokraterna förespråkar.</pre><pre>Anf. 148  HANS ANDERSSON (v) replik:</pre><pre>Herr talman! Det är inte så lätt med Börje\r\nHörnlund, eftersom han varje gång gör en lång\r\nhistorisk rekapitulation av 80-talet. Det är i och för\r\nsig viktigt. Många misstag begicks på 80-talet,\r\nandra misstag begås på 90-talet, och den här\r\nregeringen går i spetsen för dem.</pre><pre>Börje Hörnlund nämnde sparandet. Det är sant att\r\ndet ökar, men det består till viss del av\r\namorteringar. Men om man som vissa ekonomer\r\nhar gjort tittar noggrannare på sparandet, finner\r\nman att det är ca 10 % av svenskarna som\r\namorterar, medan många andra får en allt större\r\nskuldbörda. Det finns en fördelningpolitisk profil\r\nhär som Börje Hörnlund kanske inte ens är\r\nintresserad av.</pre><pre>Jag ställde några frågor.</pre><pre>Arbetsmarknadsutbildningen har minskat med\r\n43 %, samtidigt som arbetslösheten har ökat med\r\n40 %. Det är faktiskt en aktiv prioritering från\r\nregeringens sida. Utbildningsbidragen har sjunkit\r\nkraftigt. Många har avslutat sina utbildningar,\r\ndärför att de inte har råd att studera under det\r\nnuvarande studiefinansieringssystemet. Detta är\r\ndet sämsta som kan hända för arbetslösa\r\nmänniskor. Jag uppfattade att man ute på fältet, på\r\narbetsförmedlingarna, är helt överens om detta,\r\nmen regeringen har vägrat att ta initiativ.</pre><pre>Arbetsmarknadsministern höll ett långt anförande,\r\nmen han nämnde inte med ett ord de åtgärder som\r\ni dag tydligen är förstahandsåtgärder, dvs.\r\nungdomspraktiken och ALU. Hur skall dessa\r\nåtgärder bli bättre med de förslag som framförs i\r\npropositionen? Det kommer att bli färre\r\nungdomspraktikplatser med den\r\nfinansieringskostnad som man nu inför.</pre><pre>Sedan har jag en allmän fråga. När jag läser den\r\nfördjupade anslagsframställningen 1994/95--\r\n1996/97 från AMS, finner jag att praktiskt taget\r\nallting av det som vi från Vänsterpartiet skrev i våra\r\nmotioner -- och delvis också det som\r\nsocialdemokraterna skrev i sina -- är detsamma som\r\nverkets ståndpunkter. Det är den praktiska\r\nståndpunkten som är formad efter den verkliga\r\nerfarenheten från hur det är ute på fältet. Hur\r\nkänns det egentligen, Börje Hörnlund, att gå emot\r\nsitt eget verk, att gå emot den praktiska\r\nverksamheten? Nästan på varje punkt föreslår\r\nregeringen en annan inriktning av\r\narbetsmarknadspolitiken än vad verket för fram\r\nutifrån sina erfarenheter. Det förhåller sig på\r\nsamma sätt med den skrivelse från AMS som har\r\nåberopats flera gånger. Den innehåller positiva,\r\nsnabba förslag, men vi har inte kunna få gehör för\r\ndem från den borgerliga majoriteten i utskottet.</pre><pre>Anf. 149  Arbetsmarknadsminister BÖRJE\r\nHÖRNLUND (c):</pre><pre>Herr talman! Sparandet är högt, Hans Andersson.\r\nBeroende på vilken prognos man tror på ligger det\r\nrunt 10 %. Tidigare lånade man mer än man\r\ntjänade. Nu när det är dåliga tider och det skulle\r\nbehövas ytterligare köpkraft amorterar man.\r\nVäldigt många människor lider av ränteläge och\r\nlån. Därför är det viktigt med en politik som får ned\r\nräntan ytterligare ett par snäpp, både för de\r\nenskilda och framför allt för att det skall bli fart på\r\nden ekonomiska utvecklingen och den ordinarie\r\narbetsmarknaden i vårt land.</pre><pre>Arbetsmarknadsutbildningen är en långsiktig\r\ninvestering. Många gånger är det också en\r\nfärskvara. Flera utbildningar, inte minst på\r\ndataområdet, är sådana att man snabbt bör komma\r\ni arbete för att man skall ha nytta av sin utbildning.\r\nUtvecklingen går fort. Dessutom satsas det i stället\r\npå ordentlig utbildning i företag. Landsting efter\r\nlandsting, kommun efter kommun träffar nu också\r\navtal med Arbetsmarknadsverket, där man satsar\r\npå kompetensutbildning. Därigenom kan man\r\nbehålla de som är hotade att få lämna\r\narbetsplatsen. Det kommer att ske mycket av den\r\ntypen framöver. Arbetsmarknadsverket har de\r\npengar som behövs för den uppgiften.</pre><pre>Alla åtgärder på sådana här nivåer måste få arbeta\r\nsida vid sida. Arbetsmarknadsverket för samtal om\r\nde enskilda åtgärdernas inriktning, men resurserna\r\när inte bundna. Det har gjorts en uppdelning. Om\r\ndet behövs litet mer på ett område, har\r\nArbetsmarknadsverket rätt att överskrida nivån,\r\nom man inte genomför någon ökning på ett annat\r\nområde. Arbetsmarknadsverket har egentligen en\r\nrambudget med viss inriktning, men den är inte\r\nspikad.</pre><pre>Ungefär varannan månad för jag diskussioner med\r\nsamtliga länsarbetsnämndsdirektörer och mycket\r\noftare med AMS-ledningen. Jag tycker faktiskt att\r\nvi har ganska lätt att ta gemensamma tag.</pre><pre>Anf. 150  HANS ANDERSSON (v) replik:</pre><pre>Herr talman! Jag ser inte de gemensamma tagen\r\nnär jag läser förslagen och ser hur\r\nArbetsmarknadsdepartementet och även den\r\nborgerliga majoriteten här i riksdagen fattar beslut.</pre><pre>Vi har anslagit pengar till Arbetsmarknadsverket.\r\nJag påstår att anslaget byggde på vissa volymer som\r\ni dag inte uppnås. Vi uppnår inte ens de\r\nplaneringsnivåer som länsarbetsnämnden har satt\r\nupp, vilka ligger väsentligt lägre än vad regeringen\r\nhar förutspått. Detta är åtminstone för mig ingen\r\növerraskning. Det är i systemet inbyggt, inte minst\r\nsedan kompletteringspropositionen i våras, sämre\r\nincitament för att komma i gång, sämre regler och\r\nsämre ekonomiska villkor. Det gäller\r\nföretagsutbildning, arbetsmarknadsutbildning och\r\nberedskapsjobb. På område efter område är det på\r\ndet här sättet.</pre><pre>Ett område som jag återkommer till gång efter\r\ngång, där egentligen ingenting händer, är\r\nkompetensutveckling i arbetslivet. Nu har paniken\r\nutbrutit i kommuner och landsting. Man ser hur\r\nfolk slängs ut från produktiva jobb i vård och\r\nomsorg. De kanske blir arbetslösa och får\r\nåterkomma i ALU-verksamhet med väsentligt mer\r\nlågproduktiva jobb eller verksamheter i\r\nkommunerna i enlighet med\r\narbetsmarknadsministerns metod. Detta måste\r\nvara en fullständigt felaktig metod. Kommuner och\r\nlandsting trycker på. Arbetsmarknadsstyrelsen tar\r\nsina intiativ. Det har varit ett väldigt tjat och prat\r\nom huruvida detta skulle vara möjligt, och\r\nförhandlingstrevare gjordes för ett par veckor\r\nsedan. Jag menar att det är något som måste ske,\r\noch jag tror inte att de pengar som AMS själv\r\nföreslog till detta ändamål, 2 miljarder kronor,\r\nkommer att räcka.</pre><pre>Kompetensutveckling är framtiden för svensk\r\nkonkurrenskraft. Jag har nu sett att det inom ramen\r\nför Utbildningsdepartementet finns något som\r\nheter Agenda 2000 -- kunskap och kompetens för\r\nnästa århundrade. Där kanske det kommer som jag\r\nhar efterlyst i ett års tid och som jag trodde att\r\nArbetsmarknadsdepartementet skulle vara\r\nagenten bakom, att driva fram en förhöjd svensk\r\nkompetens i syfte att hävda konkurrenskraft, skapa\r\nbättre effektivitet och därmed säkra jobben för\r\nframtiden.</pre><pre>Anf. 151  Arbetsmarknadsminister BÖRJE\r\nHÖRNLUND (c):</pre><pre>Herr talman! För säkerhets skull vill jag beröra\r\nmetall- och verkstadsindustriavtalet för ungdomar\r\nmed fyra månaders rekryteringsstöd. Jag\r\nuppmuntrar den typen av avtal. Men det hindrar\r\ninte att man på alla de områden där man inte får\r\nfram den typen av avtal måste kunna jobba med\r\nungdomspraktiken på föreslaget sätt.</pre><pre>Denna höst har jag fört väldigt många samtal med\r\nen mängd ledande kommunala och\r\nlandstingskommunala företrädare. Jag har haft\r\nflera överläggningar med AMS-ledningen. Vid\r\nträffar med länsarbetsdirektörerna har jag noga\r\ndiskuterat just detta att nu ordentligt satsa på\r\nkompetensutveckling och därmed ge en mängd\r\nvikariemöjligheter.</pre><pre>Jag tror att det var i förra veckan som jag träffade\r\nledningen för de båda kommunförbunden. Oavsett\r\npartifärg uttalade de sin vilja att nu hjälpa till på\r\nolika sätt. Utvecklingsarbetet och\r\neffektiviseringsarbetet skall naturligtvis fortsätta.\r\nMen genom att framför allt satsa på\r\nkompetensutveckling ges möjligheter för många att\r\ngå in på den lediga platsen. Därefter är man ännu\r\nstarkare och har en bättre kompetens.</pre><pre>Anf. 152  ARNE JANSSON (nyd) replik:</pre><pre>Herr talman! Om jag inte missminner mig sade\r\nministern i sitt anförande att Sveriges bytesbalans\r\nför första gången går ihop. Enligt en prognos från\r\nRUT, Riksdagens utredningstjänst, är lånebehovet\r\nför januari månad för Sverige cirka 30,5 miljarder\r\nkronor. Jag skulle uppskatta om\r\narbetsmarknadsministern kunde kommentera\r\ndetta.</pre><pre>Vidare föreslår utskottet i sitt betänkande att\r\nregeringen skall bemyndigas att kunna ändra nivån\r\npå bidragsfinansieringen för ungdomspraktiken,\r\nalltså att enbart ändra nivån men inte\r\nkonstruktionen av bidraget.</pre><pre>Som jag sade i mitt anförande hade vi kommit fram\r\ntill en uppgörelse med regeringsföreträdare om att\r\ni den här konstruktionen ta in första delen av det\r\ns.k. morotsförslaget för att stimulera företagare att\r\nanställa ungdom. Detta finns inte alls med i\r\nbetänkandet. Hur vill ministern kommentera det?</pre><pre>Anf. 153  Arbetsmarknadsminister BÖRJE\r\nHÖRNLUND (c):</pre><pre>Herr talman! Bytesbalansen kommer att gå ihop\r\noch den kommer att lämna ordentliga överskott\r\nunder ett antal år framöver. Det är ett viktigt tecken\r\npå tillfrisknande. Sedan måste vi mycket noga\r\nvårda egentligen allt i vårt land, därför att vi har så\r\nmycket att ta igen för det som tidigare\r\nförsummades.</pre><pre>Beträffande ungdomspraktiken vill jag först säga\r\natt jag är övertygad om att vi under denna vinter\r\nbehöver nå en så hög nivå som det bara går. Far\r\nrunt och titta i Europa! Där tillåts stora skaror\r\nungdomar vara helt arbetslösa under långa tider. Vi\r\nmåste använda alla medel för att detta inte skall ske\r\ni vårt land. Men jag vill samtidigt betona att ingen\r\när gladare än jag om ungdomspraktiken kan\r\ntrappas ner steg för steg, därför att det här är\r\nnågonting för en svår konjunktur.</pre><pre>Men jag vill peka på det alternativ som fanns\r\ntidigare, nämligen garantin för 18--19-åringarna.\r\nDå gick de nästan till hundra procent till\r\nprimärkommunerna. Ungdomspraktiken ligger\r\nändå till två tredjedelar i näringslivet. I\r\nkommunerna får ingen av dem jobb. Där är det\r\ntillräckligt många som har arbetat tidigare och går\r\nföre. Åtgärden slår därför väldigt bra. Men när man\r\nnår höga volymer med vilken åtgärd det än är blir\r\nden till bekymmer.</pre><pre>Anf. 154  ARNE JANSSON (nyd) replik:</pre><pre>Herr talman! Jag ber om ursäkt, ministern, men jag\r\ntror inte att jag fick något riktigt svar på min fråga.\r\nDen handlade om den överenskommelse som vi\r\nträffade med regeringsföreträdare och som det nu\r\ninte verkar bli något av. Det var detta som jag\r\nställde en fråga om även i förra repliken. Ämnar\r\ninte regeringen hålla den överenskommelse som\r\nträffades med Ny demokrati i fråga om\r\nungdomspraktiken? Som jag tidigare sade\r\nbemyndigas regeringen nu att ändra nivån men inte\r\nkonstruktionen på finansieringsbidragen. I och\r\nmed detta är det omöjligt att verkställa det\r\nmorotsförslag som vi lade fram. Det är ett förslag\r\nsom vi tror är mycket bra för ungdomar. Det är\r\nsynnerligen bra för företagare att verkligen få\r\nsträva efter att ge ungdomarna en chans. En\r\nmorotseffekt är alltid bra i alla sammanhang.</pre><pre>Anf. 155  Arbetsmarknadsminister BÖRJE\r\nHÖRNLUND (c):</pre><pre>Herr talman! Överenskommelser som träffas\r\nmellan riksdagspartier kan vara av två arter; den\r\nena syns direkt i utskottshandling och den andra\r\ninnebär att man långsiktigt skall komma tillbaka\r\nmed någonting som man har resonerat om. Denna\r\nfråga har ännu inte nått mig. Därför kan jag tyvärr\r\ninte diskutera den.</pre><pre>Anf. 156  JOHNNY AHLQVIST (s):</pre><pre>Herr talman! Jag instämmer helt i Ingela Thaléns\r\ninledningsanförande. Jag förstår att Börje\r\nHörnlund är väldigt svår att debattera med. Inte på\r\nnågon av de frågor som Ingela Thalén ställde har\r\nnågot svar lämnats. Jag ser nu att Börje Hörnlund\r\ninte har något större intresse av att lämna en\r\nredovisning. Jag förmodar att utskottets\r\nföreträdare i denna debatt, Marianne Andersson,\r\nfår lämna svar på frågorna.</pre><pre>Arbetslösheten är rekordhög.\r\nLångtidsarbetslösheten ökar våldsamt. Svaga och\r\ndåliga arbetsmarknadspolitiska åtgärder skapas.\r\nBeredskapsarbeten och arbetsmarknadsutbildning\r\nnedprioriteras av kostnadsskäl, samtidigt som\r\nregeringen och den borgerliga majoriteten i\r\nriksdagen tillsammans med Ny demokrati rundhänt\r\nströr pengar till vissa grupper.</pre><pre>Samtidigt genomförs kraftiga försämringar i bl.a.\r\narbetslöshetsförsäkringen. Klyftorna ökar och med\r\ndem spänningen i vårt samhälle. Regeringen och\r\nden borgerliga majoriteten i riksdagen påstår vid\r\nalla tillfällen att arbetslinjen ligger fast. Är det inte\r\ndags nu, Marianne Andersson, att medge att målet\r\nför den fulla sysselsättningen i praktiken redan har\r\navskaffats?</pre><pre>Känns det inte litet besvärande, Marianne\r\nAndersson, att såsom representant för den\r\nborgerliga majoriteten i utskottet tvingas\r\nkonstatera detta och samtidigt här i kammaren\r\nhylla en arbetsmarknadspolitik som faktiskt i\r\npraktiken inte längre finns? Är det inte bättre att\r\nsäga sanningen, nämligen att ni har övergivit\r\narbetslinjen? Ert agerande nu innebär bara att ni\r\nriskerar att öka politikerföraktet genom att strö\r\nmeningslösa ord omkring er.</pre><pre>Hur tror Marianne Andersson att de arbetslösa\r\nkänner det, när ni påstår att utvecklingen har börjat\r\nvända mot en ljusning, samtidigt som ni tvingar ut\r\nnya grupper i arbetslöshet? Under 1992 och 1993\r\nförsvinner enligt regeringen över 400 000\r\narbetstillfällen i Sverige. Det motsvarar 10 % av\r\nalla sysselsatta. Ytterligare jobb försvinner nästa\r\når, säger regeringen. På två år har\r\nlångtidsarbetslösheten femdubblats och uppgår nu\r\ntill 136 000 personer. Tydligare än så kan ett\r\nmisslyckande faktiskt inte bli.</pre><pre>För inte mer än ett halvår sedan stod vi här i\r\nkammaren och debatterade\r\narbetsmarknadspolitiken. Jag påstod vid det\r\ntillfället att regeringen hade tappat greppet om\r\nutvecklingen. För detta påstående blev Börje\r\nHörnlund och utskottets företrädare mycket\r\nförnärmade. Jag hade alldeles fel, sade Börje\r\nHörnlund. Sverige är nu på gång, replikerade han.\r\nMen vi socialdemokrater fick än en gång rätt.\r\nSverige var inte på gång, för att använda Börje\r\nHörnlunds egna ord.</pre><pre>Vi beklagar nu djupt -- inte av prestigeskäl utan\r\nmed tanke på de arbetslösa -- att riksdagen i våras\r\ninte stödde våra förslag till olika åtgärder för att\r\nbekämpa arbetslösheten. Hade så skett, skulle\r\nbetydligt färre ha varit arbetslösa än som i dag är\r\nfallet.</pre><pre>Arbetslösheten har blivit betydligt värre än\r\nregeringen i våras förutspådde. Trots detta finns\r\ninga förslag på kraftfulla åtgärder för att bryta\r\ndenna negativa utveckling. Det är vår förhoppning\r\natt riksdagens majoritet nu skall ta ansvar för\r\nutvecklingen och ställa sig bakom de förslag som vi\r\nhar för att bekämpa arbetslösheten.</pre><pre>Vi har sagt det vid många tillfällen och gör det igen:\r\nMycket kraftfulla åtgärder inom alla\r\npolitikområden måste nu till för att ta itu med den\r\nviktigaste politiska frågan av alla, nämligen att\r\nskapa flera jobb och bekämpa arbetslösheten. Det\r\ngäller att genom att lägga om den ekonomiska\r\npolitiken bryta den onda cirkel som Sverige är inne\r\ni.</pre><pre>Vi har på en rad punkter framlagt förslag, som\r\ninnebär en ökad sysselsättning. Men åter kommer\r\nnaturligtvis den borgerliga majoriteten att med\r\nhjälp av Ny demokrati rösta ner våra förslag, som\r\nskulle ha givit arbeten i bl.a. byggbranschen. Våra\r\nförslag hade inneburit 40 000 jobb till ungdomar\r\noch långtidsarbetslösa genom rekryteringsstöd och\r\nstopp för uppsägningar av personal i kommunerna.\r\nJag vill här ställa den fråga från Ingela Thalén som\r\nBörje Hörnlund inte besvarade: Varför skall\r\nmänniskor gå arbetslösa i byggbranschen, när vi vet\r\natt det finns gott om objekt som måste utföras? Jag\r\ntycker att Marianne Andersson har en skyldighet\r\natt besvara den frågan.</pre><pre>När det gäller kommunerna har Börje Hörnlund\r\nsvängt helt. Tidigare i höstas uppmanade han\r\nkommuner och landsting att sluta avskeda och i\r\nstället låta de anställda sköta barn och gamla. Det\r\nhade varit intressant att i kväll få veta av\r\narbetsmarknadsministern varför denna\r\nhelomvändning skedde. Men eftersom\r\narbetsmarknadsministern inte är kvar här längre,\r\nkanske Marianne Andersson kan ge besked.</pre><pre>De uppsägningar som kommer att verkställas\r\ninnebär bara en av de största rundgångarna\r\nnågonsin när det gäller hantering med ekonomiska\r\nmedel. De stora förlorarna, förutom de arbetslösa,\r\nblir de gamla och barnen, t.ex. på våra dagis. Eller\r\nhar Marianne Andersson den uppfattningen att de\r\nanställda som nu kommer att få lämna sina arbeten\r\ninte har producerat någonting på sina arbetsplatser\r\ninom kommuner och landsting?</pre><pre>Herr talman! När ALU introducerades var det en\r\nförsöksverksamhet, som tillkom för att en arbetslös\r\nsom riskerade att utförsäkras skulle kunna behålla\r\nsin anknytning till arbetsmarknaden. Åtgärden\r\nskulle inte -- det var alla överens om -- ersätta\r\nordinarie arbetskraft och inte heller fylla ett\r\nproduktionsbehov. Den skulle vara en\r\nsistahandsåtgärd när alla andra åtgärder var\r\nuttömda.</pre><pre>I dag är ALU på väg att bli en förstahandsåtgärd.\r\nDenna volymökning kommer att innebära att ALU\r\nkommer att tränga undan ordinarie arbeten och på\r\nså sätt förorsaka arbetslöshet. Den utökning som\r\nnu sker av ALU innebär att kärnan i den aktiva\r\narbetsmarknadspolitiken, nämligen utbildning och\r\nberedskapsarbeten, blir en andrahandsåtgärd -- för\r\natt inte säga sistahandsåtgärd. En sådan utveckling\r\nkan vi socialdemokrater inte acceptera.</pre><pre>Herr talman! Det är med förvåning som vi har hört\r\nNy demokrati här kritisera regeringens förslag när\r\ndet gäller ALU och ALU-delegationen. Det är ju\r\nbara att konstatera att det var med Ny demokratis\r\nhjälp som regeringen fick igenom förslaget om en\r\nutökad ALU-verksamhet och om ALU-\r\ndelegationen.</pre><pre>Utbildningen måste prioriteras, säger Börje\r\nHörnlund ofta i sina inlägg här i kammaren. Jag såg\r\ni går kväll på ett ungdomsprogram på TV, där Inger\r\nDavidson och Börje Hörnlund ställde upp och sade\r\natt det viktigaste just nu var att satsa på utbildning.\r\nHur rimmar det egentligen med att man röster ner\r\nvåra förslag? Vi kräver t.ex. ytterligare 5 000\r\nplatser på högskolan. Inger Davidson och Börje\r\nHörnlund är överens om att man skall satsa på\r\nutbildning, men ändå kommer den borgerliga\r\nmajoriteten att avslå våra förslag.</pre><pre>En höjning av utbildningsnivån är, som Hans\r\nAndersson nämnde, en viktig investering för att\r\nutveckla jobben, uppnå teknisk förnyelse och\r\nförädla produkterna. Det är särskilt viktigt att\r\nprioritera olika utbildningsåtgärder i ett läge med\r\nhög arbetslöshet. Tyvärr innebär nu regeringens\r\npolitik att incitamenten för utbildning minskar. I\r\nvåras beslutade riksdagens borgerliga majoritet\r\ntillsammans med Ny demokrati att sänka\r\nutbildningsbidragen för ungdomar under 25 år som\r\nuppbär a-kasseersättning till 65 % av ersättningen.</pre><pre>Vi varnade för konsekvenserna av att man kan få\r\nmer i ersättning när man är arbetslös än när man\r\nstuderar. Nu kommer samstämmiga rapporter\r\nutifrån landet att det är svårt att få arbetslösa att\r\nstudera. Det kan vara en anledning till att antalet\r\npersoner i arbetsmarknadsutbildning hittills ligger\r\nlångt under den nivå som riksdagen lade fast i\r\nvåras.</pre><pre>Riksdagen bör snarast likställa utbildningsbidragen\r\nmed a-kasseersättningen. Tycker Marianne\r\nAndersson såsom utskottets företrädare att det är\r\nrimligt att t.ex. en 24-åring som anvisas att delta i en\r\nsvetsutbildning skall få bara två tredjdelar av den\r\nersättning som han får då han är hemma? Hur kan\r\nMarianne Andersson försvara att en lågutbildad\r\nkvinna, som arbetsförmedlingen bedömer behöver\r\nkomplettera sina baskunskaper under ett läsår i det\r\nreguljära utbildningsväsendet, skall få bara två\r\ntredjedelar av sin arbetslöshetsersättning och\r\ntvingas låna pengar till sin försörjning? Säger man\r\nnej, blir man avstängd från a-kassan. Är det en ny\r\nlinje i arbetsmarknadspolitiken att det skall löna sig\r\nbättre att stanna hemma än att studera?</pre><pre>Herr talman! Nu syns många ljuspunkter, sade\r\nbåde Harald Bergström och Börje Hörnlund i sina\r\ninlägg här i kammaren. Det blir bättre tider. Men\r\nsamtidigt säger regeringen att ytterligare jobb\r\nförsvinner nästa år med en ökad arbetslöshet som\r\nföljd. Fram till 1998 skall arbetslösheten enligt\r\nregeringen minska till 11 %. Jag tycker faktiskt att\r\ndet är ett oacceptabelt lågt mål för\r\nsysselsättningspolitiken. Man säger samtidigt att\r\nman slår vakt om arbetslinjen.</pre><pre>Herr talman! Slutsatsen är att regeringen står\r\ntomhänt när det gäller att öka tillväxten och skapa\r\nfler jobb och på så vis sanera statsfinanserna.</pre><pre>Anf. 157  MARIANNE ANDERSSON (c):</pre><pre>Herr talman! Det var ganska beklämmande att\r\nhöra Johnny Ahlqvist och Ingela Thalén påstå att\r\ningenting görs i arbetsmarknadspolitiken. Johnny\r\nAhlqvist sade att vi slänger ut nya grupper i\r\narbetslöshet -- som om t.ex. regeringen hade\r\nbestämt sig för det. Arbetslösheten har helt andra\r\norsaker.</pre><pre>Tvärtom är det så, som Börje Hörnlund och flera\r\nandra här förut har sagt, att det aldrig tidigare har\r\ngjorts så här mycket när det gäller\r\narbetsmarknadspolitiken. Mycket mer har gjorts än\r\nvad AMS för ett par år sedan över huvud taget\r\ntrodde var praktiskt genomförbart. Att det nu finns\r\nen viss tröghet är naturligtvis beklagligt. Den höga\r\nnivån har ju funnits under en lång tid, och självklart\r\nmedför den påfrestningar.</pre><pre>Socialdemokraterna efterlyser riktiga jobb -- det\r\ngör vi också. Det är ju det som regeringens politik\r\nsyftar till. Därför genomför vi förändringar och\r\nförbättringar för företagandet och för\r\nsmåföretagen. Det är i företagen som de nya\r\njobben finns. Det är alltså företagen som kan ge\r\njobb. Vi politiker kan bara ge vissa förutsättningar.\r\nVi kan inte här i kammaren besluta om 600 000 nya\r\njobb. Det kan varken Socialdemokraterna eller vi\r\ngöra. Om vi kunde skulle vi naturligtvis göra det.\r\nMen det är, som sagt, i företagen som jobben finns.\r\nVi måste ha ett företagsklimat som ger oss\r\ninvesteringar i Sverige -- detta för att undvika att\r\ninvesteringarna flyttas från landet, som skedde på\r\n80-talet. Det var en stor olycka då, och den lider vi\r\nav nu.</pre><pre>Var finns då framtidens jobb? Enligt Centerns\r\nuppfattning, och den uppfattningen delas av\r\nmånga, finns de i mycket stor utsträckning i\r\nkretsloppssamhället, i de små företagen, i\r\nkvinnornas företagande, inom tjänstesektorn och i\r\nden nya tekniken. Det gäller bl.a. miljövänliga\r\nprodukter, metoder och system. Det gäller också\r\nmiljövänlig energiproduktion.</pre><pre>Det finns faktiskt en rad ljuspunkter, som flera här\r\nhar pekat på. Men vi vet också att detta inte\r\nomedelbart leder till en kraftigt minskad\r\narbetslöshet. Jag kan inte låta bli att rapportera om\r\nett par telefonsamtal som jag hade under\r\nmiddagsuppehållet i kväll. Det är inte så att jag\r\nringt upp och frågat hur det ligger till med nya jobb\r\ni en viss kommun, utan jag hade ett samtal med en\r\nman från Ale kommun. Han sade: Jag förstår inte\r\ndet här. Nu är det fart på försäljningen av villor. Det\r\ngår bättre att sälja fastigheter. Bilförsäljningen\r\nökar. Vi hade för en kort tid sedan 50 tomma\r\nlägenheter. Nu är antalet tomma lägenheter nere i\r\n20. Tudor i Nol nyanställer 20 personer. EKA i\r\nBohus bygger ut kraftigt.</pre><pre>Jag talade också med en person från Vänersborg.\r\nNi vet ju hur det är med Teli och vilka bekymmer\r\nman haft och har. Men där känner man också\r\noptimism. Ericsson lägger ju ut beställningar.</pre><pre>Det här är bara ett par exempel, men det är viktigt\r\natt peka på dem. Just nu befinner vi oss faktiskt i\r\nett uppgångsskede. Då är arbetsmarknadspolitiken\r\noerhört viktig. Inriktningen måste vara att\r\narbetslinjen upprätthålls så långt som det någonsin\r\när möjligt. Det gäller också att underlätta för\r\nanställningar. Vi har diskuterat sådant tidigare i dag\r\noch kommer att fortsätta den diskussionen i kväll.\r\nVidare gäller det att undvika att det blir en stor\r\ngrupp som aldrig får riktiga jobb. Alla förslag som\r\nvi behandlar i dag syftar till att undvika att så sker.</pre><pre>Vi är alldeles överens om de allvarliga sociala\r\nkonsekvenserna av arbetslösheten, särskilt när det\r\ngäller ungdomar och långtidsarbetslösa. Det är\r\nsynd om människorna. Jag har förståelse för att\r\nmänniskor är oroliga. Jag har också förståelse för\r\nde människor som demonstrerade i dag. Men det är\r\nännu mer synd om människorna när de utsätts för\r\nen propaganda som får dem att tro att det är värre\r\nän det i verkligheten är. Här handlar det om ett\r\nganska stort ansvar.</pre><pre>I och med den stora volymen i detta sammanhang\r\nkrävs det nya grepp för att få upp volymerna när det\r\ngäller åtgärder. De vanliga åtgärderna går det inte\r\natt utöka i nämnvärd omfattning. Ungdomspraktik\r\noch ALU utgör de nya greppen. Utan dessa skulle\r\nvolymerna aldrig ha kunnat nå upp till de nivåer\r\nsom de faktiskt har kommit upp till.</pre><pre>Kritiken beträffande undanträngningseffekter och\r\nkonkurrenssnedvridning är självklart mycket\r\nviktig. Den måste tas på allvar. Ofta beror mindre\r\nlyckade projekt och anvisningar på bristande\r\nkunskaper och erfarenheter hos handläggarna.\r\nDetta är inte bra. De effekterna måste så att säga\r\nnedbringas. Samtidigt kan vi konstatera att de här\r\nåtgärderna totalt sett har varit mycket lyckosamma.\r\nMånga ungdomar har faktiskt fått jobb efter\r\navslutad praktik.</pre><pre>Jag vill fråga alla som kommer med kritik här: Vad\r\nskulle vi egentligen göra i stället? Vilka andra\r\nåtgärder hade varit utan negativa konsekvenser?\r\nJag tror inte att det finns några sådana åtgärder.\r\nOch framför allt: Hur skulle vi på annat sätt kunna\r\nnå upp till de volymer som behövs? Vi har aldrig\r\nfått något egentligt svar. Det skulle inte gå med\r\nberedskapsarbeten. Det är jag alldeles övertygad\r\nom.</pre><pre>Ta t.ex. Socialdemokraternas förslag om ännu\r\nkraftigare rekryteringsstöd. Det om något skulle\r\nsnedvrida konkurrensen!</pre><pre>De finansieringsavgifter som nu införs beträffande\r\nungdomspraktiken är konstruerade så att det blir\r\nett tryck på arbetsgivarna när det gäller att anställa.\r\nEn andra period är möjlig med ökat\r\nfinansieringsbidrag och mot löfte om anställning\r\ndärefter.</pre><pre>Vid sidan av ungdomsarbetslösheten är\r\nlångtidsarbetslösheten det största problemet.\r\nTrenden måste brytas, och det måste ske så\r\nkostnadseffektivt som möjligt. ALU tillkom just i\r\ndet syftet. Genom ALU får de arbetslösa möjlighet\r\natt utföra uppgifter som annars inte skulle ha blivit\r\nutförda på grund av att det inte finns pengar till att\r\nanställa folk.</pre><pre>Vissa uppgifter, t.ex. inom föreningslivet, har det\r\nvarit ganska lätt att ordna. Men i takt med att de\r\nbetas av uppstår krav på nya projekt. I\r\npropositionen visar man på en lång rad områden\r\ndär ALU-projekt kan genomföras utan att\r\nkonkurrensen störs. Däremot kan projekten bidra\r\ntill utveckling och jobb i framtiden. Jag skall bara\r\nnämna miljöområdet, natur- och\r\nkulturmiljöprojekt och, inte minst, stödprojekt i\r\nÖstersjöområdet som har visat sig vara mycket\r\nlyckosamma och intressanta. Det gäller också\r\nproduktutveckling. Det här är bara några exempel.</pre><pre>Vi vet att det ute i landet finns en mängd idéer och\r\nen hel del kreativitet. Det är viktigt att ta vara på\r\nsådana här idér och att sprida och utveckla dem.\r\nVidare gäller det att ta fram nya idéer och att se till\r\natt idéerna inte stör konkurrensen. Därför inrättas\r\nnu en ALU-delegation som skall ha i uppgift att\r\nsamla ihop material, att identifiera och utveckla\r\nnya möjligheter och att medverka till\r\noponionsbildning, information, utvärdering och\r\nerfarenhetsutbyte. Detta är bra.</pre><pre>Nu blir det också möjligt för dem som deltar i ALU-\r\nprojekt och som har långa resvägar att få\r\nreseersättning. Medlen till kringkostnader ökar\r\nockså till 325 miljoner kronor. Därmed ökar\r\nmöjligheterna att få fler bra ALU-projekt, inte\r\nminst på miljöområdet.</pre><pre>Så till det generella anställningsstödet, GAS, som\r\när ytterligare ett led i ansträngningarna att\r\nstimulera företagen till anställningar och till att\r\nminska det stora övertidsuttaget. Jag är glad över\r\natt vi i utskottet efter vissa förändringar och\r\nförtydliganden uppnått så pass stor enighet om\r\ndetta. Detta har kunnat ske, trots att det\r\ninledningsvis fanns ett kompakt motstånd från alla\r\nutom Vänsterpartiet. Det är roligt att höra att\r\nIngela Thalén nu har ändrat sig och välkomnar det\r\nhär.</pre><pre>Arne Jansson säger att problemet är just att\r\nanställningsstödet är generellt. Själv tycker jag att\r\ndet är ganska bra att det är så, för då styr man inte.\r\nI stället är det företagen som nyanställer -- inte utan\r\nkrav. Ingen får stöd utan att nyanställa. Det är det\r\nsom är det viktiga här. Skulle man anställa någon\r\nsom redan har ett jobb, blir ju den platsen ledig. På\r\nså sätt blir det en kedjereaktion. Således kan detta\r\nnog ge en hel del effekter vid den här tidpunkten,\r\nspeciellt när det gäller det stora övertidsuttaget. Vi\r\nhar gjort en del förändringar och åstadkommit en\r\nförenklad konstruktion när det gäller det sätt på\r\nvilket nedsättningen av arbetsgivaravgiften skall\r\nske och när det gäller att anställningarna skall vara\r\nmer än sex månader för att undvika att\r\nsäsongsarbeten får del av detta osv.</pre><pre>Jag tycker alltså att det handlar om ett bra förslag\r\noch en bra åtgärd.</pre><pre>Jag skall gå in litet grand på högskoleplatserna, som\r\nJohnny Ahlqvist pratade om. Vi kräver 5 500 nya\r\nplatser. För oss som kommer ihåg 80-talet, när vi\r\nvar många som förgäves kämpade under många år\r\nför att få en enda plats till i högskolan, är det ganska\r\nintressant att höra socialdemokraternas missnöje\r\nnär antalet högskoleplatser har ökat med 50 %\r\nunder mycket kort tid.</pre><pre>Vi delar alla den uppfattningen att det är viktigt\r\nmed utbildning och kompetenshöjning. Vi behöver\r\nfler platser i högskolan. Men det gäller kanske att\r\ngå fram i den takt som högskolorna har resurser för\r\nnär det gäller att ta emot studenter, så att\r\nutbildningens kvalitet kan säkras.</pre><pre>Man visar på hur många det är som söker till\r\nhögskolan. De siffrorna är inte riktigt sanna. Det\r\nfinns faktiskt många kurser i dag som inte har fullt\r\nantal studenter. Människor söker till flera olika\r\nhögskolor samtidigt, så siffrorna som anger antalet\r\nsökande får man nog ta med en ganska stor nypa\r\nsalt, tror jag. Därför vill vi avvakta litet. Jag skulle\r\ntro att det till hösten går att ta in fler på\r\nhögskolorna igen. Då kommer vi säkert att göra det\r\nockså.</pre><pre>Johnny Ahlqvist hade några frågor till mig, bl.a. om\r\nutbildningsbidragen. Jag kan erkänna att jag tycker\r\natt det är en svår fråga. Men vi skall inte glömma\r\nbort -- och det måste vi tala om för människor -- att\r\ndet är en förmån att få en utbildning. Det är inte\r\nnågot man genomgår bara för sin försörjnings skull.\r\nMan gör det för att öka sin kompetens och sina\r\nmöjligheter senare i livet.</pre><pre>De allra flesta människor som studerar får faktiskt\r\nfinansiera sina studier på annat sätt. En av\r\norsakerna till att utbildningsbidragen infördes var\r\natt människor i samma grupper har mycket olika\r\nekonomiska förutsättningar. Det finns också\r\nmöjlighet att låna upp till nivån 80 %. Det kan vara\r\nett problem i en tid när arbetslösheten är stor. Jag\r\nerkänner det. Men det är faktiskt en förmån att få\r\nstudera, och jag tycker att detta ändå är\r\nacceptabelt.</pre><pre>När det gäller stimulans för byggandet finns det i\r\nbetänkandet ett förslag om stimulansbidrag på 600\r\nmiljoner för reparationer och underhåll av vissa\r\nkommunala fastigheter och äldreboende. Det ger\r\nfaktiskt en hel del nya jobb inom byggnadssektorn\r\nockså.</pre><pre>Anf. 158  JOHNNY AHLQVIST (s) replik:</pre><pre>Herr talman! Jag skall börja med att kommentera\r\ndet Marianne Andersson säger om det generella\r\nanställningsstödet, GAS: Det är skönt att\r\nSocialdemokraterna har ändrat sig. Men, Marianne\r\nAndersson, det förslag som behandlas i\r\nbetänkandet är ju inte alls samma som det som kom\r\ni regeringens proposition. Betänkandets förslag är\r\nnågot helt annat, vitt skilt från det förslag som\r\nArbetsmarknadsdepartementet lade fram. Den\r\nförändringen har skett på\r\narbetsmarknadsutskottets kansli och inte genom\r\nregeringens försorg.</pre><pre>Marianne Andersson säger att man inte slänger ut\r\nnågra människor i arbetslöshet. Men de 35\r\nmiljarder som man skall spara i kommuner och\r\nlandsting nästa år kommer att innebära att ett antal\r\nmänniskor slängs ut i arbetslöshet. Jag försökte\r\nsäga i mitt inledningsanförande att regeringens\r\npolitik därmed förorsakar ytterligare arbetslöshet,\r\nsamtidigt som man säger att allt har vänt och att\r\nman ser en ljusning.</pre><pre>I detta avseende har vi lagt fram ett konkret förslag\r\ni vår reservation. Vi säger att de 28 000 anställda\r\nsom i dag är varslade inom kommuner och landsting\r\ninte skall sägas upp. Man skall förhandla med\r\nlänsarbetsnämnden och respektive kommun och på\r\ndet viset undvika att öka trycket med ytterligare\r\narbetslösa.</pre><pre>Arbetslinjen ligger åter fast, säger Marianne\r\nAndersson, och hänvisar till arbetslivsutveckling.\r\nSamtidigt säger hon att man skall försöka minska\r\nantalet långtidsarbetslösa. Men det måste vara\r\nnågot fel på er politik, för antalet långtidsarbetslösa\r\nhar sedan 1991 ökat med 36 %. Vad gör ni åt detta?\r\nNi gör i princip ingenting, eller i varje fall ytterst\r\nlitet, för att bromsa ökningen av antalet\r\nlångtidsarbetslösa.</pre><pre>1984, om vi tar det som exempel, fanns det 40 000\r\nlångtidsarbetslösa i landet. Men då fanns det 70 000\r\nberedskapsarbeten. Nu finns det 136 000\r\nlångtidsarbetslösa, men bara 12 000\r\nberedskapsarbeten. Tycker inte Marianne\r\nAndersson att det är något fel på inriktningen av en\r\npolitik när man inte klarar situationen med de\r\nlångtidsarbetslösa? Samtidigt avstyrker ni de\r\nförslag som vi har lagt fram om ett rekryteringsstöd.</pre><pre>Detta löser man inte, Marianne Andersson, genom\r\natt man går över till ALU-verksamhet. Det är bara\r\natt konstatera att vem som än har gjort\r\nundersökningarna så är det inte mer än 16 % av\r\ndem som har en ALU-verksamhet i dag som är över\r\n50 år gamla. Det är i de grupperna och bland\r\nungdomarna som långtidsarbetslösheten ökar i dag.\r\nÄndå säger ni att ni gör något och att arbetslinjen\r\nligger fast. Det överensstämmer faktiskt inte med\r\nverkligheten, Marianne Andersson.</pre><pre>Anf. 159  MARIANNE ANDERSSON (c)\r\nreplik:</pre><pre>Herr talman! Johnny Ahlqvist säger att antalet\r\nlångtidsarbetslösa har ökat, och det är ju sant. Vi\r\nhar också en mycket högre arbetslöshet totalt, och\r\norsaken till det har diskuterats så mycket här i\r\nkammaren att jag inte skall kommentera den mer.\r\nMen det är detta som gör att problemet är mycket\r\nsvårt. Inte tror jag att vi skulle kunna ordna så\r\nmånga beredskapsarbeten nu att det skulle vara en\r\nlösning på problemet med långtidsarbetslösheten.\r\nDet är en praktisk omöjlighet.</pre><pre>Visst gjordes det förändringar av GAS. Det var i\r\nstor utsträckning tekniska förändringar.\r\nInriktningen är ändå densamma som i\r\npropositionen. Vi gjorde tekniska förändringar,\r\neller förbättringar skulle jag vilja säga.</pre><pre>När det gäller kommuner och landsting står det\r\nockså i propositionenen om den verksamheten. Vi\r\nhörde Börje Hörnlund alldeles nyss tala om den\r\nverksamheten och de avtal som träffas nu ute i\r\nkommuner och landsting om utbildning och om\r\nkompetenshöjning, för att se till att man skjuter\r\nupp de neddragningar som är nödvändiga att göra.\r\nDet är faktiskt ett nödvändigt förändringsarbete\r\nsom pågår. Det är viktigt att det sker på ett sätt som\r\npassar verksamheten bäst.</pre><pre>Anf. 160  JOHNNY AHLQVIST (s) replik:</pre><pre>Herr talman! Marianne Andersson medger direkt\r\natt arbetslinjen inte ligger fast. Marianne\r\nAndersson säger att det inte går att lösa problemet\r\nmed långtidsarbetslösheten. Alltså bedriver\r\nregeringen en politik som innebär att de grupper\r\nsom i dag drabbats av långtidsarbetslöshet skall bli\r\nkvar i den. Jag kan inte tolka det på annat sätt,\r\neftersom man har givit upp alla de aktiva åtgärder\r\nsom kanske skulle göra det möjligt att få in dessa\r\nmänniskor i sysselsättning.</pre><pre>Man hänvisar till att det träffas många\r\növerenskommelser i kommuner och landsting som\r\nkommer att innebära att de klarar\r\nutbildningsbehovet. Men, Marianne Andersson,\r\nman genomför i dag uppsägningar inom kommuner\r\noch landsting beroende på de sparkrav som\r\nregeringen har förelagt kommunerna.</pre><pre>Tror Marianne Andersson att det kan bli några\r\nvolymer på utbildningen när man inte får mer än\r\n30 % ersättning från staten? Det är faktiskt vad det\r\nhandlar om. Det handlar om de förslag som Börje\r\nHörnlund säger är jättebra. Det handlar om 50 %\r\nav lönekostnaden för den kommunalt anställde.\r\nDet är ungefär 30 % bidrag. Jag tror aldrig att detta\r\nger en lösning.</pre><pre>Jag fick inget svar på frågan om\r\narbetslivsutvecklingen av Marianne Andersson.\r\nDet är inte mer än 16 % av dem som genomgår\r\narbetslivsutveckling som är över 50 år. Av\r\nkvinnorna är det inte mer än 30 % som har kommit\r\nin i ett ALU-projekt. Hur har ni tänkt er att lösa\r\nlångtidsarbetslösheten för dessa grupper?</pre><pre>Vi var i början överens om att ALU skulle vara en\r\nsistahandsåtgärd. I dag är det en\r\nförstahandsåtgärd. Inte mer än 40 % av dem som i\r\ndag får en ALU-plats har varit arbetslösa i mer än\r\nett halvt år. Det sätter alla de system ur balans som\r\nvi var överens om, när man ökar omfattningen på\r\narbetslivsutvecklingen.</pre><pre>Marianne Andersson kom åter in på vad som var\r\norsak till att det blivit på det här sättet. Men jag\r\nskall upplysa Marianne Andersson om att Sverige\r\nvar nästan det enda land i Europa som lämnade 80-\r\ntalet med full sysselsättning för ungdomarna. Det\r\när faktiskt ett oerhört bra betyg för den\r\narbetsmarknadspolitik som bedrevs under 80-talet\r\natt alla ungdomar hade sysselsättning. Det har de\r\ntyvärr inte i dag.</pre><pre>Anf. 161  MARIANNE ANDERSSON (c)\r\nreplik:</pre><pre>Herr talman! Vi kommer alla ihåg den överhettning\r\nsom rådde i slutet på 80-talet. Den är en av\r\norsakerna till de problem som finns i dag. Orsaken\r\när inte arbetsmarknadspolitiken, utan det är andra\r\nsaker.</pre><pre>Det är självklart att arbetslinjen ligger fast, så långt\r\nsom det står i vår makt att åstadkomma den. Det\r\när just därför som ALU-projekten har kommit till.\r\nJohnny Ahlqvist säger att det inte är så många äldre\r\noch så många kvinnor som kommer i fråga för\r\nALU-projekt. Det är just sådana saker som ALU-\r\ndelegationen kan medverka till, så att det inte blir\r\nen grupp som får bidrag och en annan grupp som\r\ninte kommer i åtnjutande av det. Det gäller just att\r\nse till att det blir en balans och att man klarar av\r\nlångtidsarbetslösheten genom de här projekten,\r\noch här har ALU-delegationen en mycket stor\r\nuppgift att fylla.</pre><pre>Det verkar som om Socialdemokraterna själva har\r\növergett arbetslinjen. I sin propaganda talar de hela\r\ntiden om att alla de som inte får ha a-kassa i oändlig\r\ntid kommer att förbli arbetslösa. Vår avsikt är att\r\ndet inte skall finnas ett järngäng som står utanför\r\narbetsmarknaden och aldrig någonsin kommer in i\r\nriktiga jobb, medan andra har arbete. Det måste bli\r\nen växling. Vi måste få ner arbetslösheten och få in\r\nmänniskor i riktiga jobb. Det är det som är det allra\r\nviktigaste, Johnny Ahlqvist.</pre><pre>Anf. 162  ARNE JANSSON (nyd) replik:</pre><pre>Herr talman! Marianne Andersson vill låta påskina\r\natt överenskommelsen med Socialdemokraterna\r\nrörande GAS träffades efter att det gjorts små\r\ntekniska förändringar. Jag kan knappast föreställa\r\nmig att det var små tekniska förändringar som\r\ngjordes, efter den strax intill mördande kritiken\r\nfrån Lagrådet och socialförsäkringsutskottet\r\nbeträffande GAS. Det här är ett helt nytt förslag,\r\nsom ändå har fruktansvärt stora hål, som det är\r\nganska lätt att krypa igenom.</pre><pre>Marianne Andersson tycker att det är bra med ett\r\ngenerellt stöd. Det innebär att företag som inte\r\nbehöver stödet kan få det ändå, och att företag som\r\nbehöver stödet kanske måste kämpa för att få det.</pre><pre>Marianne Andersson tog vidare upp\r\nanställningarna, och det var ganska roligt. Det är\r\nnämligen så att ett framgångsrikt företag som\r\nknycker kvalificerad arbetskraft från ett annat\r\nföretag, som kanske går knackigt, betalar mindre\r\nför att anställa den personen. Om det ''knackiga''\r\nföretaget då ersättningsanställer en person kommer\r\ndet icke i åtnjutande av bidraget. Marianne\r\nAndersson sade att det var bra, därför att det blev\r\nen plats ledig. Men jag tror knappast att företaget\r\nnyanställer till full kostnad, när man jämför med\r\ndet andra företaget, som kan anställa en person och\r\nfå GAS.</pre><pre>Det är lätt att missbruka GAS, som jag har framfört\r\ntidigare. Det är ett hastverk. Det uppmuntrar till\r\nmissbruk.</pre><pre>Jag måste reagera när Marianne Andersson talade\r\nom inom vilka områden Centern menar att man kan\r\nräkna med att jobben finns och kan skapas. Jag\r\ntycker inte att det åligger oss att tala om var jobben\r\nskall skapas. Det är inte vi kompetenta att göra. Jag\r\ntycker i stället att vi skall sätta upp ramar och\r\nförutsättningar för dem som kan det, dvs.\r\ninnovatörer, idékläckare och entreprenörer. Det är\r\nde som skall hitta områdena. Vi skall inte diktera\r\nvar de områdena finns som de skall utveckla sin\r\nkompetens inom.</pre><pre>Anf. 163  MARIANNE ANDERSSON (c)\r\nreplik:</pre><pre>Herr talman! Jag kan helt hålla med om det Arne\r\nJansson sade sist -- det var också min mening. Vi\r\nsätter inte upp några sådana ramar. Däremot vet\r\njag att företagen inser att miljö, miljöprodukter och\r\nmiljövänliga metoder är framtidens nisch. De\r\njobbar för högtryck just med den delen. Om jag\r\nsade ''skapa'', kanske det var fel ord. Men de nya\r\njobben, de nya metoderna och de nya produkterna\r\nkommer att finnas just på det området. Det har\r\nblivit fart där. Det är intressant.</pre><pre>Det är samma sak med småföretagen. Det kan vara\r\nalla möjliga sorters företag, från tjänsteföretag och\r\ntillverkande företag till serviceföretag -- ja, precis\r\nvad som helst. Vi är ganska överens i alla partier\r\nom att det är just där som de nya jobben finns.</pre><pre>När det gäller GAS är det klart att det gjordes\r\nganska stora förändringar i fråga om själva\r\nkonstruktionen av GAS. Men inriktningen är ändå\r\ndensamma som avsikten var i propositionen.</pre><pre>Anf. 164  ARNE JANSSON (nyd) replik:</pre><pre>Herr talman! När det gäller GAS är inriktningen i\r\ndet här förslaget inte alls densamma som i\r\npropositionen. De 15 % som man har talat om har\r\nfått helt andra referensramar än i förslaget i\r\npropositionen. Det här är alltså ett helt annat\r\nförslag, som vi mycket starkt kritiserar.</pre><pre>Även om jag förstår att Marianne Andersson ser en\r\nförutsättning att skapa jobb inom vissa sektorer,\r\ntycker jag inte att vi skall yttra oss så kategoriskt\r\nom att det finns jobb där och där. Vi inom Ny\r\ndemokrati menar, i motsats till Centern, att det\r\nväsentliga är att de rätta förutsättningarna skall ges\r\nentreprenörer, skapare och andra som har\r\nförutsättningar att ge jobb.</pre><pre>Anf. 165  MARIANNE ANDERSSON (c)\r\nreplik:</pre><pre>Herr talman! Jag vet inte varifrån Arne Jansson får\r\ndetta att det råder någon sorts motsatsförhållande,\r\ndärför att man satsar på entreprenörer och\r\ninnovatörer. Det gör det absolut inte. Vi jobbar\r\nverkligen för detta också.</pre><pre>Jag råkar veta att väldigt många innovatörer,\r\nentreprenörer, företagare, uppfinnare och andra\r\njobbar med metoder inom miljöområdet. Det kan\r\ninte vara felaktigt att upplysa om att det är så. Det\r\när något som är bra. Vi jobbar alla -- jag hoppas att\r\nNy demokrati också gör det -- för en bättre\r\nmiljöutveckling, både i Sverige och internationellt.\r\nDet är alltså en mycket stor nisch för svenska\r\nföretag och för utländska -- om den utnyttjas på rätt\r\nsätt. De är mycket medvetna om det och arbetar för\r\ndet. Jag kan inte förstå vad den här diskussionen\r\nhandlar om -- det finns ju egentligen inga\r\nmotsättningar.</pre><pre>Anf. 166  ANDERS G HÖGMARK (m):</pre><pre>Herr talman! Efter att först ha yrkat bifall till\r\nutskottets hemställan på samtliga punkter, vilket\r\njag nu gör, skall jag ta upp tre saker. För det första\r\nskall jag kommentera ett par saker kring våra\r\nmoderata särskilda yttranden. För det andra har jag\r\nnågra glädjande synpunkter på det som sker ute på\r\narbetsmarknaden, inte minst när det gäller\r\nungdomspraktiken och hur man kan jobba\r\ninnovativt. För det tredje skall jag som avslutning\r\nrikta en ganska allvarlig varning och uppmaning till\r\nAMS och dess högsta ledning.</pre><pre>Som framgår av betänkandet har vi moderater\r\nfogat två särskilda yttranden till detta. Det första\r\nhandlar om ROT-programmet för de kommunala\r\nfastigheterna. Vi vill från Moderata\r\nsamlingspartiets sida markera vikten av att den\r\nROT-verksamhet som vi ställer oss bakom inte\r\nleder till en utslagning av annars\r\nkonkurrenskraftiga företag och deras anställda. Vi\r\nförutsätter att den byggverksamhet som den här\r\nROT-verksamheten skall dra i gång blir föremål för\r\nen upphandling på marknaden på ett\r\nkonkurrensneutralt sätt. Det är viktigt att de\r\nföretag som i dag med alla medel försöker hålla sig\r\nkvar på marknaden inte slås ut av en ROT-\r\nverksamhet som kan vara missriktad. Det vill vi\r\nmarkera med detta yttrande.</pre><pre>Det andra yttrandet gäller de initiativ som AMS\r\ntagit för att minska personalneddragningarna i\r\nkommuner och landsting. Där vill vi understryka\r\natt dessa insatser inte får göras på ett sådant sätt att\r\nnödvändiga rationaliseringar, omstruktureringar\r\noch förändringar i den kommunala och\r\nlandstingskommunala verksamheten förhindras\r\neller fördröjs. Initiativet kan i och för sig vara bra,\r\nmen det är viktigt att den omdaning av den\r\noffentliga sektorn som nu pågår med stor kraft\r\nytterligare fortsätter.</pre><pre>Så, herr talman, den andra punkten -- om\r\nungdomspraktiken. I den här debatten, som nu har\r\nvarat ett antal timmar, har det väl förekommit en\r\nhel del som har tyckt om det ena och det andra. Det\r\när naturligtvis, som Marianne Andersson uttryckte\r\ndet, väldigt lätt att kritisera enstaka företeelser.\r\nDet är lätt att ha uppfattningen att det är för litet\r\nutbildning och för mycket vanligt arbete, att det\r\nförekommer konkurrenssnedvridande inslag, osv.\r\nMen jag tror att det är farligt om den kritiken\r\ndominerar och skymmer det förhållandet att\r\nungdomspraktiken har varit en stor succé. Den har\r\ninneburit att långt över 100 000 ungdomar har\r\nkommit ut, fått ta ett första steg och\r\nförhoppningsvis fått fotfäste på arbetsmarknaden,\r\nvilket de förmodligen eljest inte hade kunnat få.\r\nDet finns anledning att understryka detta, herr\r\ntalman!</pre><pre>Jag brukar ibland säga att det är få saker som är så\r\nbra som goda exempel. Goda exempel kan\r\ninspirera, mana till efterföljd. Jag skall ur mitt liv-\r\noch husorgan, Smålandsposten, citera ur en artikel\r\nsom var införd den 9 december, alltså för några\r\ndagar sedan. Där sägs det om chefen för\r\nArbetsförmedlingen i Älmhult, Gert Pettersson,\r\nsom är en utomordentligt driftig person och en\r\nnytänkare i många avseenden, att han ''myser när\r\nhan går igenom utvärderingsresultaten för\r\npraktikplatser och utbildningsvikariat. Av de 180\r\npersoner som sysselsattes av ungdomspraktik fram\r\ntill maj i år har 85 fått förlängd anställning.'' Det\r\ninnebär att nästan 50 % av ungdomarna i\r\nutbildningsvikariat har fått ordentligt fotfäste på\r\narbetsmarknaden.</pre><pre>Nu kan någon säga att det här inte är några\r\nrepresentativa siffror -- det är långt över\r\nriksgenomsnittet. Så är det nog. Men jag tycker att\r\ndet är viktigt att vi tar upp goda exempel. Jag kan\r\ninte bevisa att förmedlingen i Älmhult är Sveriges\r\nbästa arbetsförmedling, men att det är en\r\nförmedling och en chef som har tänkt i nya banor\r\noch på olika sätt varit mycket kreativ kan jag\r\nvitsorda. Det visar också att man kan uträtta\r\nstordåd om man tänker i nya banor, entusiasmerar\r\nsin personal, odlar och utvecklar goda förbindelser\r\noch relationer med det lokala näringslivet. Bara det\r\nförhållandet att var tredje person som har gått\r\nigenom utbildningsvikariat nu har fått fotfäste på\r\nden reguljära arbetsmarknaden är ytterligare ett\r\nexempel på att man kan komma ganska långt med\r\nokonventionella metoder och entusiasm.</pre><pre>Herr talman! Det finns många fler exempel runt\r\nomkring i landet, även utanför Småland -- det vill\r\njag gärna markera. Vi smålänningar vill ju gärna\r\ntala om Smålandsandan; den behövs i hela Sverige,\r\noch den bjuder vi gärna på -- den är ett gott\r\nföredöme för andra.</pre><pre>Det finns alltså många sådana exempel runt\r\nomkring i AMS organisation -- ute på\r\narbetsförmedlingarna. Det finns de som verkligen\r\nvill tänka i nya banor, och det är viktigt att det\r\nbejakas.</pre><pre>I den rapport som Riksdagens revisorer för några\r\nveckor sedan lämnade om\r\narbetsmarknadspolitiken kan man läsa att\r\nrevisorerna -- jag är en av dem -- har\r\nuppmärksammat den kreativitet och det\r\nnytänkande som finns ute på fältet. Jag tror att det\r\nfinns all anledning att understryka detta.</pre><pre>Men, herr talman, som bekant uppmärksammade\r\nrevisorerna också en del brister i AMS. När vi nu\r\npressar AMS till det yttersta när det gäller\r\narbetsmarknadspolitiken och de olika åtgärderna\r\när det viktigt att det finns en så effektiv och\r\nslagkraftig organisation som möjligt. Revisorerna\r\nuppmärksammade en del brister, såväl i\r\nmålstyrningen som i internrevisionen och i\r\nresultatuppföljningen. Det var ganska allvarlig\r\nkritik på ett antal punkter.</pre><pre>Det är klart att ansvaret för de brister som vi har\r\npåpekat åvilar AMS högsta ledning. Det är min\r\nförhoppning -- och jag utgår från att det också är\r\nrevisorernas -- att den kritiken tas på allvar och att\r\nman framöver försöker att åtgärda bristerna på\r\nolika sätt. Det finns tyvärr behov -- ''förekommen\r\nanledning'' höll jag på att säga -- av att markera hur\r\nviktigt det är för AMS högsta ledning att just ta\r\nrevisorernas kritik ad notam, och jag tar tillfället i\r\nakt att understryka det. Varje annat beteende från\r\nAMS centrala ledning än att ta kritiken på allvar\r\noch försöka åtgärda den skulle allvarligt\r\nundergräva förtroendet för AMS ledning och dess\r\nförmåga att hantera det nödvändiga förvandlings-\r\noch omdaningsarbete som nu måste till och som ute\r\npå fältet bejakas och önskas av personalen.</pre><pre>Sedan kan man -- avslutningsvis, herr talman --\r\nställa frågan om det är rimligt att tro att\r\nArbetsmarknadsstyrelsen och hela verket framöver\r\nkommer att klara en sådan volymen på\r\narbetsmarknadspolitiken, de aktiva åtgärderna.\r\nJag är inte den förste som varnar för detta. Många\r\nhar tidigare hissat varningsflagg: Är det möjligt för\r\nen organisation att på ett effektivt sätt hantera så\r\nstora volymer penningmässigt och så många\r\npersoner? Den kritik och de synpunkter som har\r\nframkommit i Riksdagens revisorers rapport om\r\narbetsmarknadspolitiken bekräftar ytterligare\r\norganisationens problem att hantera den volymen.\r\nDet finns förmodligen anledning att ställa frågan\r\nom inte en och annan miljard från\r\narbetsmarknadspolitiken skulle ha förts till andra\r\nområden för att bättre utveckla arbetsmarknaden\r\noch därmed skapa bättre förutsättningar för bl.a.\r\nmindre och medelstora företag att skapa nya jobb.</pre><pre>Med det, herr talman, yrkar jag som sagt bifall till\r\nsamtliga punkter i utskottets hemställan.</pre><pre>Anf. 167  GEORG ANDERSSON (s):</pre><pre>Herr talman! Låt mig först säga att det vi just nu\r\nupplever är ett exempel på ganska orimliga\r\narbetsformer. Vi har bevittnat en jättestor\r\ndemonstration utanför Riksdagshuset i dag. Vi\r\nbehandlar en av de allra viktigaste politiska\r\nfrågorna, som är ödesavgörande från nationen och\r\nför många hundra tusentals enskilda människor,\r\noch här finns en handfull och krympande skara\r\nriksdagsledamöter, som växlar synpunkter kring de\r\nhär frågorna -- som svar på demonstrationen och\r\nden reaktion som människorna här har visat.\r\nArbetsmarknadsministern har avlägsnat sig,\r\nutskottets talesman Harald Bergström har\r\navlägsnat sig; jag ser för närvarande inte heller\r\nMarianne Andersson -- alla tre hade jag tänkt ställa\r\nfrågor till. Jag tycker att det är slarvigt och\r\nnonchalant. Det är orimligt att vi skall arbeta under\r\nsådana villkor.</pre><pre>Vi började dagen med att lyssna till Lucia och\r\nvacker sång. Vi hörde bl.a. Staffansvisan. Där finns\r\ndet en vers som lyder: Ingen dager synes än. Jag\r\ntycker att det är en ganska träffande rubrik för det\r\narbetsmarknadsläge vi nu upplever. Då hjälper det\r\ninte att arbetsmarknadsministern och Harald\r\nBergström försöker att skildra ljuspunkter. Det är\r\nnärmast kalla stjärnor som blinkar någonstans långt\r\ni fjärran.</pre><pre>Vi ledamöter i arbetsmarknadsutskottet fick ett\r\nbrev häromdagen. Jag vill läsa några rader ur det.\r\nDär skriver en kvinna som heter Ingegerd\r\nNordborg i Hallstahammar:</pre><pre>''Jag vill be Dig att Du tar Dig tid att läsa detta brev\r\noch även en stund till att begrunda de följder jag\r\nbeskriver.</pre><pre>Jag som ber om detta är arbetslös. Mina tre barn --\r\n19, 22 och 23 år -- är arbetslösa. -- -- -- Jag vet vad\r\narbetslöshet innebär.</pre><pre>Arbetslösheten presenteras i statistik med siffror.\r\nMen varje siffra i statistiken är en människa med\r\nbehov, precis som Du och jag.''</pre><pre>Hon beskriver denna situation. Hon avslutar\r\nbeskrivningen med orden: ''Paniken stiger,\r\nvanmakten tar tag på olika sätt.''</pre><pre>Detta uttrycker också vad vi såg i demonstrationen\r\nhär utanför.</pre><pre>Marianne Andersson säger att det är synd om dessa\r\nmänniskor, därför att de är offer för en propaganda\r\nsom gör gällande att de är sämre än vad de\r\negentligen är.</pre><pre>Om man tror att människor som är arbetslösa, som\r\ndemonstrerar och som skriver brev till oss inte\r\nförstår att de har de bättre än de egentligen\r\nuttrycker är man ganska kall. Det är väl precis\r\ntvärtom. Vi har svårt att förstå hur besvärligt dessa\r\nmänniskor har det.</pre><pre>Ingegerd Nordborg skriver:</pre><pre>''Jag känner mig utlämnad och maktlös, men Du\r\nhar möjlighet att påverka! Tänk på min, mina\r\nungdomars och alla arbetslösas framtid när Du\r\nutnyttjar Din möjlighet att påverka. Tänk på oss\r\nnär Du trycker på röstknappen i Riksdagen!''</pre><pre>Tyvärr tillhör jag den grupp ledamöter här i\r\nriksdagen som för tillfället har begränsade\r\nmöjligheter att påverka. De som har möjlighet att\r\npåverka är tyvärr inte aktiva i denna fråga.</pre><pre>Jag vet att Börje Hörnlund möter ganska många\r\nreaktioner och demonstrationer ute i landet, t.ex. i\r\nvårt gemensamma hemlän. Av tidningarna att\r\ndöma uppvisar Börje Hörnlund ganska kyliga\r\nreaktioner inför dessa människor. Han är inte här.\r\nDärför kan jag inte diskutera med honom.</pre><pre>Jag hade tänkt fråga kds representant, Harald\r\nBergström, om de etiska aspekterna i\r\nsammanhanget. Jag menar att arbetslösheten\r\nrymmer stora och djupa etiska frågor. De är mycket\r\nstörre än de etiska frågor som under flera timmar\r\ndiskuterades här i kammaren i går. Det handlar\r\nnämligen om människors lika värde. Det handlar\r\nom människors värdighet.</pre><pre>Även om kds företrädare inte är här vill jag ändå\r\nställa frågan: Vad säger kds om denna etik? Vad är\r\ndet för märke på den etik som innebär att man delar\r\nut mångmiljardbelopp till aktieägare men säger att\r\nman inte har råd med insatser för att bekämpa\r\narbetslösheten?</pre><pre>För mig har denna etik inte ett kristet märke. Detta\r\när inte heller att betrakta som västerländsk\r\nhumanism. Det hade varit intressant att få\r\ndiskutera detta med kds. Detta är, som sagt, en stor\r\netisk fråga till skillnad från det som man ägnade\r\ntiden åt i går.</pre><pre>Läget är naturligtvis mycket svårt. De arbetslösa\r\nmåste känna och få bevis på att vi politiker gör vårt\r\nyttersta för att bekämpa arbetslösheten. Jag måste\r\nsäga att behandlingen i arbetsmarknadsutskottet av\r\ndessa frågor gav intryck av passivitet och förvirring.\r\nDet är mycket beklämmande.</pre><pre>Detta ökar naturligtvis vanmakten och misstron\r\nhos människorna mot oss politiker och mot\r\npolitiken som system.</pre><pre>Passiviteten tar sig uttryck i utskottets betänkande.\r\nPå viktiga punkter avstyrker man utan motivation.\r\nDet gäller ROT-åtgärder, investeringar och\r\nunderhåll i vägar och högskoleutbildningen. Man\r\nbara konstaterar att utskottet inte vill tillstyrka.</pre><pre>Förvirringen i utskottet är livfullt speglad i TV. Den\r\nbehöver jag därför inte kommentera.</pre><pre>AMS gjorde en skrivelse till regeringen för en\r\nmånad sedan. AMS konstaterade att det, med det\r\nregelsystem som nu finns, kommer att bli pengar\r\növer. Vi har inte kommit upp i det antal människor\r\ni åtgärder som riksdagen förutsatte -- jag undviker\r\nbegreppet volymer som man annars gärna\r\nanvänder. Därför kommer det att bli pengar över.</pre><pre>AMS har föreslagit att en del av dessa pengar skall\r\nanvändas till reparationer och om- och\r\ntillbyggnader i kommunerna. Det finns behov. Det\r\nfinns ansökningar. Byggarbetslösheten stiger. I\r\nvissa län är den nu uppe i över 50 %. Varför kan\r\nman inte tillåta AMS att för detta ändamål använda\r\nen miljard, som man anser behövs? Utan\r\nmotivation prutar utskottet på beloppet till hälften.</pre><pre>AMS vill också använda pengar till ROT-åtgärder i\r\nbostäder. Jag skulle vilja ställa en fråga till\r\nregeringens företrädare: Vad säger regeringen om\r\ndenna framställan? Verksamheten på detta område\r\nligger nämligen stilla i avvaktan på ett besked på\r\nden här punkten. Så länge framställan ligger\r\nobesvarad gör den ont värre. Den måste besvaras.\r\nDen har legat hos regeringen i en månad. Det är\r\ndags att ge ett svar.</pre><pre>Regeringen skulle kunna göra mer. Man skulle\r\nkunna sätta fart på en del stora investeringar i\r\nstället för att hålla på att förhandla, tricksa och\r\ndiskutera när det gäller frågor som Öresundsbron,\r\nDennispaketet och sådant. Det kastar bara ett löje\r\növer politikers handlingsförlamning.</pre><pre>I dag under middagspausen var jag, tillsammans\r\nmed mina kolleger från Västerbotten, föremål för\r\nen uppvaktning från åkeriägare och\r\nschaktentreprenörer. De konstaterar att\r\nmaskinerna snart står stilla om man inte får mer\r\npengar till vägunderhåll och väginvesteringar.</pre><pre>I det material som vi nu behandlar finns förslag om\r\ndetta. Men trafikutskottets majoritet konstaterar\r\nutan motivation att man inte är beredd att tillstyrka\r\ndem.</pre><pre>Anders G Högmark varnar för missriktad ROT-\r\nverksamhet. Det verkar som om han är mer oroad\r\nför detta än för de människor som går arbetslösa\r\noch väntar på åtgärder. Han varnar för att\r\nneddragningarna i kommunerna inte skall gå\r\ntillräckligt snabbt. När AMS nu hjälper\r\nkommunerna att upprätthålla verksamheten är\r\nModeraterna tydligen oroade för att avskedandena\r\ninte skall gå i tillräckligt snabb takt. Jag blir ganska\r\nupprörd inför den typen av reaktioner.</pre><pre>Herr talman! Nu skall jag inte dra över mer än 51\r\nsekunder.</pre><pre>Tack!</pre><pre>Anf. 168  ARNE JANSSON (nyd):</pre><pre>Herr talman! Jag måste ge Georg Andersson rätt i\r\natt digniteten i de ärenden som vi nu debatterar och\r\nsedan skall fatta beslut om borde kräva att fler\r\nledamöter är närvarande.</pre><pre>Till mitt stora nöje ser jag att det från det lilla\r\npartiet Ny demokrati finns tre ledamöter i salen. Vi\r\nhar varit här under en längre tid. Jag\r\nuppmärksammar faktiskt att ingen från Centern är\r\nhär; centern har ändå en arbetsmarknadsminister.</pre><pre>Georg Andersson har helt rätt när han påtalar detta\r\nförhållande.</pre><pre>Anf. 169  ANDERS G HÖGMARK (m)\r\nreplik:</pre><pre>Herr talman! Man blir kanske inte inspirerad av att\r\nlyssna till Georg Andersson. Det är en lång tirad av\r\nelände, elände och åter elände. Jag kan hålla med\r\nhonom på en punkt, precis som Arne Jansson, att\r\ndet kunde ha varit några fler i kammaren. Även\r\nGeorg Andersson och hans parti får ta på sig ett\r\nansvar. Vi har ett gemensamt ansvar.</pre><pre>Jag förstår inte varför Georg Andersson\r\npolemiserar mot mig när det gäller Öresundsbron.\r\nJag delar uppfattningen att Öresundsbron kommer\r\natt bli värdefull när man hittar en lösning som tar\r\ntill vara miljön så som man önskar. Georg\r\nAndersson och jag är nog ganska överens om att\r\ndet är bra att komma i gång med broprojektet.\r\nBron kommer att betyda mycket direkt och\r\nkommer att ge indirekta effekter för södra Sverige.\r\nEn bro är en utomordentligt bra förbindelse.</pre><pre>Jag tror också att det är mycket angeläget att man\r\nbygger ordentliga genomfarts- och kringleder för\r\nstörre städer. Det gäller för Norrköping, Gävle,\r\nStockholm m.fl. städer. Jag delar uppfattningen att\r\ndet är bra att sådana projekt kommer i gång. Det\r\när olyckligt om viktiga och bra projekt, som även är\r\nbra miljömässigt, förhindras och försenas.</pre><pre>Georg Andersson sade att han blev ledsen och\r\nupprörd över att jag och Moderata samlingspartiet\r\nhar en synpunkt på ROT-verksamheten. Om man\r\nstimulerar byggverksamheten är det väl ganska\r\nrimligt att man inte bedriver den på det sättet att\r\nföretag, både små och stora, som i dag kämpar för\r\nsin överlevnad skall få sämre förutsättningar att\r\nklara sig. Det är ett önskemål att man får en\r\nkonkurrensneutral upphandling, som kan gagna de\r\nföretag som kämpar för sin överlevnad. Att man\r\nblir upprörd över detta har jag mycket svårt att\r\nförstå.</pre><pre>Jag tycker också att det är svårt att förstå varför\r\nman blir upprörd över att vi noterar att det är\r\nviktigt att den omstrukturering och det\r\nförändringsarbete som pågår i kommuner och\r\nlandstingskommuner inte får försenas.\r\nOmstruktureringen och förändringsarbetet är\r\nnödvändigt om man på sikt vill slå vakt om en stark\r\noffentlig sektor, och det borde ligga i Georg\r\nAnderssons intresse. Det är endast genom en dålig\r\noffentlig sektor som Georg Andersson riskerar att\r\nännu fler jobb slås ut i kommuner och landsting.</pre><pre>Herr talman! Jag måste säga att jag har mycket liten\r\nförståelse för vad Georg Andersson egentligen är\r\nute efter, om det inte bara gäller det gamla vanliga\r\natt han vill uttrycka sitt missnöje med alla och\r\nenvar.</pre><pre>Anf. 170  GEORG ANDERSSON (s)\r\nreplik:</pre><pre>Herr talman! Jag hade inte väntat mig att Anders\r\nG Högmark skulle vara imponerad. Det var inte\r\ndärför jag talade.</pre><pre>Det jag sade om antalet ledamöter i kammaren var\r\nen reaktion mot arbetsformerna överlag. Jag vet\r\nhur ledamöternas situation ser ut. Den här\r\nsituationen uppstår genom de arbetsformer och den\r\narbetsplanering som vi har. Däremot är jag\r\nutomordentligt kritisk mot att utskottets talesman\r\noch ministern avlägsnade sig. Det omöjliggör ju en\r\ndialog. Anders G Högmark hade inte behov av att\r\nlämna kammaren. Det hedrar honom. Då kunde\r\nhan och jag få en dialog.</pre><pre>Jag är inte irriterad, och jag polemiserar inte mot\r\nAnders G Högmark om Öresundsbron. Men det\r\nfinns företrädare för andra partier som gör mig\r\nupprörd över hur man tricksxar med de stora\r\ninvesteringsprojekten som skulle kunna ge litet fart\r\npå verksamheten inom bygg- och\r\nanläggningssektorn under den djupa\r\nlågkonjunkturen. Risken är att vi får i gång de stora\r\nprojekten -- Dennispaketet och Öresundsbron --\r\nnär konjunkturen har vänt.</pre><pre>Däremot polemiserar jag, Anders G Högmark,\r\nmot den kallsinniga attityd som moderaterna\r\nuppvisar när det gäller ROT-program för\r\nkommunala fastigheter. I ert särskilda yttrande\r\nsäger ni att det hade funnits skäl att avvakta utfallet\r\nav de hittills gjorda satsningarna. AMS konstaterar\r\natt man har framställningar om dubbelt så mycket\r\nsom man har kunnat bevilja. Jag tycker därför inte\r\natt det finns skäl att nu avvakta. Det finns tvärtom\r\nskäl att komma i gång snabbt för att det skall få\r\neffekt under den djupaste lågkonjunkturen.</pre><pre>Jag är också kritisk mot moderaternas attityd när\r\ndet gäller stödet till kommuner och landsting för att\r\nde skall kunna behålla sina anställda inom vården\r\noch omsorgen. Moderaterna verkar vara mest\r\nintresserade av att kommunerna skall göra sig av\r\nmed så mycket folk som möjligt så snabbt som\r\nmöjligt. Detta utläser jag av ert särskilda yttrande\r\npå den punkten.</pre><pre>Anf. 171  ANDERS G HÖGMARK (m)\r\nreplik:</pre><pre>Herr talman! På den sista punkten har Georg\r\nAndersson helt fel. Vi moderater har självfallet\r\ninget intresse av att flera människor än vad som är\r\nnödvändigt lämnar sin anställning i kommun och\r\nlandsting. Det är dock riktigt att det pågår ett\r\nomstruktureringsarbete. Man inför nya\r\nverksamhetsformer, och man blir rationellare. Det\r\när klart att man på något sätt skall bejaka den\r\nprocessen.</pre><pre>Georg Andersson talade om Moderata\r\nsamlingspartiets okänslighet gentemot människor\r\nsom saknar jobb. Vi har alla i\r\narbetsmarknadsutskottet fått det brev som Georg\r\nAndersson läste upp. Jag har också mycket, mycket\r\nstor förståelse för och känner med den kvinna som\r\nhar skrivit brevet och hennes tre barn. Det finns\r\nnog inte någon som inte berörs av detta. Jag tycker\r\natt Georg Andersson skall sluta uppfatta\r\nSocialdemokraterna som det enda parti som känner\r\nför människor som har problem. Låt bli att komma\r\nmed pekpinnar i stil med att alla andra partier är\r\niskalla och inte känner för det här. Ursäkta att jag\r\nsäger det, Georg Andersson, men det är ingen god\r\nkristen etik att utpeka andra som dåliga och sämre\r\nän vad man själv är. Det skulle vara litet mera\r\nödmjukt och i stil med Georg Anderssons kristna\r\netik -- som man säkert högaktar honom för -- om\r\nhan litet grand försökte leva som han lär. Det finns\r\nett engagemang för alla de människor som står utan\r\njobb från alla partier. Vi har litet olika metoder.\r\nGeorg Andersson förlitar sig mer på AMS än vad\r\njag kanske gör. Jag tror att det är de många\r\nmänniskorna ute på fältet, småföretagarna m.fl.,\r\nsom kan skapa jobben. Vi kan skapa\r\nförutsättningarna. Georg Andersson, sluta med att\r\nbeskylla andra för att ha en kallsinnig och hård\r\nattityd. Det biter inte på mig -- det vill jag lova.</pre><pre>Anf. 172  GEORG ANDERSSON (s)\r\nreplik:</pre><pre>Herr talman! Skall vi föra en diskussion? Skall vi\r\ntala i klartext? Eller vad tycker Anders G\r\nHögmark?</pre><pre>Jag har inte framställt Socialdemokraterna som det\r\nenda parti som har en känsla för de arbetslösa. Men\r\nnu diskuterar vi de konkreta åtgärderna. Vi\r\ndiskuterar uttalanden som görs. Då måste de som\r\ngör uttalanden och tar ställning svara för det. Sedan\r\nfår vi försöka tolka vad som ligger bakom. När\r\narbetsmarknadsutskottet uppvisar passivitet när\r\ndet gäller konkreta åtgärder är det värt kritik. Jag\r\nkan inte tolka det på annat sätt än att detta är ett\r\nuttryck för en svagare känsla för behovet av att\r\nsätta in åtgärder för de arbetslösa.</pre><pre>Om man skall tala ett kristet språk, så heter det att\r\ntro utan gärningar är död. Så är det även med\r\netiken. En etik utan gärningar är ganska värdelös.\r\nDet är gärningarna som räknas, liksom de konkreta\r\ninsatser vi som politiker är beredda att göra och stå\r\nför. Vi har nu kunnat bevittna en av de största\r\ndemonstrationerna av förtvivlade människor här\r\nutanför riksdagshuset. De väntar sig ett svar från\r\noss, precis som den här brevskriverskan. Hon\r\nförväntar sig ett svar och att det skall ge resultat när\r\nvi trycker på våra knappar -- ett resultat som är rent\r\npraktiskt och konkret. De yttranden som den\r\nborgerliga majoriteten presenterar tillsammans\r\nmed Ny demokrati ger inte särskilt mycket som svar\r\npå deras oro och förtvivlan. Våra förslag är\r\nbetydligt mera aktiva och offensiva. Därför\r\nförsvarar jag våra förslag. Jag är också beredd att\r\ngå ut till demonstranterna och tala om vad vi står\r\nför och samtidigt tala om vad ni står för. Det skulle\r\njag inte göra för att svartmåla er utan för att försöka\r\nbeskriva den sanning som finns inne i det här huset.</pre><pre>Anf. 173  ISA HALVARSSON (fp):</pre><pre>Herr talman! Vi har nu i flera timmar debatterat\r\narbetsmarknadsutskottets betänkande AU5 som\r\nrör arbetsmarknadspolitiska åtgärder för\r\nungdomar och långtidsarbetslösa. Jag tror att vi alla\r\npå nära håll känner någon eller några arbetslösa.\r\nDet gör i alla fall jag, och jag vet också att det är\r\nmycket deprimerande att vara arbetslös. Men jag\r\nkänner också flera arbetslösa som förstår att det\r\nsannerligen inte är för miljonärers skull som\r\nregeringen vill ta bort dubbelbeskattning på aktier\r\nutan för att få fram investeringar och nya jobb.</pre><pre>Under hösten har den öppna arbetslösheten\r\nsjunkit, men tyvärr har antalet sysselsatta också\r\nfortsatt att minska. Exportindustrin går för allt\r\nhögre varv. I går nåddes vi av glädjande siffror som\r\nvisar att BNP för det tredje kvartalet i år ökat med\r\n2 %.</pre><pre>Även ett ökande europeiskt samarbete kan ge oss\r\nanledning till optimism. I måndags hade jag tillfälle\r\natt vara med finansminister Anne Wibble på ett\r\nmöte i Bryssel med EFTA:s och EU:s\r\nfinansministrar. Anne Wibble betonade att\r\nmiljoner arbetslösa i Europa har rätt att förvänta\r\nsig att Europas politiker gör något för dem och\r\nderas framtid. Det var intressant och mycket\r\nglädjande att höra den respons och respekt som vår\r\nfinansminister rönte för sina krav på att det måste\r\nsättas stor vikt vid aktiv arbetsmarknadspolitik och\r\nrätt utformade regler i övrigt för att öka\r\narbetsmarknadens flexibilitet, för att motverka\r\nlångtidsarbetslöshet och för att få fram mera jobb.\r\nDet är viktigt att kampen i Europa mot\r\nlångtidsarbetslöshet, speciellt bland ungdomar,\r\nställs ännu mer i förgrunden.</pre><pre>I Sverige bör det vara ett heltidsjobb att vara\r\narbetslös. Det är mot den bakgrunden som man\r\nskall se förslagen i detta betänkande.\r\nUngdomspraktiken och arbetslivsutvecklingen,\r\nALU, är till för att dämpa den öppna\r\narbetslösheten. Det generella anställningsstödet,\r\nGAS, är till för att öka sysselsättningen.</pre><pre>Ungdomspraktiken har sedan den infördes den 1\r\njuli 1992 visat sig vara en lyckad\r\narbetsmarknadspolitisk åtgärd. Den fick ett snabbt\r\ngenomslag och många ungdomar fick möjlighet till\r\nvettig sysselsättning under 6 månader. Åtgärden\r\nhar efter hand byggts ut och under innevarande\r\nbudgetår finns det möjlighet för upp till 100 000\r\nungdomar att sysselsättas med ungdomspraktik.\r\nDet finns naturligtvis vissa problem med\r\nungdomspraktiken, nämligen att ordinarie jobb\r\ntillsätts med ungdomspraktikanter. Det är mot den\r\nbakgrunden regeringen nu vill införa ett\r\nfinansieringsbidrag så att praktikanordnaren får\r\nvara med och delfinansiera verksamheten.</pre><pre>Utskottet pekar också på den möjlighet som finns\r\ninom gällande bestämmelser beträffande\r\nrekryteringsstöd. Utskottet menar att man i\r\nverkligheten i genomsnitt har en bidragsnivå på ca\r\n50 %, under ett begränsat antal månader. Men vi\r\nmenar att möjligheten finns att redan nu gå upp till\r\nmaximala nivå, dvs. 65 % av lönekostnaden per\r\nmånad. Ersättningen kan ges i hela 6 månader. Det\r\nfinns alltså möjlighet till flexibilitet.</pre><pre>ALU är en åtgärd som skall förhindra att de som är\r\növer 25 år bli långtidsarbetslösa. ALU har visat sig\r\nvara en mycket kostnadseffektiv åtgärd. I stället för\r\natt bara uppbära arbetslöshetsersättning får den\r\nenskilde möjlighet till en vettig sysselsättning under\r\nett halvår. ALU innebär också att arbetsuppgifter\r\nrunt om i landet blir genomförda, som ej annars\r\nhade blivit genomförda.</pre><pre>I propositionen upprepas den grundläggande\r\nförutsättningen, nämligen att ALU-insatser inte får\r\nersätta arbetstillfällen på den reguljära\r\narbetsmarknaden eller snedvrida konkurrensen.</pre><pre>Herr talman! Det helt nya som vi skall ta ställning\r\ntill i betänkandet är det generella\r\nanställningsstödet, GAS. GAS skall ses som ett led\r\ni att öka sysselsättningen i landet. Exportindustrin\r\ngår på högvarv; övertidsuttaget är enormt. Men\r\nändå skapas inga nya jobb. Därför vill vi införa\r\nGAS, som innebär att arbetsgivare får göra avdrag\r\nmed 15 % på arbetsgivaravgiften för varje\r\nnyanställd under 1994, utöver den tidigare\r\narbetsstyrkan.</pre><pre>Vi hoppas att systemet skall vara tillräckligt enkelt\r\noch lättbegripligt och att det skall kunna tillämpas\r\npå alla icke-statliga arbetsgivare. Det är också med\r\nmycket stor glädje vi konstaterar att det råder stor\r\npolitisk enighet om GAS.</pre><pre>Herr talman! Genom en god mix av aktiva\r\narbetsmarknadspolitiska åtgärder för att få ned den\r\nöppna arbetslösheten och genom åtgärder för att\r\nöka den varaktiga sysselsättningen, vilka föreslås i\r\narbetsmarknadsutskottets betänkande AU5, får vi\r\nett sätt att angripa arbetslösheten. Jag yrkar därför\r\nbifall till utskottets hemställan på alla punkter.</pre><pre>Anf. 174  ROBERT JOUSMA (nyd):</pre><pre>Herr talman! För att i vardagslag syssla med\r\nförsvarspolitik, känns det mycket roligt att\r\ndebattera litet arbetsmarknadspolitik i denna\r\nlysande församling, en församling som har sysslat\r\nmed många andra frågor i dag.</pre><pre>Göran Persson blandade in Ny demokrati med att i\r\nprincip säga att vi i Ny demokrati var rasister -- i\r\nalla fall någonting åt det hållet. Georg Andersson\r\navslutar dagens debatter med att tillföra kammaren\r\nen debatt om etik och västerländsk humanism. Det\r\när mycket trevligt. Om det skapar arbetstillfällen\r\nkänner jag inte till.</pre><pre>Göran Persson, Ingela Thalén och Georg\r\nAndersson har alla varit inne på ord såsom arbete\r\noch arbetsmarknad. Det är absolut viktigt med\r\narbete och med en bra arbetsmarknad. Men vad\r\nskall vi då göra för att få fart på arbetsmarknaden\r\nfrämst med tanke på ungdomen. Vi måste få i gång\r\nen modern form av läringsutbildning i Sverige. Jag\r\nhar sagt det många gånger förr här i talarstolen. Jag\r\nhar också väckt motioner om det. Den behöver inte\r\nvara lik den gamla tradionella lärlingsutbildningen,\r\nutan den måste styras av det behov som exempelvis\r\nindustrin har.</pre><pre>Vad man än tycker om tillverkningsindustrin, utgör\r\nden Sveriges motor. I den industrin produceras\r\nvaror som förhoppningsvis säljs till utlandet eller\r\nkonsumeras inom landet. Det är därför mycket\r\nviktigt att kunna kombinera ungdomspraktiken\r\nmed kanske en något förlängd teoretisk och\r\npraktisk utbildning.</pre><pre>Ett stort behov av tekniker på mellannivå på\r\narbetsmarknaden har nämligen upptäckts. Här\r\nfinns en jättechans att göra någonting. Samtidigt\r\nkan man också se till att en mängd ungdomar får\r\narbete.</pre><pre>I stället för att dras med en mängd konstiga\r\nförkortningar GAS, LAS, KAS, AMS, AMU m.fl.\r\nborde man lösa de problem som förkortningen\r\negentligen står för. Jag har märkt tendensen i\r\nsvensk arbetsmarknadspolitik att när ett problem\r\nuppstår ger man problemet en förkortning, sedan\r\när problemet löst till en del. Därför skall jag när jag\r\nkommer tillbaka till mitt arbete som\r\nbyggverkmästare -- att bygga hus är också\r\nbesvärligt -- säga att jag bygger ''hu'' i stället för\r\nhus. Den som bygger en buss, som också är\r\nbesvärligt att bygga, kan säga att han bygger en\r\n''bu'', så är halva problemet löst.</pre><pre>Georg Andersson var inne på ämnet moral, etik\r\noch västerländsk humanism. Sådana värden\r\nåberopar jag sällan. Jag vet inte om jag över huvud\r\ntaget lever upp till dem själv. Men samtidigt har\r\nman i dag hört socialdemokrater stå här i\r\ntalarstolen och gång efter annan efterlysa ROT-\r\nåtgärder. Jag pratade med en socialdemokratisk\r\nledamot i dag som t.o.m. sade, hör och häpna: Vi\r\nmåste starta ROT-åtgärder på VA-sidan. Är det\r\ninte alldeles fantastiskt? Det sade människan till\r\nmig! Jag som väckt en motion om det, en motion\r\nsom den 14 december eller den 15 december 1992\r\nblev avslagen, nästan på dagen ett år sedan. Kan\r\nman tänka sig!</pre><pre>Inte nog med det Georg Andersson. Den 6 januari\r\nåret därpå går Thage G Peterson ut i en\r\ndebattartikel i Aftonbladet och efterlyser just VA-\r\nROT. Det är förmodligen en typ av västerländsk\r\nhumanism -- vad vet jag. Jag vill i alla fall inte\r\nhänföra det till arbetsmarknadspolitik.</pre><pre>Det talas ofta om breda lösningar. Kärnproblemet,\r\nsom jag ser det med min okunnighet i\r\narbetsmarknadspolitik, är att inget parti kan backa.\r\nVarje parti skall alltid vara pappa till ett förslag.\r\nRegeringen är ju i minoritet. Socialdemokraterna\r\när också i minoritet. Om man skall bedriva\r\narbetsmarknadspolitik med egen majoritet och\r\ningen har egen majoritet, blir det ingen\r\narbetsmarknadspolitik.</pre><pre>Därför anser jag att det är enklare att prata ihop sig\r\nom vettiga ROT-åtgärder. De bör sättas in nu när\r\ndet går att bygga fantastiskt billigt. För två år sedan\r\nkostade det 30 % mer att bygga. Det finns massor\r\natt bygga. Det behöver inte vara fråga om vägar.\r\nSocialdemokraterna var inne på ålderdomshem.\r\nDe har varit inne på skolor. Det är alldeles\r\nfantastiskt. Jag vet precis hur det ser ut ute på\r\nskolorna. De sista jobben jag gjorde innan jag kom\r\nhit till riksdagen var ett ROT-arbete i en skola i en\r\nStockholmsförort. Den såg ut som jag kan tänka\r\nmig att en flyktingförläggning såg ut i Libanon på\r\nden tiden det begav sig. Det finns ett enormt behov.</pre><pre>Vad gör man i stället för att sätta in kraftfulla\r\nåtgärder och backa litet på prestigen? Man kan inte\r\ntänka sig att stödja förslag om de inte kommer från\r\ndet egna partiet. Ja, det är helt fantastiskt. Någon\r\nsade: ''Stackars byggarbetare. Aldrig mer får de\r\nhålla en hammare.'' 30 000 människor samlades på\r\nMynttorget i dag -- det fanns säkert en del\r\nbyggarbetare med bland dem. Det fantastiska är att\r\njag skulle kunna garantera så många arbetstillfällen\r\nom en fruktsam VA- ROT sattes i gång.</pre><pre>Jag är själv arbetsledare i byggbranschen. Jag vet\r\nmycket väl hur det går till när VA ''ROT-as''. Man\r\nslår sönder slitsar i husen. Det skapar en mängd\r\njobb. Det är fråga om elektriker, målare,\r\ntimmermän, murare och betongarbetare. Hela\r\nspektrumet inom byggbranschen blir sysselsatt vid\r\nen sådan åtgärd. Till detta kommer alla åtgärder\r\nsom vidtas ute i marker och på gatan. Där får även\r\nGeorg Andersson jobb till de fantastiska maskiner\r\nsom står och väntar. Detta är fantastiskt! Varför tog\r\nman inte chansen? Thage G Peterson var fyra fem\r\ndagar efter mig inne på exakt samma tankegång.\r\nHär måste ligga något annat bakom än omsorgen\r\nom arbetstillfällen. Det kan måhända kallas för\r\nvästerländsk partipolitik.</pre><pre>Vi måste på något sätt få i gång ungdomarna. Sluta\r\ntänk i gamla banor, och kom bort från käbblet. Ta\r\nbort alla dumma idéer. Man måste inte ge unga\r\noerfarna människor samma löner som man ger till\r\nmänniskor som har jobbat länge i en bransch. Detta\r\när roten till ett av våra problem. Det går inte att i\r\ndag betala oerfaret folk lika mycket som erfaret\r\nfolk.</pre><pre>Titta på LAS. En kombination med lärlingssystem\r\nmåste vara möjligt utan att arbetsgivarna skall\r\nbehöva anställa människorna. Låt det bli någon\r\nsorts förlängd ungdomspraktik. Det finns ett\r\notroligt behov av duktiga teoretiker i Sverige och\r\nminst lika många duktiga praktiker. Förena detta\r\ngenom att skapa ett bra lärlingssystem, dvs. en\r\nförlängd ungdomspraktik. Då får företagaren vad\r\nhan vill ha, och marknaden får vad den vill ha.</pre><pre>Vidare har det sagts att 400 000 jobb har försvunnit\r\nde senaste två åren. Ja visst har det gjort det. Men\r\ntyvärr är problemet att inom industrin som vi skall\r\nleva av har 700 000 jobb försvunnit sedan 1965. De\r\njobben fördes över till den offentliga sektorn. Hur\r\nskall man kunna uppnå välstånd i ett land med 8\r\nmiljoner invånare där man har lyckats med\r\nkonststycket att tillverkningsindustrin består av\r\n700 000 människor? Varje industriarbetare skall\r\nbära sina egna och nio andras bördor på ryggen.\r\nDetta är absurt.</pre><pre>Jag är medveten om att den offentliga sektorn\r\nbehövs. Men rent nationalekonomiskt gör\r\nmänniskor inget annat än att tvätta varandras\r\nskjortor. Det vore en vacker gärning om de bara\r\nnöjde sig med det. Men nu går det tyvärr inte att\r\ngenerera tvättpulver till processen. T.o.m.\r\ntvättmedlet, tyvärr gott folk, måste industrin\r\nbetala, förutom att bära nio människors bördor på\r\nvardera rygg. Det går inte.</pre><pre>Jag efterlyser mycket bredare åtgärder. Skall vi lösa\r\nproblemen inom arbetsmarknadspolitiken och\r\nROT är det bara att kasta partiprestigen överbord.\r\nDet går icke att lösa problem på annat sätt i en\r\nparlamentarisk riksdag. Regeringen är i minoritet,\r\noch oppositionen är i minoritet. Ja, då händer\r\ningenting. Tyvärr har förhållandet varit så under en\r\nlång rad av år.</pre><pre>(Applåder)</pre><pre>Anf. 175  HARALD BERGSTRÖM (kds)\r\nreplik:</pre><pre>Herr talman! Jag vill bara erinra Robert Jousma om\r\natt det i betänkandet längst ner på s. 17 och vidare\r\npå s. 18 talas om att redan 1991/92 infördes ett\r\nsystem med lärlingsutbildning. Vidare vill jag\r\nerinra herr Jousma om att i hemställanspunkten 20\r\nföreslås att 500 000 000 kr skall anvisas till\r\nreparation och underhåll av kommunala fastigheter\r\noch 100 000 000 kr som investeringsstöd till\r\nombyggnad av äldrebostäder. Det är alltså ett\r\nROT-program för kommunala fastigheter.</pre><pre>Anf. 176  ROBERT JOUSMA (nyd) replik:</pre><pre>Herr talman! Jag håller med herr ledamoten\r\nBergström om vad som står i betänkandet. Men vad\r\nhar hänt? Titta på Sverige. Det finns en\r\nungdomsarbetslöshet som är 20--25 %. Lyft blicken\r\növer kanten på ankdammen och titta på Europa.\r\nTitta på länder med en fungerande ungdomspolitik\r\noch fungerande lärlingssystem, t.ex. Österrike och\r\nTyskland. Det finns andra länder som det går att\r\nreferera till. De har en ungdomsarbetslöshet på 5--\r\n7 %. De har en bra lärlings- och\r\narbetsmarknadspolitik. De har inte några rader i ett\r\nbetänkande. Det är det som är skillnaden. Jag\r\nefterlyser sådana åtgärder -- inte att producera\r\npapper.</pre><pre>Anf. 177  LARS STJERNKVIST (s):</pre><pre>Herr talman! Jag skall yrka bifall till samtliga\r\nsocialdemokratiska reservationer i betänkandet.\r\nMen jag vill särskilt uppehålla mig vid reservation\r\n22.</pre><pre>I kväll träffades drygt 150 vårdanställda vid\r\nLasarettet i Norrköping. De kommer dagen före\r\njulaftonen att sluta sina jobb. Jag har träffat några\r\nav dem. När jag möter och samtalar med dem\r\ntycker jag ibland att politiken är obegriplig. Jag har\r\nsvårt att förklara för dem logiken i de beslut som\r\nfattas.</pre><pre>Det är egentligen ingen som tror att\r\nuppsägningarna löser några problem. Patienterna\r\nfår det självklart sämre. De anställdas trygghet\r\nminskar. Men inte heller skattebetalarna får några\r\nproblem lösta genom att dessa personer blir\r\nuppsagda. Kostnaderna finns kvar. Som har\r\nframgått av dagens debatt har alla egentligen insett\r\ndetta. Alla tycker att detta är fel. Det är fel att i dag\r\nsäga upp offentligt anställda. Det säger den\r\nsocialdemokratiska oppositionen. Det säger också\r\nmajoritetspartierna. Ansvarige statsrådet Börje\r\nHörnlund säger att det är fel att i det här läget kasta\r\nut kommunal- och landstingsanställda. Det säger\r\nAMS och alla andra berörda. Ändå är detta precis\r\nvad som händer.</pre><pre>Nu har majoriteten i utskottet ändå tagit ett steg i\r\nrätt riktning. Jag tycker att det är bra att man nu\r\nger Arbetsmarknadsstyrelsen ökade möjligheter\r\natt använda utbildningspengar för att skjuta upp\r\nuppsägningar. Problemet är att detta inte räddar\r\njobben för de drygt 150 vårdanställda vid lasarettet.\r\nDeras arbetsgivare, landstinget i Östergötland,\r\nsäger att utbildningspengarna inte räcker. Om\r\nlandstinget skall kunna rädda kvar jobben måste\r\nlandstinget ha möjlighet att få\r\narbetsmarknadsmedel eller andra medel för att\r\nbetala deras löner. Det är nödvändigt, annars\r\nkommer landstinget att fullfölja uppsägningarna.\r\nDetta besked får inte bara dessa vårdanställda.\r\nTusentals offentliganställda kommer nästa år att få\r\ndet beskedet, trots att utskottsmajoriteten tar ett\r\nlitet steg i rätt riktning. Det måste göras mer.</pre><pre>Nu är det inte bara vi socialdemokrater som säger\r\nså. Jag har tagit med mig ett exemplar av mitt livs-\r\noch husorgan Folkbladet. I en intervju för knappt\r\nen vecka sedan sade en kollega till oss, Bert\r\nKarlsson i Ny demokrati, följande: ''Det är ju rena\r\nvanvettet att kasta ut folk i arbetslöshet och istället\r\nbetala ut a-kassa och socialbidrag.''</pre><pre></pre><pre>Detta läste många av de drygt 250 vårdanställda.\r\nDe har under den senaste tiden flera gånger fått\r\nolika besked och har kastats mellan hopp och\r\nförtvivlan. De har fått uppgifter om att\r\nutskottsmajoriteten skulle vara beredd att vidta\r\nåtgärder som stoppar uppsägningarna. I nästa\r\nstund har de fått veta att det har träffats\r\nuppgörelser mellan partierna i riksdagen som gör\r\ndet omöjligt att rädda jobben. På det här sättet har\r\ndet gått till. De har kastats mellan hopp och\r\nförtvivlan.</pre><pre>Det är klart att man i vissa frågor -- jag skall inte\r\nsäga att man uppskattar det -- ibland kanske kan ta\r\nsådant här tjuv- och rackarspel och politiskt\r\nschackrande med en viss klackspark. Men i den här\r\nfrågan hoppas jag att alla är klara över att det\r\nhandlar om människor av kött och blod.\r\nKonsekvenserna av de beslut vi fattar är oerhört\r\ndramatiska. När det gäller den typen av frågor som\r\ninnebär ett sådant ansvar på våra axlar finns det\r\ninget utrymme för taktiserande eller tricksande. Då\r\ngäller det att ge besked som vi kan stå för, inte bara\r\noffentligt i tidningar utan också när vi trycker på\r\nvoteringsknapparna här i riksdagen.</pre><pre>För de 250 vårdanställda vid lasarettet i Norrköping\r\noch för andra hotade offentliganställda är det beslut\r\nsom vi skall fatta i morgon bitti blodigt allvar. Jag\r\nhoppas därför att det besked som nydemokraterna\r\ngenom sin talesman Bert Karlsson har gett i\r\nFolkbladet är allvarligt menat, och att vi i morgon\r\nskall kunna ge Landstinget i Östergötland en\r\nmöjlighet att rädda jobben.</pre><pre>Därför hoppas och förutsätter jag att vi kan få en\r\nmajoritet för reservation 22. Om vi får det innebär\r\ndet att arbetsmarknadsutskottet får återkomma när\r\ndet gäller en finansiering av de här förslagen. Av\r\nformella skäl måste i så fall\r\narbetsmarknadsutskottet gå tillbaka och plocka\r\nfram de nödvändiga pengarna. Det handlar inte om\r\nnågra nya pengar. Det handlar inte om att man i så\r\nfall raserar statsfinanserna och spär på\r\nbudgetunderskottet. Det handlar om att vi skall\r\nfatta beslut om att använda pengar på ett klokare\r\nsätt, att flytta pengar från passiva till aktiva\r\ninsatser, att använda statliga pengar till att ge\r\nmänniskor en chans att både utbilda sig och vara\r\nkvar i vården under uppsägningstiden samt att\r\nskjuta upp uppsägningarna till dess att\r\narbetsmarknadsläget har förbättrats. Ett bifall till\r\nreservation 22 ger den möjligheten.</pre><pre>Jag hoppas att alla som tycker att det är vansinnigt\r\natt kasta ut offentliganställda inser att det är blodigt\r\nallvar och att man röstar efter hur man tycker.</pre><pre>Jag yrkar bifall till reservation 22.</pre><pre>Anf. 178  PETER KLING (nyd):</pre><pre>Herr talman! Min partiföreträdare Robert Jousma\r\ntalade om att vi måste sätta fart för att öka\r\narbetstillfällena. Vi har lämnat ett förslag från Ny\r\ndemokrati som bygger på ett ROT-avdrag. Jag talar\r\ndå om ett reparations- och underhållsavdrag som\r\nkan göras på lägenheter, bostadsrätter, villor och\r\nfritidshus, dvs. ett avdrag i deklarationen för ett\r\nutfört arbete.</pre><pre>Om ni vill vara vänliga och ta fram de papper som\r\njag har delat ut i bänkarna, så skall ni få se vad ett\r\nROT-avdrag kan ge dels för de dynamiska\r\neffekterna för samhället och dels för antalet\r\narbetstillfällen.</pre><pre>Herr talman! Anförandet kommer att innehålla\r\nmånga siffror. Men jag hoppas att ni skall hänga\r\nmed. Ta fram papperet mitt herrskap, damer och\r\nherrar!</pre><pre>Vi vill ha avdragsrätt upp till 50 000 kr i en\r\ndeklaration. Säg att fakturakostnaden är 50 000 kr.\r\nAv det beloppet är 10 000 kr moms. Det betyder att\r\nfakturakostnaden exkl. moms, som ni kan läsa i\r\npapperet, är 40 000 kr.</pre><pre>Sedan kommer min erfarenhet som småföretagare\r\nin. Jag vet att av ett arbete som faktureras med\r\n40 000 kr är ca 30 000 kr arbetskostnad och i runda\r\ntal 10 000 kr materialkostnad. Man skall då räkna\r\nut hur många timmar ett sådant här arbete\r\nomfattar. Då får man ta de 30 000 kronorna delat\r\nmed den timpenning som faktureras till kunden.\r\nJag har då tagit ett genomsnitt för Sverige. En del\r\nfirmor fakturerar 180 kr, en del 200 kr och\r\nytterligare en del 250 kr. Jag har lagt genomsnittet\r\nvid 220 kr per timme. Då blir tiden för ett sådant\r\nhär arbete 136 timmar. Lönekostnaden för detta\r\nföretag för de 136 timmar som den anställde arbetar\r\nmultiplicerat med timpenningen, som i genomsnitt\r\när 90 kr, blir 12 240 kr.</pre><pre>Man skall sedan räkna ut hur mycket skatt företaget\r\nbetalar för ett sådant här jobb. De betalar på denna\r\nlön på 12 240 kr motsvarande 31 % i\r\narbetsgivaravgift, vilket blir 3 795 kr.</pre><pre>Företaget betalar sedan in löneskatt på lönen för\r\nden anställde. Jag har räknat fram en genomsnittlig\r\nkommunalskatt på 31 %. En del kommuner har\r\n30 % medan andra har 32 %. Genomsnittet 31 %\r\nblir självfallet också 3 795 kr. Detta är alltså vad\r\narbetsgivaren betalar in månaden efter att jobbet\r\nhar utförts. Av de 10 000 som har fakturerats\r\nkunden för materialkostnader uppgår kostnaden\r\nför företagets inköp till 7 500 kr. Det måste ju bli en\r\nvinst på materialet. En moms betalas på inköpet av\r\nmaterialet på 25 %, vilket motsvarar 1 875 kr.\r\nFöretagets momsinbetalning på hela fakturan blir\r\nalltså 10 000 kr minus de 1 875 kr som har betalats\r\nför materialet. Det betyder att företagaren betalar\r\nin 8 125 kr i moms till staten. Företagets totala\r\nskattekostnad som betalas in till staten är 15 715 kr.\r\nJag talar då om arbetsgivaravgiften, löneskatten\r\noch momsen. Denna summa får företagen betala in\r\nvarje månad, om vi fattar det här beslutet om F-\r\nskatten.</pre><pre>Om man tittar på hur det ser ut i Sverige så bor\r\nungefär 40 % i villa, 20 % i bostadsrätt och 40 % i\r\nhyreslägenhet. Dessutom finns det ca 600 000\r\nfritidshus.</pre><pre>Då vänder vi på bladet. Vad hittar vi där? Jo, ett\r\nantagande om att 100 000 personer med en\r\nmarginalskatt på genomsnittet 31 %, dvs. bara\r\nkommunalskatt, gör detta avdrag. De utnyttjar\r\navdraget i sin deklaration genom att göra avdrag\r\nmed 50 000 kr i deklarationen motsvarande 31 %.\r\nDet blir 15 500 kr i intäkter som staten så att säga\r\nförlorar.</pre><pre>Vad blir då den totala uteblivna skatteintäkten? Jo,\r\nden blir givetvis 15 500 multiplicerat med 100 000\r\narbeten, vilket betyder 1,55 miljarder kronor. Men\r\nsamtidigt får ju staten in skatteinkomster från\r\nföretaget på 15 715 kr multiplicerat med 100 000\r\narbeten, som framgår av föregående sida. Summan\r\nblir 1,57 miljarder kr. Var och en kan se att staten\r\nhär inte gör några som helst förluster.</pre><pre>Sedan antar man att 300 000 som har en skattsats på\r\n50 % gör detta avdrag. Då tappar staten 50 000 kr\r\ngånger 50 %. Det är 25 000 kr i skatteintäkt.\r\nUtebliven skatteintäkt blir 25 000 kr à 300 000\r\narbetstillfällen, vilket gör ett skattebortfall på 7,5\r\nmiljarder kronor.</pre><pre>Företaget betalar fortfarande samma skatt, 15 715\r\nkr gånger 30 000 arbeten. Det blir 4,715 miljarder.\r\nDen totala skatteförlusten på den grupp som gör\r\ndenna typ av avdrag blir alltså 7,5 miljarder minus\r\n4 miljarder, och det blir 2,785 miljarder.</pre><pre>Hur många arbetstillfällen kan detta skapa? Jo, vi\r\nvet att varje arbete är 136 timmar. Om man tar\r\n400 000 arbeten gånger 136 timmar får man 54,4\r\nmiljoner timmar. För att räkna ut antalet\r\nårsarbetstillfällen får man dela dessa timmar med\r\n150 timmar, som är ett årsarbetstillfälle. Det blir\r\n31 000 årsarbetstillfällen. Men det är inte säkert att\r\ndetta skapar 31 000 årsarbetstillfällen. Låt oss säga\r\natt det skapas 25 000 årsarbetstillfällen. Då minskar\r\nstatens kostnad för arbetslösa med 25 000 gånger\r\n100 000 kr, vilket är kostnaden för en arbetslös per\r\når, dvs. 2,5 miljarder.</pre><pre>Vad kostar det för staten att skapa dessa 25 000\r\narbetstillfällen? Jo, det kostar skattebortfallet på\r\n2,785 miljarder minus de 2,5 miljarderna som\r\nstaten slipper att betala ut. Det gör 285 miljoner\r\nkronor, vilket är ganska billigt för att skapa 25 000\r\narbetstillfällen.</pre><pre>Ni kommer kanske ihåg faktureringskostnaderna\r\npå 50 000 kr. Därtill kommer sociala kostnader,\r\nlönekostnader, momsutgifter och\r\nmaterialkostnader på 31 600 kr. Företagets\r\növerskott blir då 18 000 kr. Men detta överskott är\r\nsjälvfallet ingen vinst för ett litet företag. Dessa\r\npengar går till att köpa arbetsredskap,\r\narbetskläder, kontorsmateriel, bensin, bilar, betala\r\nförsäkringar för de anställda osv. Med andra ord\r\nblir dessa pengar beskattade.</pre><pre>Om man ser på dessa 400 000 arbetstillfällen à\r\n18 000 kr, får man en dynamisk effekt på 7\r\nmiljarder kronor, som givetvis är beskattningsbara\r\ni det här ledet.</pre><pre>Dessutom köper företaget material för 3 miljarder\r\nkronor. Detta gynnar naturligtvis grossist- och\r\ntillverkarleden. Och det här, mina damer och\r\nherrar, är ett sätt att få bort den svarta sektorn.\r\nDetta blir en allvarlig konkurrent till den svarta\r\nsektorn. I dag konkurrerar företagen med en svart\r\nsektor som näst intill är omöjlig att konkurrera\r\nmed. Men med detta förslag skapas 25 000\r\narbetstillfällen. Den svarta sektorn får rejäl\r\nkonkurrens, samtidigt som den dynamiska\r\neffekten -- dvs. skatteeffekten -- blir 10 miljarder\r\nkronor.</pre><pre>Är det så svårt att fatta sådana här enkla, raka och\r\nklara beslut i den här riksdagen?</pre><pre>Herr talman! Därmed hoppas jag ni tittar igenom\r\ndet här papperet ordentligt, funderar över det som\r\ndär står och kommer tillbaka och förhoppningsvis\r\nröstar på Ny demokratis reservation.</pre><pre>Anf. 179  ANDERS G HÖGMARK (m)\r\nreplik:</pre><pre>Herr talman! När jag lyssnar till den här\r\nutläggningen av Peter Kling, förstår jag mer och\r\nmer att det ibland kan finnas ett värde i att illustrera\r\nsaker med ölbackar.</pre><pre>Anf. 180  PETER KLING (nyd) replik:</pre><pre>Herr talman! Jag ville illustrera det här med hjälp\r\nav overheadapparat, men den fungerade tyvärr\r\ninte. Då hade det kanske varit lättare att förstå.\r\nMen förhoppningsvis finns det en del intellektuella\r\nmänniskor här, som förstår sig på siffror och sådant.\r\nDet var min förhoppning att de skulle kunna följa\r\nmed i mina uträkningar. Det var därför som jag\r\ndelade ut detta papper innan. Men det är kanske\r\nsvårt ändå. Ni har ju en natt eller två på er att\r\nfundera innan vi skall gå till omröstning.</pre><pre>Anf. 181  BERIT OSCARSSON (s):</pre><pre>Herr talman! I propositionen om\r\narbetsmarknadspolitiska åtgärder för ungdomar\r\noch långtidsarbetslösa, som vi just nu behandlar,\r\nfanns det inga förslag om mera resurser till\r\nfolkbildningen. Det är det som vi socialdemokrater\r\nhar lagt fram ett förslag om.</pre><pre>Vi vet att folkhögskolor och studieförbund har\r\ngjort mycket fina insatser med de medel som de har\r\ntilldelats. Många arbetslösa har fått värdefulla\r\nerfarenheter och kunskaper som de har haft glädje\r\nav, både när det gäller fortsatta studier och när det\r\ngäller att gå ut i jobb. Detta måste tas till vara och\r\nockså utvecklas.</pre><pre>Vi socialdemokrater föreslår därför att ytterligare\r\n100 miljoner kronor skall gå till Folkbildningsrådet,\r\natt fördela mellan studieförbunden och\r\nfolkhögskolorna. Av dessa 100 miljoner kronor\r\nmåste 50 miljoner kronor nu anslås för resterande\r\ndel av det budgetår som just nu löper.</pre><pre>Folkhögskolorna har under 1992/93, då det först\r\nbetalades ut riktade bidrag för anordnande av\r\nkurser för arbetslösa, haft ca 8 000 deltagare i de\r\nsärskilda arbetsmarknadsanpassade\r\nutbildningarna. Under innevarande budgetår, dvs.\r\n1993/94, har man antagit 10 000 extra studerande\r\nvia kompletteringsanslagsmedlen. Därmed har\r\nfolkhögskolorna visat att de både snabbt och\r\nflexibelt har kunnat utnyttja hela 1993/94 års\r\nsärskilda anslag.</pre><pre>Till Folkbildningsrådet har det dessutom kommit\r\nytterligare ansökningar om bidrag för 2 000 elever\r\nsom skulle kunna påbörja en utbildning, om\r\nFolkbildningsrådet fick ytterligare resurser.</pre><pre>Studieförbunden har också bedrivit en omfattande\r\nverksamhet för arbetslösa. De preliminära\r\nuppgifter som finns visar att enbart under 1992/93\r\nuppgick studiecirkelverksamheten till över 8 000\r\narrangemang med över 70 000\r\nstudiecirkeldeltagare. Utöver cirkelverksamheten\r\ntillkommer också en omfattande insats när det\r\ngäller t.ex. föreläsningar, kurser och information.\r\nDen samlade omfattningen visar att\r\nstudieförbunden använder många olika\r\ninkomstkällor -- det gäller särskilt några av\r\nstudieförbunden -- just för att kunna genomföra\r\nverksamheter som riktar sig direkt till de\r\narbetslösa.</pre><pre>Genom ett exempel från innevarande år på vad som\r\ngörs för de arbetslösa kan jag visa på nyttan av\r\nökade resurser.</pre><pre>Exemplet avser ABF Kungälv. Kungälv omfattar\r\nfem kommuner, och befolkningen uppgår till ca\r\n95 000 människor. Under föregående\r\nverksamhetsår har Kungälv haft 875 arbetslösa som\r\ninom folkbildningens ram deltagit i studiecirklar,\r\nlängre kurser och i olika ALU-projekt.\r\nStudiecirklarna har pågått i 40 studietimmar. ABF\r\nKungälv har dessutom på uppdrag av\r\narbetsförmedlingen genomfört olika kurser för 140\r\narbetslösa. Längre kurser på 28--30 veckor har i\r\nsamarbete med folkhögskolor genomförts. Endast\r\ndenna studieförbundsavdelning kommer under det\r\nhär året att ha 280 arbetslösa i längre kurser. Två av\r\nkurserna har riktat sig speciellt till särskilt utsatta\r\nkvinnor. Mer än 1 000 arbetslösa, eller ungefär var\r\nfemte arbetslös, i denna region har deltagit i någon\r\nform av folkbildning, såsom cirklar, föreläsningar,\r\nkulturprogram och andra aktiviteter. Detta är en\r\nverksamhet som har haft stor betydelse för alla de\r\narbetslösa som har fått chansen att studera som ett\r\nalternativ till arbetslösheten.</pre><pre>Den stickprovsundersökning som ABF-\r\navdelningen har genomfört visar att av de 1 000\r\ndeltagare som fanns med i olika verksamheter var\r\ndet hela 850 som aldrig tidigare hade varit med i en\r\nstudiecirkel eller kurs hos ABF.</pre><pre>Men det stannar inte med detta. Ingen kurs eller\r\nstudiecirkel, inget ALU-projekt avslutas utan att\r\ndet förs ett utvärderingssamtal. I det tas exempelvis\r\nupp vad man kan göra efter det att kursen,\r\nstudiecirkeln eller projektet har avslutats.\r\nUndersökningen visar att en fortsättning som ett\r\nalternativ till återgång till arbeslöshet ofta kan\r\nåstadkommas.</pre><pre>Exemplet från ABF i Kungälv visar tydligt att\r\nfolkbildningen har förmåga att nå dem som bäst\r\nbehöver utbildning. Kommer den arbetslöse bara i\r\nkontakt med folkbildningen vill denne oftast\r\nfortsätta att skaffa kunskaper för att lättare kunna\r\nfå jobb och för att stärka sitt eget självförtroende.\r\nDet är detta som vi socialdemokrater vill ta vara på.</pre><pre>Enligt min bedömning når studieförbunden under\r\ninnevarande år för de medel som de har fått ca\r\n150 000 arbetslösa. Det är en imponerande\r\nverksamhet som studieförbunden genomför.</pre><pre>Folkhögskolorna gör också stora insatser för\r\narbetslösa. Många som gått en folkhögskolekurs\r\nvittnar om att det blev vägen till ett nytt liv. En\r\nfolkhögskolekurs betyder i många fall en chans att\r\nbryta isoleringen och öppna en dörr till samhället.\r\nDe kunskaper man får kan betyda mycket för det\r\nframtida yrkeslivet, inte minst för många\r\ninvandrare och flyktingar, som ofta saknar\r\ntillräckliga kunskaper i svenska och\r\nsamhällskunskap. Flera folkhögskolor har också\r\narrangerat speciella kurser för arbetslösa\r\ninvandrare och flyktingar, som därmed får en chans\r\natt bli bättre rustade för arbete eller fortsatta\r\nstudier. Flera folkhögskolor har även kurser för\r\nhandikappade och för kvinnor.</pre><pre>Arbetslösheten är katastrofalt hög, vilket flera\r\ndebattörer har vittnat om. Ingen ljusning kan ses\r\ninom den närmaste tiden. De som drabbas av\r\narbetslöshet riskerar att bli passiva och tappa\r\nsjälvförtroendet. De som är eller riskerar att bli\r\narbetslösa saknar, det vet vi, ofta utbildning utöver\r\nfolk- och grundskola. Folkbildningen har visat att\r\nden är bra på att nå just dessa grupper. Vi vet också\r\natt folkbildningen har en erkänt god pedagogisk\r\nmetod för just korttidsutbildade.</pre><pre>Behovet av insatser för de arbetslösa är stort.\r\nFolkbildningen är ett utmärkt verktyg.\r\nFolkhögskolor och studieförbund har visat att de\r\nklarar den uppgift som de har fått. Vi måste\r\nanvända folkbildningen offensivt för att lindra\r\narbetslöshetens gissel. Då handlar det om\r\nekonomiska resurser. 50 miljoner kronor är vad vi\r\nsocialdemokrater begär för verksamheten under\r\nvåren. Det finns en beredskap hos både\r\nfolkhögskolor och studieförbund. Det är denna\r\nberedskap som vi vill ta vara på.</pre><pre>Anf. 182  LARS STJERNKVIST (s):</pre><pre>Herr talman! På allmän begäran skall jag korrigera\r\nmitt yrkande, som jag i hastigheten råkade\r\nformulera fel. Jag yrkar alltså inte bifall till samtliga\r\ns-reservationer utan bara till dem som min högst\r\nvärderade kollega Ingela Thalén yrkade bifall till.</pre><pre>Anf. 183  HARRY STAAF (kds):</pre><pre>Herr talman! Jag begärde ordet i anledning av Peter\r\nKlings genomgång över hur lönsamt det är att\r\ngenomföra hans förslag. Det må vara så att det är\r\nlönsamt om man utgår från att det bara är\r\ntillkommande arbeten som skall finansieras på det\r\nsätt han föreslår. Men det utförs trots allt en hel del\r\nreparationsarbeten i det här landet på ett normalt\r\nsätt som ger skatteintäkter. Om man inför ett\r\nsådant system som Peter Kling förespråkar, måste\r\nalla de arbeten som i dag genomförs på ett normalt\r\nsätt och som genererar skatteintäkter föras in i\r\nsystemet. Då blir det faktiskt ordentliga\r\nskatteförluster för staten.</pre><pre>Jag tycker att Peter Kling skall redovisa de\r\narbetstillfällen som i dag ger skatteintäkter till\r\nstaten men som, om detta system genomförs, måste\r\nomfattas av systemet, vilket medför skatteförluster.\r\nDet måste med i bilden, om man skall få ett\r\nhelhetsgrepp.</pre><pre>Anf. 184  PETER KLING (nyd):</pre><pre>Herr talman! Jag kan givetvis inte, Harry Staaf,\r\nsäga hur många jobb som skulle ha utförts om inte\r\nROT-avdraget hade tillkommit. Självfallet är det\r\ninte fråga om 100 %. Det är jag fullständigt\r\nmedveten om. Men vi tror att många fler\r\nreparationer och ombyggnader har kommit till\r\nstånd genom detta system. Jag är helt övertygad om\r\natt många som äger villor, bostadsrätter eller\r\nfritidshus inte gör jobbet i dag när de inte har\r\nmöjlighet till ett avdrag. Där ligger i dag den stora\r\narbetskvantiteten. Det fåtal jobb som utförs i dag\r\nutförs helt kolsvart.</pre><pre>Anf. 185  HARRY STAAF (kds):</pre><pre>Herr talman! Det är klart att det blir en del\r\ntillkommande arbetstillfällen genom detta system.\r\nMen man måste då ta reda på vad de\r\narbetstillfällena faktiskt kostar statskassan, innan\r\nman lägger fram ett sådant här förslag. En sådan\r\nberäkning saknas i Peter Klings förslag.</pre><pre>Anf. 186  IVAR FRANZÉN (c):</pre><pre>Herr talman! En snabb kalkyl ger vid handen att\r\nom 25 % av jobben är nya jobb kostar varje\r\nhelårsarbete mellan 300 000 och 400 000 kr i\r\nskattebortfall. Därför blir de nytillkomna jobben\r\ndyrare. 25 % är en realistisk bedömning.</pre><pre>Anf. 187  PETER KLING (nyd):</pre><pre>Herr talman! Det är inte stor idé att stå här och\r\nspekulera i vad utfallet kan bli. Men vi är helt\r\növertygade om att utfallet skulle bli betydligt större\r\nän Ivar Franzén och Harry Staaf tror.</pre><pre>Överläggningen var härmed avslutad.</pre><pre>(Beslut skulle fattas den 16 december.)</pre><pre>9 §  Förändringar i arbetsrätten</pre><pre>Föredrogs</pre><pre>Arbetsmarknadsutskottets betänkande</pre><pre>1993/94:AU4 Förändringar i arbetsrätten (prop.\r\n1993/94:67).</pre><pre>Anf. 188  MONICA ÖHMAN (s):</pre><pre>Herr talman! Dagen har varit lång. Det har varit en\r\nintensiv debatt om arbetsmarknaden och a-kassan.\r\nVi har också mött många förtvivlade människor ute\r\npå Mynttorget. Såsom f.d. facklig förtroendeman\r\när det ganska tungt att i denna sena timma gå upp i\r\ntalarstolen i detta ärende.</pre><pre>Vilka uppgifter har vi politiker framför oss de\r\nnärmaste åren? Enligt mitt förmenande finns det\r\ntvå mycket viktiga saker. Den ena är att lägga om\r\nden ekonomiska politiken. Den andra är att skapa\r\njobb, jobb, jobb. Det är jobb människorna vill ha.</pre><pre>Men vi måste också se till att det blir ett bra\r\nsamarbetsklimat på arbetsplatserna och att alla gör\r\nsitt bästa för att ta till vara de\r\nutvecklingsmöjligheter som finns och som kan\r\nskapa de nya jobben. Det gör man inte genom att\r\nförst utfärda en krigsförklaring mot löntagarna.\r\nMan inte först ge en anställd en smäll och sedan\r\nsäga: Nu min vän skall vi samarbeta för att nå ett\r\ngott resultat. Man kan inte heller skapa regler, som\r\ngör varje enskild anställd beroende av\r\narbetsgivarens gunst. Då slår man sönder\r\nsamarbetet arbetare emellan och diskussionen\r\ntystnar. Inga kreativa idéer kommer fram. Man mår\r\ndåligt och gör inte ett bra jobb. Tyvärr -- jag säger\r\ntyvärr -- måste jag konstatera att riksdagen nu är på\r\nväg i precis motsatt riktning mot den riktning som\r\nman borde ha valt.</pre><pre>Herr talman! Vi socialdemokrater anser att den\r\nsvenska arbetsrättsliga modellen skall utvecklas,\r\ninte avvecklas. Spelreglerna på arbetsmarknaden\r\när viktiga både för företagen och för de anställda.</pre><pre>Syftet med denna lagstiftning är att skapa en rimlig\r\nbalans mellan parterna och att stödja utvecklingen\r\nmot ett mer demokratiskt arbetsliv. Det är en viktig\r\nuppgift för arbetsmarknadens parter att genom\r\nkollektivavtal ge de arbetsrättsliga reglerna en\r\nsådan utformning att de fungerar väl i praktiken\r\noch blir så enkla och effektiva som möjligt.</pre><pre>Lagstiftningen bör på olika sätt stimulera parterna\r\natt träffa sådana uppgörelser. Hänsyn måste därvid\r\ntas till de förändrade förutsättningar för inflytande\r\nsom den ökade internationaliseringen och\r\nutvecklingen av företagsformer innebär. Vi anser\r\nmot denna bakgrund att det är grundläggande att\r\nslå vakt om den fria förhandlingsrätten och rätten\r\natt vidta fackliga stridsåtgärder. Kollektivavtalen\r\nmåste värnas såsom bärare av de anställdas\r\nrättigheter och skyldigheter och såsom ett\r\ninstrument i samarbetet mellan parterna.</pre><pre>Det är angeläget att öka den enskildes inflytande\r\növer den egna arbetssituationen och det fackliga\r\ninflytandet vid företagsöverlåtelser och i koncerner\r\nsamt slå fast att de arbetsrättsliga reglerna skall\r\ngälla oberoende av hur arbetsgivaren väljer att\r\norganisera sin verksamhet. Antalet tillfälliga\r\nanställningar bör snarare minska än öka, vilket blir\r\nresultatet av regeringens förslag.</pre><pre>Genom de förändringar som nu föreslås i LAS,\r\nlagen om anställningsskydd, och MBL,\r\nmedbestämmandelagen, fullföljer enligt vår\r\nmening regeringen sin strategi för att försvaga\r\nlöntagarnas ställning på arbetsmarknaden och\r\nstärka arbetsgivarnas inflytande. Syftet är att det\r\nskall bli lättare för arbetsgivarna att bl.a. nå sina\r\nlönepolitiska målsättningar. Det gäller exempelvis\r\nmålsättningar om ökad lönespridning och lägre\r\ningångslöner. Det gäller också arbetsgivarnas\r\nönskan att fritt få anställa och avskeda personal.</pre><pre>Det är för oss uppenbart att regeringen vill försvaga\r\nlöntagarnas organisationer ekonomiskt och\r\nförsvåra organisationsarbetet. Vi socialdemokrater\r\navvisar mot denna bakgrund den av regeringen\r\nföreslagna inriktningen av den nya lagstiftningen.</pre><pre>Herr talman! Jag kan inte påstå att\r\narbetsmarknadsutskottets betänkande nr 4 har\r\nnågon som helst överensstämmelse med den\r\nsocialdemokratiska synen på arbetsrätten.\r\nRegeringen Bildt har ända sedan den tillträdde\r\nhösten 1991 haft en medveten strategi mot\r\nlöntagarna och deras fackliga organisationer.\r\nDenna strategi fullföljs nu av utskottsmajoriteten,\r\nsom inte verkar ha någon annan uppfattning än\r\nregeringen.</pre><pre>Kännetecknande för regeringens handlande har\r\nvarit dels att regeringen har bestämt sig för vad som\r\nskall göras utan att först utreda eventuella problem\r\noch lösningar, dels att regeringens genomförda\r\nförändringar nästan helt överensstämmer med de\r\nförslag som SAF, Svenska Arbetsgivareföreningen,\r\nhar fört fram. Man kan lugnt påstå att det fackligt-\r\npolitiska samarbetet mellan regeringen och SAF\r\nhar fungerat berömvärt.</pre><pre>Jag vill ge några exempel på vad som redan har\r\ngjorts. Det tål nog vid att vi litet nu och då\r\npåminner oss vad som har hänt under resans gång.\r\nSålunda vill man minska de fackliga\r\norganisationernas inflytande i samhället. Därför\r\nhar man ordnat så att löntagarnas företrädare i\r\nstatliga styrelser har försvunnit. Man vill försvaga\r\nlöntagarnas organisationer ekonomiskt och\r\nförsvåra deras organisationsarbete. Därför har man\r\nbl.a. genomfört ett slopande av avdraget för\r\nfackföreningsavgiften samt helt slopat eller kraftigt\r\nminskat olika former av stöd för studier som givits\r\nför utbildning inom de fackliga organisationernas\r\nram. De fackliga stipendierna har gjorts\r\nskattepliktiga, vilket kraftigt har fördyrat\r\nstudieverksamheten. Nu i kväll har riksdagen fattat\r\nbeslut om införandet av en statlig a-kassa, som\r\ndessutom skall få väsentliga konkurrensfördelar\r\ngentemot de privata kassorna, de som ägs av sina\r\nmedlemmar. Till råga på allt kommer färre\r\nmänniskor att få utdelning från den nya a-kassan,\r\nom man nu följer den proposition som har\r\nbordlagts.</pre><pre>Nu är det då dags att försämra arbetsrätten. De\r\ndirektiv som Arbetsrättskommittén fick\r\nkontrasterar helt mot de direktiv som skrevs av den\r\nsocialdemokratiska regeringen, vilken faktiskt\r\nstartade ett översynsarbete. I stället för att värna\r\nanställningsskyddet och utveckla\r\nmedbestämmandet vill regeringen minska\r\nanställningsskyddet, försvaga den enskildes\r\nrättigheter, minska de fackliga rättigheterna och\r\nförsämra medinflytandet.</pre><pre>Det förslag som riksdagen nu har att ta ställning till\r\nbygger på Arbetsrättskommitténs förslag, men det\r\när bara en del av kommittéförslaget. Regeringen har\r\nför vsikt att återkomma med det resterande.</pre><pre>Jag gör samma beklagande som Georg Andersson\r\ntidigare. Jag hade faktiskt tänkt fråga\r\narbetsmarknadsministern när han avser att\r\nåterkomma. Det står nämligen i propositionen att\r\nman avser att återkomma. Tyvärr är ministern inte\r\ninne. Jo, ursäkta, nu ser jag att han har tagit plats\r\npå tjänstemannabänken. Då ställer jag frågan: När\r\navser arbetsmarknadsministern att återkomma till\r\nriksdagen med det som resterar av\r\nArbetsrättskommitténs förslag? Nu är frågan ställd.</pre><pre>Sedan vill jag kommentera de förslag som vi har att\r\nta ställning till nu. Ibland -- och det hänt i många\r\ndebatter -- får jag en känsla av att borgerligheten\r\ntror att vi socialdemokrater aldrig träffar företagare\r\noch att borgerligheten har monopol på företagare.\r\nSå är inte fallet, Elver Jonsson. Jag träffar många\r\nföretagare. Jag har haft för vana att fråga: Har ni\r\nhaft problem med LAS? Nej, blir svaret, vi har inte\r\nhaft några speciella problem. Vi träffar kanske inte\r\nsamma företagare. Men jag har en känsla av att\r\npropagandamaskinen -- som vi blir beskyllda för att\r\nutnyttja ibland -- har gått väldigt häftigt i de\r\nborgerliga leden. Man har gjort sig till talesman för\r\nsamtliga företagare i detta land, och därför har vi\r\nfått de diskussioner som vi har fått.</pre><pre>Så till en del av förslagen. Visstidsanställning vid\r\narbetsanhopning skall nu förlängas från sex till tolv\r\nmånader. Med tolv månader på två år behöver man\r\ninte vara så hemskt matematiskt kunnig för att\r\nkunna räkna ut att det handlar om halvtid. Har man\r\nså stora behov av att utöka sin personal, kanske\r\nman i stället bör fundera över om man inte skulle\r\nnyanställa.</pre><pre>Också provanställningen skall förlängas till tolv\r\nmånader. Man kan fråga: Varför? Här går faktiskt\r\npropositionen längre än vad Arbetsrättskommittén\r\ngjorde. I sitt betänkande skriver utskottet att ''man\r\nvill uppnå en överensstämmelse mellan\r\nvisstidsanställing och provanställning''. Jag måste\r\nfråga: Av vilken anledning? Det är i två olika\r\nsituationer som dessa anställningar blir aktuella:\r\nvisstidsanställning vid arbetsanhopning och\r\nprovanställning när man vill prova en anställd.\r\nDessa anställningar har inte med varandra att göra.</pre><pre>Provanställningen ändrades 1982. Ingen\r\narbetsgivare har begärt förhandlingar om förlängd\r\nprovanställning. Då kan inte behovet vara speciellt\r\nstort.</pre><pre>Sätter man in detta i sitt rätta sammanhang\r\ntillsammans med att det nu går att hyra in\r\narbetskraft helt fritt och att det finns många\r\narbetsmarknadspolitiska åtgärder, inte minst\r\nungdomspratiken som har diskuterats så mycket i\r\nkväll, ställer jag frågan till Elver Jonsson: Vem\r\nkommer att ha en trygg tillsvidareanställning i\r\nframtiden?</pre><pre>Den andra fråga som jag vill ställa lyder: Vad är\r\nskälet till att man vill gå in och lagstifta mot\r\ngällande kollektivavtal beträffande just visstids-\r\noch provanställning? Här går man betydligt längre\r\nän Arbetsrättskommittén gjorde. Frågan var uppe\r\ntill diskussion i kommittén, som gjorde den kloka\r\nbedömningen -- det vill jag påstå -- att man inte\r\nkunde göra en ändring, eftersom det skulle strida\r\nmot den fria förhandlingsrätten. Därmed släppte\r\nkommittén frågan. Men döm om min förvåning, när\r\nfrågan återkommer i propositionen.</pre><pre>Respekterar man inte att parterna tar sitt ansvar\r\noch tecknar avtal med utgångspunkt i de behov som\r\nfinns i branscherna? Varför skall vi gå in och\r\nlagstifta beträffande tecknade avtal?</pre><pre>Sedan gäller det övertaligheten. Man hör ibland i\r\ndebatten att det är så svårt och så besvärligt. Det är\r\nså svårt att säga upp folk, och därför måste vi nu\r\nändra reglerna. Under de senaste åren har vi ju\r\nupplevt övertalighetssituationer, så nu måste vi ha\r\nrutin i det avseendet. Men inte skulle över 600 000\r\nmänniskor vara arbetslösa om det var svårt att säga\r\nupp folk.</pre><pre>Nej, sanningen måste vara en annan! Sanningen är\r\natt man vill ge arbetsgivaren möjlighet att litet\r\nförsiktigt själv välja ut vem som skall vara kvar.\r\nDärför kommer förslaget om att arbetsgivaren\r\nensam skall få välja ut vilka två personer som skall\r\nställas vid sidan av när det gäller turordningen.\r\nTycker Elver Jonsson att det här är motiverat?</pre><pre>Många många fackliga förtroendemän har tagit ett\r\nstort ansvar och har i övertalighetssituationer haft\r\nordentliga diskussioner med sina medlemmar och\r\nkommit fram till en lösning. Så har det varit i de\r\nallra flesta fallen. Det finns alltså ingen anledning\r\ntill ändring här.</pre><pre>Och säg inte, Elver Jonsson, att det här inte flyttar\r\npositionerna och ger arbetsgivaren ett övertag!</pre><pre>Kvällen är sen. Jag tittade tidigare i kväll på\r\nRapport och hörde då professor Tore Sigeman, som\r\när kunnig på det här området, säga: Ja visst, det\r\nförstärker arbetsgivaren. Ja, litet och litet, men det\r\när kanske första steget.</pre><pre>Så till den fackliga vetorätten vid entreprenader.\r\nJag får ibland en känsla av att man tycker att facket\r\ninte skall bry sig, att detta inte är en sak för facket.\r\nMan tycks mena att det finns myndigheter som skall\r\nsköta den biten. Varför finns då den fackliga\r\nvetorätten? Ja, inte för att facken skall bråka i\r\nonödan. Den fackliga vetorätten finns för att\r\nförhindra oseriösa företag, företag som inte sköter\r\nsig, att komma in och ta jobb.</pre><pre>Jag måste säga att det är mycket konstigt att de\r\nföretag som sköter sig, de seriösa företagen, tycker\r\natt det är bra att den här regeln finns. Då är frågan:\r\nVem skall vi värna -- dem som sköter sig eller dem\r\nsom inte sköter sig? För mig är svaret ganska klart.</pre><pre>Så några ord om detta med blockader mot företag\r\nsom tillfälligt saknar anställda. Här har vi också ett\r\nuppdrag som egentligen omotiverat kom till\r\nkommittén: Undersök på vilket sätt vi kan\r\nundanröja det här! Det är samma sak här. Den här\r\nregeln finns inte bara för att facket skall få vara\r\nbesvärligt, utan denna regel finns för att skydda den\r\nsom anställs.</pre><pre>En arbetsgivare t.ex. kan vilja anställa en person.\r\nDen här arbetsgivaren har inte har något avtal med\r\nfacket, men vederbörande vill ändå anställa. Facket\r\nkontaktas, och man säger: Okej, vi skriver avtal.\r\nMan är alltså överens om att göra det, men det tar\r\nett par dagar innan detta sker. Killen, eller tjejen,\r\nkommer till företaget och jobbar där. Så händer en\r\nolycka. Den här personen skadar sig och\r\nomkommer kanske. Då gäller inga försäkringar\r\nsom är kopplade till avtalen. Därför är det så himla\r\nviktigt att hålla rätt på de avtal som finns. Dessa är\r\ntill för att skydda människor.</pre><pre>Så litet om ett par saker som inte tas upp i\r\npropositionen men som vi socialdemokrater har lyft\r\nfram. EES-avtalet är ju antaget i denna kammare.\r\nVi har ställt oss bakom detta avtal. Det finns också\r\nett EG-direktiv som handlar om arbetstagarnas\r\nrättigheter vid överlåtelse av företag. Detta\r\ndiskuterades i kommittén. Men då tog vi inte\r\nställning. Nu har vi undersökt detta närmare och\r\nsäger: EES-avtalet börjar gälla den 1 januari. Vi får\r\nlov att se till att det här direktivet följs, för det är\r\negentligen det vi har skrivit under när vi antog EES-\r\navtalet. Men regeringspartierna vill inte göra detta.</pre><pre>Min fråga till Elver Jonsson är: Tycker inte Elver\r\nJonsson att svenska löntagare skall ha samma\r\nmöjligheter och samma rättigheter som löntagare i\r\növriga länder som omfattas av EES?</pre><pre>En annnan fråga som jag vill ta upp och som ligger\r\nmig mycket varmt om hjärtat är: Vad ont har våra\r\ndeltidsanställda kvinnor gjort? Tidigare i dag har vi\r\nju fattat beslut om a-kassan. Det här kommer att\r\nslå mycket hårt mot deltidsanställda kvinnor. De\r\nkommer icke att kunna kvalificera sig för en ny a-\r\nkassa om de här reglerna börjar tillämpas.</pre><pre>Vi har begärt en lagstiftning som ger de här\r\nkvinnorna laglig rätt att utöka sin anställningstid.\r\nNej, den begäran nobbar ni också. Är det ändå inte\r\nså att sittande regering en gång i världen sagt att\r\nman skall kunna leva på sin lön? Det kan inte de\r\nhär kvinnorna göra. Därför borde vi ha ställt upp\r\nför dem.</pre><pre>Avslutningsvis, herr talman, vill jag säga att jag\r\ntycker att det denna sena timme faktiskt vore\r\nklädsamt om regeringspartiernas företrädare nu,\r\nnär vi står inför att fatta beslut, sade precis som det\r\när, nämligen: Detta är ideologiskt betingat. Vi vill\r\natt det skall vara så här. Vi vill att arbetsgivarna\r\nskall ha större makt. Därför gör vi det här.</pre><pre>Sluta i fridens dar att gömma er bakom talet om en\r\nhög arbetslöshet och om att detta skall skapa jobb!\r\nDetta skapar icke jobb.</pre><pre>Med detta vill jag markera att vi socialdemokrater\r\nfullständigt tar avstånd från den här raseringen.\r\nDen dagen vi återtar regeringsmakten avser vi att\r\nriva upp det här beslutet.</pre><pre>Jag yrkar bifall till samtliga socialdemokratiska\r\nreservationer.</pre><pre>(Applåder)</pre><pre>I detta anförande instämde Carin Lundberg, Ewa\r\nHedkvist Petersen, Georg Andersson, Margareta\r\nWinberg, Elvy Söderström, Bengt-Ola Ryttar, Per\r\nErik Granström, Britta Sundin, Sigrid Bolkéus,\r\nHans Karlsson, Inger Lundberg, Bo Finnkvist,\r\nBritt Bohlin, Lena Klevenås, Lahja Exner, Arne\r\nKjörnsberg, Anders Nilsson, Lisbet Calner, Inga-\r\nBritt Johansson, Sten Östlund, Alf Eriksson, Bengt\r\nSilfverstrand, Johnny Ahlqvist, Bengt Kronblad,\r\nLena Öhrsvik, Maja Bäckström, Monica\r\nWidnemark, Krister Örnfjäder, Ingvar Björk, Inge\r\nCarlsson, Lars Stjernkvist, Alf Egnerfors,\r\nReynoldh Furustrand, Anita Persson, Ingela\r\nThalén, Björn Ericson, Gunnar Thollander, Björn\r\nKaaling, Ingrid Andersson, Marianne Carlström\r\noch Sylvia Lindgren (alla s).</pre><pre>Anf. 189  SIMON LILIEDAHL (nyd):</pre><pre>Herr talman! Timmen är sen, och alla är vi trötta.\r\nDärför börjar jag med att yrka bifall till Ny\r\ndemokratis reservationer i\r\narbetsmarknadsutskottets betänkande nr 4\r\nbeträffande punkterna 2, 4, 6, 9, 11 och 13. För att\r\nspara dyrbar tid åt kammaren har jag gjort en\r\nnedskärning vad gäller våra reservationer.</pre><pre>Jag skall nalkas LAS utifrån mina egna\r\nerfarenheter som internationell småföretagare och\r\nanlägga internationella synpunkter på det hela.</pre><pre>LAS har nästan 20 år på nacken. Alla, både LAS\r\nvänner och belackare, anser denna lag vara\r\notidsenlig och mogen för en modernisering.</pre><pre>Den gamla socialdemokratiska regeringen kände\r\nvindkantringen och skrev sommaren 1991 direktiv\r\ntill den s.k. arbetsrättskommmittén med uppdraget\r\natt göra en översyn av LAS. Kommittén\r\npresenterade i våras förslag till ett antal ändringar,\r\nvilka utgör grundstommen i den proposition som vi\r\ni morgon skall fatta beslut om.</pre><pre>Redan i våras var fackförbunden upprörda över\r\nArbetsrättskommitténs förslag. Men man ville inte\r\ndiskutera. Man ville inte ändra ett enda\r\nkommatecken. sedan dess har striden mellan facket\r\noch arbetsgivarna varit i gång.</pre><pre>Vi måste emellertid betänka att det i dag är en helt\r\nannan värld än när LAS-lagen sjösattes.\r\nArbetsmarknaden har helt förändrats. Dagens\r\nsiffror -- 600 000 arbetslösa och 20 000 konkurser\r\nper år -- talar sitt klara språk. Det räcker numera\r\ninte att satsa på ett batteri av\r\narbetsmarknadsåtgärder och hoppas att de sju goda\r\nåren kommer tillbaka. De kommer aldrig tillbaka.\r\nDen utländska konkurrensen har redan hunnit köra\r\nförbi oss. Under de senaste fem åren har våra\r\nmarknadsandelar i jämförelse med övriga OECD-\r\nländer gått ned med nästan 20 %. Utifrån dessa\r\nsiffror borde arbetsmarknadens parter prata ihop\r\nsig och gemensamt besluta om motåtgärder i stället\r\nför att ägna sig åt krypskytte.</pre><pre>Tunga företrädare från arbetstagarsidan har ofta\r\nframhållit att regeringens förslag till modernisering\r\nav LAS är ideologiskt betingad och att det saknar\r\nall förankring i verkligheten. Om jag nu tar på mig\r\nmin småföretagarhatt bryr jag mig i likhet med de\r\nflesta entreprenörer inte ett jota om ideologier. Jag\r\nvill bara, utan inblandning av fack och banker,\r\narbeta upp mitt företag till god lönsamhet för att på\r\nså sätt garantera en säker inkomst för mig själv och\r\nför mina anställda.</pre><pre>Jag ser de anställda snarare som vänner och\r\nkompisar än som parter i någon slags klasskamp.\r\nEn entreprenör som jag vill faktiskt bara själv\r\nbestämma över sin besättnings sammansättning och\r\ninte låta en regional facklig ombudsman ta befälet.\r\nDå kan min skuta lätt gå på grund.</pre><pre>Fackets aggressivitet står i skarp kontrast till\r\narbetsgivarsidans uppgivenhet. Dess trötta\r\nstorföretagardirektörer är ordrika. Men i likhet\r\nmed fackets representanter har de svårt att komma\r\nmed nya öppningar och nya konstruktiva förslag.</pre><pre>Fackföreningsrepresentanterna har ofta framhållit\r\natt ingen har lyckats visa på något enda sakligt\r\nbelägg för att arbetsrätten utgör något reellt\r\nproblem för företagen. Jag har många bevis för att\r\ndessa teser är felaktiga. Av egen erfarenhet vet jag\r\natt facket oftast får gehör för sina synpunkter\r\ngenom att skrämma upp småföretagaren med all\r\nsorts djävulskap som kan hända om han inte\r\naccepterar fackets synpunkter. Han riskerar att\r\ndras in i långa, dyrbara processer -- jag har själv\r\nvarit med om detta -- som i många fall kommer att\r\navgöras i Arbetsdomstolen.</pre><pre>Entreprenören, småföretagaren, känner sig på\r\nförhand dömd till dryga böter och föredrar därför\r\natt köpa sig fri på fackets villkor. Skadestånden\r\nväxlar vanligtvis mellan 6 och 18 månaders\r\nersättning. Det har jag själv varit med och betalat.\r\nI framtiden tänker sig därför entreprenören för\r\nmånga gånger innan han nyanställer. Det är snarare\r\nosäkerhet och ovisshet än ett rationellt tänkande\r\nsom ligger bakom småföretagarnas reserverade\r\ninställning till LAS. Jag tror också att\r\nfackföreningarna har bidragit därför att de har haft\r\ndålig införsäljning till småföretagarna. Man har\r\nkoncentrerat sig mycket på storföretagarna.</pre><pre>Storföretagarna kämpar emellertid med liknande\r\nproblem. Enbart en av Ericssonkoncernens\r\nsvenska dotterbolag betalade förra året 160\r\nmiljoner kronor i avskedsersättningar, som en följd\r\nav LAS. Till detta kommer förlorad effektivitet och\r\nförlust av tid.</pre><pre>Frestelsen blir allt större för stora som små företag\r\natt flytta ut i Europa. Redan i dag har den svenska\r\ntillverkningsindustrin fler anställda utomlands än i\r\nSverige. Investerare från USA och Asian Pacific\r\ngår i dag värdshus förbi och etablerar sig i EG, trots\r\nvår fömånliga bolagsbeskattning.</pre><pre>Vi i Ny demokrati ger oss emellertid inte i första\r\ntaget. Vi kommer att kämpa för att få tillbaka till\r\nSverige de företag som tidigare av skatter och LAS-\r\nlagar funnit för gott att emigrera till EG. Jag tror\r\natt man måste aktivera sig på det här området. Det\r\nräcker inte att ha Invest in Sweden som lyder under\r\nImage of Sweden, utan jag tror att det är skickliga\r\nföretagare som skall hjälpa till och få utländska\r\nföretag att etablera sig i Sverige.</pre><pre>Vi i Ny demokrati kommer att fortsätta att måna\r\nom framför allt småföretagarna, som rätt\r\nmotiverade och finansierade har lättare att snabbt\r\ndra i gång investeringar och därmed\r\nnyanställningar. Vi har därför föreslagit att alla\r\nsmåföretag med 25 anställda eller färre inte skall\r\nomfattas av LAS regelverk. Merparten av dessa\r\nsmåföretag har ingen facklig förtroendeman och de\r\nfackligt anslutna är ofta i klar minoritet. Vi anser\r\natt 25 anställda är en motiverbar gräns, då man\r\nbl.a. i vissa EG-lagar arbetar med denna måttstock.\r\nDen svenska styrelserepresentationslagen gäller\r\ndessutom för alla företag med mer än 25 anställda.</pre><pre>För större företag föreslår Ny demokrati att den av\r\nArbetsrättsutredningen föreslagna generella\r\nfrikvoten på 20 % skall gälla. I stället för att följa\r\nArbetsrättsutredningens förslag har regeringen\r\nföredragit att lagstifta om att två arbetstagare alltid\r\nskall kunna undantas från varje s.k.\r\nturordningskrets, dvs. regeln om sist in, först ut\r\nskall gälla enbart med detta undantag. Detta\r\ngynnar mycket små företag. Men ju större\r\nföretagen och deras turordningskretsar är, desto\r\norimligare blir förslaget. Ericsson har bara i\r\nMidsommarkransen och i Älvsjö 1 211 personer\r\nanslutna i samma turordningskrets. Det kan inte\r\nvara vettigt att behandla tvåpersoners småföretag\r\npå samma sätt som världskoncernen Ericsson.</pre><pre>Genom detta sitt agerande har regeringen\r\ndiskriminerat de storföretag som alla i dag anser\r\nskall föra oss ur krisen. Det är dessa som skall ge\r\noss de nya jobben genom investeringar baserade på\r\nökad export.</pre><pre>Enligt Industriförbundets senaste\r\nkonjunkturrapport har våra tio största företag, med\r\nundantag av Ericsson, långt kvar till sitt\r\ntillverkningstak. Det kommer därför knappast att\r\nbli några större industriinvesteringar, och därmed\r\nkommer de inte heller att ta hand om de arbetslösa.\r\nJag tror att man får ställa in sig på den nuvarande\r\narbetslöshetssiffran.</pre><pre>Exporten ökar. Vi har hört i dag att den har ökat\r\nmed 8 %, men jag tror inte att den kommer att\r\ngenerera nya jobb. Jag tror att man framför allt från\r\nstorföretagen vill avvakta vad som händer vid nästa\r\nval. Det är då man fattar sina beslut, om man skall\r\ngöra investeringar i Sverige eller utomlands. Jag\r\ntror att vi får se mycket få investeringar fram till\r\nnästa val.</pre><pre>Jag vill gärna höra av regeringens representanter\r\nhur man egentligen resonerat när man ''spolat''\r\nArbetsrättsutredningens förslag om en frikvot på\r\n20 %. Det nuvarande förslaget är ett slag i tomma\r\nluften. Gör vi inte något kommer vi att drabbas av\r\nden spanska sjukan. Spanien är det enda land med\r\nen liknande lagstiftning som LAS, och där är\r\narbetslösheten ca 22 %. Den socialdemokratiske\r\nstatsministern Gonzales har länge försökt att ändra\r\nden spanska arbetslagstiftningen, men förgäves.\r\nDärmed flyr utländska företag Spanien. Mitt gamla\r\nföretag Electrolux har lagt ned stora fabriker för att\r\nde inte klarar av att arbeta med vinst längre. Det\r\när det incitamentet som gör att man får företag att\r\ninvestera.</pre><pre>När ett företag -- det kan vara stort eller litet -- ställs\r\ninför en akut nödsituation är en bristande\r\nflexibilitet ett hinder för dess överlevnad. Detta\r\ngäller speciellt kunskapsintensiva företag. LAS\r\nförsvårar nödvändiga strukturella omställningar.\r\nDet är svårt att hitta en lösning som jag tror skall\r\nbygga på trygghet för de anställda, kombinerad\r\nmed flexibilitet. Individuella trygghetsavtal, inte\r\nlagstiftning, kan i längden vara en lösning som både\r\narbetsgivare och arbetstagare skulle kunna\r\nacceptera.</pre><pre>Jag hade tänkt diskutera fallskärmsavtal, som jag\r\ntror är av stort intresse för många och som Ny\r\ndemokrati har två motioner om. Men då jag\r\ntydligen är den siste talaren för i kväll och många\r\nredan har gått hem kommer jag att anmäla mig på\r\ntalarlistan i morgon i stället och då diskutera\r\nfallskärmsavtalen och de motioner och förslag som\r\nvi har för att komma till rätta med dessa missfoster.</pre><pre>(forts. prot. 45)</pre><pre>10 §  Beslut om fortsatt ärendebehandling</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>11 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:104 Sveriges tillträde till den\r\ninternationella Eurocontrolkonventionen och den\r\nmultilaterala överenskommelsen om\r\nundervägsavgifter</pre><pre>12 §  Anmälan om interpellation</pre><pre>Anmäldes att följande interpellation framställts</pre><pre>den 14 december</pre><pre>1993/94:75 av Jan Fransson (s) till statsrådet Bo\r\nLundgren om Gota Bank:</pre><pre>I slutet av förra veckan kom beskedet att statliga\r\nNordbanken och likaledes statliga Gota Bank skall\r\nläggas ihop till en bank. Därigenom skapas en\r\ntredje storbank i vårt land.</pre><pre>Gota Bank består bl.a. av de tidigare utpräglade\r\noch välsedda provinsbankerna Skaraborgsbanken\r\noch Wermlandsbanken. Båda dessa banker hade en\r\ni flera väsentliga avseenden stark ställning i\r\nrespektive region. Huvudkontor var placerade i\r\nSkövde och Karlstad. Med välrustade kontor i både\r\nStockholm och Göteborg hölls god kontakt med\r\nmera riksomfattande verksamhet.\r\nUtlandsverksamheten var väl utvecklad. Deras\r\nstarka provinsiella ställning kom till uttryck såväl i\r\nmarknadsandelar som i styrelsernas\r\nsammansättning. De var i allra högsta grad en\r\nomvittnat betydande tillgång för utveckling av\r\nföretagande och näringsliv i sina hemmaregioner.\r\nDeras samarbete med näringsliv lika väl som med\r\nkommuner och länsmyndigheter vittnade om ett\r\nstort ansvar för den region de verkade i.</pre><pre>I och med att nya ägare tog över har dessa banker\r\nbrutalt smulats sönder. De pressades in i\r\nkonglomeratet Gota Bank, som efter vanstyre gått\r\ni konkurs.</pre><pre>När nu en ny situation uppstått erbjuds ett\r\ngynnsamt tillfälle att genom organisatoriska\r\nåtgärder, inom ramen för en storbank, återskapa en\r\nbankverksamhet, som för Skaraborgs och\r\nVärmlands vidkommande får huvudsaklig prägel av\r\nprovinsbank. Detta kan ske genom en långtgående\r\ndecentralisering till respektive regioner och mot\r\ndenna svarande delegering av befogenheter och\r\nresurser till regionstyrelse och verkställande\r\nledning. På så sätt skulle man kunna vinna\r\nprovinsbankens ställning och betydelse för\r\nutveckling av regionens näringsliv och\r\nsysselsättning. Eftersom den sammanslagna\r\nNordbanken/Gota Bank är i statlig ägo finns denna\r\nmöjlighet nu för regering och riksdag. Försummas\r\ndenna möjlighet innebär det ett ytterligare hårt slag\r\nmot näringsliv och sysselsättning i respektive\r\nregioner.</pre><pre>Med hänvisning till det anförda vill jag med denna\r\ninterpellation ställa följande fråga till statsrådet Bo\r\nLundgren:</pre><pre>Avser statsrådet vidtaga åtgärder för att nu, inom\r\nramen för statliga Nordbanken/Gota Bank, i den\r\nreella bankverksamheten återskapa den\r\nbetydelsefulla funktion och ställning\r\nSkaraborgsbanken och Wermlandsbanken tidigare\r\nhade som provinsbank i sina hemlän?</pre><pre>13 §  Kammaren åtskildes kl. 23.01.</pre><pre>Förhandlingarna leddes</pre><pre>av talmannen från sammanträdets början t.o.m. 6\r\n§ anf. 21 (delvis),</pre><pre>av förste vice talmannen därefter t.o.m. anf. 59\r\n(delvis),</pre><pre>av andre vice talmannen därefter t.o.m. 7 § anf. 83\r\n(delvis),</pre><pre>av tredje vice talmannen därefter t.o.m. anf. 124\r\n(delvis),</pre><pre>av talmannen därefter t.o.m. ajourneringen kl.\r\n18.02,</pre><pre>av förste vice talmannen därefter 8 § anf. 160\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}