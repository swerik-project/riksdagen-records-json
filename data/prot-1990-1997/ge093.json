{"dokumentstatus":{"dokument":{"hangar_id":"2438892","dok_id":"GE093","rm":"1990/91","beteckning":"3","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"3","slutnummer":"0","datum":"1990-10-03 00:00:00","systemdatum":"2010-02-17 00:00:00","publicerad":"1990-10-03 00:00:00","titel":"Riksdagens snabbprotokoll 1990/91:3 Onsdagen den 3 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{110A793E-8973-4361-8662-404A924E8500}","dokument_url_text":"http://data.riksdagen.se/dokument/GE093/text","dokument_url_html":"http://data.riksdagen.se/dokument/GE093","dokumentstatus_url_xml":"http://data.riksdagen.se/dokumentstatus/GE093","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:3</div>\r\n<div class=\"sidhuvud_datum\">Onsdagen den 3 oktober</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 § Meddelande om information från\r\nregeringen m.m.</pre><pre>Anf. 1 TALMANNEN:</pre><pre>Välkomna till det nya riksmötets första\r\npartiledardebatt som äger rum med anledning av\r\nregeringsförklaringen som avgavs i går. Innan vi\r\nbörjar debatten vill jag meddela att statsrådet Lena\r\nHejlm-Wallén på regeringens informationsstund i\r\nmorgon torsdag kl. 14.30 kommer att lämna\r\ninformation om katastrofinsatser och långsiktigt\r\nbiståndssamarbete med Namibia.</pre><pre>2 § Partiledardebatt med anledning av\r\nregeringsförklaringen</pre><pre>Anf. 2 CARL BILDT (m):</pre><pre>Herr talman! Vid midnatt började alla Tysklands\r\nklockor att ringa. Från Ru gen uppe i norr till\r\nZugspitze nere i söder, från Oder i öster till Mosel\r\ni väster. De ringde in en enighet som symboliserar\r\nett enande i frihet, inte bara för Tyskland, utan för\r\nEuropa i dess helhet. Och i morgon vid denna\r\ntidpunkt samlas det enade Tysklands valda\r\nföreträdare för första gången till den nya tyska\r\nriksdagens första högtidliga sammanträde.</pre><pre>Tysklands delning har varit Europas delning.\r\nMuren delade förvisso främst Berlin, men den\r\ndelade också en hel världsdel. Muren och den stat\r\nutan vilken denna mur inte hade varit möjlig\r\nkrossade individers möjligheter och människors\r\ndrömmar under nästan ett halvt århundrade.</pre><pre>Det förefaller ibland i debatten som om man\r\nkänner litet nostalgi över det gamla DDR och gärna\r\ngråter litet med den fallna DDR-regimen. Låt mig\r\nsäga att jag själv inte kan känna annat än glädje\r\növer att en stat som aldrig var annat än konstlad nu\r\nförsvinner från Europas karta. Men framför allt\r\nkänner jag en intensiv glädje över alla de nya\r\nmöjligheter som nu öppnas. Jag tror att 90-talet\r\nkommer att innebära ett nytt tyskt under när det\r\ngäller välfärd, välstånd och ekonomisk utveckling.\r\nJag vet att genom det som nu har inträffat bereds\r\nvägen för ett både fördjupat och utvidgat\r\nsamarbete på samhällslivets alla områden mellan\r\nEuropas demokratier. Det blir ett medborgarnas\r\nEuropa -- ett möjligheternas och mångfaldens\r\nEuropa -- som nu växer fram. Och i detta Europa\r\när det en självklarhet att Sverige måste vara med\r\nhelt och fullt.</pre><pre>Utvecklingen i Europa går nu rasande snabbt\r\nframåt. Inte någon som haft möjlighet att under det\r\nsenaste året och månaderna röra sig i detta nya\r\nsamarbetets Europa kan undgå att se hur vårt\r\nSverige har halkat efter, hur vi kommit på sidan av\r\noch hur vi håller på att marginaliseras. Så är det,\r\noch den sanningen måste vi vara medvetna om.\r\nMen så borde det faktiskt inte vara, och så behöver\r\ndet inte vara i framtiden. Det är därför vi så snabbt\r\nsom möjligt bör vara redo att söka fullt\r\nmedlemskap i EG. Jag har själv sagt att detta bör\r\nske under andra halvåret nästa år, omedelbart efter\r\nvalet. Den bedömningen har sedan dess fått stöd\r\nockså från företrädare för folkpartiet. Jag tror inte\r\natt Sverige har råd att stå och vänta i ytterligare två\r\ntre år och säga ''vi får se, vi kan inte bestämma oss\r\nnu''. Det är bra, statsministern, att\r\nsocialdemokraternas officiella linje i\r\nEuropapolitiken nu har gått från rött till gult, från\r\nnej till vänta. Något som verkligen skulle behövas\r\när att Europapolitiken slår om till grönt och att vi\r\nsänder signalen om att vi vill vara med och skall\r\nvara med.</pre><pre>Herr talman! Gårdagens regeringsförklaring var\r\ntom, gränsande till uppgivenhet. Det gäller inte\r\nminst den ekonomiska politiken. Jag undrar ibland\r\nom regeringen i dess helhet har klart för sig vart\r\ndess politik har fört Sverige när det gäller\r\nekonomin. Länge matades vi med tal om den\r\nframgångsrika tredje vägens ekonomiska politik.\r\nDen skulle ge oss både låg inflation och låg\r\narbetslöshet, och fortfarande talar statsministern\r\nsom om detta i allt väsentligt lyckades under 1980-\r\ntalet.</pre><pre>Men sanningen är ju att det förhåller sig tvärtom.\r\nDet centrala elementet i denna politik -- att hålla\r\npris- och kostnadsstegringarna ner -- har\r\nmisslyckats och misslyckats rejält. I dag är Sverige\r\nett höginflationsland i ett Europa som i allt\r\nväsentligt har fått inflationen under kontroll. Löner\r\noch priser galopperar i väg i Sverige. Vi känner alla\r\nav hur dyrt allting har blivit, och ekonomer varnar\r\nsamstämmigt för den allvarliga kostnadskris som nu\r\nkommer.</pre><pre>Vi skall inte blunda för vad en kostnadskris\r\ninnebär. En sådan slår alltid hårt mot\r\nsysselsättningen. Misslyckas\r\ninflationsbekämpningen kommer misslyckandet\r\nmed sysselsättningen aldrig långt efter. Det är\r\ntyvärr alldeles ofrånkomligt.</pre><pre>Jag försökte i avslutningsdebatten i våras innan vi\r\nskildes att något intressera statsministern för dessa\r\nsysselsättningspolitiska perspektiv. Det gick kanske\r\ninte alldeles bra. När jag lyssnade till\r\nregeringsförklaringen i går fick jag inte heller något\r\nintryck av att regeringen inser allvaret i det som nu\r\nhåller på att inträffa. Det sägs i\r\nregeringsförklaringen att om arbetslösheten ökar\r\nstår regeringen redo med åtgärder. Men detta ''om''\r\när ju ingenting annat än rent illusionsmakeri! Alla\r\nvet att arbetslösheten kommer att öka, och att den\r\nkommer att öka rejält under lång tid. Varslen har\r\nju duggat tätt under de senaste månaderna. Vi har\r\ni en industrisektor som redan var för liten förlorat\r\n25 000 industrijobb under första delen av detta år.\r\nDet är ofta de svagaste delarna av landet som\r\ndrabbas först och hårdast, och vi vet att nedgången\r\ninom industrin kommer att ta fart. Siffrorna för\r\nindustriinvesteringar tyder på ett ras på omkring\r\n15--20 % under 1991.</pre><pre>Även den offentliga sektorn, som tidigare kunde\r\nsuga upp mycket av detta under 70- och 80-talen,\r\nstår nu inför den ekonomiska krisen. Företrädare\r\nför Kommunförbundet sade häromdagen att de\r\ntrodde att 50 000 jobb skulle försvinna från\r\nkommunsektorn under de närmaste åren. Låt oss\r\nsåledes vara alldeles på det klara med vad vi står\r\ninför: Månad efter månad under de närmaste åren\r\nkommer arbetslösheten att öka.</pre><pre>Jag tror tyvärr att det ligger mycket i de prognoser\r\nsom i dag förutspår att denna ökning av\r\narbetslösheten kan komma att gå upp till fyra fem\r\nprocentenheter öppen arbetslöshet och att vi\r\ndärmed kommer att få en sysselsättningskris som är\r\nlängre och djupare än vad vi någonsin har upplevt i\r\nmodern tid. Denna djupa och långvariga\r\nsysselsättningskris är det oundvikliga resultatet av\r\nmisslyckandet för den tredje vägens ekonomiska\r\npolitik. Det är socialdemokraternas misslyckande\r\nmed att få kostnadsutvecklingen under kontroll\r\nsom för landet in i en kris för sysselsättningen.\r\nDetta är ett stort misslyckande för\r\nsocialdemokratin när det gäller en av dess allra\r\nmest centrala uppgifter i svensk politik.</pre><pre>När finansminister Allan Larsson framträdde som\r\nnågot av gästföreläsare på den socialdemokratiska\r\npartikongressen sade han att ''så här kan det inte få\r\nfortsätta''. Nej, så här kan det verkligen inte få\r\nfortsätta!</pre><pre>Men så här har det ju fortsatt år efter år under herr\r\nLarssons företrädare, herr Feldt, som också\r\npratade åtskilligt -- men det fortsatte. Så här har det\r\nfortsatt månad efter månad också under herr\r\nLarsson. Att döma av regeringsförklaringen\r\nkommer det ett bra tag till att fortsätta så som det\r\ninte får fortsätta .</pre><pre>Det dokument som Rehnbergkommissionen\r\npresenterade i måndags är en iskall beskrivning av\r\nen hård verklighet för Sveriges ekonomi. Det sägs i\r\ndokument mycket tydligt att detta är en\r\n''hemmalagad'' kris, som har sin grund i\r\nmisslyckandet med inflationsbekämpningen under\r\n1980-talet.</pre><pre>I början av detta år sade regeringen i finansplanen\r\natt vi står vid en kritisk punkt. Man sade att om vi\r\ninte klarade av detta inom den allra närmaste tiden\r\nså skulle krisen vara oundviklig och arbetslösheten\r\nskulle komma att bli hög. Det enda vi har sett av\r\nåtgärder för att klara av detta är egentligen en\r\nmomshöjning och att regeringen gick tillbaka i\r\nfråga om ett antal förfelade och förhastade\r\nvallöften. Men av detta blir det ingen ekonomisk\r\npolitik värd namnet, en ekonomisk politik som gör\r\ndet möjligt att lösa den kris som nu kommer.</pre><pre>Det blev inget brott i kostnadsutvecklingen. 1990\r\nblev ännu ett i den långa raden av förlorade år.\r\nDärmed är det alldeles klart: socialdemokratin\r\nadministrerar i dag en sönderfallande svensk\r\nekonomi. Det sade regeringen visserligen att den\r\naldrig skulle göra. Jag vet inte riktigt om det var ett\r\nlöfte, ett mål eller någonting som var oåterkalleligt\r\nnär det sades. Men detta är i alla fall nu ett faktum;\r\nså är det. Socialdemokraterna administrerar en\r\nsönderfallande ekonomi.</pre><pre>Så gott som alla kurvor pekar i dag åt fel håll.\r\nUnderskottet gentemot utlandet ökar mycket\r\nsnabbt. Räntorna pressas upp. Vi har räntor som\r\nligger en bra bit högre än det övriga Europas. Detta\r\nger oss höga boendekostnader, och det driver\r\ninvesteringarna ytterligare ut ur landet. Tillväxten\r\nhar praktiskt taget upphört. Vi var tidigare ett\r\nlågtillväxtland, och vi håller nu på att bli ett\r\nnolltillväxtland.</pre><pre>Är det någonting som hotar välfärden -- inte minst\r\npensionerna i ATP-systemet framöver -- så är det\r\njust det faktum att tillväxten sinar och håller på att\r\nupphöra. Kostnaderna ökar mycket snabbt. Och\r\ndessutom spär man på med skatteökningar -- ny ved\r\npå inflationsbrasan. Denna brasa, med all den ved\r\nden har fått genom socialdemokraternas politik\r\nunder dessa år, kommer inte att bli så lätt att släcka.</pre><pre>Det finns inga lätta vägar ut ur denna kris. Det går\r\ninte att reglera, att subventionera eller att\r\ndevalvera bort den. Det går enligt min mening bara\r\natt se till att vi får en vändning ut ur krisen genom\r\natt föra en ekonomisk politik som bryter med den vi\r\nhar fört hitintills, en ekonomisk politik som skapar\r\ntrovärdighet i ett längre perspektiv.</pre><pre>Det handlar då om att sänka skattetrycket. Det är\r\nen nödvändighet förr eller senare -- ju förr desto\r\nbättre. Det handlar om att få till stånd en\r\ntrovärdighet i Europapolitiken. Detta är en\r\nnödvändighet. Det handlar om att avvisa olika\r\nsocialistiska planer som nu cirkulerar i debatten.\r\nDet handlar om att också kunna bryta ner\r\npyramiderna, monopolen, i de offentliga\r\nvälfärdssystemen. Det handlar om att kunna\r\ndämpa den offentliga kostnadsutvecklingen, och\r\ndet handlar inte minst om att ge Sverige en\r\nrealistisk energipolitik.</pre><pre>Om detta senare skulle mycket kunna sägas. Jag\r\nhar förstått att en mera selekt krets i särskilda\r\nsammanhang skall få ägna sig åt den saken. Av den\r\nutlovade energipolitiska propositionen till\r\nriksdagen har vi inte sett så mycket.</pre><pre>Det vi under de senaste månaderna har sett i denna\r\nfråga är hur ett politiskt parti, några av dess mest\r\nprominenta företrädare, har förtidsavvecklat sin\r\npolitiska moral. Efter de turer jag har sett prov på\r\ni TV under de senaste månaderna har jag mycket\r\nsvårt att förstå hur vissa personer fortfarande kan\r\nse ärliga människor rakt i ögonen när de uttalar sig\r\nom vad de tycker och tänker i denna fråga.</pre><pre>Socialdemokraterna lade fast en politik om\r\nförtidsavveckling 1995--1996. Denna politik var\r\nfelaktig och farlig när den lades fast, och jag vet inte\r\nom socialdemokraterna någonsin hade för avsikt\r\natt genomföra den. Nu gör de en vändning och\r\nsäger att de genom nya överenskommelser skall\r\nskapa trovärdighet för en ny politik. Efter det som\r\nhar hänt tror jag att de kan säga i stort sett vad de\r\nvill -- det är inte många som kommer att tro på dem\r\ni alla fall. Som socialdemokraterna har svängt och\r\nslirat i energipolitiken under de senaste 15 åren --\r\nmen speciellt under de senaste två tre åren -- finns\r\ndet tyvärr ingen större anledning att sätta någon\r\ntilltro till det de säger, förutom möjligen det som\r\nligger i den alldeles omedelbara framtiden.</pre><pre>I detta ligger också något av kvintessensen av ett\r\npolitiskt misslyckande för denna regering, ett\r\nmisslyckande som är större än så. Regeringen har\r\nförbrukat möjligheter vad gäller ekonomin, vad\r\ngäller Europapolitiken och vad gäller\r\nenergipolitiken. Regeringen har t.o.m. förbrukat\r\nstora delar av det politiska och det svenska språket.\r\nLöften betyder numera ingenting; de har blivit\r\nnärmast någonting man skrattar åt i svensk politik.\r\nBeslut betyder nästan heller ingenting. De är\r\nnämligen bara oåterkalleliga när de fattas. Ord\r\nstaplas på ord, men orden förlorar alltmer sin\r\nmening. I gårdagens regeringsförklaring var en av\r\nde stora nyheterna att namnet på skolöverstyrelsen\r\nskall bytas till ''skolverket''.</pre><pre>Så formas en politik som fortfarande tror att\r\norden -- de ord man har devalverat -- har någon\r\nbetydelse. Så här, herr talman, kan det inte få\r\nfortsätta.</pre><pre>Anf. 3 BENGT WESTERBERG (fp):</pre><pre>Herr talman! Låt mig först av allt instämma i det\r\nsom Carl Bildt sade om Tyskland. Jag har inte\r\nmycket att tillägga; jag tyckte att han formulerade\r\nsig väl på den punkten. Att vi någon gång skulle få\r\nuppleva ett enat Tyskland anade vi väl -- om vi inte\r\nhade gjort det förr -- när Berlinmuren föll för ett\r\nknappt år sedan. Att det skulle gå så fort som det\r\nhar gjort tror jag inte någon vågade tro ens då.</pre><pre>Det nya Tyskland kommer naturligtvis att betyda\r\nmycket för Sverige, påverka oss på olika sätt. Men\r\ndet har också redan haft en mycket påtaglig effekt\r\npå den svenska debatten. Berlinmurens fall och\r\nTysklands enande har enligt min mening betytt mer\r\nän någonting annat för att påverka Europadebatten\r\ni Sverige. Successivt och en aning motsträvigt har\r\nsocialdemokraterna så småningom kommit fram till\r\natt det nu är önskvärt att Sverige blir fullvärdig\r\nmedlem i EG. Jag läste Ingvar Carlssons tal på den\r\nsocialdemokratiska partikongressen och tyckte att\r\ndet var glädjande positivt i de avsnitt som berörde\r\nEuropa.</pre><pre>Tysklands enande kommer också att betyda mycket\r\nför den svenska miljön. Man kanske t.o.m. skulle\r\nkunna gå så långt som att säga att ingen åtgärd av\r\nmiljöpolitisk karaktär är viktigare än Tysklands\r\nenande. Det forna Östtyskland svarar nämligen för\r\nen mycket stor del av de försurande utsläpp som\r\nfaller ned över Sverige och försurar svenska skogar\r\noch svenska sjöar. Kärnkraftverket i Greifswald är\r\nlångt farligare och innebär en långt större risk för\r\nSverige än någon av de svenska reaktorerna.</pre><pre>Det är oklart om det i Östtyskland har funnits en\r\nvilja att åtgärda dessa problem. Även om viljan har\r\nfunnits, har inte förmågan och resurserna funnits.\r\nKommunismen har utarmat de östeuropeiska\r\nfolken, och utvecklingen där visar hur fel det är att\r\nställa demokrati, marknadsekonomi och välfärd\r\nmot miljön. Allt detta är tvärtom en förutsättning\r\nför en radikal miljöpolitik, och i och med Tysklands\r\nenande finns det hopp för en radikal miljöpolitik\r\nockså i det forna Östtyskland.</pre><pre>Herr talman! Det finns i den svenska ekonomin för\r\nnärvarande en hel del krissymptom. Krisen i\r\nMellersta Östern är förvisso en bidragande faktor,\r\nmen det är inte den avgörande orsaken. Viktigare\r\när att svårigheterna är hemmagjorda. Det är den\r\nsvenska pris- och löneutvecklingen under hela\r\n1980-talet som ligger bakom den situation som vi nu\r\nbefinner oss i.</pre><pre>Regeringen har ett mycket stort ansvar för detta:\r\nfelbedömningen våren 1988 då ekonomin borde ha\r\nstramats åt, överhettningen som man tillät fortgå\r\nalldeles för länge, den alltför glättade bilden som\r\ngavs i valrörelsen år 1988 då man ställde ut löften\r\nom reformer som inte behövde finansieras,\r\nförsummelsen att ta itu med de många\r\nstrukturproblemen -- skatterna, offentlig sektor\r\noch utbildningssystemet. På några områden har\r\nåtgärder vidtagits, men alldeles för sent. Inte minst\r\nhar regeringen haft en övertro på inkomstpolitik,\r\natt det skulle gå att övertala arbetsmarknadens\r\nparter att träffa avtal på en låg nivå och på det sättet\r\nhålla tillbaka lönekostnadsökningarna. Allt detta\r\nkan vi beklaga, men det är för sent att ändra på det.\r\nNu måste vi blicka framåt och se till vilken\r\nekonomisk politik som skall föras från nu och\r\nframåt, givet att situationen är som den är.</pre><pre>Herr talman! Jag tycker att det har skett en\r\ntillnyktring i regeringens ekonomiska politik. Det\r\när alltför sent men naturligtvis ändå mycket\r\nvälkommet. Skattereformen är det viktigaste\r\nuttrycket för detta och den ekonomiskpolitiska\r\nuppgörelsen i våras är ett annat. Den senare håller\r\nfortfarande bra. Det finns ingen anledning att lägga\r\nom politiken i en mer expansiv riktning. Allan\r\nLarssons klarspråk i olika sammanhang, inte minst\r\npå den socialdemokratiska partikonkgressen, är\r\nvälgörande. Det tycks, herr talman, som om den\r\nmannen har en ganska välprogrammerad hjärna\r\noch det är inte utan att man känner en viss avund.</pre><pre>Valrörelsen år 1991 kommer att vara avgörande.\r\nSkattereformen i förening med den dämpning som\r\nnu sker av den svenska ekonomin innebär att vi har\r\nen engångschans att växla ner i löneökningstakten i\r\nSverige från en orealistiskt och orimligt hög nivå till\r\nnågonting mer i takt med de länder som vi skall\r\nkonkurrera med.</pre><pre>Jag såg häromdagen på Rapport i TV där man\r\nredovisade en sifo-undersökning i vilken man\r\nfrågat människor om de var beredda att avstå från\r\nlöneökningar år 1991. Det var mindre än hälften\r\nsom sade ja. Men när man tillade: ``Är du beredd\r\natt avstå löneökningar om andra gör det?'' var det\r\nmer än två tredjedelar som svarade ja.</pre><pre>Jag tycker att detta visar att det är värdefullt med\r\nen samordning av löneavtalen inför 1991 om man\r\nskall klara nedväxlingen. Jag vill därför gärna ge\r\nmitt stöd till de vädjanden som regeringen har gjort\r\ntill arbetsmarknadens parter om att utnyttja Bertil\r\nRehnbergs förhandlingskommission så att vi får\r\nlägre löneökningar nästa år.</pre><pre>Regeringen bör alltså enligt min uppfattning ligga\r\nstill i stabiliseringspolitiken. Men detta hindrar inte\r\natt det är viktigt att ge andra signaler om t.ex.\r\nenergin och den offentliga sektorn. När det gäller\r\nenergipolitiken är detta naturligtvis allra viktigast\r\nför den eltunga industrin. Men det är inget tvivel\r\nom att det betyder oerhört mycket för humöret\r\növer huvud taget inom det svenska näringslivet.</pre><pre>Ett första steg mot en rimligare energipolitik har nu\r\ntagits i och med att målet att avstänga\r\nkärnkraftsreaktorer redan år 1995 har givits upp.\r\nDetta har skapat utrymme för samtal med bl.a.\r\nfolkpartiet. Vi får se vad de samtalen kan leda fram\r\ntill. Det är naturligtvis inte nu läge att skapa några\r\nytterligare låsningar, men låt mig ändå redovisa\r\nnågra av folkpartiets utgångspunkter inför de\r\nförestående samtalen.</pre><pre>En utgångspunkt är att vi inte nu skall binda oss för\r\nnågra nya årtal. Då skulle vi snart vara tillbaka i\r\nprecis samma situation som nu. En annan är att det\r\när viktigt med åtgärder för att stimulera utveckling\r\nav alternativen. Men det är också viktigt att dessa\r\npå några områden, framför allt när det gäller\r\nbioenergin, föregås av en ordentlig\r\nprobleminventering så att vi inte bara öser ut\r\nhundratals miljoner utan att få någonting tillbaka.</pre><pre>Det är angeläget att använda 90-talet till\r\nfördjupade studier av långsiktiga energisystem inkl.\r\nden utveckling som nu pågår internationellt.\r\nSverige kan inom några år vara en del av en\r\nEuropamarknad på elområdet.</pre><pre>Det är också viktigt att analysera de möjliga\r\nmålkonflikter som kan finnas inte bara i\r\nperspektivet fram till mitten av 90-talet utan även i\r\nett mycket längre perspektiv fram till år 2010.</pre><pre>Ett annat område på vilket det behövs tydliga\r\nsignaler från regeringen är den offentliga sektorn.\r\nDet pågår, som alla kan se, en kamp inom\r\nsocialdemokratin mellan reformister och\r\ntraditionalister där traditionalisterna av allt att\r\ndöma fortfarande har ett ganska starkt övertag.</pre><pre>För folkpartiets del är det viktigt att ge människor\r\nmer valuta för skattepengarna. Det innebär både\r\natt genom konkurrens effektivisera verksamheten\r\ninom den offentliga sektorn och inom hela den\r\nsociala tjänstesektorn och att ge människor större\r\nvalfrihet, inte bara mellan offentliga alternativ utan\r\nockså mellan offentliga och enskilda.</pre><pre>Vi får ofta från socialdemokraterna höra att detta\r\nmed valfrihet är onödigt. Det är ju vi politiker som\r\nstyr, och vi lyssnar naturligtvis till människor. Man\r\nsäger t.o.m. ibland från socialdemokratiskt håll att\r\nmänniskor inte vill ha valfrihet, och det finns i\r\nsynnerhet ingen efterfrågan på enskilda alternativ.</pre><pre>Jag fick häromdagen ett mycket bra exempel på\r\nmotsatsen när jag besökte Martinaskolan som\r\nligger i Bergsjön i Göteborg. Martinaskolan är en\r\nWaldorfskola med en nystartad förstaklass nu i\r\nhöst. I motsats till vad som är fallet med andra\r\nWaldorfskolor hoppas man kunna finansiera den\r\nmed kommunala och statliga medel, eftersom den\r\ndrivs som ett föräldrakooperativ och därmed slippa\r\natt ta ut föräldraavgifter. Det intressanta är att det\r\ni den här klassen med 13 barn finns 7 som är barn\r\ntill ensamstående mödrar och 6 som är barn till\r\ninvandrare. Det är alltså inte på något sätt en\r\növerklass, som har valt ett enskilt alternativ framför\r\nde till buds stående kommunala alternativen, utan\r\ndet är i hög grad fråga om mycket vanliga\r\nmänniskor. Valfriheten är till för dem och inte för\r\neliten.</pre><pre>Detta kommer att bli en huvudfråga i valet. De\r\nborgerliga partierna är faktiskt mer överens på den\r\nhär punkten än vad man är inom\r\nsocialdemokraterna, och detta är skäl nog för att\r\nbyta regering i Sverige.</pre><pre>Herr talman! På den socialdemokratiska\r\npartikongressen sade Ingvar Carlsson att han såg\r\nfram emot en hård strid om ''rätten till arbete -- till\r\ndet goda arbetet, om rätten till trygghet, om en\r\nrättvis fördelning och en god miljö''. Ingvar\r\nCarlssons huvudproblem är knappast att han\r\nkommer att bli särskilt mycket motsagd på dessa\r\npunkter utan snarare hur han skall kunna övertyga\r\nväljarna om att socialdemokraternas egen politik\r\nstämmer med parollerna och de mål som man har\r\nsatt upp.</pre><pre>Att arbetstillfällen nu är hotade beror i hög grad på\r\nden ekonomiska politik som regeringen själv har\r\nbedrivit. Jag har redan berört detta.</pre><pre>Vad betyder rätten till trygghet för de\r\nsmåbarnsföräldrar som inte får någon barnomsorg\r\ndärför att regeringens barnomsorgspolitik har\r\nkapsejsat eller för de sjuka människor som nästa år\r\ninte kommer att få någon sjukvård därför att\r\nregeringen har varit för snål i de s.k.\r\nDagmarförhandlingarna med landstingen? Vad\r\nbetyder rättvis fördelning när människor i det\r\nglömda Sverige ständigt försummas och de\r\nhandikappade inte fick mer än ett enda ord i\r\ngårdagens regeringsförklaring -- det var en\r\norganisationsfråga --, när allt fler flyktingar avvisas\r\nfrån våra gränser och när det är fattiga människor i\r\nu-länder som skall betala det svenska östbiståndet?\r\nVad betyder god miljö när regeringen försummar\r\nnaturvården och alltmer öppet talar om att offra de\r\norörda Norrlandsälvarna? Det är verkligen inte\r\nnågon lätt uppgift som Ingvar Carlsson har. Jag\r\navundas honom inte den uppgiften.</pre><pre>Herr talman! Nu har vi ett valår framför oss. Det\r\nfinns fler osäkra väljare än någonsin. Det är\r\nsjälvklart att det innebär frestelser för partier att\r\nlova runt även om de sedan kommer att hålla tunt.\r\nLars Gyllensten skrev en mycket pessimistisk\r\nartikel i Dagens Nyheter för ett par veckor sedan.\r\nHan skrev: ''Man kan gripas av misströstan om en\r\ndemokrati över huvud taget kan fungera med en\r\nannan moral än en lättköpt -- -- --''. ''Varje\r\nmarknadsföring, som siktar till breda\r\nkonsumentkategorier, frestas att sänka nivån på sitt\r\nutbud, så att det skall tillfredsställa minsta\r\ngemensamma nämnare hos dem vars gunst man\r\nsöker.''</pre><pre>Det fanns mycket i Gyllenstens artikel som jag\r\nopponerar mig emot. Men på den punkten tycker\r\njag att han har en poäng. Inte minst med\r\nvalrörelsen 1988 fortfarande i gått minne är det lätt\r\natt instämma med honom.</pre><pre>Socialdemokratin har inte skytt några medel för att\r\nfå sitta kvar. Löftet under valrörelsen om att inte\r\nhöja momsen förbyttes bara några månader senare\r\ni ett förslag om höjd moms. Löften om en bättre\r\nnaturvård, skriftligen avgivna till Svenska\r\nnaturskyddsföreningen, övergav man omedelbart\r\nefter valet. En del kanske minns Lars Ernestams\r\ndebatt här i riksdagen med Birgitta Dahl, där han\r\nfrågade när löftena skulle förverkligas. Han fick\r\nsvaret: ''Valet är över nu, Lars Ernestam.''</pre><pre>Vidare har vi löftet om full behovstäckning i\r\nbarnomsorgen till 1991, som först reducerades till\r\nen målsättning och som nu inte kommer att nås.\r\nDet är det oåterkalleliga löftet om kärnkraften som\r\nhar återkallats. Vi har löften om reformer som\r\nskulle genomföras utan att vara finansierade och\r\ndär verkligheten har tvingat socialdemokraterna att\r\növerge dem. Löftet om att löntagarfonderna var det\r\nsista steget som inte skulle följas av några fler är nu\r\nockså på väg att överges.</pre><pre>En del löftesbrott har förvisso varit klok politik,\r\nmen moraliskt är det naturligtvis förkastligt att göra\r\nsom socialdemokraterna har gjort. Allan Larsson\r\nlåter tuff när han talar. Men så lät faktiskt, om\r\nnågon minns det, Kjell-Olof Feldt också före valet\r\n1988 -- åtminstone på våren 1988. Men i valrörelsen\r\ntvingades Kjell-Olof Feldt att på det mest\r\nförnedrande sätt gå ut och säga att hans strama linje\r\npå våren 1988 bara hade varit ett tankefel.</pre><pre>Detta har föranlett den förre finansministern att\r\ndelge oss en del av hans tankar i en artikel i Dagens\r\nNyheter där han recenserade en biografi över den\r\namerikanske presidenten Lyndon Johnson. I slutet\r\nav recentionen kommer han även in på de\r\nförhållanden som råder i Sverige. Han frågar om\r\nmakt, erövrad med bedrägliga eller olagliga\r\nmetoder kan legitimeras om den används för goda\r\nändamål. Kjell-Olof Feldt erkänner att han i yngre\r\ndagar kanske hade svarat ja på den frågan men att\r\nhan nu har tänkt om. Problemet med ändamålet-\r\nhelgar-medlen-filosofin är, skriver Kjell-Olof\r\nFeldt, särskilt om den praktiseras med framgång,\r\natt man har en benägenhet att bli allt mer tolerant\r\nmot ändamålets vikt, så långt t.o.m. att det\r\nreduceras till att gälla själva maktinnehavet.\r\nFörtroendet för partier kan undergrävas på olika\r\nsätt, säger Kjell-Olof Feldt. Ett är naturligtvis dålig\r\nmaktutövning. Men ett ändå säkrare sätt att förlora\r\nväljarnas förtroende är att försöka lura och\r\nmanipulera dem, skriver Kjell-Olof Feldt.</pre><pre>Detta är en självkritik som måste svida hårt hos\r\nsocialdemokraterna.</pre><pre>Man kan naturligtvis fråga sig om\r\nsocialdemokraterna har sämre moral än andra.\r\nNej, det är inte nödvändigtvis så. Men makten har\r\nkorrumperat. Det kunde ha drabbat också andra.</pre><pre>För ett demokratiskt politiskt parti borde det\r\nviktiga inte vara att vinna valet utan hur man vinner\r\ndet, skriver Feldt.</pre><pre>Herr talman! Jag kan inte annat än instämma, och\r\njag hoppas att Feldts tankar skall lända också andra\r\ntill eftertanke inför det val som nu förestår.</pre><pre></pre><pre>Anf. 4 OLOF JOHANSSON (c):</pre><pre>Herr talman! I natt har våra södra grannfolk blivit\r\nen nation. Varken murar eller ridåer av järn kunde\r\ni längden hejda människors längtan efter frihet,\r\ndemokrati och återförening.</pre><pre>På näthinnan har bilderna från förra hösten naglat\r\nsig fast. Tiotusentals östtyskar flydde springande\r\nsitt land. I fjol, natten till den första oktober\r\nonsdagen 1989, övernattade 5 000 människor under\r\nbar himmel utanför västtyska ambassadbyggnaden\r\ni Prag. Ett mycket stort antal var barn -- på väg mot\r\nen oviss, men ljusnande framtid. Vi minns också\r\nbilderna från Leipzig, marscherna för frihet, kväll\r\nefter kväll, med ett rakt och tydligt budskap: ''Vi\r\nvill stanna här, och vi vill ha reformer.'' Människans\r\nunika resurser kommer till sin fulla rätt först då\r\nfriheten och demokratin än vunnen.</pre><pre>Den 3 oktober 1990 kommer att gå till historien\r\nsom en fredens dag. Andra världskriget har fått\r\nännu en slutpunkt. Men den här dagen är ingen\r\nslutpunkt -- den är början till något nytt. Nu har\r\nEuropas folk förutsättningar att på allvar påbörja\r\nuppbyggnadsarbetet av ett helt, nytt och öppet\r\nEuropa där fria folk och nationer samverkar och\r\ningen skall kunna säga att nationer har spelat ut sin\r\nroll i vår värld, där en hållbar utveckling skall vara\r\nsjälvklar,liksom också respekt för livet i naturen,\r\nett Europa där vi kan börja tro på verklig\r\navspänning. Låt mig gärna när det gäller\r\nförhoppningarna understryka vad som framgår av\r\nregeringsdeklarationen: förhoppningen att de\r\nbaltiska republikerna skall nå självständighet i\r\nHelsingforsdeklarationens anda och enligt dess\r\nbestämmelser.</pre><pre>För några dagar sedan deltog jag i Europarådets\r\nhöstsession, liksom en del andra i denna\r\nförsamling. Det var en unik session. I den ingick\r\nockså ett möte med parlamentariker från den\r\neuropeiska säkerhetskonferensens länderkrets,\r\ndvs. hela Europa, utom Albanien, men jämte\r\nNordamerika. Mötet gav röst åt den\r\nparlamentariska opinionen inför ESK-toppmötet i\r\nParis omkring den 20 november. Debatten var en\r\nenda stor manifestation av det alleuropeiska\r\nperspektivet, dvs. att inte bygga nya gränser i vår\r\nvärldsdel, att inte isolera stater, att vara medveten\r\nom de misstag som begåtts i det avseendet i vår\r\nvärldsdel tidigare. Det var visionen om ett avtal för\r\ngemensam säkerhet i Europa som har präglade\r\ndebatten och nödvändigheten att denna utveckling\r\när förankrad också i berörda parlament. Detta skall\r\ninte enbart upplevas som en angelägenhet för\r\nländernas regeringar. Det handlar om att förankra\r\ndet i folkopinionen.</pre><pre>Mot bakgrund av regeringens uttalande om\r\nEuropafrågan som en viktig samarbetsfråga för\r\nriksdagens partier vill jag erinra om ett tidigare\r\nriksdagsuttalande i utrikesutskottets betänkande\r\n1987/88:24, gemensamt för centern, folkpartiet,\r\nmoderaterna och socialdemokraterna och som\r\ningår i plattformen för förhandlingarna med\r\nEuropeiska gemenskapen om ett EES-avtal:\r\n''Öppenheten i det västeuropeiska samarbetet är\r\nviktig för Sverige. Integrationsarbetet får inte leda\r\ntill att Västeuropa reser murar mot omvärlden. För\r\nSverige är det därför en utgångspunkt att Europa\r\ninte är liktydigt med EG och den västeuropeiska\r\nintegrationen inte är det enda målet för våra\r\nsträvanden. Sverige önskar se ett närmare\r\nsamarbete mellan Europas östra och västra delar.''\r\nUttalandet togs av riksdagen i maj 1988.</pre><pre>Händelseutvecklingen därefter i Öst- och\r\nCentraleuropa har ökat, inte minskat , betydelsen\r\noch aktualiteten i detta uttalande. För centern\r\nuppfattas det som förpliktande. Vi utgår från att det\r\nuppfattas så också av övriga partier.</pre><pre>Det har blivit dyrt att leva i Sverige, alltför dyrt.\r\nMånga människor måste använda hela sin inkomst\r\ntill det för dagen nödvändigaste: mat, boende,\r\narbetsresor. Det blir allt tuffare dagar i väntan på\r\nlönen -- människor ringer och undrar hur vi i\r\nriksdagen har tänkt oss att vardagsekonomin skall\r\ngå ihop.</pre><pre>Sverige håller på att bli ett av jordens dyraste\r\nländer att leva i.</pre><pre>Den politik som socialdemokraterna kallade den\r\ntredje vägen har i själva verket blivit en klyftornas\r\noch koncentrationens politik. Den har skapat\r\nspänningar mellan människor, grupper, regioner\r\noch landsändar. Några har kunnat göra ''stora\r\nklipp'' och vaknar nu upp i en verklighet med stora\r\nlån utan säkerhet.</pre><pre>Andra har varken kunnat göra klipp eller ens\r\nkompensera sig för kostnadsutvecklingen. Nu, när\r\nden stora skattereformen skall betalas, läggs sten\r\npå börda. Effekten av att skattereformen skall\r\nfinansieras genom mervärdeskatter på nödvändig\r\nkonsumtion -- ca 15 miljarder kronor -- blir att\r\nmånga människor med låga och normala inkomster\r\ntvingas betala skattesänkningar som främst\r\nkommer höginkomsttagare till del.</pre><pre>Många pensionärer kommer inte alls att få del av\r\nskattesänkningen 1991. Deras pensioner är alltför\r\nlåga. Men de kommer i allra högsta grad att få vara\r\nmed och betala notan för skattereformen, i form av\r\nökade levnadskostnader. Det är inte rimligt.</pre><pre>Redan 1990 kan vi märka hur barnfamiljer med\r\nmåttliga inkomster och låginkomsttagare kommer i\r\nkläm. De får inga skattesänkningar som räcker till\r\nför att kompensera pris- och hyreshöjningar. I\r\nkombination med ökande bensin- och\r\nresekostnader står allt fler inför det konkreta hotet\r\natt tvingas flytta, att tvingas bryta upp från den dyra\r\nnyproducerade lägenheten eller från villan. Frågan\r\när då: Flytta vart? Eller: Var finns en rimlig bostad\r\ntill ett rimligt pris? Vi kan påminna oss att i\r\nStockholmsregionen väntar 160 000 människor i\r\nbostadskön.</pre><pre>Centern deltog i skatteöverläggningarna, men när\r\nsocialdemokrater och folkpartister gjorde upp om\r\nden nu gällande finansieringen valde vi att\r\npresentera en annan finansieringsväg. Vi står fast\r\nvid vårt förslag. Centern vill göra skattereformen\r\ntill ett verktyg för att fördela rättvist, och därför vill\r\nvi ha lägre moms på livets nödtorft.</pre><pre>Vi vill ha låg skatt på boende, på mat, på resor och\r\näven på turism -- i annat fall motverkar\r\nskattereformen sitt eget syfte. I stället väljer vi\r\nhögre punktskatter på sådan miljöskadlig energi\r\nsåsom olja- kol och uran, som vi vill minska\r\nanvändningen av.</pre><pre>På så sätt gör vi vardagsekonomin lättare för de\r\nallra flesta. På så vis låter vi skatte- och\r\nenergipolitik gå hand i hand samtidigt som det ger\r\nden miljövänliga energin en chans. Det är en\r\nekvation som går ihop och som ger en rättvis\r\nfördelning av välfärden, nya jobb och\r\nframtidsutsikter för hela landet.</pre><pre>Men fakta är att framför oss ligger politiskt\r\nbeslutade kostnadsökningar: dubblad moms på\r\nbyggen och ny, hög moms på resor med tåg, buss,\r\nbåt och flyg.</pre><pre>Fakta är också: hög räntenivå och en snabbare\r\nkostnadsutveckling än i våra konkurrentländer --\r\nmätt i konsumentprisindex 11,1 % på tolv månader.\r\nOrderingång och investeringar har försämrats\r\nkraftigt och försäljningen till utlandet avtar.\r\nKonjunkturen viker och flera industriorter\r\ndrabbas. Underskottet i bytesbalansen är\r\nalarmerande stort, och det ökar.</pre><pre>Oron och krigshoten i Mellersta Östern späder nu\r\npå prisstegringarna ytterligare. De hemmagjorda\r\nekonomiska problemen förvärras av händelserna i\r\nvår omvärld. Läget är ett annat och allvarligare än\r\ndå riksdagen före sommaren samlades till beslut om\r\nskatter och ekonomisk politik.</pre><pre>Låt mig starkt betona nödvändigheten av att\r\nregeringen inte deltar som part i de kommande\r\navtalsförhandlingarna. Därför är\r\nRehnbergkommissionen ett viktigt instrument. I\r\nsin rapport från i förrgår understryker\r\nRehnbergkommissionen hur allvarlig situationen\r\när. Den skriver bl.a.: ''-- -- -- om inte\r\nkostnadsinflationen hejdas, blir det en utdragen\r\noch plågsam process som leder till hög arbetslöshet\r\noch sjunkande reallöner -- -- -- det kan komma att\r\nröra sig om en djup stagnation under avsevärd tid.''</pre><pre>Totalt sett innebär skattereformen ökat\r\nkonsumentprisindex med cirka fyra procentenheter\r\ni år och ungefär lika mycket nästa år.</pre><pre>En skattereform utan rättvis fördelning leder\r\nofelbart till krav på kompensation i form av ökade\r\nbidrag och ökade löner. Finansieringen av\r\nskattereformen är därför i rådande konjunkturläge\r\ninflationsdrivande. Det medför en ytterligare\r\nförsämring av Sveriges relativa kostnadsläge och av\r\nkonkurrenskraften. Beslutet att höja momsen på\r\nhotell- och restaurangtjänster skadar också\r\nekonomin genom ett försämrat turistnetto i\r\nbytesbalansen. Svenskar turistar mer utomlands\r\noch utländska turister flyr Sverige, vilket nu har\r\nbekräftats av statistiken. I båda fallen är det av\r\nkostnadsskäl. Detta är samhällsekonomiskt dumt.</pre><pre>I detta läge föreslår vi i centern en radikal\r\nkursändring. Det är tid för besinning. Vi måste\r\ndämpa kostnadsutvecklingen, annars kan vi aldrig\r\ndämpa lönekraven. Vi måste sätta stopp för\r\nkostnadsspiralen, och då måste vi börja med\r\nkostnaderna för det som ingen har råd att mista:\r\nmaten, bostaden, resorna till och från jobbet.</pre><pre>Det är dags för uppvaknande och omprövning.\r\nCentern begärde i går i en partimotion till riksdagen\r\nen omprövning av skattereformens finansiering i\r\nvad avser mervärdesbeskattningens principiella\r\nutformning, momsen på energi inkl. bensin och\r\nandra drivmedel samt momsen på\r\npersontransporter.</pre><pre>Efter det vi har fått uppleva de senaste månaderna\r\nhoppas vi i centern att det skall finnas en\r\nriksdagsmajoritet för en omprövning i dessa delar.\r\nDet är dags att lägga prestige åt sidan och ge\r\nutrymme för en finansiering av skattereformen som\r\ndämpar kostnadsutvecklingen och minskar riskerna\r\nför en snabbt ökande arbetslöshet i Sverige.</pre><pre>Den socialdemokratiska oförmågan att slå in på rätt\r\nväg i miljöpolitiken inger oro. Det är långsiktigt\r\nallvarligt om regeringspartiet sätter vår generations\r\nödesfråga på undantag. Därför går centern nu till\r\nförnyad offensiv på miljö- och energiområdet.</pre><pre>Vi måste utveckla en ny livsstil som tar hänsyn till\r\nnaturen. Om vi använder kunskapen rätt, kan vi\r\nutveckla välfärden utan att förstöra miljön. Som jag\r\nså många gånger har sagt är ekologi och ekonomi\r\ninte skilda åt. Ekologi och ekonomi är två sidor av\r\nsamma sak. Det är inte fråga om vi får betala notan\r\nutan vem som skall betala, dessutom när och hur.</pre><pre>Därför ställer vi bl. a. krav på ett miljövänligt\r\nenergisystem, där energin används effektivare, där\r\nfjärrvärmeverken eldas med biobränslen och där\r\nsol och vind har roller att spela.</pre><pre>Vårriksdagens beställning av en etanolsatsning\r\nmåste expedieras. Vi har inte råd att misshushålla\r\nmed den miljöresurs som jordbrukets åkermark\r\nutgör.</pre><pre>Nu är det dags att ta ansvaret för folkomröstningens\r\nbesked. Det kräver politiska beslut. Nu skall\r\nsvenska folkets beställning --\r\nkärnkraftsavvecklingen -- fullföljas. Omställningen\r\nav energisystemet skall förverkligas enligt\r\nriksdagens målsättning från 1980/81 -- som alla\r\npolitiska partier står bakom -- om ett ''system\r\ngrundat på uthålliga, helst förnybara och inhemska\r\nenergikällor med minsta möjliga miljöpåverkan''.\r\nDet är nödvändigt för miljön och för politikens\r\ntrovärdighet. Politik är viktigt och det gäller att i\r\ndet här sammanhanget visa det. Med rätt medel kan\r\ndet energipolitiska målet förverkligas.\r\nHushållning, sparande och effektivitet måste\r\ndominera energipolitiken lika väl som den\r\nekonomiska politiken. Det som hör framtiden till\r\nskall premieras. Därför skall det förnyelsebara\r\nutvecklas och kärnkraften avvecklas.</pre><pre>Barnen ger löften om framtiden. Därför måste vi\r\nrädda barnen och vara rädda om barnen. FNs\r\nbarnkonvention kan då bli ett viktigt redskap. I\r\nkrigshotets skugga, i det ockuperade Kuwait, pågår\r\nett krig som drabbar barnen hårt. För tidigt födda\r\nbarn slits ur kuvöserna och berövas sina\r\nlivschanser -- utrustningen skall skickas till Irak.\r\nBarn ställs mot barn i Saddam Husseins ohyggliga\r\nverklighet, där varken liv eller folkrätt respekteras.\r\nSverige måste fortsätta att stå på barnens sida.\r\nVarhelst mänsklig värdighet och mänskliga\r\nrättigheter förtrampas måste illdåden med kraft\r\nfördömas.</pre><pre>Anf. 5 LARS WERNER (v):</pre><pre>Herr talman! I natt förenades Väst- och\r\nÖsttyskland, eller rättare sagt: DDR uppgick i\r\nFörbundsrepubliken. Med viss rätt har det sagts att\r\ndetta markerar slutet på både det varma och det\r\nkalla kriget. Sverige får nu en större och ännu\r\nmäktigare granne i söder. Vi uttrycker en stark\r\nförhoppning om att det förenade Tyskland kommer\r\natt bli en stabil och fredlig demokrati.</pre><pre>Två gånger under vårt sekel har förödande\r\nvärldskrig utgått från tysk mark. Tysklands delning\r\nefter andra världskriget var en följd av hitlerismens\r\nförbrytelser och sammanbrott. Nu hoppas vi att det\r\nförenade Tyskland utan murar skall spela en positiv\r\nroll för fortsatt avspänning i Europa.</pre><pre>Vårt parti kommer att försöka utveckla ett aktivt\r\nsamarbete med alla krafter i det nya Tyskland som\r\nstår för demokratiska fri- och rättigheter och\r\nföreträder en framstegsvänlig politik. Vår\r\nförhoppning står till ett Tyskland som präglas av\r\narbetar-, freds- och miljörörelsens krafter, och inte\r\nav tyskt storkapital, dess reaktion och\r\nfrämlingsfientlighet.</pre><pre>Herr talman! Jag går nu över till svenska frågor.\r\nMed mindre än ett år kvar till nästa val upplever vi\r\ni dagsläget en politisk situation där mycket är nytt.\r\nAtt opinionssiffror går upp och ner är i och för sig\r\ninte nytt. Men att ett regeringsparti ett år före val\r\nhar 10--12 % lägre siffror i opinionsundersökningar\r\nän vid föregående val är ovanligt. Detta är sagt med\r\nall reservation för att opinionsundersökningar inte\r\när val och att kanske rekordmånga människor i dag\r\nuttrycker osäkerhet om hur de skulle rösta om det\r\nvore val i dag.</pre><pre>Ett faktum är dock obestridligt: vi upplever en\r\nsocialdemokrati i en ny situation. Den är ny framför\r\nallt därför att osäkerheten och otydligheten om\r\nvilken politik som skall föras märks. Den är ny\r\ndärför att man nu väljer strategin, eller om det\r\nmöjligen är taktiken, att till varje pris sitta kvar i\r\nregeringsställning, med stöd från ett eller flera\r\nborgerliga partier. Borta är talet om att ''vi vägrar\r\nsitta i regeringsställning och administrera en\r\nsönderfallande ekonomi''.</pre><pre>Jag uppfattade de orden som ett uttryck för en vilja\r\natt försvara socialdemokratisk politik, och om inte\r\ndess principer genomfördes ville regeringen inte\r\nsitta kvar. Det är naturligtvis ingen tillfällighet att\r\ngamla socialdemokrater säger: ''Jag känner inte\r\nigen partiet.'' Jag säger detta utifrån erfarenheten\r\natt jag umgås med tillräckligt många\r\nsocialdemokrater.</pre><pre>De säger det mot bakgrund av skatteuppgörelsen\r\nmed folkpartiet, där tidigare paroller om ökad\r\njämlikhet och rättvisa inte motsvaras av det torra\r\nutfallet från olika propositioner.</pre><pre>Jag tror att de säger det mot bakgrund av\r\ntvetydigheten i fråga om kärnkraftsavvecklingen,\r\nuppskjutandet av utbyggnaden av\r\nföräldraförsäkringen och förslaget att bygga en bro\r\növer Öresund. Utfästelserna om att partiet skall bli\r\ndet största miljöpartiet har tyvärr manifesterats\r\nmed beslut att bygga en bilbro över Öresund och en\r\nökad satsning på bilismen, vilket inte imponerar på\r\nmiljömedvetna, varken i dag eller om hundra år.</pre><pre>Jag tror att dessa människor säger det mot\r\nbakgrund av beslutet om kommunalt skattestopp,\r\nställningstagandet i fråga om vapenexport, frågan\r\nom besök av kärnvapenbestyckade fartyg och\r\nställningstagandet i JAS-frågan. Listan kan göras\r\nmycket längre.</pre><pre>Socialdemokraterna i regeringsställning har valt att\r\nsom i skattefrågan göra upp med folkpartiet. Nu\r\nväljer man att söka göra upp med folkpartiet även i\r\növriga ekonomiska frågor. Man gör det kanske\r\nframför allt i fråga om hur man skall skjuta på\r\nkärnkraftsavvecklingen och möjligen också i fråga\r\nom EG.</pre><pre>Jag vill ställa följande fråga till Ingvar Carlsson. Är\r\ndet verkligen en långsiktig linje att ni skall regera\r\nmed folkpartiet och Bengt Westerberg, han som nu\r\nvill hindra att AP-fonderna får bättre\r\nplaceringsmöjligheter? Är det med folkpartiet och\r\nWesterberg ni skall regera för försenad\r\nkärnkraftsavveckling och för anpassning till EG?</pre><pre>I EG-frågan säger regeringen nu att neutraliteten\r\ninte sätter hinder i vägen för ett närmande till EG.\r\nDet kan ligga mycket i det. Men handlar verkligen\r\nförbehållen om svensk EG-anslutning bara om\r\nneutraliteten? Har regeringen inga synpunkter på\r\nden odemokratiska uppbyggnaden av EG som\r\norganisation?</pre><pre>Vem bestämmer i EG? Fakta är ju att EG-\r\nparlamentet har obetydligt inflytande över de\r\nförslag som ställs och de beslut som fattas inom\r\norganisationen. Makten ligger hos tjänstemän,\r\nministerråd och välorganiserade lobbygrupper. Det\r\nhär är en del av vår kritik av det odemokratiska\r\nEG.</pre><pre>I april i år deklarerade regeringen att den tänkte\r\ninbjuda till överläggningar om kärnkraften. April\r\ngick, maj gick -- ack vad det gick. Vi gick och\r\nväntade. Vi hade förhoppningar om samtal. Vi\r\nhade framför allt förhoppningar om att en konkret\r\nenergiplan äntligen skulle börja diskuteras. Sådana\r\nplaner har man diskuterat i vårt grannland. Ännu i\r\nbörjan av oktober har inga överläggningar\r\nförekommit. Vi har fått reda på att regeringen\r\nframöver skall sätta sig och förhandla med centern\r\noch folkpartiet.</pre><pre>Det är intressant att man skall förhandla med\r\nfolkpartiet i fråga om kärnkraften. Hur ställer sig\r\ndå folkpartiet i dag till kärnkraften? I den\r\nallmänpolitiska debatten i februari i år talade\r\nfolkpartiledaren om politisk moral. Han hamrade\r\nin att inom politiken var det ofta så att\r\n''målkonflikter förnekas, sanningar förtigs''. Ja, det\r\nförekommer också inom näringslivet. Han byggde\r\nupp bilden att politiker vill människor väl, ''men\r\nalltför ofta leder denna välvilja till hyckleri''.</pre><pre>Det är i och för sig intressanta resonemang, även\r\nom detta borde röra fler områden än politiken.\r\nMen välvilja kan också ha perspektiv.\r\nVänsterpartiets välvilja är att utan partiegoism ta\r\nställning för de svaga i samhället. Det är vårt\r\nperspektiv när vi försvarar maktlösa och kräver\r\nvidgad demokrati.</pre><pre>Bengt Westerberg uttalade sig, i samma tal som om\r\npolitisk moral, om koldioxidtaket. Bengt\r\nWesterberg var, så sent som i februari i år, skeptisk\r\ntill att koldioxidtaket skulle klaras. Han sade:\r\n''Med en tillväxt på strax över 2 % per år kommer\r\ndet enligt dessa beräkningar inte vara möjligt att\r\nklara koldioxidmålet.''</pre><pre>I höst har Bengt Westerberg hänvisat till\r\nnödvändigheten av att klara koldioxidmålet. Nu\r\nanvänder Westerberg koldioxidmålet som sitt\r\nfrämsta argument mot en kärnkraftsavveckling.</pre><pre>Är detta politisk moral? I våras var koldioxidmålet\r\nett mål som knappt skulle nås. I höst, denna\r\npolitiska höst, är koldioxidmålet det främsta\r\nargumentet mot avveckling av kärnkraften. Hur\r\nkan dessa åsiktsförändringar komma sig? Är det\r\ndärför att sanningens minut börjar närma sig, att\r\nallt fler människor kräver en plan? Nu, då det är\r\ndags för moraliska politiker att ta ansvar för beslut\r\nfattade i folkomröstning och riksdag -- då visar\r\nfolkpartiledaren en annan och ny övertygelse.</pre><pre>Jag kanske har tolkat folkpartiledaren fel. Kanske\r\nfinns det en förklaring till, en hemlig ritning, som\r\nförklarar, hur detta pussel av koldioxidmål,\r\navveckling, moral och motstridiga besked passar\r\nihop.</pre><pre>Det finns dock en annan passus i Westerbergs\r\nfebruarital som inte kan missförstås: ''En del\r\nhävdar att om vi bara behåller kärnkraften några år\r\nextra så skall vi klara målet att inte öka\r\nkoldioxidutsläppen. Det är inte sant.''</pre><pre>Detta yttrande lämnar inget utrymme för\r\ntolkningar. Att vi behåller kärnkraften medför inte\r\natt vi klarar koldioxidmålet. Det har också vi sagt.\r\nDet krävs helt andra insatser och åtgärder, bl.a.\r\nmot bilismen. Men i debattartiklar i höst\r\nargumenterar Bengt Westerberg mycket bekvämt\r\ntvärtom: Kärnkraften skall behållas för att\r\nkoldioxidmålet skall klaras. Även här är det\r\nåterigen nya åsikter på gång. Jag tycker att man har\r\nrätt att vara ganska kritisk mot detta spel med\r\nopinionen, där det samtidigt talas om moral och vår\r\nframtida energipolitik. Alla energiaktörer talar om\r\nbehovet av besked. Folkpartiet och moderaterna\r\ntalar om behovet av att vänta.</pre><pre>I regeringsförklaringen och tidigare under\r\npartikongressen har regeringen mångordigt talat\r\nom återhållsamhet i lönekraven precis som om alla\r\nsatt i samma båt. Och det är naturligtvis klädsamt\r\natt som finansministern gå ut och deklarera att för\r\nhans egen och statsrådens del behöver lönen inte\r\nhöjas. Det är ju lätt att säga när man har en lön på\r\nden nivån. Detta kunde ju gälla även\r\nriksdagsmännen.</pre><pre>Det är också bra att de direktörer som har\r\ntillfrågats har blivit medvetna om att hålla igen sina\r\nhöga löner. De flesta tillfrågade direktörer tjänar ju\r\nmånga gånger lika mycket som 30--40 löntagare\r\ntillsammans.</pre><pre>Jag menar att det är bra att man vill räta upp svensk\r\nekonomi. Det vill säkert alla. Men dessa människor\r\nser ju sina extrema höglöner och sitt försprång som\r\nhöjden av rättvisa och vill behålla detta försprång.\r\nDe kräver att löntagarna skall svara för ekonomin.\r\nJag vill bara peka på att löneskillnaderna inte är\r\nrättvisa, och dessa överdrivna inkomstskillnader\r\nkommer att bestå. De som i dag tjänar 11 000--\r\n12 000 kr. i månaden ser att deras skattesänkning\r\nvid nyår i hög grad kommer att ätas upp av höjda\r\nboendekostnader, inte minst i storstäderna där\r\nboendekostnaderna är det kanske största\r\nproblemet. Därför kan ett stopp för höjda löner\r\ninte gälla generellt. Det kan vara naturligt för de\r\nhögavlönade men inte för låginkomsttagare och\r\nmedelinkomsttagare.</pre><pre>Frågan om den svenska ekonomin diskuteras av\r\nmånga. Den beskrivs t.ex. av TCO-ekonomerna\r\nmed att arbetslösheten fortfarande är låg, att\r\nsysselsättningen ökar, att investeringarna är stora\r\noch att bostadsbyggandet ökar. Men samtidigt finns\r\ndet varningssignaler. Vakanserna minskar, varslen\r\nökar, orderingången minskar och\r\nkapacitetsutnyttjandet sjunker. Allt detta är fall\r\nfrån en mycket hög nivå.</pre><pre>Professor Walter Korpi skriver i Aftonbladet: ''Den\r\nsom ett bra tag gått för fullt har svårt att ytterligare\r\nöka takten.''</pre><pre>Om man har dessa olika utgångspunkter blir\r\njämförelser svåra att göra. Gemensamt för de\r\nexempel som jag har tagit upp är att utmålandet av\r\nSverige som ett land i akut kris är överdrivet.</pre><pre>Herr talman! Det kommunala skattestoppet är en\r\nav de frågor som kommer att diskuteras mycket i\r\nhöst därför att det kommer att innebära att\r\nnödvändiga utgifter betalas med nedskärningar på\r\nandra områden. Kultur kommer att ställas mot\r\nvård, kollektivtrafik kommer att ställas mot\r\nomsorg, och förebyggande verksamheter inom alla\r\nområden kommer att skäras ned. Detta skulle vi\r\nkunna föra en lång debatt om, och det kommer vi\r\nnog att göra i olika sammanhang.</pre><pre>Min fråga är emellertid: Är regeringen beredd att\r\nmedverka till att vård och omsorg på något sätt\r\nundantas från det kommunala skattestoppet?</pre><pre>Herr talman! Till sist vill jag säga följande: Jag\r\nanser, precis som i våras, att det här i kammaren\r\nfinns förutsättningar för en annan regeringspolitik\r\nän den som nu signaleras, nämligen en\r\nregeringspolitik som bygger på rättvisa och\r\nsolidaritet med de svagaste grupperna i samhället.\r\nMen jag menar att detta samtidigt utesluter en\r\nsamverkan med folkpartiet och/eller moderaterna.</pre><pre></pre><pre>Anf. 6 ÅSA DOMEIJ (mp):</pre><pre>Herr talman! Minns ni de stolta parollerna i\r\nmiljövalet 1988? Minns ni uttryck som t.ex.:\r\nNumera är miljön arbetarrörelsens viktigaste\r\nfråga? Minns ni det heliga löftet om det\r\noåterkalleliga beslutet att börja avveckla\r\nkärnkraften 1995?</pre><pre>Valet 1988 dominerades av miljöfrågorna. Chansen\r\nfanns att majoriteten av riksdagspolitikerna, efter\r\nvalet, skulle ta väljarnas reaktion på allvar och sätta\r\nmiljöfrågorna i centrum av politiken. Chansen\r\nfanns att Sverige skulle få en framåtsyftande\r\nenergipolitik, efter år av stolta deklarationer,\r\nsnömos och floskler.</pre><pre>Samma sak kan vi läsa om i den nya\r\nregeringsförklaringen. Den är också bara kryddad\r\nmed lösa formuleringar och lösa löften till intet\r\nförpliktigande. Här och där har den kryddats med\r\nkombinationer av ord som kan låta seriösa men som\r\ndet inte ligger något som helst politiskt allvar\r\nbakom. Jag skall ge ett exempel. I\r\nregeringsförklaringen står det att 90-talets uppgift\r\när att ställa om till en ekologiskt uthållig livsform.\r\nInte ens vi i miljöpartiet de gröna påstår att en\r\nsådan omställning skulle vara möjlig under en så\r\nkort tidsperiod, trots att vi står för radikal politik\r\nsom sätter miljö- och naturresursfrågorna i\r\ncentrum. I ett samhälle där vi lever på ett\r\nekologiskt hållbart sätt kan bara miljöanpassade\r\noch förnyelsebara energikällor användas, alltså\r\nvarken olja, kol, naturgas eller uran. I vårt\r\nenergipolitiska förslag har vi presenterat en\r\navvecklingsplan för 85 % av de fossila bränslena\r\nunder 25 år. Att klara av en sådan kraftig\r\nförändring av energiförsörjningssystemet på tio år\r\nskulle vi aldrig kunna tänka oss. Detta säger jag\r\nbara för att visa på att det som står i\r\nregeringsförklaringen inte kan tsa på allvar om man\r\nläser vad som verkligen står i den.</pre><pre>Den socialdemokratiska kongressen var en\r\nuppvisning i masslakt av bra miljömotioner. Man\r\nbestämde sig för att en bro till Danmark bör\r\nbyggas -- och på köpet bestämde man sig för att\r\nytterligare chanserna för bokskogen att överleva i\r\nett av de områden som är värst drabbade av\r\nmiljöförstöring i landet. De fjällnära skogarna, som\r\nsamtliga partier före valet lovade att skydda med en\r\nnaturvårdsgräns, sveks av sossar och moderater\r\ngemensamt i riskdagen. Just nu ligger en urvattnad\r\nproposition på riksdagens bord.</pre><pre>Skattereformen hade kunnat innebära en rejäl\r\nomfördelning mellan skatt på mänskligt arbete och\r\nskatt på energi, med betydligt högre skatt på energi\r\noch lägre på arbete. Ett förändrat skattesystem i\r\nden riktningen hade kunnat bli en hörnsten i en ny\r\nmiljö- och energipolitik, genom att det skulle skapa\r\nrejäla incitament till bättre resurshushållning och\r\nhade kunnat förtjäna beteckningen ''århundradets\r\nreform''.</pre><pre>Men riksdagsmajoritetens sida har det aldrig\r\nfunnits något intresse av att satsa på ny teknik och\r\neffektivisera energianvändningen. Under i stort\r\nsett hela 80-talet tillät regeringen oljepriset att\r\nsjunka, trots löftet om att hålla oljepriset uppe för\r\natt ge alternativen en chans. Satsningarna på\r\nalternativa energiformer försvann, liksom de\r\nkommunala energirådgivarna. Stora investeringar i\r\ndirektverkande el gjodes under 80-talet, trots linje\r\n2-s löften om motsatsen. Kärleken till kärnkraften\r\nsom teknisk lösning har förblindat många sossar,\r\nmoderater och folkpartister och förhindrat\r\nnytänkande att tro på ny teknik.</pre><pre>Myten om det direkta sambandet mellan\r\nförbrukning av energi och naturresurser och\r\nvälstånd lever, frodas och styr dessutom de\r\npolitiska besluten. Myten lever trots att vi i vår\r\nnärhet kan studera ett gigantiskt\r\nfullskaleexperiment som har totalkvaddat. I öst har\r\nman verkligen visat att det går att göra av med\r\nmassor av naturresurser utan att få ut speciellt\r\nmycket nytta. Det räcker om man använder\r\nresurserna på ett tillräckligt ineffektivt sätt.</pre><pre>Sovjet har t.ex. en energiförbrukning som är högre\r\nän Storbritanniens, men trots detta kan man inte\r\npåstå att Sovjet får ut mer nytta per person av sin\r\nförbrukning av naturresurser.</pre><pre>Tron på att hög energiförbrukning automatiskt ger\r\nvälstånd är falsk. Även om läget inte är lika extremt\r\ni Sverige som när det gäller de värsta\r\nskräckexemplen, befinner vi oss långt ifrån en\r\neffektiv energianvändning. Om den bästa teknik\r\nsom finns i dag användes, skulle elförbrukningen\r\nbara vara hälften så stor.</pre><pre>Ingvar Carlsson säger i regeringsförklaringen att\r\nkärnkraften skall vara avvecklad till år 2010. Men\r\ndet gamla löftet om att börja avveckla 1995 har\r\nstrukits.</pre><pre>Hur kan regeringen sätta sig i förhandlingar med\r\nfolkpartiet och samtidigt hålla fast vid linjen med\r\navveckling till år 2010? Hur kan man förhandla med\r\nett parti som är så ryggradslöst att det frångått såväl\r\nlinje 2-s linje med avveckling till år 2010 som sin\r\negen partilinje med krav på förbud för kärnkraft\r\nefter år 2010? Det logiska måste ju vara att\r\nregeringen -- varför inte statsministern här i dag --\r\navbryter sonderingarna med folkpartiet och i stället\r\nväljer att diskutera frågan med de riksdagspartier\r\nsom klart säger sig vilja avveckla kärnkraften.</pre><pre>Förklaringen är naturligtvis att starka krafter i\r\nregeringen vill stoppa kärnkraftsavvecklingen.\r\nMen egentligen tror väl ingen att de som\r\nförespråkar en sentida avveckling av kärnkraften,\r\nde som påstår att det är svårt att avveckla två\r\nreaktorer i mitten av 1990-talet, över huvud taget\r\nvill avveckla. Det är givetvis mycket enklare att\r\nbörja avvecklingen i tid om man skall bli klar med\r\navvecklingen till år 2010.</pre><pre>Det är bara litet bekvämare att vänta tio år till med\r\nnästa energipolitiska svek. Och alldeles särskilt\r\nenkelt är det för dem som styr Sverige om tio år att\r\ninte ha så viktiga poster i dag. De som bestämmer i\r\ndag kanske då inte kommer att ha så viktiga poster\r\nlängre. År 2010, det år då kärnkraften skall vara\r\navvecklad, kommer statsministern själv att vara 76\r\når.</pre><pre>I stället för att presentera konkreta, framåtsyftande\r\nförslag på miljöområdet väljer statsministern att på\r\nvanligt socialdemokratiskt manér framställa Sverige\r\nsom något slags moralisk världsmakt genom att\r\nsäga: ''Här är naturen bättre skyddad än i något\r\nannat modernt industriland.''</pre><pre>Om miljösituationen är bättre i Sverige än i många\r\nandra europeiska länder, så inte beror det på en bra\r\nmiljöpolitik eller bra miljölagstiftning.\r\nFörklaringen är i stället att Sverige är ett stort land\r\nmed få människor. Det finns faktiskt storstäder i\r\nEuropa som har fler invånare än hela Sverige!</pre><pre>I regeringsförklaringen talas om bättre skydd för\r\nhotade arter. Redan 1983 skrev Sverige på\r\nBernkonventionen och förband sig därmed att\r\nskydda inte bara de hotade arterna utan också deras\r\nlivsmiljöer. Ett sådant lagligt skydd finns redan i en\r\ndel länder, t.ex. i Danmark och USA. Men i Sverige\r\nhar regeringen fortfarande efter sju år inte lagt fram\r\nnågot lagförslag om skydd för hotade arter och\r\nderas livsmiljöer.</pre><pre>I regeringsförklaringen sägs vidare att\r\nkulturlandskapet skall berikas. Trots detta har\r\nriksdagen fattat ett jordbrukspolitiskt beslut i stort\r\nsett på regeringens förslag där endast 250 miljoner\r\nsatsas på åtgärder på kulturlandskapet, även om\r\nnaturvårdsverket har sagt att det behövs minst\r\ndubbelt så mycket för att rädda de allra\r\nvärdefullaste biotoperna. Mängder av\r\nnaturvårdsintresserade människor måste uppfatta\r\nregeringsförklaringen som ett stort och dåligt\r\nskämt.</pre><pre>Den bristande respekten för löften och batteriet av\r\nsvek hotar friheten. Miljöförstöringen inskränker\r\nvår frihet att andas frisk luft, dricka rent vatten och\r\näta mat utan rester av bekämpningsmedel. Bristen\r\npå miljöpolitik och långsiktigt tänkande\r\nundergräver friheten för kommande generationer,\r\nderas möjligheter att leva ett bra liv och utveckla\r\nsitt samhälle.</pre><pre>Friheten hotas också av en bristande respekt för\r\nordens innehåll, bristande respekt för vad orden\r\nverkligen betyder och av bristande respekt för\r\nvikten av att hålla löften. Demokratin befinner sig\r\ni dag i kris. Och demokrati är en förutsättning för\r\nfrihet. Alltför få människor i dag anser att politik\r\när viktig och intressant. När löftesbrott blir regel i\r\npolitiken minskar människors intresse än mer. Fler\r\nmänniskor vänder politiken ryggen. Bevakningen\r\nav de politiska besluten blir sämre, och vi kan\r\nriskera att få sämre politiker. Utan ett politiskt\r\nintresse kan nämligen inte demokratin\r\nupprätthållas. Demokratin är skör och måste\r\nvårdas. En viktig del av ansvaret ligger på oss\r\npolitiker. Men Ingvar Carlsson vägrar att inse\r\nproblemet. Han konstaterar i stället lugnt i\r\nregeringsförklaringen att demokratin är ''väl\r\nförankrad'' i vårt land.</pre><pre>Den gröna synen på frihet innebär inte någon\r\nokomplicerad nyliberal variant, som att frihet helt\r\nenkelt är frånvaro av regleringar.</pre><pre>Vi i vårt land har inte rätt att inkräkta på friheten\r\nför kommande generationer och människor i u-\r\nländerna genom en misshushållning med resurser.\r\nDen gröna friheten innebär inte att ens frihet skall\r\ngå ut över någon annans.</pre><pre>EG-harmoniseringen offrar demokratin för att\r\nvärna om konsumismen och varors frihet. I dag, då\r\nÖsttyskland definitivt slukats av väst, har också den\r\nröda ideologin definitivt kapitulerat.\r\nKommunismen försvinner, medan konsumismen\r\nstärker sina ställningar. Konsumismen leder till nya\r\nmiljöproblem och till en övergång till en ny typ av\r\nplanhushållning -- den blå planhushållningen -- där\r\nett fåtal företag har tagit över makten på en\r\nmonopoliserad marknad. I dag består inte längre\r\nden politiska striden i Europa och Sverige av\r\nstriden blått mot rött. Rött är redan dött. Nu gäller\r\nstriden grönt mot blått. Det behövs en stark grön\r\nmotkraft i hela Europa för att ta upp kampen mot\r\nallt starkare blåa ideologier.</pre><pre>Sverige överlämnar en stor del av riksdagens\r\nbefogenheter till en centraliserad och odemokratisk\r\nbyråkrati i Bryssel, för att underlätta storföretagens\r\nmöjligheter att flytta varor och kapital. Det blir\r\nsvårt eller omöjligt att stoppa import av varor som\r\nhar tillverkats med metoder som inte är tillåtna i det\r\negna landet. Tillverkningen riskerar att flytta till de\r\nländer som har de lägsta kraven, t.ex. vad gäller\r\nmiljö och säkerhet.</pre><pre>Men alla dessa människor som är för ett svenskt\r\ninträde i EG, de som längtar efter och hoppas på ett\r\nsvenskt medlemskap, vad längtar de efter, vad tror\r\nde på och vad vet de om EG? Jag tror att de längtar\r\nefter större kulturellt utbyte och mer personlig\r\nfrihet med bättre möjligheter att resa, studera och\r\narbeta i andra länder. Trots allt tal om ökad frihet\r\nleder utvecklingen i Europa i dag också till att\r\ngränser stängs, även om vi i dag kan vara glada för\r\natt en gräns har försvunnit. Flyktingpolitiken\r\nskärps. Östeuropéer ges inte samma rätt att resa i\r\nväst som västeuropéer. Jag skulle vilja fråga er alla\r\nsom företräder de olika politiska partierna: Är ni\r\nberedda att arbeta aktivt för att människor från\r\nöststaterna skall ges samma rätt att resa i Sverige\r\nsom människorna från Västeuropa, t.ex. vad gäller\r\nvisum?</pre><pre>Den gröna friheten skiljer på människans frihet och\r\nvaruhandelns frihet. Vi vill arbeta för ett brett\r\ndemokratiskt samarbete där hela Europa ingår. Vi\r\nvill arbeta för en gemensam miljölagstiftning på\r\nminiminivå, med ett europeiskt tillsynsorgan och\r\nen miljödomstol, där även miljöorganisationer har\r\ntalerätt. Vi vill arbeta för en gemensam\r\narbetsmarknad för allt fler länder och för att öka\r\nmänniskors frihet och det kulturella utbytet.\r\nSverige bör redan nu ta initiativ till att skapa en\r\ngemensam arbetsmarknad med både EG, EFTA-\r\nländerna, de baltiska staterna och Polen. Så snabbt\r\nsom möjligt bör samarbetet utökas till att gälla hela\r\nEuropa. En långsiktig vision måste vara att alla\r\nmänniskor i världen skall ha rätt att bosätta sig var\r\nde vill. För dem som väljer att arbeta i Sverige skall\r\nnaturligtvis svensk arbetslagstiftning gälla, och när\r\nvi väljer att arbeta i andra länder skall vi följa den\r\nlagstiftning som gäller där.</pre><pre>Till sist vill jag ställa en fråga till Ingvar Carlsson.\r\nDet finns någonting väldigt positivt i\r\nregeringsförklaringen. Det står nämligen att\r\nmiljölagstiftningen skall utgå från vad som är\r\nnödvändigt för miljö och hälsa. Det är ett miljölöfte\r\nsom ni socialdemokrater inte har svikit, åtminstone\r\ninte ännu. Ni har en chans att uppfylla det löftet i\r\ndet fortsatta arbetet med miljölagstiftningen.\r\nInnebär detta att ni kommer att arbeta för att\r\nmiljökvalitetsnormer införs i miljölagstiftningen?</pre><pre>Anf. 7 Statsminister INGVAR CARLSSON:</pre><pre>Herr talman! I måndags kom jag tillbaka från New\r\nYork och det barntoppmöte som ägde rum där i\r\nslutet av förra veckan och i söndags. I mötet deltog\r\n71 stats- och regeringschefer för att diskutera vad\r\nsom måste göras mot bakgrund av att det i världen\r\nvarje dag dör 40 000 barn. Många av dem skulle\r\nkunna räddas till livet med relativt måttliga insatser\r\nav de resurser och med hjälp av den kunskap som\r\nredan finns i världen.</pre><pre>Sverige är en av initiativtagarna, och jag överdriver\r\ninte om jag säger att Sverige också varit det land\r\nsom kanske starkast har bidragit i\r\nförberedelsearbetet och vid utarbetandet av\r\ndeklarationen. Därför är det märkligt att höra Carl\r\nBildt säga här, att Sverige håller på att\r\nmarginaliseras. Jag tror faktiskt att vi står starkare\r\ni den internationella opinionen än kanske någonsin\r\ntidigare, beroende på de insatser vi gör för att lösa\r\nglobala och europeiska problem. Jag förstår\r\nuppriktigt sagt inte att denna svartmålning och\r\nnedvärdering av det egna landet från Carl Bildt\r\nständigt upprepas. Han gör det naturligtvis för att\r\nkomma åt det socialdemokratiska partiet, som\r\nsitter i regeringsställning.</pre><pre>Samma dag som jag återvände från New York\r\nmöttes jag av Expressens förstasida med texten:\r\n''Vi har det bäst i hela världen.'' En vetenskaplig\r\nutredning slår fast: ''Svenska barn mår bäst i\r\nvärlden.''</pre><pre>Efter att ha lyssnat till inläggen här från\r\noppositionsledarna kan det kanske ändå vara\r\nnyttigt att påminnas om hur bra vi har det i Sverige.\r\nOm debatten hyfsades något, skulle vi kanske alla\r\nmå litet bättre också efter debatten.</pre><pre>Det borde kanske också få oss att bli litet\r\nmisstänksamma mot politiker och andra som påstår\r\natt allt är så uselt i vårt land. Om barnen har det\r\nbra och det vetenskapligt konstateras att de svenska\r\nbarnen har det kanske allra bäst i världen, då är det\r\nett gott bevis på att det över huvud taget är ganska\r\nbra ställt i det svenska samhället.</pre><pre>När Carl Bildt vill göra 80-talet till ett så uselt\r\nårtionde vill jag med några siffror konstatera\r\nföljande.</pre><pre>Det budgetunderskott som uppgick till 30 % av vår\r\ntotala produktion är borta. Vi investerar i dag på ett\r\når lika mycket som det tog oss två borgerliga år att\r\ninvestera i industrin. Vi har fördubblat vår export\r\ntill omvärlden. Den privata konsumtionen har ökat\r\nmed 100 miljarder kronor, vilket översatt till mer\r\nbegripliga siffror innebär plus 27 000 kronor per\r\nhushåll.</pre><pre>Herr talman! De förändringar som nu sker i vår\r\nomvärld -- avspänningen mellan stormakterna, det\r\nökade samarbetet i Västeuropa och\r\ndemokratiseringen i Östeuropa -- inger också hopp\r\ninför framtiden.</pre><pre>I dag, när de båda tyska staterna förenas,\r\nförsvinner ett av de främsta uttrycken för den\r\nmisstro och de motsättningar som delat Europa\r\nunder efterkrigstiden.</pre><pre>Samtidigt visar Iraks brutala ockupation av Kuwait\r\nhur bräcklig freden är. Det räcker inte att vi bryter\r\nned motsättningarna i Europa. Det måste också\r\nskapas stabilare förhållanden i den övriga världen.\r\nDen aktiva roll som FN nu spelar under den allt\r\nallvarligare Mellanösternkrisen inger trots allt\r\nhopp.</pre><pre>Jag vill också gärna säga att våra tankar under den\r\nhär krisen varje dag går till de svenskar som mot sin\r\nvilja hålls kvar i Bagdad. Den svenska regeringen\r\nfortsätter att göra allt, fortsätter att använda alla\r\nkanaler för att dessa svenskar skall kunna lämna\r\nIrak och komma hem till sina familjer. Våra\r\nmöjligheter att agera är ingalunda uttömda, och\r\nvåra ansträngningar -- det vill jag försäkra\r\nkammarens ledamöter och andra som lyssnar --\r\nkommer att fortsätta till dess att vi har lyckats.</pre><pre>I går presenterades regeringsförklaringen. Den\r\nredovisar regeringens planer ett år framåt. De\r\nborgerliga kommentarerna har inte oväntat blivit:\r\nJa, det är en kraftlös regering; det är ett\r\ninnehållslöst dokument.</pre><pre>Låt mig då vara väldigt konkret och konstatera vad\r\nvi -- ''denna kraftlösa regering'' -- utträttat sedan\r\nden förra regeringsförklaringen avgavs.</pre><pre>Förra hösten deklarerade jag att den svenska\r\nregeringen var beredd att verka för att Sverige\r\nskulle kunna delta i EGs inre marknad på alla\r\nsamhällsområden där detta är förenligt med\r\nneutralitetspolitiken. Där stod vi då. Nu är\r\navgörande förhandlingar i full gång mellan EFTA\r\noch EG om ett EES-avtal. Och, Carl Bildt, en\r\nmedlemskapsansökan kan inte ersätta detta EES-\r\navtal. Det är samtliga initierade överens om, och\r\nman är överens om att det är viktigt och riktigt att\r\nsatsa all kraft på detta avtal. Det har den svenska\r\nregeringen gjort, och vi har lyckats trots de dystra\r\nspådomar som inte minst Carl Bildt har ägnat sig åt.</pre><pre>I regeringsförklaringen för ett år sedan aviserade\r\njag också att regeringen var beredd att\r\ntidigarelägga betydande delar av skattereformen.\r\nSå har också skett genom uppgörelsen med\r\nfolkpartiet. Skattereformen i dess helhet\r\ngenomförs den 1 januari 1991.</pre><pre>Vi har påbörjat en omfattande decentralisering av\r\nhela skolan. Redan i höst framläggs en proposition,\r\ndär vi föreslår en halvering av den statliga\r\nskoladministrationen. Detta är inte ett ''simpelt\r\nnamnbyte'' som Carl Bildt ville göra det till. Det\r\nbetyder avbyråkratisering. Besluten flyttas ned till\r\nlokala skolpolitiker, skolledare och lärare. Det\r\nbetyder också att vi frigör 100 milj. kr., som nu kan\r\nsatsas på utbildningens kvalitet.</pre><pre>Vi har lagt om livsmedelspolitiken mot ett\r\nlivskraftigare och miljövänligare jordbruk och för\r\nbättre och billigare mat. Vi har utvecklat 90-talets\r\nregionalpolitik och näringspolitik. Vi har också\r\npåbörjat en förnyelse av hela arbetslivet -- dåliga\r\narbetsmiljöer skall bort, och arbetsskadade skall\r\nkunna få rehabilitering. Arbetslivsfonden, som\r\ninrättats i år, disponerar 15 miljarder kronor för\r\ndetta arbete.</pre><pre>Vi förändrar och förnyar också de stora och viktiga\r\nsocialförsäkringssystemen i riktning mot ökad\r\nflexibilitet och bättre utnyttjande, med målet att få\r\nned ohälsotalen med två dagar under ett år och med\r\ntio dagar under fem år. Det betyder sammantaget\r\noerhörda välfärdsvinster för tiotusentals\r\nmänniskor.</pre><pre>Detta är några exempel på vad regeringen har\r\nuträttat enbart under det senaste året. Sanningen är\r\nju att vi förbättrar och effektiviserar på praktiskt\r\ntaget varje samhällsområde för att skapa goda\r\nförutsättningar för tillväxt och välfärd under 90-\r\ntalet.</pre><pre>Då säger oppositionen: Ja, men regeringen, och\r\nframför allt det socialdemokratiska partiet, är så\r\nsplittrade och har därför inga förutsättningar att ta\r\nitu med framtidens problem. Samtidigt kritiserade\r\nman i går regeringsdeklarationen för att vi tog upp\r\nförslag om samverkan med andra partier. Det\r\nskulle vara ett uttryck för svaghet hos\r\nsocialdemokratin.</pre><pre>Vad var det jag sade i regeringsdeklarationen? Jo,\r\natt vi tycker att det är naturligt att vi tar strid på\r\nmånga områden, men att det på vissa områden är\r\nviktigt för landet med samverkan över\r\npartigränserna. Och jag nämnde tre områden:\r\nenergin, Europa och försvaret.</pre><pre>Detta angrips alltså som en svaghet -- att vi från\r\nsocialdemokratins sida deklarerar denna beredskap\r\ntill samverkan. Bengt Westerberg beskriver det\r\nsom SOS, alltså någon sorts sjönödsförklaring. Ja,\r\nibland kan angrepp på en politisk motståndare bli\r\noerhört avslöjande för angriparen. Om man har\r\nden här inställningen -- att beredskap till samarbete\r\noch kompromisser är en svaghet -- så förstår jag att\r\ndet borgerliga samarbetet ser ut som det gör. Har\r\nman den inställningen, är det klart att man inte\r\nanstränger sig ett ögonblick för att vi skall kunna ta\r\nett gemensamt ansvar.</pre><pre>Bengt Westerberg har sagt att man så småningom\r\nbehöver byta besättning på den här båten, som är i\r\nsjönöd. Ja, möjligheten fanns i februari, i samband\r\nmed regeringskrisen. Men vad hände då, när\r\nregeringsskutan stod där? Det var ju så, herr\r\ntalman, att de borgerliga ville ha var sin båt, som\r\nkunde gå åt var sitt håll. Folkpartiet ville navigera\r\nfritt, Olof Johansson ville gå mot Grönland, och\r\nCarl Bildt i sin ubåt ville omedelbart gå i\r\nundervattensläge från den politiska ytan, dyka så\r\nlångt ner som möjligt och gömma sig. Han ville\r\nhelst vara borta under resten av 90-talet, om jag har\r\nförstått det rätt, för då skall det bli det stökiga\r\nårtiondet, och då vill inte moderaterna vara i\r\nnärheten av ytan och de stormar som råder. De vill\r\nligga och trycka i någon djup ficka, enligt känt\r\npolitiskt mönster.</pre><pre>Carl Bildt har också sagt att sällan har så många\r\nvarit osams så mycket under så lång tid som\r\narbetarrörelsen. Nu sades detta inför moderata\r\nvalarbetare, inte någon mot Carl Bildt särskilt\r\nkritisk publik. Men det var väl ändå litet vågat, med\r\nhänsyn till att Carl Bildt är oppositionsledare.\r\nUnder den veckan hade socialdemokratin sin\r\nkongress. Vi hade våra debatter, vi fattade våra\r\nbeslut, och vi hade också voteringar. Nu har vi dem\r\nredovisade, och på vissa punkter har vi redovisat att\r\nvi har ett förhandlingsutrymme. Men hur står det\r\ntill inom borgerligheten? Vilka voteringar har ni\r\nhaft i dessa frågor? Vilka möjligheter har ni haft att\r\nkomma fram till en gemensam uppfattning? Jag\r\nkonstaterar att när det gäller att vara splittrad ligger\r\nden svenska borgerligheten i den absoluta\r\nfrontlinjen. Ni har alltid varit där, ni är där i dag och\r\nni kommer att vara där också i 1991 års valrörelse.\r\nJag försäkrar att det var ett något oförsiktigt\r\nuttalande av Carl Bildt.</pre><pre>Hur skulle det ha sett ut i dag, herr talman, om Carl\r\nBildt inte hade beordrat dykning snabbast möjligt,\r\ndvs. om Carl Bildt hade äntrat skutan och vi hade\r\nfått en borgerlig regering? Ja, det är en intressant\r\ntanke. Låt oss ta några av de tunga frågor som vi\r\nhar haft att behandla under den här perioden.</pre><pre>Frågan om bron över Öresund har varit uppe till\r\ndebatt här i dag. Hur hade det blivit med den frågan\r\nom vi haft en borgerlig regering? Hade det blivit ett\r\nbeslut om fast förbindelse, som Carl Bildt vill, eller\r\nicke ett beslut, som centern vill?</pre><pre>Energin har också diskuterats här. Vi har nu\r\nmöjligheter att förhandla fram en\r\ntrepartiuppgörelse, och vi skall göra vad vi kan för\r\natt åstadkomma den. Vi tror att det är bra för\r\nlandet. Men vad hade hänt med energipolitiken\r\nmed Carl Bildt i ledningen för landet? Carl Bildt\r\nsade ju själv att det inte gick att bilda regering,\r\nframför allt på grund av energipolitiken. Det var\r\nfaktiskt vad Carl Bildt uttalade. Carl Bildt har här\r\nchansen att tala om vad en borgerlig energipolitik\r\nskulle innebära, eftersom han använde så oerhört\r\nstarka ord mot socialdemokratin, när vi ändå skall\r\nta ett ansvar för att sy ihop den här frågan.</pre><pre>Och tag skattereformen! Jag har i fyra stora\r\ndebatter i denna kammare ställt den enkla frågan:\r\nKommer moderaterna, om det blir borgerlig\r\nmajoritet, att riva upp skattereformen -- ja eller\r\nnej? Det borde väl ändå i denna så avgörande fråga\r\nvara möjligt för Carl Bildt, som är så talför i den här\r\ntalarstolen, att svara ja eller nej på den frågan. Nu\r\nställer jag den i den femte debatten, och jag\r\nförsäkrar att jag kommer att upprepa denna fråga\r\nfram till den 15 september nästa år, eller till dess jag\r\nfår svar. Jag hoppas att jag skall kunna få det här i\r\ndag.</pre><pre>Hade Carl Bildt kunnat ena borgerligheten om en\r\nEuropapolitik? Carl Bildt nedvärderar hela tiden\r\nregeringens insatser och säger att vi borde ha gått\r\nmycket snabbare fram, att vi borde ha agerat\r\nmycket handlingskraftigare. Men hur hade Carl\r\nBildt fått med sig centern på en sådan linje?</pre><pre>Ett ESK-avtal kan aldrig göra Sverige till mer än en\r\nrandstat i det nya Europa, sade Carl Bildt. Det är\r\nett typiskt exempel på en sådan nedvärdering av en\r\ninsats som nu är utomordentligt viktig. Har man\r\nden inställningen tror jag att det blir mycket svårt\r\natt engagera sig med den kraft som är nödvändig för\r\natt driva frågan -- och jag vill påstå att jag har gjort\r\ndet i allra högsta grad, inte minst genom att besöka\r\nnästan samtliga EG-huvudstäder.</pre><pre>Och vilken familjepolitik skulle vi ha fått om de\r\nborgerliga hade trätt till i början av det här året?\r\nVar hade vi då stått när det gäller barnbidragen,\r\nföräldraförsäkringen och barnomsorgen?</pre><pre>De borgerliga kan naturligtvis glädja sig åt goda\r\nopinionssiffror. Men det är ju faktiskt med hjälp av\r\noförenliga ståndpunkter. På dessa fem områden,\r\nsom man inte kan tänka bort, redovisas olika -- och\r\nibland diametralt motsatta -- uppfattningar.</pre><pre>Då vill jag säga några ord till Bengt Westerberg,\r\nsom talade mycket moraliskt och mycket\r\nanklagande mot socialdemokratin om löftesbrott.\r\nJag ställer gärna upp på en genomgång av 80-talet,\r\nav våra löften och hur vi har uppfyllt dem. På\r\nflertalet områden har vi inte bara uppfyllt de löften\r\nvi har ställt -- och vi tog över ett land med mycket\r\nstora problem 1982. Vi har på många områden\r\ndessutom nått längre än vad vi har utlovat.</pre><pre>Att då utifrån några punkter, bl.a. en där vi har en\r\nuppgörelse med folkpartiet -- det var ett absolut\r\nkrav från folkpartiets sida att vi på den punkten\r\nskulle ge upp löftet -- attackera oss på det sätt som\r\nBengt Westerberg gjorde här, tycker jag inte är så\r\nsärskilt moraliskt högtstående heller, och framför\r\nallt inte, herr talman, om man inför 1988 års val\r\nsade följande: ''Vi går fram med tre olika förslag,\r\ntre olika program för de borgerliga partierna, och\r\nvinner vi valet, sätter vi oss ned efteråt och\r\ndiskuterar oss fram till en lösning.'' Därmed har\r\nman alltså varit beredd att systematiskt, på punkt\r\nefter punkt, gå ifrån de besked som man hade gett\r\nväljarna.</pre><pre>Har man den inställningen att man före valet kan\r\nsäga att man skall bilda en trepartiregering, men\r\ndirekt efter valet kan gå ifrån de besked som de\r\nolika partierna har givit, menar jag att man inte har\r\nså oerhört stor anledning att slå sig för bröstet.</pre><pre>Herr talman! Jag har tyvärr med den tid som nu står\r\ntill mitt förfogande inte möjlighet att, som jag hade\r\nhoppats, komma in på den ekonomiska politiken,\r\nutan jag har använt min inledning till att bemöta\r\nden kritik som har riktats mot oss. Jag hoppas att\r\njag skall kunna komma in på den ekonomiska\r\npolitiken och ytterligare en del av de 18 frågor som\r\nställdes till mig bara i inledningarna. Det kommer\r\nsäkert flera.</pre><pre>Jag vill dock konstatera att Carl Bildt fortfarande\r\nagerar för fortsatt opposition, medan jag försöker\r\nta ett ansvar som gör det möjligt för\r\nsocialdemokratin att fortsätta i regeringsställning.\r\nDet är inte oviktigt om ett politiskt parti prioriterar\r\natt till varje pris opponera eller om det låter sitt\r\npolitiska handlande i någon mån präglas av att man\r\nockså skall ta ansvar. Trots det som har sagts från\r\noppositionsföreträdarnas sida här i dag vill jag\r\npåstå att detta är, har varit och under 90-talet\r\nkommer att vara ett grundläggande inslag i\r\nsocialdemokratisk politik.</pre><pre>Anf. 8 CARL BILDT (m) replik:</pre><pre>Herr talman! Låt mig innan jag går in på det som\r\nstatsministern sade bara instämma i det som både\r\nBengt Westerberg och Åsa Domeij tidigare\r\nframhöll från denna talarstol angående den\r\npolitiska moralen och vad det som har inträffat i\r\nsocialdemokratins kärnkraftshantering under de\r\nsenaste månaderna har betytt för människors\r\nrespekt för politiken. Jag tror att det tyvärr har lett\r\ntill att många har sagt att politik bara är ett spel --\r\nlöften och ord betyder ingenting, man bara svänger\r\nsig. Det drabbar socialdemokratin, men kan tyvärr\r\nockså drabba tilltron till politiken i dess helhet.</pre><pre>Statsministern utnyttjade praktiskt taget hela sin\r\ntid till ett av sina standardanföranden angående\r\nborgerligheten. Det fanns i det han sade ingenting\r\nom socialdemokratisk politik för framtiden. Det\r\nfanns inte ett ord av medvetenhet om de problem\r\nsom Sverige står inför. Jag är Ingvar Carlsson,\r\nöppen för att diskutera detaljer i 1980-talets\r\nutveckling, men det centrala faktum är att man\r\nmisslyckades med det som var kärnan i den tredje\r\nvägens ekonomiska politik -- att förena låg inflation\r\nmed hög sysselsättning -- och att Sverige nu blivit\r\nett land av stagnation, med stagnerande ekonomi\r\noch galopperande priser, och att detta nu håller på\r\natt leda oss in i en arbetslöshetskris.</pre><pre>Jag kommer ihåg att Ingvar Carlsson och andra\r\nsocialdemokrater under valrörelserna 1985 och\r\n1988 sade: Ni må tycka att vi socialdemokrater inte\r\nhar klarat av så mycket annat, men den tredje\r\nvägens politik har minsann lyckats. Vi har säkrat\r\nsysselsättningen, vilket är socialdemokratins\r\ncentrala uppgift.</pre><pre>Nu kommer varslen, arbetslösheten och krisen, och\r\nstatsministern har över huvud taget ingenting att\r\nsäga om det som han själv har betecknat som\r\nsocialdemokratins viktigaste och mest avgörande\r\npolitiska fråga.</pre><pre>80-talet var för svensk ekonomisk politik ett\r\nförlorat årtionde. Jag kommer att upprepa det vid\r\nvarje tillfälle när jag får möjlighettill det. Man\r\neliminerade budgetunderskottet genom en massiv\r\nökning av skattetrycket -- ja. Men investeringarna\r\nfaller nu snabbt, statsministern. Exporten har\r\nförlorat marknadsandelar varje år sedan mitten av\r\n1980-talet. Inflationslöner har vi haft varje år sedan\r\n1982. Räknar man bort inflationens och\r\nskattehöjningarnas effekter på de löner som vi har\r\nfått, finner man att vi har fått praktiskt taget\r\ningenting kvar i lönekuverten sedan 1982. Nu\r\nkommer krisen, och statsministern och andra inom\r\nsocialdemokratin är helt tysta.</pre><pre>Man kan diskutera vilka som är de viktigaste\r\nuppgifterna för en regering. Det finns sådant som\r\när mer eller mindre viktigt, men en regering som\r\nmisslyckas med den ekonomiska politiken så grovt\r\nsom den socialdemokratiska har gjort sedan 1982\r\nhar förverkat sitt förtroende och både sin rätt och\r\nsina möjligheter att fortsätta att styra landet. Det\r\nhade varit mera klädsamt om statsministern hade\r\nvarit intresserad av att gå in i en sakdiskussion om\r\nde ekonomiska problemen. Nu försöker han på\r\nnågot sätt att skylla den ekonomiska krisen på den\r\nborgerliga splittringen, eller hur man nu skall tyda\r\ndet. Men här finns en underliggande kris, som man\r\ninte kan tala sig bort ifrån genom politiska\r\npiruetter.</pre><pre>Statsministern ställer ständigt samma fråga till mig\r\nangående skatterna. Jag brukar svara på ungefär\r\nsamma sätt varje gång. Jag ser gärna att vi fortsätter\r\nmed denna diskussion, för det ger mig en möjlighet\r\natt säga det igen. Vi kommer från moderat sida att\r\nfortsätta att lägga fram förslag om att sänka skatter\r\noch att minska skattetrycket. Vi vill mildra\r\nbeskattningen av boendet, av sparandet och av\r\nföretagandet. Vi vill sänka det totala skattetrycket\r\ni Sverige. Ifall statsministern anser att detta är att\r\nriva upp den heliga socialdemokratiska principen\r\nom att ha världens högsta skattetryck vill jag säga:\r\nJa, den principen vill vi riva upp, och den måste\r\nockså rivas upp, om vi skall klara Sveriges\r\nekonomiska problem.</pre><pre>Statsministern var vidare litet irriterad över att jag\r\nom socialdemokratin sade: Sällan har så många\r\nvarit så osams om så mycket under så lång tid. Han\r\ntillade att också ni på den borgerliga sidan har\r\ndelade meningar. Ja visst har vi det. Men låt mig\r\npeka på en central fråga i de senaste månadernas\r\ndebatt, där ni i arbetarrörelsen var djupt splittrade.</pre><pre>När LO går ut och kräver devalvering är det illa för\r\nlandet och för tilltron för arbetarrörelsen och för\r\nsocialdemokratin. Det blev ett tumult när så\r\nskedde, och så småningom satte regeringen kyrkan\r\nmitt i byn. Det var bra, men den typen av\r\ndjupgående splittring i de allra mest centrala\r\nfrågorna för landets välfärd är inte bra för Sveriges\r\ninternationella trovärdighet.</pre><pre>Förvisso lyckades ni med alla voteringar och\r\ndebatter -- uppenbarligen felrefererade, enligt vad\r\njag så småningom har förstått -- uppnå enighet på\r\nvissa punkter. Den mest bedövande enighet som ni\r\nlyckades åstadkomma på den socialdemokratiska\r\npartikongressen var enigheten om att fördubbla\r\navdragsrätten för fackföreningsavgifter. Ett\r\nimponerande bidrag till att lösa Sveriges\r\nekonomiska problem!</pre><pre>Anf. 9 BENGT WESTERBERG (fp) replik:</pre><pre>Herr talman! Låt mig börja med Lars Werner,\r\nsom ställde några frågor om energipolitiken. Det\r\nsom jag sade i debatten i februari, vilket Lars\r\nWerner lätt kan kontrollera i protokollet, var att\r\ndet inte räcker att behålla kärnkraften några år för\r\natt klara koldioxidmålet, utan att det därutöver\r\nockså behövs bl.a. att vi försöker minska utsläppen\r\nfrån biltrafiken och att vi inte satsar på fossileldade\r\nbränslen utan på andra bränsleslag. Men självfallet\r\nunderlättar det om vi har kvar kärnkraft ett tag till.\r\nFram till 1995 är det inget tvivel om att kärnkraften\r\när nödvändig för att vi skall kunna undvika ökade\r\nkoldioxidutsläpp.</pre><pre>Det avgörande i det långa loppet är ju om det\r\nföreligger konflikter mellan de energipolitiska och\r\nmiljöpolitiska och för all del också\r\nsamhällsekonomiska mål som vi har satt upp och\r\nhur vi i så fall vill lösa de konflikterna. Det kunde\r\nvara intressant att höra Lars Werner redovisa hur ni\r\ninom vänsterpartiet vill lösa dessa konflikter, om\r\ndet visar sig att det också i det längre perspektivet\r\nfinns sådana. Vilka mål är ni beredda att ge avkall\r\npå, om det föreligger målkonflikter under perioden\r\nfram till år 2010?</pre><pre>Olof Johansson fortsatte att kritisera\r\nskattereformen. Jag skall inte ha någon längre\r\ndebatt med Olof Johansson om den saken. Men det\r\nsom han säger om att vi skall sänka skatten på\r\nboende, turism, mat och resor tycker jag ändå är\r\nintressant. Den summa som centern vill sänka\r\nskatten med är ungefär 10 miljarder. De pengarna,\r\nsäger man, skall tas ut på olja, kol och uran. Man\r\nkan lätt få det intrycket att människor skall slippa\r\nbetala skatt. I stället skall något råmaterial\r\nbeskattas som så att säga längtar efter att få betala\r\nskatt. Men den någon skall ändå betala skatten på\r\nkol, olja och uran -- jag höll på att säga kolja, som\r\nkanske också kan tas med som ett skattesubjekt i\r\nsammanhanget. Min fråga är:</pre><pre>Vem skall betala, så att vanliga människor, som får\r\nbära de skatter som socialdemokraterna och vi har\r\nkommit överens om, skyddas? Vilka är det alltså\r\nsom skall straffas därför att vi är överens om att det\r\nbehöver komma in lika mycket skatt för att\r\nfinansiera skattereformen? Då är det också\r\nspännande att veta vilka det är som skall drabbas\r\nhårdare. Några miljoner människor -- alla som bor,\r\nreser och äter -- skall ju slippa undan skatt. Det\r\nskulle således vara intressant att höra Olof\r\nJohansson utveckla några synpunkter på detta.</pre><pre>Så till statsministern. Allt är bra, säger\r\nstatsministern i sin sammanfattning. Men allt kan\r\nväl ändå inte vara riktigt bra när Sverige har så stora\r\nproblem. Sverige har ju den lägsta tillväxten i\r\nEuropa, den högsta inflationen, de största\r\nlönekostnadsökningarna osv. Det kan väl inte vara\r\nså, att allt detta har inträffat helt oberoende av den\r\nregering som vi har i det här landet och som ju ändå\r\när ytterst ansvarig för den ekonomiska politiken.</pre><pre>Vi skall sänka ohälsotalet, säger Ingvar Carlsson.\r\nDet tycker jag är mycket bra. Jag håller tummarna\r\noch hoppas att regeringen lyckas åstadkomma\r\ndetta. Man tycks t.o.m. ha sådan tur att någonting\r\när på väg ner alldeles av sig självt, utan regeringens\r\nåtgärder, och det är mycket positivt. Men skälet till\r\natt det har blivit så nödvändigt att sänka ohälsotalet\r\när ju att ni har drivit upp detta till en mycket hög\r\nnivå. Förtidspensionärerna är fler än någonsin.\r\nArbetsskadeförsäkringen har fullkomligt\r\nexploderat från mitten av 1980-talet och fram till\r\nnu. Genom de sjukförsäkringsreformer som\r\nsocialdemokraterna har genomdrivit har också\r\nantalet sjukskrivna ökat mycket kraftigt. Det är\r\nklart att det har blivit en nödvändighet att sänka\r\nohälsotalet. Men detta har blivit nödvändigt på\r\ngrund av den politik som regeringen har fört.</pre><pre>Är det något fel med samarbete? frågar Ingvar\r\nCarlsson. Nej, självfallet inte. Det är nästan fånigt\r\natt ställa frågan till mig, eftersom vi har haft ett så\r\ngott samarbete på flera områden. Jag hoppas att det\r\nblir mer samarbete i framtiden. Men det allvarliga\r\när att vi inte vet vad regeringen vill. Jag talar om\r\nett SOS från regeringen -- May-day kanske passar\r\nbättre i det här sammanhanget. Men regeringen vet\r\nju inte vad den vill. Regeringen skall inte förhandla\r\nutifrån någonting som innebär att vi vet var\r\nregeringen står.</pre><pre>Vad tycker regeringen om reklam-TV? Vad är\r\nregeringens linje? Det som den socialdemokratiska\r\nkongressen har beslutat är att regeringen skall få ett\r\nförhandlingsmandat.</pre><pre>Och vad tycker regeringen om energipolitiken? Det\r\nman beslutat är ett förhandlingsmandat. Man har\r\ninte tagit ställning i några sakfrågor, utan man har\r\nsagt till regeringen, vilket kanske är klokt:\r\nFörhandla gärna och försök komma fram till en\r\nklok lösning som gör att vi får så litet splittring som\r\nmöjligt i vårt eget parti.</pre><pre>Till sist, herr talman, något om det här med löften.\r\nDet är skillnad på olika löften. Det föreligger\r\nnämligen en oerhört stor skillnad när man, och då\r\ngår man ut med helt ohållbara löften, fram till en\r\nvalrörelse säger att reformer skall finansieras och\r\nman sedan i valrörelsens hetta säger: Nej, det\r\nbehövs inte. Vi klarar oss utan finansiering. Då kan\r\nman tala om rent taktiska skäl, och det är sådant\r\nsom är värt moraliskt klander.</pre><pre>Det är väldigt allvarligt när man går ut och säger att\r\nkärnkraften skall stängas av 1995 utan att\r\neffekterna därav analyserats för att sedan tvingas ge\r\nupp och frångå sin ambition. Det är bra att man har\r\nskjutit upp reformer. Vidare är det bra att man inte\r\nstänger av kärnkraften 1995. Men det var dumt att\r\ngöra ett uttalande på den punkten.</pre><pre>Ännu värre är det att avge oseriösa löften som man\r\naldrig tänkt förverkliga. Det gäller t.ex. på\r\nnaturvårdsområdet. Man har ju gett\r\nNaturskyddsföreningen löften som man aldrig haft\r\nför avsikt att förverkliga. Man gick emot saker på\r\nvåren 1988, och man gick mot samma saker så fort\r\nvalet var över.</pre><pre>Detsamma gäller löntagarfonderna. Aldrig har ni\r\ninnerst inne tänkt att de var ''steget''. Därför\r\nkänner ni er nu fria att komma med nya förslag.\r\nDen typen av löften tycker jag faktiskt att man har\r\nrätt att moralisera över.</pre><pre>Under detta anförande övertog förste vice\r\ntalmannen ledningen av kammarens förhandlingar.</pre><pre></pre><pre>Anf. 10 OLOF JOHANSSON (c) replik:</pre><pre>Fru talman! Bengt Westerberg var bra nära\r\nsanningen när han talade om sänkt skatt på kolja\r\noch höjd skatt på olja.</pre><pre>Jag tänker inte läsa upp hela motionen. Jag vet att\r\nBengt Westerberg är noggrann även när han läser\r\nandras dokument. Det finns alltså en partimotion\r\nfrån i våras. Det handlar om fyra sidor och tabeller\r\nmed alla siffror när det gäller vårt\r\nfinansieringsalternativ.</pre><pre>Men debatten gäller egentligen en annan sak, som\r\när nog så viktig. Det handlar om fördelningen. Jag\r\nhar naturligtvis fäst mig vid att det står skrivit -- det\r\när då fråga om skatteutskottet -- t.ex. när det gäller\r\nriksdagens beslut att man i samband med\r\noförutsedda händelser är beredd att ompröva\r\nskattereformen, i varje fall delar av den. Den\r\nmotiveringen användes för att avslå bl.a. våra och\r\nmoderaternas förslag.</pre><pre>Nu har dock en oförutsedd händelse inträffat -- för\r\nni hade väl inte förutsett Saddam Husseins\r\nhärjningar? Det här sätter ytterligare en press på\r\nkostnadsutvecklingen för vanligt folk. Ett av era\r\nhuvudargument har ju varit breddad och lika moms\r\npå all konsumtion. Alla skall belastas lika. Inga\r\npekpinnar får användas -- det skulle vara förkastligt\r\nenligt dessa momsens generalister. Så ser alltså den\r\ngrå teorin ut. Men verkligheten är annorlunda. En\r\ndel måste konsumera hela sin inkomst därför att\r\nden är låg. Andra konsumerar inte allt och har\r\nsåledes möjligheter att spara. Momsen slår alltså\r\nhårdast mot dem som inte kan spara, och därmed\r\nblir momsuttaget olika i förhållande till inkomsten.</pre><pre>Sedan nästa olikhet. De som har höga inkomster\r\nkan bättre hävda sig på arbetsmarknaden; detta\r\nkänner vi till. De kan lättare kompensera sig för\r\nprisstegringar både när det gäller den indirekta\r\nskatteeffekten och vanlig s.k. underliggande\r\ninflation. Det borde vara en grund för\r\nlåglönesatsningar i en avtalsrörelse, vilket bl.a. Stig\r\nMalm har framfört. Men då opponerar sig\r\narbetsgivarna: ingen kompensation, ingen\r\nomförhandling utöver vad marknaden motiverar.\r\nDet betyder att den som har hög inkomst kan öka\r\ndenna ytterligare. Dessutom blir det vinster genom\r\nmarginalskattesänkning.</pre><pre>Om man inte har enhetlig moms straffbeskattas en\r\ndel konsumtion medan annan subventioneras,\r\nsäger momsgeneralisterna. Vi säger ju att maten,\r\nbostaden och möjligheterna att resa till jobbet är\r\nviktigare än t.ex. att man kan köpa\r\ntyngdlyftningsutrustning, som väl kräver mycket\r\nmat för att man skall kunna hantera den, eller\r\nparabolantenner. Och fortfarande tycker vi --\r\nmaten behövs ju för att man skall kunna lyfta skrot\r\noch bostaden behövs för att man skall kunna se\r\nTV -- att maten och bostaden är viktigare än sådana\r\nhär tillbehör som en del har råd med. Även det\r\nminsta barn inser att momsgeneralisternas\r\nargument är till för dem som har valmöjligheter och\r\ntillräckligt höga inkomster.</pre><pre>Är det någon som tror att det finns konsumenter\r\nsom väljer skivstång och parabol men avstår från\r\nmat och bostad eller att den som måste klara mat\r\noch hyra kan avstå från bilen för arbetsresor när det\r\ninte finns några alternativ? Sådant här aktualiseras\r\nav den kostnadsutveckling som vi har haft under\r\nsenare tid och som beror på dels skattereformen,\r\ndels Mellanösternkrisen.</pre><pre>Med eftertryck vill jag konstatera att generell och\r\nlika moms, som också gäller nödvändig\r\nkonsumtion, är orättvis. Den bidrar till att\r\nklyftorna ökar mellan låg- och höginkomsttagare\r\nsamt mellan den som kan kompensera sig på\r\nmarknaden och dem som inte kan det. Därför är\r\ndet bra säger finansministern när att lönetrappan\r\nskall sopas uppifrån. Men bakgrunden till det\r\nuttalandet är naturligtvis att så inte sker i dag. Det\r\nhär handlar alltså i hög grad om fördelningspolitik.</pre><pre>Jag hoppas att Ingvar Carlsson, som utlovat,\r\nkommer tillbaka till den ekonomiska politiken och\r\ngärna också till fördelningspolitiken. Det är en\r\nviktig debatt för människorna med tanke på deras\r\nvardagsekonomi. Jag behöver nog inte beröra\r\nmiljön och energifrågorna särskilt mycket.\r\nStatsministern var ju vänlig nog att i varje fall delvis\r\nredogöra för våra synpunkter.</pre><pre>Så till en annan sak. Det är naturligtvis\r\nfascinerande att lyssna till den här debatten, som\r\nibland har karaktär av pajkastning mellan\r\nmoderater och socialdemokrater. Ibland ger ni\r\nfaktiskt intryck av att förutsätta varandra så\r\nmycket, att om inte den ena fanns, behövdes inte\r\nden andra heller.</pre><pre>Jag skulle inför den kommande valrörelsen vilja\r\nrekommendera att ni funderar ett ögonblick på\r\nflerpartisystemets villkor. Ni skall nu föra debatter\r\ntillsammans ute i kommunerna under tre fyra\r\nmånader. Men vi vet att det finns en del saker som\r\nni är hjärtligt överens om. Det är väl därför ni har\r\nlagt debatterna på kommunnivå. Jag tänker\r\nspeciellt på det kommunala skattestoppet. Det\r\nkommer det säkert inte att bli någon debatt om.</pre><pre>Anf. 11 LARS WERNER (v) replik:</pre><pre>Fru talman! Bengt Westerberg har gjort många\r\nturer i fråga om kärnkraften och\r\nkärnkraftsavvecklingen under de senaste\r\nmånaderna och har under de senaste veckorna\r\naccelererat. Jag vill erinra om att Bengt Westerberg\r\nden 24 september i en debattartikel i Aftonbladet\r\nskriver: Vårt mål är fortfarande att kärnkraften\r\nskall vara avvecklad år 2010. Fyra dagar senare har\r\nhan en debattartikel i Svenska Dagbladet. Då är\r\n2010 inte längre något självklart mål. Han säger: Vi\r\nvill över huvud taget inte diskutera några tider. Min\r\nfråga är: Bengt Westerberg, det har gått fyra dagar\r\nsedan dess, vilken är folkpartiets och Bengt\r\nWesterbergs uppfattning om det bortre strecket för\r\nkärnkraftsavvecklingen i dag?</pre><pre>Jag vill återkomma till en sak, som jag snuddade vid\r\ni inledningen. Jag ställde frågan till statsministern,\r\nom vård och omsorg inte kunde undantas från det\r\nkommunala skattestoppet. Jag ställde frågan mot\r\nbakgrund av att landstingens ekonomi under hela\r\n80-talet har försämrats mycket kraftigt.\r\nLandstingsförbundet har beräknat att staten under\r\nåren 1982--1990 har dragit in 15,5 miljarder från\r\nlandstingen. Detta innebär att landstingen nu går\r\nmot en mycket svår situation och man tvingas ta lån\r\nför att täcka driftkostnaderna.</pre><pre>Vad innebär den konkreta situationen för\r\nkommuner och framför allt landsting? Jo, den\r\ninnebär med all säkerhet att det blir nedskärningar\r\ni vården. Den innebär högre taxor och nya avgifter.\r\nTidigare avgiftsfria tjänster som mödra- och\r\nbarnavård kan komma att beläggas med avgift.\r\nLikadant blir det för besök hos distriktssköterska,\r\nmammografiundersökningar och även förlossning.\r\nTidigare har sådan sjukvård ansetts som så\r\nangelägen att den enskilde inte skulle behöva göra\r\nnågra ekonomiska överväganden i vårdsituationen.\r\nDe tjänsterna kan komma att avgiftsbeläggas om\r\ndet kommunala skattestoppet tillåts att verka. Jag\r\nvill upprepa frågan till Ingvar Carlsson: Är\r\nregeringen beredd att medverka till att vård och\r\nomsorg undantas från det kommunala\r\nskattestoppet?</pre><pre>Några ord till Carl Bildt. I en sådan här debatt\r\ndiskuteras huvudsakligen regeringens politik; det\r\nligger i sakens natur. Men jag tycker också att det\r\när naturligt att ställa frågor om hur situationen\r\nskulle te sig om det största oppositionspartiets\r\npolitik skulle vara gällande. Det kan ju gå så illa att\r\nni hamnar i regeringsställning.</pre><pre>När Carl Bildt recenserar andra partier -- det gör\r\nhan alltid och det gör vi andra också -- varför\r\nredovisar han inte de olika moderatförslagens\r\neffekter? Hur skulle det se ut med statsbidragen till\r\nkommunerna och vad skulle hända på\r\nenergiområdet,d om ni skulle ha regeringsmakten?\r\nHur länge skulle ni skjuta på besluten om\r\nkärnkraftsavvecklingen? Kan ni ge ett årtal? Om ni\r\nskulle ha regeringsmakten, skulle ni då stoppa\r\nstatsbidragen till skolorna och nedrusta dem? Ni\r\nvill sänka skatten och möjligen statsbidragen till\r\nskolorna, men samtidigt säger ni att ni vill ha en\r\nbättre skola. Hur går det ihop? Skulle ni stoppa\r\nstatsbidragen till barnomsorgen? Ni säger att ni vill\r\nförbättra barnomsorgen, men ni vill skära ned\r\nstatsbidragen. Hur skall ni då ta ansvar för att det\r\nskall kunna bli bättre? Skulle ni avskaffa\r\nutjämningsskatten mellan kommunerna, den s.k .\r\nRobin Hood-skatten? Det är den skatt som tas från\r\nde rika kommunerna och ges till de fattiga. Hur\r\nmycket skulle ni skära ned Robin Hood-skatten?\r\nHur mycket skulle ni höja avgifter och taxor i\r\nkronor räknat, ni som säger att ni vill sänka\r\ninflationen? Hur mycket skulle avgifterna stiga?\r\nHar ni något ansvar för en sådan politik som höjer\r\ntaxor och avgifter i kommunerna? Skulle\r\nskolbarnen betala för skolmaten även i\r\ngrundskolan?</pre><pre>Jag vill också ta upp en fråga som tyvärr diskuteras\r\nför litet. Det är frågan om arbetsmiljön. Om ni\r\nskulle få igenom era motioner, skulle det innebära\r\natt ni bidrar till att skjuta upp och försena åtgärder\r\nmot dåliga arbetsmiljöer genom att hävda att det\r\negentligen inte finns några stora\r\narbetsmiljöproblem. I en motion om arbetsmiljön\r\nhävdar ni att det är fel i statistiken. Det är för lätt\r\natt få en skada klassad som arbetsskada. Ni påstår\r\nockså att det ökade antalet arbetsskador beror på\r\natt tidigare hemmafruar nu går ut på\r\narbetsmarknaden. Tror ni att tidigare hemmafruar\r\när immuna mot arbetsskador? Jag menar att detta\r\ntyder på att ni ägnar er åt verklighetsflykt.\r\nMänniskor skadas faktiskt på arbetsplatserna i dag.\r\nDet hjälper inte att blunda för damm,\r\ncancerframkallande ämnen och farliga ångor, som\r\nni gör i moderata samlingspartiet. Ni har väl ändå\r\nhört talas om buller och högt tempo. Ni känner väl\r\ntill förslitningsskador. Jag skulle vilja att Carl Bildt\r\nutvecklade detta litet, även om han har ont om tid\r\ni den här debatten.</pre><pre>Anf. 12 ÅSA DOMEIJ (mp) replik:</pre><pre>Fru talman! Jag måste säga att jag blir bekymrad\r\nnär jag hör statsministern tala om regeringens\r\nhandlingskraft. Vad är det egentligen han beskriver\r\nnär han talar om handlingskraften? Jo, han\r\nbeskriver de olika politiska sveken. Han skryter\r\nalltså över raden av svek. Det gör mig bekymrad.\r\nVar har vi hamnat i politiken om man i en debatt\r\nkan säga att vi är tuffa i vårt parti, vi kan minsann\r\nstrunta i det vi har sagt tidigare?</pre><pre>Jag har aldrig varit med i den här typen av debatt\r\ntidigare, men jag blir litet trött av att höra på det\r\nständiga talet om splittring inom borgerligheten.\r\nDet beror helt enkelt på att socialdemokraterna\r\nsjälva har valt modellen att försöka vara ett\r\nstatsbärande parti och inrymma alla olika åsikter\r\nsom finns i samhället inom det egna partiet. Det har\r\nockså visat sig komplicerat. Ta som exempel alla\r\nmänniskor inom socialdemokratin som är djupt\r\nengagerade i miljöfrågorna. De är grymt besvikna\r\nefter kongressen.</pre><pre>Jag skulle vilja komma tillbaka till frågan om\r\nösteuropéers frihet och rätt att resa i Sverige. Jag\r\ntycker att det är synd att ingen av företrädarna för\r\nde andra politiska partierna, inte ens en sådan här\r\ndag när östtyskarna vad gäller visum m.m. får\r\nsamma möjligheter som vi svenskar att resa, kan\r\nsvara på om ni tycker att någon som kommer från\r\nBukarest skall ha samma möjligheter som den som\r\nkommer från Berlin att resa i Sverige.</pre><pre>Den här frågan behandlades i våras i riksdagen.\r\nDen ställdes då inte lika konkret som jag ställer den\r\nnu. Det handlade mer om ett principuttalande för\r\nösteuropeérs lika rätt att resa i Sverige.\r\nModeraterna ställde inte upp på den linjen. Jag\r\nskulle vilja fråga moderaterna och Carl Bildt: Vad\r\nbetyder egentligen ert tal om mänsklig frihet, om\r\nden friheten bara skall gälla västeuropéer och inte\r\nösteuropéer?</pre><pre>Jag måste också ställa en fråga till statsministern.\r\nJag fick inte något svar på hur det ligger till med\r\nlogiken i att ni i regeringsförklaringen klart säger\r\natt ni vill avveckla kärnkraften till år 2010,\r\nsamtidigt som ni väljer att förhandla med ett parti,\r\nfolkpartiet, som har sagt att man kan tänka sig att\r\nskjuta upp avvecklingen och inte avveckla till år\r\n2010. Det logiska måste vara att förhandla med de\r\npartier i riksdagen som verkligen vill avveckla\r\nkärnkraften.</pre><pre>I mitt inledningsanförande berörde jag frågan om\r\nvad den gröna friheten innebär. Jag sade att\r\nfriheten för en person inte skall gå ut över någon\r\nannan människas frihet. Vi har ett typiskt exempel\r\npå det inom omsorgs- och utbildningssektorn.\r\nDagens skola går ut på att ge alla exakt samma\r\nutbildning och exakt samma undervisning. Det\r\nkallar man för rättvisa. Tänk er en skola\r\nkonstruerad för fiskar där både fåglar och fiskar\r\nskall lära sig simma på samma sätt och lika snabbt.\r\nSkolan är ett typiskt område där vi själva betydligt\r\nmer borde få välja vad vi vill lära oss. Vi borde\r\nockså få välja vilken typ av skola vi vill gå i och\r\nvilken pedagogik som skall tillämpas.</pre><pre>Bengt Westerberg talade i sitt anförande om\r\nfristående skolor, och det tycker jag är en\r\njätteviktig sak. Regeringen har i höst chansen till\r\nlitet nytänkande i den proposition om statsbidragen\r\ntill skolan som skall läggas fram för riksdagen. Låt\r\nmig fråga Ingvar Carlsson: Vad kommer med i den\r\npropositionen? Har ni tänkt om i frågan om de\r\nfristående skolorna, och vill ni ge dem samma\r\nmöjligheter att verka som de vanliga kommunala\r\nskolorna?</pre><pre>Låt mig också säga några ord om barnomsorgen.\r\nEtt annat löfte från regeringen var att alla barn\r\nskulle få en plats i barnomsorgen senast år 1991. Nu\r\nhar det visat sig att det löftet inte kommer att hållas.\r\nMen kanske finns det här möjligheter till en\r\nbredare politisk uppgörelse då\r\nregeringsförklaringen visar att en del positivt är på\r\ngång. Det gäller t.ex. satsningen på\r\npersonalkooperativa dagis, något som vi i\r\nmiljöpartiet verkligen välkomnar. Vi vill över\r\nhuvud taget satsa på många nya former av\r\nbarnomsorg utöver de vanliga kommunala\r\ndaghemmen. Det kan vara att man själv tar hand\r\nom sina barn, och det kan som sagt vara\r\nföräldrakooperativ, som vi är speciellt positiva till.</pre><pre>Vi har lagt fram ett förslag om att man skall kunna\r\nfå dagbarnvårdarlön för att ta hand om sitt eget\r\nbarn. De borgerliga partierna har en annorlunda\r\nkonstruktion i form av ett vårdnadsbidrag. Kanske\r\nfinns det möjligheter för oss att diskutera med både\r\nde borgerliga partierna och socialdemokraterna\r\noch vänsterpartiet. Med vänsterpartiet kan vi\r\nkanske diskutera eftersom man just nu håller på att\r\nskriva om sitt partiprogram och det därför finns en\r\nviss flexibilitet i uppfattningarna. Med de\r\nborgerliga partierna kan vi kanske diskutera,\r\neftersom de vill satsa på fler alternativ i\r\nbarnomsorgen. Med socialdemokraterna kan vi\r\nkanske diskutera, eftersom vi ser en klar öppning i\r\nregeringsförklaringen och eftersom vi alla kan se att\r\nlöftet om att ge alla barn en plats på dagis senast\r\n1991 inte kommer att kunna hållas.</pre><pre>Så ett litet förslag. Kanske vi skulle ta initiativ till\r\natt tacka nej till lönehöjningar i höst. Bengt\r\nWesterberg sade att folk är beredda att avstå från\r\nlönehöjningar om de ser att också andra gör det. Vi\r\nhär i riksdagen skulle kunna föregå med gott\r\nexempel.</pre><pre>Anf. 13 Statsminister INGVAR CARLSSON\r\nreplik:</pre><pre>Fru talman! Låt mig börja med att besvara en av\r\nde frågor som Åsa Domeij inledningsvis ställde,\r\nnämligen om regeringen kommer att arbeta för att\r\nkvalitetsnormer införs i miljölagstiftningen. Svaret\r\när ja. Den frågan övervägs för närvarande av en\r\nkommitté i vilken Åsa Domeij ingår som ledamot.\r\nNär kommittén lämnar sin första rapport kommer\r\nregeringen att ge tilläggsdirektiv.</pre><pre>Samtidigt måste jag faktiskt med viss skärpa\r\nprotestera mot Åsa Domeijs senaste inlägg. Hon\r\nsäger att det jag redovisade av handlingskraft från\r\nregeringen de senaste åren var samtliga frågor som\r\nhandlade om svek mot tidigare ståndpunkter. Var i\r\nde åtgärderna låg sveket i EG-frågan? Var låg\r\nsveket när det gäller skolan? Var låg sveket när det\r\ngäller skattereformen? Var låg sveket när det gäller\r\nlivsmedelspolitiken? Var låg sveket när det gäller\r\natt ta fram 15 miljarder till arbetsmiljön? Man skall\r\ninte ena sekunden stå här och tala om\r\npolitikerförakt för att i nästa stund vara en av de\r\nfrämsta exponenterna och orsakerna till detta\r\nförakt. Det var faktiskt vad Åsa Domeij nyss gjorde\r\nsig skyldig till. Någon ordning på argumentationen\r\nmåste det också vara i Sveriges riksdag.</pre><pre>Till Lars Werner vill jag säga, att tanken på att\r\nundanta vård och omsorg från det kommunala\r\nskattestoppet är orimlig och omöjlig. Har man ett\r\nkommunalt skattestopp, så har man det. Det går\r\ninte att göra undantag på det sätt som Lars Werner\r\nopportunistiskt antyder.</pre><pre>När Lars Werner i debatt efter debatt gör sig till\r\nförespråkare för löntagare genom att säga att vi\r\nskall höja de nominella löneökningarna, så är inte\r\ndet ett sätt att företräda löntagarnas intressen. Vi\r\nhar på tre år haft löneökningar på 28 %. Det är\r\nalltså inget fel på nivån på lönehöjningarna. Felet\r\när att dessa höjningar inte leder till\r\nreallönehöjningar. Vi måste se till att få en lägre\r\ninflation. Det är det våra åtgärder skall inriktas på.\r\nDärmed är jag inne på den ekonomiska politiken.</pre><pre>Jag hade förberett ett anförande som innehöll ett\r\nlångt avsnitt om den ekonomiska politiken. Hade\r\njag hållit det anförandet hade jag inte kunnat svara\r\npå frågor som ställts och bemöta de påståenden som\r\ngjorts i debatten. Nu valde jag det senare för att\r\ntillmötesgå ledamöternas önskan. Men då klagar\r\nCarl Bildt bitterligen på att jag inte går in på den\r\nekonomiska politiken. Riksdagen får faktiskt\r\nbestämma sig för om statsministern skall ha\r\nutrymme för att både kunna redovisa den politik\r\nsom regeringen för och svara på frågor. Med den tid\r\nsom enligt debattreglerna står till förfogande är det\r\ninte möjligt att klara båda sakerna. Jag skall nu\r\nredovisa den ekonomiska politik som vi vill föra.</pre><pre>Låt mig påminna om att det som avgör\r\nskattetrycket är de offentliga utgifterna. Man kan\r\nnaturligtvis luras en tid genom att underbalansera\r\nbudgeten, något som Carl Bildts parti medverkade\r\ntill under sex år. Faktum är att de offentliga\r\nutgifternas andel av BNP under de år som\r\nmoderaterna var med och styrde Sverige ökade från\r\n57,7 % år 1977 till 66 % år 1982. Sedan 1982 har\r\nutgiftskvoten i stället sänkts från drygt 66 % till\r\n62 %. Om vi dessutom i dag inte skulle belastas\r\nmed utgifter för räntor på statsskulden, som i hög\r\ngrad är resultatet av den borgerliga ekonomiska\r\npolitiken, då skulle vi ha 60 miljarder mindre i\r\nstatsutgifter. Det innebär, Carl Bildt, att vi skulle\r\nkunna sänka -- lyssna noga nu -- momsen från 25 %\r\ntill 15 %. Det vore någonting att erbjuda svenska\r\nfolket. Där måste vi börja vårt budgetarbete i höst.\r\nUtan räntorna på den borgerliga statsskulden\r\nskulle vi haft helt andra möjligheter.</pre><pre>I sitt första inlägg påstod Olof Johansson att\r\nskattereformen för med sig att låginkomsttagarna\r\nfår betala höginkomsttagarnas skattesänkning. Det\r\när fel, vilket också LOs utredning klart visar. Det är\r\nockså fel när Olof Johansson ger intryck av att stora\r\npensionärsgrupper inte skulle få fördelar av\r\nskattereformen och de åtgärder som vi i övrigt\r\nvidtar för pensionärerna.</pre><pre>Det är likaså fel, fru talman, att som Carl Bildt\r\npåstå att Sverige halkar efter. Om vi jämför\r\ntillväxten i Sverige med tillväxten i de sju rikaste\r\nländerna i världen -- det är rimligt, och Sverige\r\ntillhör ett av dem -- så finner vi att Sverige ligger på\r\ntredje plats. Bara USA och Canada kommer före.\r\nDärmed har jag inte sagt att vi inte har problem. Vi\r\nhar tvärtom anledning att vara oroade. Det var en\r\nav de saker som jag hade tänkt säga i mitt\r\ninledningsanförande. Vi har anledning att vara\r\noroade över att tillväxten i den svenska ekonomin\r\nhar varit för låg de senaste två åren. Vi skall se upp\r\nmed riskerna för en ökad arbetslöshet. Vi har\r\npåpekat att 1991 kommer att bli ett avgörande år.</pre><pre>Även när det gäller arbetslösheten skall det vara\r\nvissa proportioner. När Carl Bildt vill göra den\r\nsvenska arbetslöshetsnivån till ett bevis på\r\nmisslyckad socialdemokratisk politik, ber jag att få\r\nerinra om att Danmark med en borgerlig regering\r\nhar 8 % arbetslöshet, att Storbritannien har 6 %\r\narbetslöshet och Västtyskland 7 % arbetslöshet.\r\nSverige hade med en borgerlig regering 3,3 %\r\narbetslöshet år 1982. Arbetslösheten är nu nere i\r\n1,5 %. Ungdomsarbetslösheten i London är för\r\nnärvarande 25 %, 26 % i New York och bara 1,1 %\r\ni Stockholm.</pre><pre>Så när Carl Bildt vill försöka göra arbetslösheten till\r\nen belastning för socialdemokratisk politik, är de\r\nförsöken dömda att misslyckas. Men kampen mot\r\narbetslöshet kan inte vinnas en gång för alla. Den\r\nmåste ständigt föras, och det är därför som vi nu,\r\npå grund av arbetslösheten i vår omvärld och eget\r\nför högt kostnadsläge, är beredda att gå in och vidta\r\nåtgärder.</pre><pre>Vi redovisar att vi nu har ett utomordentligt\r\ntillfälle att göra detta under 1991, då\r\nskattereformen som socialdemokraterna och\r\nfolkpartiet genomförde ändå kommer att ge\r\nlöntagarna en betydande förstärkning av\r\nköpkraften.</pre><pre>Sedan skulle jag vilja knyta an till diskussionen om\r\nfamiljepolitiken. Det hade varit bra om jag på\r\nnågon punkt hade fått svar på någon enstaka fråga\r\nsom jag ställde. Moderaternas men delvis också\r\ncenterns förslag i fråga om skattereformen och\r\nfamiljepolitiken innebär ett dråpslag mot hela\r\nbarnomsorgen och ett dråpslag mot praktiskt taget\r\nalla kvinnor här i landet. För kvinnor som har två\r\nbarn eller fler och som tjänar mindre än 160 000\r\nkronor om året skulle det med moderaternas politik\r\nfaktiskt bli direkt olönsamt att arbeta.</pre><pre>Kom ihåg det, kammarledamöter, nästa gång\r\nmoderaterna säger att det måste löna sig att arbeta!\r\nDet gäller inte kvinnor med små barn.</pre><pre>Och tala om att skapa marginaleffekter och att\r\nförsvåra för småbarnsföräldrar att kombinera\r\narbete och familj! Tala om att undervärdera det\r\narbete som kvinnor utför!</pre><pre>Jag skulle vilja säga ett par ord också till Bengt\r\nWesterberg. Som ett exempel på löftesbrott som\r\ninte var acceptabelt använde Bengt Westerberg\r\nlöntagarfonderna. Dessutom anförde Bengt\r\nWesterberg som exempel att jag skulle ha sagt i\r\nvalrörelsen att vi inte behövde finansiera de nya\r\nreformerna. Jo, visst måste vi göra det.</pre><pre>Vad jag sade i valrörelsen var att vi hittills under\r\nalla år sedan vi återtog regeringsmakten fått ägna\r\noss åt beta av underskottet som de borgerliga\r\nskapade. Nu är situationen den att vi har fått en\r\nbalanserad budget, och då kan vi använda ökade\r\ninkomster för att finansiera åtgärder som\r\nföräldraförsäkringen.</pre><pre>Vi hade den åtgärden finansierad i budgeten. Bengt\r\nWesterberg vet mycket väl att det var av helt andra\r\nskäl som den lyftes ut. Kalla det\r\nkonjunkturpolitiska skäl, kalla det att det var en del\r\nav uppgörelsen med folkpartiet.</pre><pre>Och så detta med löntagarfonderna. Det handlar\r\nfaktiskt om att ge AP-fonderna en friare\r\nplaceringsrätt, för att förbättra avkastningen och\r\nför att ge pensionärerna en säkrare pension. Det\r\nhandlar inte om några nya löntagarfonder.</pre><pre>Det kommer att fattas 20 miljarder kronor per år\r\npå nittiotalets svenska aktiemarknad, pengar som\r\nbehövs. AP-fonderna skulle här kunna göra en god\r\ninsats för svensk industri. Industriförbundets\r\ndirektör Per-Martin Meyerson säger att det är hög\r\ntid att avpolitisera och avdramatisera AP-fonderna.\r\nSparandet i pensionsfonderna behövs.</pre><pre>\r\nDärför är icke detta någonting som har med\r\nlöftesbrott att göra, utan det har med\r\npensionärernas standard att göra, och det har att\r\ngöra med våra svenska företags möjlighet att\r\nkonkurrera.</pre><pre>Anf. 14 CARL BILDT (m) replik:</pre><pre>Fru talman! Först till Åsa Domeij om gränserna i\r\nEuropa. Visst delar jag visionen om ett Europa där\r\nvi kan riva så många gränser som möjligt, men vi\r\nmåste ta det steg för steg. Andra går snabbare fram\r\nän Sverige.</pre><pre>Åsa Domeij sade att östtyskarna nu får nya\r\nmöjligheter, samma som vi svenskar. Nej, det är\r\nfel. De f.d. östtyska medborgarna har i natt blivit\r\nmedborgare i EG. De har större möjligheter att\r\nresa fritt i detta Europa än vad vi som svenskar har.</pre><pre>Sedan till Lars Werner. Jag är ledsen att jag inte\r\nhinner besvara frågorna. Större delen av dem\r\nbesvaras i våra partimotioner. Jag skall be att få\r\näran att överlämna ett dedicerat exemplar under\r\neftermiddagen.</pre><pre>Så till statsministern, som beklagar sig\r\nhuvudsakligen över kammarens fördelning av tid.\r\nLåt mig erinra om att det som statsministern\r\ninledde med var ett standardanförande om\r\nborgerlig splittring, ingenting annat. Det var bara\r\ndet han talade om. Det var gammal skåpmat av\r\nallra mest känt snitt. Han vill dölja den ekonomiska\r\nkrisen. Så tvingades han i alla fall till att säga något\r\nom den, och vad blev det då? Jo, nya undanflykter.</pre><pre>Faktum är att skattetrycket har ökat i Sverige, när\r\ndet har sänkts i andra länder, och det har bromsat\r\ntillväxten i Sverige.</pre><pre>Så var det räntorna på statsskulden. Huvuddelen av\r\nstatsskulden har tillkommit under\r\nsocialdemokratiska regeringsår. Räkna, så får ni se!</pre><pre>Vi halkar efter, och vi halkar efter kraftigt. Titta på\r\ntillväxttalen! Det är detta som gör krisen i\r\npensionssystemet.</pre><pre>Titta på investeringarna, som förläggs i utlandet i\r\nlångt större utsträckning än vad som tidigare var\r\nfallet! Titta på hela den industriella utvecklingen i\r\nEuropa! Läs tidningarna, Ingvar Carlsson! Du\r\nadministrerar just nu en sönderfallande ekonomi.\r\nDet är faktum.</pre><pre>Och så till arbetslösheten, detta numera så\r\nobekväma debattämne för en socialdemokratisk\r\nstatsminister. För mindre än ett år sedan höll\r\ndåvarande finansministern Kjell-Olof Feldt ett\r\nanförande där han sade att vad vi nu står inför är\r\n''arbetslöshetens stålbad''. Jag reagerade redan då\r\npå ordvalet. Jag tyckte att det var kallt och hårt,\r\nmen det var det han sade. Han sade att vi\r\nmisslyckas med inflationsbekämpningen, är det\r\narbetslöshetens stålbad som kommer.</pre><pre>Feldt talade om att det kommer en kritisk punkt.\r\nSedan passerades den kritiska punkten. Inflationen\r\nfortsätter att rasa på. Sverige förblir ett\r\nhöginflationsland. Sverige förlorar\r\nmarknadsandelar. Varslen ökar och ökar. Åk runt i\r\nlandet och se hur det är!</pre><pre>Nu kommer arbetslösheten, Ingvar Carlsson, och\r\nden är och förblir socialdemokratins fel. Det är ni\r\nsom har misslyckats med att få ner kostnaderna.\r\nDet är ni som har försvagat ekonomin. Ni kommer\r\natt få betala priset, men tyvärr kommer många\r\nmänniskor att få betala priset när de förlorar sina\r\njobb. Många bygder kommer att få det svårt på\r\ngrund av ert misslyckande.</pre><pre>Anf. 15 BENGT WESTERBERG (fp)\r\nreplik:</pre><pre>Fru talman! Först till Lars Werner. Svaret på frågan\r\nom energipolitiken är att folkpartiets mål\r\nfortfarande är att kärnkraften skall kunna\r\navvecklas till 2010. Men vi har också andra mål för\r\nvår miljö- och energipolitik, t.ex. att rädda de\r\norörda älvarna och att inte öka utsläppen av\r\nkoldioxid.</pre><pre>Allt detta måste naturligtvis sättas in i ett\r\nsamhällsekonomiskt sammanhang, där vi också\r\ntycker att det är viktigt att klara välfärd och\r\nsysselsättning, dvs. precis det som stod på linje 1:s\r\noch linje 2:s valsedlar i folkomröstningen 1980.</pre><pre>Då har jag sagt att om det visar sig att det i\r\nperspektivet 2010 föreligger en konflikt mellan de\r\nhär målen, är det inte självklart vilket mål vi skall\r\nge upp. Och jag vill upprepa min fråga till Lars\r\nWerner: Vilket mål vill vänsterpartiet avstår från\r\nom det visar sig att det föreligger en målkonflikt?</pre><pre>Olof Johansson hänvisade till en\r\ncenterpartimotion. Han har rätt på en punkt,\r\nnämligen att jag har läst motionen. Men den\r\nbesvarar inte min fråga. Därför vill jag upprepa\r\nfrågan till Olof Johansson, i all vänlighet: Vem skall\r\nbetala, om de som äter och reser och turistar och\r\nvad det nu är mera skall slippa betala? Vem skall\r\nbetala de 10 miljarder kronor som centerpartiet,\r\nbl.a. i den här motionen i går, säger att man skall\r\nbefria människor ifrån?</pre><pre>Det räcker ju faktiskt inte med\r\ntyngdlyftningsutrustning och paraboler. Jag kan\r\naffischen i valrörelsen med Olof Johansson i gul\r\nkofta och parollen: Nej till flyttskatt, ja till\r\nlyftskatt! Men jag tror inte att det klarar\r\nskattereformen.</pre><pre>Ingvar Carlsson och jag kan hålla på och diskutera\r\nfrågan om löften och löftesbrott i politiken, men det\r\när ändå, tror jag, för de allra flesta människor\r\nuppenbart att socialdemokraterna har begått ett\r\nantal flagranta löftesbrott. Man har givit löften som\r\ninte varit allvarligt menade. Man har vetat att de\r\ninte skulle kunna uppfyllas eller man har inte ens\r\nmenat allvar med dem. Av olika skäl har man sedan\r\nhoppat av, något som ibland har varit helt riktigt.\r\nDet har jag sagt tidigare. Men att utfärda löften\r\nbara för att till varje pris få behålla makten ser jag\r\nmycket allvarligt på. Det var också detta som Kjell-\r\nOlof Feldt så starkt kritiserade i den artikel som jag\r\nciterade i mitt inledningsanförande. Jag vill fråga\r\nIngvar Carlsson om han ändå inte ibland drabbats\r\nav några ''second thoughts'' och tycker att det ligger\r\nnågonting i den självkritik som Kjell-Olof Feldt för\r\nfram i artikeln i Dagens Nyheter. Har inte\r\nsocialdemokraterna, för att få behålla makten, haft\r\nalltför lätt för att gå ut med löften som inte varit\r\nallvarligt menade?</pre><pre></pre><pre>Anf. 16 OLOF JOHANSSON (c) replik:</pre><pre>Fru talman! Jag skall ge mycket konkreta exempel\r\npå ett par områden för att visa vad det innebär för\r\nfördelningspolitiken om man har en snabb\r\nkostnadsutveckling, ökade priser på energi och en\r\nmoms på dessa ökade priser.</pre><pre>Nu tänker man höja momsen på persontransporter.\r\nSJ, som har ett väl utvecklat kalkyleringssystem,\r\nkan redan nu förutse vad konsekvensen blir när det\r\ngäller resandet. Det kommer att minska -- en del\r\ntalar om 15 %. Intäkterna minskar. Alla förlorar:\r\nnäringen i fråga, staten, vi resenärer och till sist\r\nstatskassan.</pre><pre>Detsamma gäller turismen. Vi skrämmer bort\r\nutländska turister. Det är bekräftat i dag att\r\nturismen har minskat väsentligt, exempelvis på\r\nGotland, i Härjedalens fjällområden och i övre\r\nNorrland. Man kommer möjligen till Stockholm\r\nmen inte mycket längre. Danskarna jublar och\r\nsatsar hundratals miljoner kronor för att informera\r\nandra länders potentiella Sverigeturister om att de\r\ninte skall åka Sverige; där är det för dyrt.</pre><pre>Vi har ju olika finansieringsmodeller. Vår modell\r\nmed differentierad moms innebär att man har\r\nmindre behov av att öka rundgången i ekonomin.\r\nOm socialdemokraterna och folkpartiet hade\r\nökade bidragsbehov på ca tio miljarder, innebar\r\nvårt förslag två till tre miljarder. Det är en klar\r\nskillnad, som just beror på hur man fördelar\r\nskatteuttaget. Det framgår av den motion som jag\r\nhar hänvisat till.</pre><pre>Vi har trott att man menade allvar när man i\r\nskatteutskottet sade att utskottet, om det skulle\r\nvisa sig att icke avsedda effekter uppkommer, utgår\r\nfrån att erforderliga åtgärder kommer att vidtas.\r\nDet är den frågan som jag vidarebefodrar till de\r\nkontraktslutande parterna och till regeringen. För\r\ndet var väl ingen förutsedd effekt det här med den\r\nsenaste Mellanösternkrisen? Jag säger avsiktligt\r\nden senaste. Den har ju bidragit till att drivmedlen\r\nhar blivit ohyggligt dyra för just de människor som\r\ninte har något alternativ. Om man studerar de\r\nanalyser som statistiska centralbyrån har gjort i\r\nNorrbotten, får man klart för sig vad detta innebär.\r\nDet handlar inte om några småsummor per år och\r\nbil: 7 300 kr. i Arjeplog i ökad kostnad på grund av\r\ndet som har inträffat. Jag skulle gärna vilja ha ett\r\nsvar på den frågan.</pre><pre>Jag tycker också att det viktigt att säga att det här\r\nnaturligtvis har förstärkt den situation som jag\r\nåberopade, där låginkomsttagare riskerar att få\r\nbetala för höginkomstagare. Det är väl därför man\r\nhar gjort utvärderingen så att man skall kunna\r\nkonstatera hur det blir på den punkten.</pre><pre>Låt mig senare återkomma till en del andra frågor\r\nsom har ställts.</pre><pre>Anf. 17 LARS WERNER (v) replik:</pre><pre>Fru talman! Först vill jag svara på Åsa Domeijs\r\nfråga om vi är beredda att låta folk från Östeuropa\r\nresa fritt i Sverige utan visumtvång, Ja, det är vi.</pre><pre>När det gäller kärnkraften, Bengt Westerberg, är\r\ndet ju så att hotet om en svårlöslig målkonflikt om\r\nårtalet 2010 naturligtvis ökar ju senare man startar\r\navvecklingen. Tidig start innebär rådrum. I vår\r\nenergimotion finns gas -- ett fossilt bränsle -- med\r\nsom en parentes, medan biobränslen,\r\neffektivisering och sparande, vind-, sol- och\r\nvågkraft skall utvecklas fullt ut. Även om\r\nkärnkraften behålls kommer koldioxidmålet inte\r\natt klaras. Det sade Bengt Westerberg i våras; det\r\nkan vi gå tillbaka och se i protokollet. Jag anser inte\r\natt koldioxidmålet är ett relevant argument för att\r\nbehålla kärnkraften. Men nu använder Bengt\r\nWesterberg det målet för att försöka stoppa\r\navvecklingen. Han har ändrat ståndpunkt. Det är\r\nbara att konstatera det. Vad som är viktigt är ett\r\nbeslut nu.</pre><pre>Sedan vänder jag mig till Ingvar Carlsson. Tanken\r\natt undanta vård och omsorg från det kommunala\r\nskattestoppet är orimlig och det är opportunism,\r\nsäger Ingvar Carlsson. Tror verkligen Ingvar\r\nCarlsson att man kommer undan det här problemet\r\nså lätt? Tror verkligen Ingvar Carlsson att han med\r\nsådana slängar ens kommer undan kritiken från\r\nsina egna ute i kommuner och landsting, där man\r\nnu får ta itu med det här problemen?</pre><pre>När det gäller frågan om löner hävdar jag att de\r\nlåglönande, inte minst inom den offentliga\r\nsektorn -- just inom vården kanske och ofta\r\nkvinnor -- inte ett ögonblick imponeras av om\r\nfinansministern säger att det inte finns något\r\nlöneutrymme. De imponeras inte ens om han säger\r\natt man skall avstå från lönehöjningar i\r\nstatsrådskretsen under tre år. Frågan är inte så\r\nenkel.</pre><pre>Så till Carl Bildt. Jag förstod att jag inte skulle få\r\nnågot svar. Men jag skall få ett papper, säger han.\r\nHan är ledsen för att han inte hinner svara och säger\r\natt allt det som jag tog upp står i motionen. Ja, dess\r\nvärre. Det är ju den vi har läst. Det är därför vi\r\nsäger att era förslag om dåliga arbetsmiljöer\r\negentligen bara går ut på att ändra i statistik osv.\r\nMen vilka förslag har ni för att gå till roten med det\r\nonda? Vilka åtgärder vill ni sätta in för att förbättra\r\narbetsmiljön? Vill ni över huvud taget ge de\r\nanställda ökad makt och ökat inflytande på\r\narbetsplatserna?</pre><pre>Anf. 18 ÅSA DOMEIJ (mp) replik:</pre><pre>Fru talman! Först vill jag tacka statsministern för\r\nsvaret om att miljökvalitetsnormer skall införas i\r\nmiljölagstiftningen. Jag skall ha med mig det löftet\r\ntill eftermiddagens sammanträde i\r\nmiljöskyddskommittén, där jag själv sitter med.</pre><pre>Det var också roligt att höra att vi kommmer att få\r\nfortsatt förtroende efter februari. Jag visste faktiskt\r\ninte tidigare att det var bestämt.</pre><pre>Även om det här kanske inte verkar vara en så stor\r\nsak, är det faktiskt en principiell ändring av svensk\r\nmiljölagstiftning. Vi skall göra vårt bästa för att\r\ngöra ett bra jobb på det.</pre><pre>Sedan till frågan: Var låg sveken och i vilka frågor\r\nvar det som regeringen betonade sin handlingskraft\r\nnär man egentligen beskrev sina svek? Det var t.ex.\r\ni energifrågan, där man väljer att förhandla med\r\nfolkpartiet, som inte kan garantera år 2010 som\r\nslutår för kärnkraften, i stället för med de partier\r\nsom verkligen är riktiga kärnkraftmotståndare.\r\nAndra exempel är uppgörelsen om den\r\nekonomiska politiken och föräldraförsäkringen och\r\nvidare jordbruket: Där utlovades först nya och\r\nselektiva åtgärder för miljöns skull. Avregleringen\r\nvar ett bra förslag, men det skulle ha kombinerats\r\nmed att överskottet togs om hand och med en\r\nminskad användning av kemiska\r\nbekämpningsmedel och handelsgödsel i stället för\r\nsom nu med en minskad åkerareal. Det leder\r\nmånga gånger till en sämre miljö: Många hotade\r\narter i kulturlandskapet kommer att slås ut, och\r\njordbruket blir inte mindre intensivt i de bygder där\r\ndet är mest intensivt.</pre><pre>Jag tänker vidare på EG-frågan, där\r\nregeringsrepresentanter här i kammaren har\r\nutlovat att inga försämringar över huvud taget skall\r\nförekomma när det gäller miljö, hälsa och säkerhet\r\när det -- numera en förhandlingsfråga.</pre><pre>Så till frågan om östeuropéers rätt att resa i Sverige.\r\nFörst vill jag verkligen tacka Lars Werner. Det var\r\nett bra svar han gav. Jag skulle vilja höra ett lika\r\nrakt svar från Carl Bildt. Jag skulle vilja höra\r\nhonom, som brukar prata så mycket om frihet, säga\r\natt det är självklart att Sverige nu skall avskaffa\r\nvisumtvånget för östeuropéer.</pre><pre>Carl Bildt tycker väldigt synd om oss för att vi\r\nbehöver visa pass, men det måste ju vara ännu mer\r\nsynd om de människor som i dag inte ens kan få\r\nvisum. Om Carl Bildt har en god vän i Rumänien\r\nhar Carl Bildt inte möjlighet att bjuda hit honom\r\neller henne -- bara de som har nära släktingar här\r\nfår i dag visum till Sverige. Gränsen mellan öst och\r\nväst finns kvar, men nu är det väst som bygger upp\r\nhindren och inte öst.</pre><pre>Sedan skulle jag vilja säga några ord om\r\nmålkonflikten när det gäller energipolitiken. Är det\r\ningen här som har funderat på att man faktiskt\r\nskulle kunna minska energiförbrukningen och att\r\nmiljön faktiskt skulle kunna vara viktigare än hög\r\nmateriell standard?</pre><pre>Anf. 19 Statsminister INGVAR\r\nCARLSSON:</pre><pre>Fru talman! Någon har glömt sina glasögon i\r\ntalarstolen. För att vederbörande skall kunna se\r\nklart i framtiden lägger jag dem här till vänster.</pre><pre>Åsa Domeijs senaste inlägg var betydligt\r\nhovsammare än det tidigare. Jag noterar det med\r\nviss tillfredsställelse. På den nivån kan vi diskutera\r\nhur man lever upp till politiska löften och\r\nmålsättningar, men inte på den nivå som\r\nkännetecknade Åsa Domeijs föregående inlägg.</pre><pre>Vad Olof Johansson har sagt om ekonomi här i dag\r\nbelyses, tycker jag, på sätt och vis -- jag är ledsen\r\natt behöva säga det -- av att Olof Johansson har\r\nuttalat att han är för ökade skatter på olja men för\r\nsänkt skatt på bensin. Den som får det att gå ihop,\r\nfru talman, borde få Nobelpriset på ett område som\r\nännu inte finns; det blir inte ekonomi -- det kan jag\r\nförsäkra -- utan det måste bli fråga om ett helt nytt\r\nområde. Det förslaget är så revolutionerande att\r\ningen på denna jord tidigare har kommit på det. Jag\r\ngratulerar Olof Johansson.</pre><pre>Sedan till Carl Bildt, som det finns mycket att säga\r\nom. Det är kanske tur att vi har en del ytterligare\r\ndebatter. Ta t.ex. detta med\r\nindustriinvesteringarna. Vi har nu på ett år\r\ninvesterat vad det tog en borgerlig regering i början\r\nav 1980-talet två år att åstadkomma. Genom att vi\r\nhar full sysselsättning, genom att vi har slagit i\r\nkapacitetstaket, har företag nu dessutom möjlighet\r\natt investera utomlands i en större marknad. Det är\r\nväl utomordentligt, Carl Bildt, att vi har så starka\r\nföretag att de har råd till både -- och. Att vi nu får\r\nen avmattning i konjunkturen, att vi får en\r\nnedgång, är sådant som alltid förekommer i\r\nkonjunkturpolitiken och som vi har fått vänja oss\r\nvid. Men det är den bild som jag har givit här som\r\när den riktiga.</pre><pre>Det är en sådan kontrast mellan Carl Bildts\r\nbeskrivning och Bengt Westerbergs beskrivning av\r\nden ekonomiska utvecklingen och det ekonomiska\r\nläget. Bengt Westerberg säger att på grund av de\r\nåtgärder som har vidtagits skall man inte nu företa\r\nnågra förändringar i den ekonomiska politiken.\r\nCarl Bildt beskriver läget ungefär som om vi stod\r\ninför en ekonomisk katastrof. Vi har några klara\r\nproblem, som vi skall arbeta med. Just nu är det\r\nviktigt att vi kan pressa ned de nominella\r\nlönekostnadsökningarna -- annars kanske vi börjar\r\nexportera arbetstillfällen i stället för att exportera\r\nvaror och tjänster.</pre><pre>Carl Bildt överträffar sig själv också när det gäller\r\narbetslöshetsdiskussionen. Faktum är att vi med\r\nborgerliga regeringar ligger på skyhöga\r\narbetslöshetstal. Med den socialdemokratiska\r\npolitiken i Sverige har vi sedan 1980-talets början\r\npressat ned arbetslösheten till extremt låga siffror.\r\nOm vi inte vidtar motåtgärder kan vi hotas av en\r\nhögre arbetslöshet. Men det vi då kallar hög\r\narbetslöshet ligger fortfarande långt under vad som\r\när normalt under borgerliga regeringar.</pre><pre>Och så återigen, fru talman, icke ett ord i denna\r\ndebatt om vad moderaterna skall göra med\r\nskattereformen -- skall den rivas upp eller skall den\r\ninte rivas upp? Inte heller något om Öresundsbron,\r\ninte heller något om vilken politik en borgerlig\r\nregering skulle föra när det gäller energin. Det är\r\ninte gammal skåpmat, eller borde inte vara det,\r\nCarl Bildt! Det är ju det som Carl Bildt hoppas på\r\natt få börja med 1991! Är det gammal skåpmat som\r\nskulle bli resultatet av en borgerlig politik? Jag\r\ntrodde det var visioner för 1990-talet om ett bättre\r\nSverige. Men när jag tar upp detta så handlar det\r\nom gammal skåpmat -- det har vi nu Carl Bildts ord\r\npå! Så nedsättande skulle jag inte uttrycka mig om\r\nborgerlig politik.</pre><pre>Däremot har jag starka invändningar i sak.\r\nEftersom centern tog upp fördelningsfrågan i\r\nskattepolitiken vill jag säga att moderaternas\r\nskatteförslag verkligen innebär en omfördelning, så\r\natt höginkomsttagare får mycket stora\r\nskattelättnader, och de betalas av\r\nlåginkomsttagarna. Därför är min fråga till Olof\r\nJohansson och Carl Bildt gemensamt: Hur skall ni\r\nklara ut det? Olof Johansson anser ju att vårt\r\nskatteförslag inte är tillräckligt\r\nlåginkomsttagarvänligt, trots vad LO har sagt. Hur\r\ni all sin dar skall då Bengt Westerberg -- åh, förlåt,\r\nja, frågan gäller även Bengt Westerberg, men\r\nframför allt Olof Johansson; jag ber båda om\r\nursäkt! -- kunna regera med Carl Bildt i denna\r\nfråga?</pre><pre>Jag vill också upprepa frågan till Carl Bildt: Skall\r\nkvinnor med två barn och under 160 000 kr. i\r\nårsinkomst inte ha rätt att förvärvsarbeta och tjäna\r\nen enda krona här i landet i fortsättningen? Det är\r\nväl ändå rimligt att Carl Bildt svarar på någon av de\r\nfrågor som jag har tagit upp och som är väsentliga\r\nför de svenska väljarna. Jag har på punkt efter\r\npunkt både gjort påståenden och ställt frågor -- kan\r\njag inte få svar på någon av dessa punkter av Carl\r\nBildt?</pre><pre>Till centern skulle jag vilja säga att\r\nbarnomsorgsbidraget har mycket hårt kritiserats\r\nockså av centerns kvinnoförbund och centerns\r\nhögskoleförbund. Tycker verkligen Olof Johansson\r\natt det är uttryck för en klok och bra politik?</pre><pre>Sedan skulle jag gärna med Bengt Westerberg\r\ndiskutera löften och de problem som kan uppstå.\r\nMen eftersom det förekommer en sådan kanonad\r\nmot socialdemokratin för närvarande på den här\r\npunkten -- och det tycker jag är djupt orättvist --\r\nmåste jag kraftfullt reagera. Jag skulle kunna ge\r\nliknande exempel från de borgerliga partierna,\r\nt.ex. när det gäller vårdnadsbidraget, eftersom\r\nföräldraförsäkringen anses vara ett så oerhört brott\r\nfrån socialdemokratins sida. Vi har förlängt\r\nföräldraförsäkringen. Vi skall fortsätta\r\nförlängningen så snart det över huvud taget går.</pre><pre>Den debatt som Lars Gyllensten har tagit upp är en\r\nviktig debatt. Den skall vi som känner ett ansvar för\r\ndemokratin föra, tycker jag.</pre><pre>Anf. 20 CARL BILDT (m) replik:</pre><pre>Fru talman! Jag känner åtskilliga kvinnor som\r\ngärna skulle vilja arbeta men som inte kan det på\r\ngrund av att socialdemokratisk barnomsorgspolitik\r\nhar lovat långt mer än vad den har kunnat hålla och\r\nsom nu står inför valet att antingen stanna hemma,\r\nlåt vara att det kan vara bra i och för sig, eller göra\r\ndet som många -- låt oss vara öppna och ärliga i\r\ndetta sammanhang -- gör, dvs. ordna barnomsorgen\r\nsvart. Den misslyckade barnomsorgspolitiken har\r\ndrivit ut många människor i en svart sektor; det har\r\nvarit nödvändigt att anlita svart arbetskraft, men\r\ndet är inte bra, och då måste vi lägga om kurs. Vi\r\nkommer att lägga fram förslag som ger ett rättvist\r\nstöd åt alla, som ger alla lika möjligheter -- det har\r\nsocialdemokraterna hittills inte åstadkommit.</pre><pre>Sedan till ekonomin. Statsministern sade att jag\r\nbeskriver utvecklingen som närmast katastrofal. Vi\r\nskall inte strida om orden, men enligt min\r\nuppfattning, och den stöds av i stort sett all\r\nekonomisk expertis i landet, står vi nu inför en djup\r\noch varaktig nedgång som inte minst kommer att\r\nvisa sig i en dramatisk ökning av den öppna\r\narbetslösheten.</pre><pre>Statsministern må moralisera över att\r\narbetslösheten var 3,3 % under de borgerliga åren.\r\nDet var illa. Det kommer att bli mera nu som en\r\nföljd av ert misslyckande. Ni kommer att genom ert\r\nekonomisk-politiska misslyckande lägga grunden\r\nför den högsta öppna arbetslöshet som detta land\r\nhar upplevt i modern tid. Det innebär inte att det\r\nblir värre än i de värsta länderna i omvärlden. Vi\r\nskall inte jämföra Sverige med de värsta länder som\r\nfinns. Vi skall ha högre krav på Sverige. Men det\r\nblir värre i Sverige än vad det någonsin har varit\r\ntidigare.</pre><pre>I ekonomin pekar nu alla kurvor så gott som utan\r\nundantag åt fel håll. Det gäller, statsministern,\r\nockså industriinvesteringarna. Det gäller alldeles\r\noavsett om vi talar om 15--20 % minskning nästa år\r\neller om vi talar om de senaste åren eller åren efter\r\n1982. Sverige har underinvesterat under hela denna\r\nsocialdemokratiska period.</pre><pre>Visst blåstes detta upp under mitten av 80-talet.\r\nDet var under finansvalparnas glada tid efter\r\ndevalveringen. Men vi underinvesterade i en\r\nlångsiktig konkurrenskraftig industristruktur, och\r\nnu faller denna ännu mera. Den var redan tidigare\r\nför liten, vilket innebär att tillväxten faller och att\r\nförutsättningarna för Sveriges välfärdsutveckling\r\nhåller på att försvagas. Detta är tragiska fakta och\r\ndessa kommer vi att få leva med under en stor del\r\nav 90-talet -- oavsett hur obekvämt statsministern\r\ntycker att detta är.</pre><pre>''Sverige är ett bra land att leva i'', brukar\r\nstatsministern säga. Visst låter det sig sägas. Jag\r\nhåller gärna med. Men vi får inte slå oss till ro bara\r\nmed detta. Sverige borde vara ett bättre land att\r\nleva i. Vi borde ha en bättre ekonomi, rikare\r\nmöjligheter och större frihet. Vi borde ha litet mer\r\nav den puls och dynamik som vi i dag ser dra fram\r\növer det övriga Europa.</pre><pre>Socialdemokraterna må tycka att Sverige är bra\r\nsom det är i alla hänseenden. Jag vill göra Sverige\r\ntill ett bättre land att leva i, men det kräver en\r\nannan regering. Sverige är värt en bättre regering!</pre><pre>Anf. 21 BENGT WESTERBERG (fp)\r\nreplik:</pre><pre>Fru talman! Ett par besked fick jag i förra\r\nomgången bl.a. av Lars Werner, som säger att det\r\nmål som han vill ge avkall på är utsläppen av\r\nkoldioxid. Kanske är det en rimlig slutsats, men jag\r\när inte beredd att i dag säga att det är mindre\r\nangeläget att begränsa utsläppen av koldioxid än att\r\navveckla kärnkraften. Jag vill hålla den frågan\r\nöppen, om det skulle visa sig att det föreligger en\r\nmålkonflikt på den här punkten.</pre><pre>Olof Johansson har med all tydlig önskvärdhet\r\ngjort klart att resenärer, boende, turister och de\r\nsom äter skall få betala lägre skatt. Nu har vi fått\r\nsvar på vilka som skall betala hälften av de 10\r\nmiljarder som bortfaller, nämligen barnfamiljerna.\r\nDet är barnbidragen som inte behöver höjas, säger\r\nOlof Johansson. Det blir ingen rundgång på det sätt\r\nsom det blir med det nu beslutade förslaget.</pre><pre>Det fattas fortfarande 5 miljarder, men redan\r\nbarnbidragen visar ganska tydligt att det till sist blir\r\ndet samma människor som får betala. Det finns\r\ningen metod att finansiera skattereformen och\r\nbefria vanliga människor från bördan att betala\r\nskattesänkningarna. Det är inga andra människor\r\nsom uppbär barnbidrag än de som bor, äter och\r\nreser.</pre><pre>Jag instämmer i Carl Bildts kritik mot regeringen\r\ndärför att barnomsorgspolitiken är misslyckad. Det\r\när väldigt många kvinnor och småbarnsföräldrar i\r\ndag som inte får barnomsorg fast de skulle vilja ha\r\ndet. Jag tolkar Carl Bildts tystnad på\r\nstatsministerns frågor vad gäller den moderata\r\nfamiljepolitiken så att moderaterna är på väg att\r\növerge de förslag som har framkastats under\r\nsommaren och som har väckt förstämning, inte\r\nminst i våra led, därför att de ligger långt från den\r\npolitik som vi var överens om här i riksdagen så sent\r\nsom i våras.</pre><pre>Jag vill gärna hjälpa till att hitta något forum, där\r\nIngvar Carlsson och jag kan tala om löftesbrott och\r\nmoral i politiken. Jag vill gärna säga, eftersom jag\r\nhar varit ganska kritisk emot regeringen och\r\nsocialdemokratin, att det naturligtvis är så att ni har\r\nblivit mer synade än andra och att det mycket väl\r\nkan vara så att vi också hade varit värda kritik om\r\nvi hade varit i samma situation.</pre><pre>Vi behöver bara blicka över Atlanten till Amerika,\r\ndär en politiker av en helt annan färg än den\r\nsvenska regeringen och statsministern ägnade en\r\nhel valrörelse åt att tala om att inga skatter skulle\r\nhöjas. ''Read my lips'', har ni hört hur många\r\ngånger som helst på radio och TV. Men nu är USA i\r\nfull färd med att höja skatterna. Även konservativa\r\npolitiker lider alltså av denna svaghet. Det ligger i\r\nallas vårt intresse, om vi skall få en bra valrörelse\r\nnästa år, att vi undviker den här typen av övertramp\r\nsom både Ingvar Carlsson, George Bush och säkert\r\nmånga andra politiker har gjort sig skyldiga till.</pre><pre>Anf. 22 OLOF JOHANSSON (c) replik:</pre><pre>Fru talman! Både Bengt Westerberg och Ingvar\r\nCarlsson är offer för sin egen retorik! När det gäller\r\nenergibeskattningen handlar det om att beskatta på\r\nrätt ställe så att man styr miljömässigt rätt, och det\r\ngör man i produktionsledet och på\r\nproduktionsråvarorna. Ingen annanstans!</pre><pre>Energimomsen slår generellt på alla konsumenter,\r\nalltså styr den inte i miljömässigt hänseende. Men\r\ndet är riktigt att den innebär en övervältring på\r\nhushållen i förhållande till företagen. På denna\r\npunkt har vi olika meningar.</pre><pre>När det gäller fördelningspolitiken: Varför kräver\r\nStig Malm särskild låglönesatsning om\r\nskattereformen har löst alla fördelningspolitiska\r\nproblem, Ingvar Carlsson?</pre><pre>Jag hoppas att ni tar fasta på det ni själva har skrivit\r\ni skatteutskottet om att nya omständigheter också\r\nskall föranleda omprövning. Vi väntar på den\r\nomprövningen, och den har inte märkts i den här\r\ndebatten.</pre><pre>När det gäller de frågor som har ställts i övrigt vill\r\njag gärna ta upp den Åsa Domeij har ställt där hon\r\nvarnar för den tendens som finns att väst bygger\r\nbarriärer mot öst. Det är självklart att ESK-\r\nkonferensen också skall behandla personers\r\nrörlighet. Ömsesidighet mot alla demokratiska\r\nstater i Europa måste vara den enda rimliga\r\nslutsatsen. Jag hoppas på det resultatet. Det här är\r\ninte enbart ett svenskt problem utan ett problem\r\nmellan Öst- och Västeuropa och alla ESK-\r\nprocessens stater.</pre><pre>När det gäller frågan om barnomsorgen vill jag säga\r\nhelt kort: Vi har ett mycket långtgående program\r\npå familjepolitikens område med bibehållna\r\nbarnbidrag, och med skattereformen måste ju\r\ndessa höjas, som vi har hört av Bengt Westerberg\r\nsjälv. Vi har också sagt att vi skall skapa större\r\nrättvisa genom en fördelning av det statliga\r\nbarnomsorgsstödet direkt till familjerna. Detta är\r\nnu ett partistyrelseförslag som går till vår\r\npartistämma i slutet av oktober. Vi skall gå ut med\r\nett stort familjepolitiskt samråd till den svenska\r\nallmänheten, innan vi låser oss för de detaljer som\r\nfinns i förslaget. Det är självklart att vi då också\r\nkommer att beakta marginaleffekterna för att\r\nkunna hantera den konflikt mellan arbete och\r\nfamiljeroll som finns och som ofta drabbar kvinnor.\r\nIngvar Carlsson kan vara alldeles lugn på den\r\npunkten.</pre><pre>Låt mig till sist säga att jag har inte lagt mig i den\r\nhär debatten om energi. Det skall ju bli\r\nförhandlingar om detta, och vi har väntat ett tag.\r\nJag tycker att debatten har speglat en sak tydligare\r\noch tydligare: Mål, när de uttrycks som årtal utan\r\nmedel, är förödande för den politiska\r\ntrovärdigheten. Jag hoppas att dessa förhandlingar\r\nskall kunna lösa den konflikten. Det behövs både --\r\noch nämligen.</pre><pre></pre><pre>Anf. 23 LARS WERNER (v) replik:</pre><pre>Fru talman! Jag får tacka statsministern för att han\r\nlade mina glasögon till vänster. Någon nytta skall\r\nman ju ha av en statsminister!</pre><pre>Jag vill fortsätta diskussionen om kärnkraften. Det\r\ngäller främst folkpartiet och moderaterna, närmast\r\nWesterberg, som har varit mest talför i dag. Jag drar\r\nslutsatsen att ni vill skjuta på\r\nkärnkraftsavvecklingen ungefär med den\r\nmotiveringen att så länge den går bra skall den vara\r\nkvar. Vilken signal är det egentligen ni väntar på för\r\nen avveckling? Väntar ni er att experterna skall\r\nenas om ett datum, eller väntar ni på en\r\nfolkomröstning bland experter?</pre><pre>Vi vet ju i dag att experterna inte är överens med er\r\nom kärnkraftens välsignelse. Vi vet också att\r\nlandets energiproducenter och energikonsumenter\r\nväntar på besked om den framtida energipolitiken.\r\nLångtidsutredningen skriver: Viktigast är dock att\r\ntydliga spelregler läggs fast så att företag och\r\nhushåll kan bilda sig en klar uppfattning om den\r\nframtida elprisutvecklingen. Genom ert agerande\r\nvägrar ni emellertid att ge dem detta. Vilken signal\r\nväntar ni på? Vad är det som skall få er att vara med\r\noch fatta ett beslut nu?</pre><pre>Jag fruktar egentligen det värsta. Jag fruktar att ni\r\nväntar för att energiproducenterna i landet skall få\r\nvänta och för att satsningen på alternativa\r\nenergikällor skall skjutas upp, in i nästa årtusende.\r\nMen jag fruktar att när signalen kommer, då har ni\r\nredan väntat för länge. Ni drar den här frågan i\r\nlångbänk i dag. De som inte vill fatta beslut är ni.\r\nDe som inte vill se in i framtiden är alltså i första\r\nhand moderater och folkpartister.</pre><pre>Långtidsutredningens uträkningar visar att\r\neffekterna på BNP av en avveckling av två\r\nreaktorer kommer att vara relativt begränsade.\r\nEffekterna är mindre än 0,1 % av den årliga\r\ntillväxten.</pre><pre>I detta läge skall regeringen förhandla med ett av\r\ndessa partier, folkpartiet, och försöka nå en\r\növerenskommelse. Det är detta som enligt min\r\nmening är så obegripligt och ologiskt.</pre><pre>Vilken politik väljer regeringen inför framtiden?\r\nCarlsson har gett besked om att han vill regera,\r\nmen han har i mindre utsträckning gett besked om\r\nvarför han vill regera och med vem han vill regera.\r\nI dag tyder många tecken på att det är med\r\nWesterberg han vill regera.</pre><pre>I går var riksdagen på balett, Svansjön. I dag skulle\r\njag vilja säga till Carlsson: Gå inte ner i spagat med\r\nena benet åt höger och det andra åt vänster. Det\r\nfungerar nämligen inte. Jag säger det av egen\r\nerfarenhet -- hur otroligt det än låter, så klarade jag\r\ndet nästan för 45 år sedan. Jag är glad att jag inte\r\nklarar det till hälften i dag -- det skulle vara\r\nförödande för alla.</pre><pre>Anf. 24 ÅSA DOMEIJ (mp) replik:</pre><pre>Fru talman! De två viktigaste delarna i\r\nmiljöpartiets politik är miljö- och naturresursfrågor\r\noch frågor om makten i samhället och om att flytta\r\nmakten så nära människorna som möjligt. Vi skall\r\nfortsätta att driva miljö- och naturresursfrågorna\r\nmed stor och ännu större kraft, trots att det känns\r\nlitet motigt ibland efter den socialdemokratiska\r\nkongressen, där de grupper som ville slåss för en\r\nbra socialdemokratisk miljöpolitik blev överkörda\r\noch trots att det känns motigt att socialdemokratin,\r\nsäger sig vilja avveckla kärnkraften till år 2010,\r\nväljer att förhandla med folkpartiet i stället för med\r\nde partier i riksdagen som klart säger sig vilja\r\navveckla till senast år 2010.</pre><pre>Vi måste enligt min mening i framtiden driva\r\ninternationell miljöpolitik på det sättet att vi\r\nföregår med gott exempel i stället för att bara resa\r\nrunt och prata om hur bra Sverige är på\r\nmiljöområdet. I fortsättningen bör vi t.ex. följa alla\r\ninternationella miljöavtal och konventioner som vi\r\nskriver på. Vi bör också ekonomiskt stödja\r\nfattigare länder, så att de har möjlighet att skriva på\r\nradikalare miljökonventioner.</pre><pre>I samband med energipolitiken talas det om\r\nmålkonflikter, eftersom de flesta energislag orsakar\r\nmiljöproblem -- det gäller målkonflikten mellan\r\nälvarna, koldioxidutsläppen och kärnkraften. Vi\r\nsäger i detta sammanhang att vi måste driva en\r\npolitik som gör att samhället håller sig inom de\r\nekologiska ramarna. Därför måste svaret bli en\r\nminskad energiförbrukning och, om nödvändigt,\r\nockså en sänkt materiell standard.</pre><pre>När det gäller makten i samhället skall besluten\r\nflyttas så nära människorna som möjligt, t.ex. i\r\nfråga om skolan och barnomsorgen. I Europa skall\r\nvi arbeta för en frihet för människorna, inte för\r\nökad frihet för varor och kapital. De gröna\r\npartierna i Europa måste nu slåss mot\r\nkonsumismen i stället för mot kommunismen. Den\r\nblå planekonomin håller nämligen på att breda ut\r\nsig där den röda planekonomin redan har förlorat.\r\nDen blå planekonomin är egentligen inte bättre än\r\nden röda. Den kan innebära samma maktlöshet för\r\nmänniskorna och samma inriktning på ständigt\r\nökad materiell förbrukning.</pre><pre>Till sist vill jag bara säga att jag tycker det var\r\ntråkigt att inget parti här ville ta upp tråden om att\r\nvi kanske skulle avstå från vår löneökning,\r\neftersom -- tror jag -- nästan allihop här anser att\r\ndet viktigaste är att vi får en avtalsrörelse utan höga\r\nlönekrav. Även om våra löner naturligtvis inte\r\nbetyder någonting alls för samhällsekonomin, tror\r\njag att det vore bra om vi föregick med gott\r\nexempel.</pre><pre>Anf. 25 Statsminister INGVAR\r\nCARLSSON:</pre><pre>Fru talman! Till Åsa Domeij vill jag beträffande\r\nlönerna säga att regeringen redan tidigare har\r\nuttalat att vi för vår del anser att det är rimligt att\r\nhöginkomsttagarna, inkl. regeringsmedlemmarna,\r\nfryser sina löner för 1991. Svaret från\r\nsocialdemokratins sida är alltså redan givet.</pre><pre>Carl Bildt gjorde ett nytt märkligt uttalande. Han\r\nsade att jag när det gäller arbetslösheten jämför\r\nmed ''det värsta som finns''. Jag har jämfört med\r\nföljande länder: Danmark, Förenta Staterna och\r\nStorbritannien. Jag hoppas, fru talman, att dessa\r\nländers ambassadörer inte har suttit på läktaren och\r\nlyssnat på Carl Bildt. Det kan i så fall bli allvarliga\r\nstörningar i våra diplomatiska relationer.</pre><pre>Jag har med avsikt inte berört energipolitiken,\r\neftersom vi skall inleda förhandlingar på detta\r\nområde. Jag vill försäkra både Åsa Domeij och\r\nLars Werner om att vi icke ett ögonblick\r\ntänkerrubba beslutet om år 2010. Är det nu så att\r\nvi skall förhandla, då skall vi förhandla, och jag\r\ntänker därför inte gå in med förhandsvillkor. Det är\r\nutgångspunkten för hur den socialdemokratiska\r\nregeringen skall åstadkomma en trovärdig\r\navveckling och en omställning av vårt\r\nenergisystem.</pre><pre>Beträffande miljön vill jag säga att jag vet att det\r\nockså inom socialdemokratin finns delade\r\nmeningar om bron över Öresund. För min del\r\nmenar jag att det från miljösynpunkt är viktigt att\r\nsatsa på järnvägen utmed hela västkusten, som är\r\nstarkt förorenad. Jag anser att en kombinerad bro\r\nger ett större bidrag till en stor järnvägssatsning.</pre><pre>Samtidigt kan jag inte undvika att påpeka att det är\r\nganska märkligt att vissa grupper koncentrerar\r\nnästan all miljödebatt kring bron över Öresund nu\r\nnär vi åstadkommer samarbete mellan länderna\r\nkring Östersjön. Jag tycker uppriktigt sagt att detta\r\ninte är någon särskilt bra miljödebatt.</pre><pre>Vi var våren 1988 beredda att diskutera\r\nlångtgående uppgörelser med vpk. Vi började,\r\nLars Werner, att diskutera med ert parti. Men ni\r\norkade inte då. Jag har aldrig utnyttjat detta i den\r\noffentliga debatten, och jag kommer förmodligen\r\ninte att göra det i fortsättningen heller. Men skyll\r\ninte på socialdemokratin att det inte blev en s.k.\r\nvänstersamverkan vid det tillfället!</pre><pre>Nu har vi kunnat göra upp om bostadspolitiken och\r\nbostadsfinansieringssystemet. Det är bra. Vi\r\nkommer att vara öppna för ett fortsatt sådant\r\narbete.</pre><pre>Jag har över huvud taget, i går och i dag, försökt att\r\ndiskutera frågan om samarbete mellan partierna.\r\nVi har, som minoritetsregering, lyckats\r\nåstadkomma ett sådant arbete med vänsterpartiet,\r\nmed centern och med folkpartiet. Jag tror att detta\r\nhar varit till gagn för landet. Kortsiktigt har det\r\nkanske inte gagnat alla partier som har träffat\r\nuppgörelserna. Ja, detta har t.o.m. varit\r\nnödvändigt för landet. Det finns emellertid en part\r\nsom inte på något sätt, varken i dag eller tidigare,\r\nhar kunnat göra ett samarbete trovärdigt, nämligen\r\noppositionsledaren Carl Bildt. Och detta är kanske\r\ndet viktigaste beskedet från denna debatt.</pre><pre>Partiledardebatten var härmed avslutad.</pre><pre>Det antecknades att Carl Bildt (m) ingav muntlig\r\nprotest över att han blev angripen av statsministern\r\ni dennes sista anförande.</pre><pre>3 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1990/91:1 till trafikutskottet</pre><pre>1990/91:2 till arbetsmarknadsutskottet</pre><pre>1990/91:3 och 4 till jordbruksutskottet</pre><pre>1990/91:5 till skatteutskottet</pre><pre>1990/91:7 till näringsutskottet</pre><pre>Skrivelse</pre><pre>1990/91:6 till jordbruksutskottet</pre><pre>4 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:8 Vårdnad och umgänge</pre><pre>1990/91:12 Ändring i 1980 års fördrag om\r\ninternationell järnvägstrafik (COTIF)</pre><pre>1990/91:19 Ändring i lagen (1957:262) om allmän\r\nenergiskatt, m.m.</pre><pre>Motion</pre><pre>1990/91:Sk1 av Olof Johansson m.fl. (c) om\r\nskattepolitiska åtgärder till följd av Irakkrisen</pre><pre></pre><pre>5 § Anmälan om interpellationer</pre><pre>Anmäldes att följande interpellationer framställts</pre><pre>den 2 oktober</pre><pre>1990/91:25 av Karin Israelsson (c) till\r\nfinansministern om ersättningar för resekostnader\r\nmed egen bil:</pre><pre>Det höjda priset på bensin drabbar mycket hårt de\r\npersoner som för sitt arbetes skull är beroende av\r\nsin bil för att nå arbetsplatsen. De gällande reglerna\r\nmedger endast avdrag som inte på långa vägar\r\ntäcker de kostnader som arbetsresorna medför. Nu\r\nhar visserligen finansministern och riksskatteverket\r\nlovat att nuvarande avdrag skall höjas. Detta är\r\ntacknämligt om höjningen blir tillräcklig, men\r\nräcker inte på långa vägar för att kompensera de\r\nökande kostnaderna för de som har långa resvägar\r\nför att nå service.</pre><pre>Människor i glesbygd är mycket beroende av sin\r\npersonbil då det saknas alternativ i form av\r\nkollektiva färdmedel. SCB har presenterat en\r\nstatistik som visar att exempelvis Arjeplog är den\r\nbiltätaste kommunen i Norrbotten. Detta\r\nmotsvarar väl de förhållanden som råder i\r\nVästerbottens inland. Den genomsnittliga\r\nkostnadsökningen i dessa kommuner ligger på ca\r\n7 000 kr. per år. Då är enbart de höjda\r\nbensinkostnaderna inberäknade. Till detta\r\nkommer ökade kostnader för reparationer och\r\nunderhåll.</pre><pre>Motormännens riksförbund har beräknat att det\r\nkostar 26:94 kr. per mil att köra en ny 1 200 kilo\r\ntung bil som byts efter 1 500 mil. Är den årliga\r\nkörsträckan 2 500 mil blir milkostnaden 22:13 och\r\nvid 3 500 mil 19:94 kr. Efter denna beräkning har\r\nkostnaderna ytterligare stigit. Momsen fördyrar\r\npriset avsevärt.</pre><pre>För de glesbygdsboende som erhåller bilersättning\r\nför tjänsteresor eller resor för uppdrag hos\r\nkommunen eller liknande innebär detta att de får\r\nbetala skatt på ersättning över 12 kr. per mil samt\r\nerhåller ersättning som inte räcker till för de\r\nkostnader som uppstår. Detta medför att det blir\r\nstora svårigheter att delta i arbetslivet och att ta på\r\nsig uppdrag som innebär att man reser med egen\r\nbil. Stora ekonomiska uppoffringar blir följden.\r\nDet innebär att det blir än svårare att rekrytera\r\nmänniskor till olika uppdrag.</pre><pre>Statens reseavtal brukar omförhandlas varje\r\nbudgetår. Så har inte varit fallet i år. Det innebär att\r\nreseersättningarna fortfarande ligger kvar på\r\nsamma nivåer medan kostnaderna ökar. Till detta\r\nkommer då beskattning på ersättningen. Detta\r\ndrabbar enskilda som inte kan lyfta av momsen för\r\ndrivmedlen eller kan få leasingbil med förmånliga\r\nvillkor från arbetsgivarna. Detta är ett dråpslag\r\nemot hela Norrlands inland.</pre><pre>Inkomsterna för boende i dessa trakter är mycket\r\nlåga. Det innebär att skatteomläggningen inte\r\nkommer att gynna dessa människor. Alla\r\nkommuner i inlandet kommer dessutom att höja\r\nalla taxor för att kompensera de ökande kostnader\r\nsom inte minst drivmedelsbeskattningen innebär.</pre><pre>Jag vill med anledning av detta fråga om\r\nfinansministern är beredd att föreslå att upphäva\r\nbeskattningsreglerna för reseersättning för bil och\r\natt förändra momsbeskattningen för drivmedel\r\nsamt att initiera omförhandlingar när det gäller\r\nreseersättningar för egen bil.</pre><pre>1990/91:26 av Britta Bjelle (fp) till justitieministern\r\nom de nya reglerna om trafiknykterhetsbrotten:</pre><pre>Den 1 juli i år trädde nya regler rörande\r\ntrafiknykterhetsbrotten i kraft. När det gäller\r\npåföljdsbestämmelserna godtog riksdagen vad\r\njustitieministern uttalade i propositionen. Där sägs\r\nbl.a. att praxis hittills varit oenhetlig och alltför\r\ninriktad på fängelse som enda alternativ. Under\r\nhänvisning till de nya regler om\r\npåföljdsbestämmande som trädde i kraft vid\r\nårsskiftet skriver justitieministern: ''Straffvärdet\r\nhos grova rattfylleribrott är normalt inte så högt att\r\ndetta i sig motiverar fängelse i stället för en icke\r\nfrihetsberövande påföljd.''</pre><pre>Därefter för justitieminister en diskussion om vilka\r\nslags fall som bör leda till fängelse. I de fall där\r\nfängelse inte blir aktuellt måste domstolarna --\r\nförutom i vissa mycket sällsynta situationer -- välja\r\nmellan skyddstillsyn och villkorlig dom. Om detta\r\nskriver justitieministern: ''Utrymmet för villkorlig\r\ndom som påföljd för den som gjort sig skyldig till\r\ngrovt rattfylleri är emellertid begränsat till följd av\r\natt en stor majoritet av dem har kroniska\r\nalkoholproblem.'' Då är, menar ministern,\r\nförhållandet ofta sådant att risk för återfall\r\nföreligger, och ''den påföljd som då kommer i fråga\r\när skyddstillsyn''. Riksdagens justitieutskott anslöt\r\nsig, som nämnts, till justitieministerns\r\nbedömningar. Utskottet skriver: ''Straffvärdet för\r\ngrovt rattfylleri är inte alltid så högt att detta i och\r\nför sig utesluter en inte frihetsberövande påföljd.''</pre><pre>Den bild som nu ges av massmedia, och som jag har\r\nfått bekräftad genom att ta del av domar vid\r\nLeksands, Luleå och Stockholms tingsrätter, är en\r\nhelt annan än den jag såg framför mig då riksdagen\r\nbehandlade frågan. Villkorlig tycks ha blivit den\r\nnormala påföljden även vid grova rattfylleribrott\r\noch höga promillehalter. Till skillnad från vad som\r\när fallet vid skyddstillsyn lämnas därmed inget stöd\r\ntill den dömde. Fängelse har inte ersatts av stöd och\r\nvård utan av en låt-gå-mentalitet som riskerar att\r\nsprida sig i samhället. Detta undergräver\r\nallmänhetens respekt för den nya lagstiftningen och\r\nför statsmakternas vilja och förmåga att\r\nupprätthålla trafiknykterheten.</pre><pre>Avser justitieministern att genomföra någon\r\nutvärdering av den nya lagstiftningens genomslag i\r\npraxis? Föranleder de signaler som redan nu kan\r\nses någon åtgärd från regeringen? Avsåg\r\nregeringen med sitt förslag till ändring av\r\nrattfylleribestämmelserna att åstadkomma en\r\nstrafflindring av rattfylleribrott på det sätt som nu\r\nsynes ske?</pre><pre>1990/91:27 av Görel Thurdin (c) till statsrådet Erik\r\nÅsbrink om mervärdeskatt på hotell- och\r\nrestaurangtjänster:</pre><pre>Mervärdeskatten på hotell- och restaurangtjänster\r\nhöjdes den 1 januari i år från 12,87 % till 23,46 %.\r\nI och med den tillfälliga momshöjningen från den 1\r\njuli i år har momsen på dessa tjänster fördubblats\r\npå sex månader. Detta drabbar näringen, och\r\nsysselsättningen inom denna, hårt samtidigt som\r\nsvensk turism får sämre konkurrenskraft i\r\nförhållande till omvärlden.</pre><pre>Enligt statistik från LO hade närmare 200 000\r\nmedlemmar inte råd att åka på semester under\r\n1988. Låg- och normalinkomsttagares möjligheter\r\ntill turism och rekreation försämras nu ytterligare i\r\noch med kostnadsfördyringarna.</pre><pre>Turistnäringen är mycket viktig för sysselsättningen\r\ni många glest befolkade län. För många orter i dessa\r\nlän är turismen rent av avgörande. Turismen har\r\nförutsättningar att i framtiden bidra till en bättre\r\nregional balans -- om vi stödjer och stimulerar\r\nbranschens utveckling. Momshöjningen slår i\r\nmotsatt riktning.</pre><pre>Restaurangernas omsättning minskade med 10 %\r\nunder första halvåret. Preliminära siffror från SCB\r\nvisar att antalet gästnätter på hotell, stugbyar och\r\nvandrarhem minskade med 9 % i juli i år i\r\nförhållande till samma månad förra året.</pre><pre>Sverige som nation har ett stort underskott i posten\r\nturistnetto ingående i bytesbalansen. Under 1989\r\nuppgick detta till nästan 11 miljarder kronor.\r\nNettot försämrades med ca 1 miljard kronor andra\r\nkvartalet i år i förhållande till samma period förra\r\nåret.</pre><pre>Över hälften av de pengar turister spenderar i\r\nSverige går till stat och kommun i form av olika\r\nskatter.</pre><pre>Det kan mot bakgrund av de redovisade\r\nuppgifterna konstateras att den av riksdagen\r\nbeslutade momshöjningen på hotell- och\r\nrestaurangtjänster är en dålig affär såväl för staten\r\nsom landet i dess helhet. Förlusten av turistintäkter\r\nurholkar värdet av momshöjningen som\r\nfinansieringskälla för skattereformen.</pre><pre>I Västeuropa ligger såväl den genomsnittliga\r\nhotellmomsen som restaurangmomsen långt under\r\nden svenska. Det svenska pris- och kostnadsläget i\r\növrigt är redan högt i förhållande till omvärlden.\r\nDet är enligt min mening en oklok politik att\r\nytterligare lägga sten på börda genom att fördubbla\r\nmomsen. Det slår, som utvecklingen redan visat,\r\ntillbaka på oss själva i det svenska folkhushållet.</pre><pre>Riksdagen har antagit fyra mål för utvecklingen av\r\nsvensk turism. Dessa mål är:</pre><pre>--  att förbättra svensk bytesbalans,</pre><pre>--  att stödja regional utveckling,</pre><pre>--  att förbättra möjligheterna för breda\r\nfolkgrupper till turism och rekreation, och</pre><pre>--  att öka sysselsättningen.</pre><pre>Det är uppenbart att höjningen av hotell- och\r\nrestaurangmomsen strider mot samtliga dessa mål.</pre><pre>Mot bakgrund av det anförda vill jag fråga\r\nbiträdande finansministern:</pre><pre>1.  Anser statsrådet att höjningen av hotell- och\r\nrestaurangmomsen bidrar till en positiv utveckling\r\nav den svenska bytesbalansen?</pre><pre>2.  Anser statsrådet att höjningen av hotell- och\r\nrestaurangmomsen är förenlig med riksdagens mål\r\nför turismen?</pre><pre>3.  Avser statsrådet att göra något för att mildra de\r\nnegativa effekterna för svensk turistnäring till följd\r\nav momshöjningen?</pre><pre>1990/91:28 av Lennart Brunander (c) till\r\nindustriministern om textilindustrins överlevnad:</pre><pre>Tekoindustrin i Sverige är i en allvarlig kris. Varsel\r\nom uppsägningar duggar i dag tätt i\r\nSjuhäradsbygden. Vid länsarbetsnämnden i Borås\r\när man bekymrad. I sin rapport om\r\narbetsmarknadsutsikter för september skriver man\r\nföljande: ''Det hittillsvarande 1990 har varit mycket\r\ndramatiskt för länet och därmed också för en\r\nmycket stor del av den totala svenska teko-\r\nindustrin. Av länets drygt 11 000 kvarvarande teko-\r\nanställda har således ca 1 000 varslats om\r\nuppsägning i år. Hårdast drabbat är\r\nkonfektionsindustrin men även trikå och nu på\r\nsenare tid också textil är berörda av många varsel.''</pre><pre>Det som nu händer kan vara dödsstöten mot den\r\nsvenska tekoindustrin. Tron på framtiden\r\nförsvinner, och både anställda och företagare ger\r\nupp. Om alltför många tekoföretag tvingas att sluta\r\nkommer inte heller de företag som på olika sätt ger\r\ntekoföretagen service att få några jobb och den\r\nnegativa utvecklingen sprider sig. Underlaget för\r\ndem blir för litet, och även dessa företag försvinner.\r\nExempel som visar detta är ett företag som\r\ntillverkar komponenter till bl.a. tekoföretag och\r\nunder senare år förlorat 40 av sina kunder,\r\ntekoföretag som lagt ner, flyttat eller gått i konkurs.</pre><pre>För Sjuhäradsbygden förstärks tekos problem\r\ngenom att även annan sysselsättning nu minskar.\r\nDetta har lett till att arbetslösheten ökar kraftigt.\r\nOm inget görs kommer antalet arbetslösa att öka\r\nmycket kraftigt under det kommande året. I\r\nlänsarbetsnämndens redovisning för Älvsborgs län\r\nhar gruppen utan arbete, jämfört med för ett år\r\nsedan, ökat med 1 100 och är nu 6 100. Med denna\r\nsiffra på arbetslösa och antalet varsel som\r\nutgångspunkt beräknar länsarbetsnämnden att i\r\njanuari 1991 kommer 6 500 att vara utan arbete, och\r\ndet är 1 750 fler än i januari 1990. Antalet\r\narbetslösa för augusti 1991 har beräknats till 9 300.\r\nDet är fler än ett år tidigare. Vi är alltså på väg in i\r\nen allvarlig arbetslöshetskris. Liknande siffror\r\nredovisas från kommunerna i Sjuhäradsbygden där\r\ntroliga arbetslöshetssiffror på 4 % nämns.</pre><pre>Till de redovisade arbetslöshetstalen skall läggas att\r\nlediganmälda platser under året minskat på ett\r\noroande sätt. Minskningen totalt är 23 %. För\r\ngruppen tillverkningsarbete, där tekoindustrin är\r\nden viktigaste delen, har de lediganmälda platserna\r\nminskat med 42 %.</pre><pre>Från den 1 januari 1990 har totalt 1 054 personer\r\nvarslats inom tekoindustrin i Sjuhäradsbygden.\r\nVarslen fördelas enligt följande.</pre><pre>Borås kommun</pre><pre>170  Borås Wäfveri</pre><pre>45  Ahrenmarks</pre><pre>20  Eiser Jersey</pre><pre>19  Philip konf.</pre><pre>15  Elo mode</pre><pre>15  Knapens konf.</pre><pre>15  Rundgrens väveri</pre><pre>14  Industriproduktion</pre><pre>13  Sandareds konf.</pre><pre>13  Saxylle-Kilsund</pre><pre>12  Viskafors konf.</pre><pre>11  Dahléns konf.</pre><pre>10  Göta färgeri</pre><pre>7  Cafab Prod AB</pre><pre>6  Fritzons konf.</pre><pre>6  Ull-bi Design AB</pre><pre>4  Eiser strump</pre><pre>3  Glober Trade AB</pre><pre>3  Nya Jack  &amp;  Byx</pre><pre>1  Mac Scott</pre><pre>1  Sten Öhlund</pre><pre>Marks kommun</pre><pre>60  Svesko Tricot</pre><pre>45  Kinnasand</pre><pre>37  Boni konf.</pre><pre>26  G-konf.</pre><pre>24  Sätila Trikå</pre><pre>20  Björketorps konf.</pre><pre>12  Viskadalens Väveri</pre><pre>3  Fritsla Trikå</pre><pre>3  Marks syateljé</pre><pre>1  R A Andersson modetrikå</pre><pre>Ulricehamns kommun</pre><pre>160  Timmele Färgeri</pre><pre>25  Asps klänningar</pre><pre>25  Ivar Wahl</pre><pre>14  Eson Produktion</pre><pre>14  Ove Forsberg Prod.</pre><pre>13  Bernt Johansson konf.</pre><pre>10  Johan Skoglund</pre><pre>6  Roséns</pre><pre>5  Elo mode</pre><pre>3  ATI</pre><pre>2  Rubens ylle</pre><pre>Tranemo kommun</pre><pre>36  Brunke</pre><pre>25  Simotex</pre><pre>12  Nova Li</pre><pre>10  Bröd. Simonsson</pre><pre>10  Lenntex</pre><pre>Svenljunga kommun</pre><pre>53  Vestius Group AB</pre><pre>11  Jane Hector</pre><pre>Att det blivit så dåligt för tekoindustrin har flera\r\norsaker. Kostnadsstegringar som svensk industri\r\ndrabbats av under senare år har kraftigt minskat\r\nföretagens konkurrenskraft. Regeringens\r\nneddragning av satsningar på teko har naturligtvis\r\nockså varit negativ. För att inte tala om att staten\r\ninte gör sina upphandlingar i Sverige. Detta får inte\r\nminst en psykologisk effekt. Att se på när svensk\r\ntekoindustri förblöder och samtidigt köpa tyg och\r\nsy upp försvarets uniformer i lågprisländer är enligt\r\nmin mening utmanande. ''Vinsten'' med att göra\r\ndessa upphandlingar på det sätt som skett är enligt\r\nmin mening diskutabel. Den avreglering som nu\r\nförestår kommer att göra tekoföretagens situation\r\nännu besvärligare. De diskussioner som sker inom\r\nGATT om en avreglering är på intet sätt klara.\r\nÄndå har vi i Sverige beslutat att ta bort de\r\nbegränsningar av lågprisimport som finns. Övriga\r\nländer avvaktar. EG kommer förmodligen inte att\r\nändra på sina importbegränsningar förrän långt in\r\npå 90-talet. Den socialdemokratiska politiken på\r\ntekoområdet kommer att bli förödande för alla som\r\narbetar inom teko. Sverige borde ompröva sitt\r\nställningstagande på denna punkt.</pre><pre>I en internationellt hårdnande konkurrens är det\r\nmycket viktigt att ha en bra konkurrenskraft.\r\nCenterpartiet har föreslagit att de statliga\r\nsatsningarna på teko skall göras på ett annat sätt än\r\ni dag och ökas kraftigt för att på det sättet medverka\r\ntill effektivisering och kunskapsuppbyggnad i\r\nföretagen. Detta är enligt min uppfattning\r\nnödvändigt för att klara konkurrensen i dag, men\r\nkanske ännu viktigare i den friare marknad som så\r\nsmåningom blir ett resultat av de internationella\r\nförhandlingar som pågår.</pre><pre>Jag tycker, mot den bakgrund jag här beskrivit, att\r\ndet borde vara klart att något måste göras nu\r\nomedelbart, för att ge svensk tekoindustri och dem\r\nsom arbetar inom denna industri framtidstro.</pre><pre>Regeringen borde agera nu omedelbart så att statlig\r\nupphandling av tekoprodukter görs i Sverige. Även\r\nlandstingen, som är stora köpare av tekoindustrin\r\navvaktar i dag med beställningar, bl.a. på grund av\r\nde nya momsreglerna. Också på denna punkt borde\r\nregeringen kunna medverka till att beställningar\r\nläggs nu innan företagen lagt ner eller flyttat sin\r\nverksamhet.</pre><pre>Regeringen bör redan nu i höst lägga fram en\r\nproposition om tekopolitiken, med statliga insatser,\r\nsom ger förutsättningar för en ändring av\r\nutvecklingen.</pre><pre>Beslutet om att säga upp multifiberavtalet och\r\ndärmed ta bort begränsningarna på\r\nlågprisimporten, bör ändras så snart som möjligt.\r\nDe svenska reglerna borde överensstämma med\r\nEGs regler.</pre><pre>Teko Center, en bra och rejäl satsning, är en viktig\r\ndel av tekoindustrins förutsättningar och möjlighet\r\natt utbilda sin arbetsstyrka och att kunna anställa\r\nutbildade inom branschen. Men vad skall det vara\r\ntill för nytta om tekoindustrin försvinner? I\r\nnuvarande situation borde det vara angeläget att\r\nsatsa ytterligare på att utbilda och att ge\r\nkompletterande utbildning till arbetslösa\r\ntekoarbetare för att få utvecklingen att vända.</pre><pre>Mot bakgrund av det som anförts ställer jag\r\nföljande frågor till industriministern:</pre><pre>1.  Är industriministern beredd att redan nu i höst\r\nta upp tekoindustrins problem och föreslå effektiva\r\nåtgärder för att göra företagen mera\r\nkonkurrenskraftiga?</pre><pre>2.  Kommer industriministern att agera för att\r\nstatliga beställningar görs i Sverige, t.ex. försvarets\r\nnya uniformer?</pre><pre>3.  Är industriministern beredd att tillskjuta mer\r\npengar till utbildning för arbetslösa tekoanställda?</pre><pre>4.  Är industriministern beredd att ändra beslutet\r\nom att ta bort importbegränsningarna från\r\nlågprisländerna?</pre><pre>1990/91:29 av Margit Gennser (m) till\r\njustitieministern om offentliggörande av åtalades\r\nnamn i samband med skatteprocesser m.m.:</pre><pre>Det senaste året har gett en rad exempel på mycket\r\nuppmärksammade rättsaffärer med en rad\r\ntvivelaktiga åtgärder i form av häktningar,\r\nhusundersökningar etc. Publiciteten kring dessa\r\nrättsaffärer har varit stor. Namn på de misstänkta\r\noch åtalade har på ett tidigt stadium publicerats i\r\nmassmedia. Resultatet har i praktiken blivit att\r\nenskilda blivit ''dömda på förhand'' trots att\r\ndomstolarna på ett senare stadium funnit att inget\r\nlagbrott förekommit. Framstående företagsledare\r\nhar tvingats att lämna sina befattningar långt före\r\nrättegång och dom, och företag har hamnat i\r\nekonomiska svårigheter och trovärdighetskriser\r\ngenom publicitet kring misstänkta skattebrott. I\r\ndessa sammanhang har dessutom inte klar\r\ndistinktion gjorts mellan felaktigheter som kan leda\r\ntill skattetillägg och skattebrott.</pre><pre>Den omfattande publiciteten i oklara rättsfall har\r\ninte minst skadat företag som håller på att bygga\r\nupp lovande nya verksamheter. Resultatet blir i\r\nbästa fall endast en försenad utveckling, i sämsta\r\nfall tappar svenskt näringsliv ytterligare\r\nutvecklingskraft.</pre><pre>Kritiken bör inte riktas mot att åklagaren inte har\r\nvarit opartisk. Han har rätt att tolka lagen och\r\nåberopa de bevis och fakta som utgör stöd för\r\nåtalet, allt så länge han inte visar grov oskicklighet.\r\nDet är domstolen som skall fälla det slutgiltiga\r\navgörandet, ett avgörande som skall vila på en\r\nopartisk bedömning. Åklagarens och domstolens\r\nroll är således vitt skilda och skall så vara i en\r\nrättsstat. Det är därför viktigt att åklagaren\r\nhandskas försiktigt med publiciteten före\r\nrättegången, inte minst därför att medborgare och\r\nmassmedia i vårt land har svårt att hålla isär\r\nåklagarens och domstolarnas vitt skilda roller\r\nmöjligtvis på vissa traditionella särdrag i vårt\r\nrättsystem.</pre><pre>Inom det anglo-sachsiska rättsområdet finns det\r\ninskränkningar i rätten vad gäller publicitet före\r\nrättegång och domstolsutslag. Detta hänger\r\nsamman med jurysystemet, vilket kräver att de\r\nmänniskor som skall ingå i en jury inte på förhand\r\ngenom tidigare publicitet skall kunna påverkas i\r\nsina ställningstaganden. I Sverige har däremot inga\r\nsådana inskränkande rättsregler ansetts\r\nnödvändiga, och i samband med t.o.m. mycket\r\ngrova brottmål som mord, dråp eller svår\r\nmisshandel, har massmedia varit mycket\r\nåterhållsamma när det gällt att publicera namn på\r\nmisstänkta och åtalade. Vid s.k. ekonomiskt brott,\r\nofta liktydigt med skattebrott, har däremot all den\r\nförsiktighet som annars har rått övergetts.\r\nResultatet har -- som redan påtalats -- blivit att\r\noskyldiga dömts på förhand. Denna utveckling\r\nmåste brytas.</pre><pre>Ett sätt vore att gå in med en lagstiftning enligt\r\nanglo-sachsiskt mönster. Detta vore ur andra\r\nsynpunkter knappast önskvärt.</pre><pre>En enklare mindre långtgående metod vore att\r\nskärpa sekretessreglerna, när polisundersökningen\r\nblir offentlig, så att namnet på den tilltalade inte\r\nkan publiceras.</pre><pre>Den allra bästa metoden vore naturligtvis att\r\nmassmedia och åklagarmyndigheterna i alla\r\nsammanhang ålade sig den typ av självdisciplin som\r\ni stort sett fungerat bra under decennier vad gäller\r\nbl.a. grova brottstyper som mord, dråp m.m.</pre><pre>Något måste emellertid göras för att vända den\r\nutveckling som beskrivits ovan om inte tilltron till\r\nvårt rättsystem -- som redan möts av en betydande\r\nmisstro -- skall undergrävas ytterligare.</pre><pre>Med hänvisning till vad som angetts ovan ställer jag\r\nföljande fråga till justitieministern:</pre><pre>Vilka åtgärder och initiativ kommer\r\njustitieministern att vidta för att bryta den nu\r\nbeskrivna utvecklingen?</pre><pre>6 § Anmälan om frågor</pre><pre>Anmäldes att följande frågor framställts</pre><pre>den 2 oktober</pre><pre>1990/91:34 av Sven-Olof Petersson (c) till\r\narbetsmarknadsministern om SAABs\r\nindustrilokalisering till Karlskrona:</pre><pre>Under våren fattade riksdagen beslut om särskilda\r\nregionalpolitiska insatser för Blekinge län. Beslutet\r\ninnehöll bl.a. att SAAB skulle placera en fabrik för\r\nbilmotorer eller annan produktion till Karlskrona.\r\nTotalt skulle en sådan satsning ge 500 nya jobb. Av\r\ndessa skulle ett sjuttiotal vara tillsatta före\r\nårsskiftet 1990--1991. Ännu har ingen byggstart\r\nskett för uppförande av en ny fabrik, och än mindre\r\nhar några definitiva besked lämnats från SAAB\r\nangående satsningen på orten. Detta är inte\r\ntillfredsställande.</pre><pre>Vad avser statsrådet att göra för att den beslutade\r\nsatsningen skall komma till stånd och bli den\r\nsatsning som har förutsatts i riksdagsbeslutet.</pre><pre>1990/91:35 av Viola Claesson (v) till\r\narbetsmarknadsministern om arbetsmarknaden i\r\nÖstersundsområdet:</pre><pre>Arbetsmarknadsministern har i en debattartikel i\r\nDagens Nyheter anklagat arbetsgivarna för att\r\nutslagningen ökar. I artikeln hävdas också att\r\nnäringslivet satsar kortsiktigt och internationellt,\r\nsnarare än att medverka till samhällsbygget i\r\nSverige. När arbetsmarknadsministern besökte\r\nNorrland under augusti framfördes liknande\r\nargument. Måndagen den 24 september\r\nbekräftades arbetsmarknadsministerns\r\nuppfattningar på ett mycket drastiskt sätt i\r\nÖstersund. Asea Brown Boveri, som efter ett\r\nregeringsbeslut i december 1988 blev\r\nmajoritetsägare i f.d. SJs underhållsverkstad,\r\nmeddelade sina 180 anställda att verkstaden skall\r\nläggas ner.</pre><pre>Jag frågar därför arbetsmarknadsministern:</pre><pre>Med vilka medel tänker arbetsmarknadsministern\r\ningripa för att se till att inte Asea Brown Boveri\r\nverkställer sitt beslut om att öka utslagningen i\r\nÖstersund?</pre><pre>1990/91:36 av Viola Claesson (v) till\r\nindustriministern om arbetsmarknaden i\r\nÖstersundsområdet:</pre><pre>Genom ett regeringsbeslut i december 1988 fick SJ\r\nbefogenheter som möjliggjorde utförsäljning av\r\nstatlig egendom i stor skala. Beslutet följdes av en\r\nuppgörelse med Asea Brown Boveri (ABB), vilken\r\ninnebar att ABB blev majoritetsägare i flera av SJs\r\nunderhållsverkstäder. Fackklubbarna vid de\r\nberörda verkstäderna varnade för att\r\nprivatiseringen skulle kunna leda till nedläggning.\r\nDetta skedde även i Östersund, där oron var stor\r\nför att jobben och den regionalpolitiskt viktiga\r\nunderhållsverkstaden skulle försvinna. SJ och de\r\nnya ägarna hävdade däremot att avsikten var att\r\nutveckla verksamheten. Ett drygt år efter den\r\nhögtidliga invigningen meddelar nu ABB, utan\r\nförvarning, de 180 anställda i Östersund att\r\nverkstaden skall läggas ner med omedelbar verkan.</pre><pre>Jag vill därför fråga industriministern:</pre><pre>Vilken regionalpolitisk beredskap har regeringen\r\nför den uppkomna situationen i\r\nÖstersundsområdet?</pre><pre>1990/91:37 av Knut Wachtmeister (m) till statsrådet\r\nErik Åsbrink om momsen på leasingavgift för bilar\r\nsom används i taxiverksamhet:</pre><pre>Riksdagen beslöt i våras, med ändring av\r\npropositionen, att taxiföretag får rätt till avdrag för\r\nmoms vid förvärv av personbil i taxiverksamhet.\r\nFörmodligen genom förbiseende togs inte leasing\r\nmed i ändringen, där annars praxis är avlyft om\r\n50 % av hyran vid yrkesmässig återförsäljning eller\r\nuthyrning av personbil.</pre><pre>Avser regeringen föreslå riksdagen att leasingbilar\r\ni taxiverksamhet får motsvarande reduktion?</pre><pre>1990/91:38 av Knut Wachtmeister (m) till\r\nfinansministern om fastighetstaxeringen av\r\nlantbruk:</pre><pre>Avregleringen kommer att medföra betydligt sämre\r\nlönsamhet för jordbruket, vilket säkerligen medför\r\nlägre fastighetsvärden.</pre><pre>Avser statsrådet i den aviserade propositionen\r\n''Fastighetstaxering av lantbruk'' ta hänsyn till detta\r\nförhållande i förslaget till riktlinjer för\r\ntaxeringsarbetet?</pre><pre>1990/91:39 av Sigge Godin (fp) till civilministern\r\nom den nya länsstyrelseinstruktionen:</pre><pre>I regeringens förslag (prop. 1988/89:154) och\r\nriksdagens beslut föreslås att den nya länsstyrelsen\r\nskall tilldelas ett antal expertfunktioner inom\r\nföljande sakområden: regionalt utvecklingsarbete,\r\nutbildning, planväsende och bostadsförsörjning,\r\nnaturvård och miljöskydd, lantmäteri,\r\nlivsmedelskontroll och djurskydd, lantbruk, fiske,\r\nkulturmiljövård, social omvårdnad,\r\nkommunikationer, civil försvarsberedskap och\r\nräddningstjänst samt rennäring i förekommande\r\nfall.</pre><pre>Organisationskommittén för samordnad\r\nlänsförvaltning föreslår att regionalpolitiskt\r\nutvecklingsarbete skall utgå till förmån för\r\nregionalpolitiskt utredningsarbete.</pre><pre>Med anledning av detta förslag vill jag ställa\r\nföljande fråga till civilministern:</pre><pre>Avser regeringen att tona ner riksdagens beslut om\r\natt den nya länsstyrelsen skall förses med en\r\nexpertfunktion inom sakområdet regionalpolitiskt\r\nutvecklingsarbete?</pre><pre>1990/91:40 av Hugo Bergdahl (m) till\r\nkommunikationsministern om Södertäljebron:</pre><pre>E 4-bron i Södertälje havererade den 13 maj i år. På\r\ngrund av detta kommer inga större fartyg in i\r\nMälaren. Mälarhamnar som Västerås och Köping\r\nliksom företag som är beroende av den berörda\r\nsjöfarten drabbas av stora förluster.</pre><pre>I och med att den tidigare rörliga bron blev orörlig\r\nsänktes den segelfria höjden från 42 till 26 meter.\r\nDetta har inneburit att större fartyg hindras från att\r\nta sig in i Mälaren. Efter snart fem månaders väntan\r\när det fortfarande oklart vad som kommer att\r\nhända i fråga om den havererade Södertäljebron.\r\nNär och hur skall bron återställas? Vem står för\r\nkostnaderna, ca 200 miljoner? Vad är statens\r\nansvar vid haverier av det slag som drabbat\r\nSödertäljebron? Detta är frågor som många ställer.</pre><pre>Med hänvisning till ovanstående vill jag fråga\r\nkommunikationsministern:</pre><pre>När kan Södertäljebron vara återställd i\r\nursprungligt skick och enligt gällande vattendom?</pre><pre>1990/91:41 av Sten-Ove Sundström (s) till\r\nkommunikationsministern om SJs\r\nNotviksverkstad:</pre><pre>SJs Notviksverkstad i Luleå ingår i den grupp av SJ-\r\nverkstäder som berörs av företagens\r\nstrukturförändring. Enligt de ursprungliga\r\nplanerna skulle en del av de arbetstillfällen som\r\nrationaliseras bort vid Notviksverkstaden ersätta\r\nmed bl.a. service av s.k. RC-lok. Eftersom\r\nverkstaden är väl anpassad för lok- och\r\nvagnsunderhåll skulle därmed en försiktig\r\nanpassning av sysselsättningen till ändrade\r\nproduktionsförhållanden ske.</pre><pre>Nu har strukturplanen ändrats på ett sätt som inger\r\noro inför framtiden. Nu planerar SJ att minska\r\narbetsstyrkan med hälften på tre år, dvs. med ca 150\r\npersoner.</pre><pre>Med hänvisning till det anförda vill jag till\r\nkommunikationsministern ställa följande fråga:</pre><pre>Är statsrådet beredd att vidta åtgärder för att\r\ntrygga verksamheten och sysselsättningen vid SJs\r\nNotviksverkstad?</pre><pre>1990/91:42 av Görel Thurdin (c) till statsrådet Erik\r\nÅsbrink om övergångsregler vid omläggningen av\r\nräkenskaper:</pre><pre>Skattereformen innebär att enskilda firmor,\r\nhandelsbolag och dödsbon fr.o.m. 1991 inte längre\r\nfår tillämpa brutet räkenskapsår, utan de skall ha\r\nkalenderår. Själva övergången till kalenderår är i\r\noch för sig acceptabel.</pre><pre>För många företagare innebär dock denna\r\nförändring övergångsvis en ansträngd\r\nlikviditetssituation, eftersom de under 1990 kan\r\nkomma att behöva betala extra B-skatt,\r\nmotsvarande upp till 20 månader. För vissa företag\r\nkan rent av konkurs bli följden.</pre><pre>Jag vill mot denna bakgrund fråga statsrådet:</pre><pre>Vad vill statsrådet göra för att lindra\r\nskatteeffekterna för de berörda\r\nföretagen/människorna till följd av övergången till\r\nkalenderår?</pre><pre>1990/91:43 av Bengt Hurtig (v) till\r\nindustriministern om nickelsmältverken på\r\nKolahalvön i Sovjetunionen:</pre><pre>De stora miljöskadliga utsläppen från\r\nnickelsmältverken på Kolahalvön i Sovjetunionen\r\nhar länge oroat befolkningen på Nordkalotten.</pre><pre>Kostnaderna för att kraftigt minska\r\nluftföroreningarna från nickelsmältverken\r\nuppskattas till flera miljarder kronor. Enligt uppgift\r\nskall de slutliga planerna för de tekniska\r\nlösningarna presenteras i mitten av november.\r\nProjektet måste till avsevärd del finansieras med\r\nförmånliga lån. Finland och Norge har i princip gått\r\nmed på att ge Sovjetunionen räntesubventionerade\r\nlån för att projektet skall kunna föras i hamn.</pre><pre>Mina fråga är:</pre><pre>Avser den svenska regeringen ta några initiativ för\r\natt hjälpa till med finansieringen av projektet?</pre><pre>1990/91:44 av Lars-Ove Hagberg (v) till\r\narbetsmarknadsministern om lagen om\r\nanställningsskydd:</pre><pre>När det i Borlänge öppnades ett nytt\r\naffärscentrum -- KUPOLEN -- flyttade en rad\r\nföretag dit från stadens centrum. ICA lade ned sin\r\ncentrumbutik -- ICA Brage -- och en ny ICA-affär\r\nöppnade i KUPOLEN, ICA Max. Personalen vid\r\nICA Brage fick inte förtur till jobben på ICA Max,\r\noch några blev arbetslösa. ICA Max hävdar att de\r\nenligt lagen inte har någon skyldighet mot\r\npersonalen på ICA Brage, och ICA som helhet\r\nfråntar sig allt ansvar som ''koncern''. ICA centralt\r\nhar i ett sent skede utfärdat ett löfte om anställning\r\ninom ICA för dem som blivit arbetslösa från ICA\r\nBrage.</pre><pre>Med hänvisning till det anförda vill jag fråga\r\narbetsmarknadsministern:</pre><pre>Är regeringen beredd att ändra i lagen om\r\nanställningsskydd så att koncerner har ett större\r\nansvar för personal vid nedläggningar och\r\nförändringar av verksamhet?</pre><pre>den 3 oktober</pre><pre>1990/91:45 av Gösta Lyngå (mp) till statsrådet Lena\r\nHjelm-Wallén om de fattiga ländernas skuldbörda:</pre><pre>Det mest orättvisa, omoraliska och kanske också\r\ndet för världsfreden farligaste av dagens problem\r\ngäller skillnaden i standard mellan de fattiga och de\r\nrika länderna. Biståndsministern har själv i ett FN-\r\ntal den 24 april 1990 diskuterat problemet och då\r\nspeciellt givit några idéer om hur den oerhört\r\ntyngande skuldbördan skulle kunna lättas.\r\nEftersom Världsbanken och andra långivare givit\r\nlån på kommersiella grunder, är problemet inte\r\nenkelt.</pre><pre>Det är också så att man i vissa länder tvingas göra\r\nallvarliga ingrepp i naturen för att betjäna\r\nskulderna. Ett exempel är att man hugger ner\r\nregnskogar för att sälja virket som flis eller för att\r\nkunna intensivodla på den sparsamma myllan\r\nunder några år, innan öknen tar över. Det är i hela\r\nvärldens intresse att sådan miljöförstöring inte äger\r\nrum; det är också av vikt för ägarna till\r\nVärldsbanken att förhindra detta.</pre><pre>En naturlig väg erbjuder sig: man skulle helt enkelt\r\nkunna efterskänka lån i den mån det skuldsatta\r\nlandet inför skyddsåtgärder för globala\r\nnaturresurser.</pre><pre>Är biståndsministern beredd att i lämpliga organ\r\nföra fram detta som ett förslag?</pre><pre>1990/91:46 av Gösta Lyngå (mp) till miljöministern\r\nom Antarktis:</pre><pre>I samband med att Antarktisfördraget kan förnyas\r\nnästa år, har miljörörelsen föreslagit att Antarktis\r\nutnämns till en ''Världspark'' (World Heritage\r\nArea). Detta skulle bevara den största, mest unika,\r\nmen också mest ömtåliga vildmarken på vår planet\r\nför framtida generationer. Hoten är många:\r\ngruvdrift, militära aktiviteter, utfiskning och annan\r\nexploatering.</pre><pre>Vid en frågedebatt den 1 december 1988 föreföll\r\nutrikesministern göra bedömningen att den då\r\ningångna mineralkonventionen skulle utgöra ett\r\nskydd mot exploatering. Numera har man\r\nanledning att befara motsatsen; intresset för\r\nprospektering finns och syftar mot gruvdrift.\r\nEftersom kostnaderna för prospektering är höga,\r\nkan man räkna med att en eventuell fyndighet\r\nutsätts för storskalig drift för att projektet skall gå\r\nihop. En positiv aspekt är dock att det numera finns\r\nett starkt internationellt tryck som stöder förslaget\r\nom Världspark.</pre><pre>Ärendet debatterades av jordbruksutskottet i\r\nfebruari i år, varvid den utskottsansvarige, Jan\r\nFransson, inte var i stånd att svara på frågan om\r\nSveriges politik angående Antarktis.</pre><pre>Min fråga gäller huruvida den svenska regeringen\r\nkommer att stödja förslaget att utnämna Antarktis\r\ntill en världspark, när Antarktisfördragets parter\r\nträffas i november i år.</pre><pre>1990/91:47 av Sten-Ove Sundström (s) till\r\nstatsrådet Erik Åsbrink om åtgärder för att\r\nbegränsa effekterna av bensinprishöjningarna:</pre><pre>Den senaste tidens bensinprishöjningar har skapat\r\noro i landets glesbygder. Avsaknaden av\r\nkollektivtrafik gör, att beroendet av att kunna\r\nutnyttja bilen för resor till arbetet och för att nå\r\nsamhällsservice är stort. Därför kan de stigande\r\nbensinpriserna få svåra konskvenser, speciellt för\r\nden som bor i den s.k. extrema glesbygden.</pre><pre>SCB, statistiska centralbyrån, har räknat ut att t.ex.\r\nkostnaden per bil ökar med 3 660 kr. per år i\r\nArjeplog, och i Arvidsjaur blir merkostnaden 2 860\r\nkr. per år. De flesta glesbygdsboende har mycket\r\nsmå möjligheter att kompensera sig för dessa\r\nbensinprishöjningar.</pre><pre>Fortsatta drastiska bensinprishöjningar riskerar att\r\nsabotera viktiga delar av regionalpolitiken.</pre><pre>Mot denna bakgrund vill jag fråga statsrådet:</pre><pre>Är statsrådet beredd att vidta åtgärder för att\r\nbegränsa effekterna av bensinprishöjningarna?</pre><pre>7 §  Kammaren åtskildes kl 13.11.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}