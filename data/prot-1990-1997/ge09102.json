{"dokumentstatus":{"dokument":{"hangar_id":"2438988","dok_id":"GE09102","rm":"1990/91","beteckning":"102","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"102","slutnummer":"0","datum":"1991-04-25 00:00:00","systemdatum":"2010-02-17 00:00:00","publicerad":"1991-04-25 00:00:00","titel":"Riksdagens snabbprotokoll 1990/91:102 Torsdagen den 25 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{DB8BFD8A-8B2B-4EF5-BBED-4949194D2FE4}","dokument_url_text":"http://data.riksdagen.se/dokument/GE09102/text","dokument_url_html":"http://data.riksdagen.se/dokument/GE09102","dokumentstatus_url_xml":"http://data.riksdagen.se/dokumentstatus/GE09102","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:102</div>\r\n<div class=\"sidhuvud_datum\">Torsdagen den 25 april</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 19 april.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:189 till bostadsutskottet</pre><pre>Motionerna</pre><pre>1990/91:N107--N113 till näringsutskottet</pre><pre>1990/91:A48 till arbetsmarknadsutskottet</pre><pre>1990/91:Sk74--Sk79 till skatteutskottet</pre><pre>1990/91:K95 och K96 till konstitutionsutskottet</pre><pre>1990/91:L24--L30 till lagutskottet</pre><pre>1990/91:K94 till konstitutionsutskottet</pre><pre>3 § Beslut rörande utskottsbetänkanden som\r\nslutdebatterats den 24 april</pre><pre>Företogs till avgörande justitieutskottets\r\nbetänkanden 1990/91:JuU21, JuU22 och JuU24,\r\nlagutskottets betänkande 1990/91:LU25,\r\nutbildningsutskottets betänkanden\r\n1990/91:UbU6 -- UbU11 samt utrikesutskottets\r\nbetänkande 1990/91:UU13 (beträffande debatten i\r\ndessa betänkanden, se prot. 101).</pre><pre>Justitieutskottets betänkande JuU21</pre><pre>Mom. 9 (en brottsoffernämnd m.m.)</pre><pre>Utskottets hemställan bifölls med 224 röster mot\r\n59 för reservation 4 av Göthe Knutson m.fl. 5\r\nledamöter avstod från att rösta.</pre><pre>Mom. 10 (en brottsofferombudsman)</pre><pre>Utskottets hemställan bifölls med 259 röster mot\r\n31 för reservation 5 av Berith Eriksson. 2 ledamöter\r\navstod från att rösta.</pre><pre>Mom. 13 (förskottering av brottsskadestånd)</pre><pre>Utskottets hemställan bifölls med 202 röster mot\r\n88 för reservation 8 av Göthe Knutson m.fl.</pre><pre>Mom. 17 (straffminimum för grov misshandel)</pre><pre>Utskottets hemställan bifölls med 202 röster mot\r\n91 för reservation 12 av Göthe Knutson m.fl.</pre><pre>Mom. 22 (nödvärnsrätten)</pre><pre>Utskottets hemställan bifölls med 257 röster mot\r\n35 för reservation 16 av Lars Sundin och Kjell-Arne\r\nWelin. 1 ledamot avstod från att rösta.</pre><pre>Mom. 23 (kriminalisering av\r\nprostitutionskontakter)</pre><pre>Utskottets hemställan bifölls med 217 röster mot\r\n67 för reservation 17 av Anders Svärd m.fl. 8\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU22</pre><pre>Mom. 7 (rättegångskostnader i\r\nförvaltningsprocessen)</pre><pre>Utskottets hemställan bifölls med 223 röster mot\r\n68 för reservation 5 av Lars Sundin m.fl.</pre><pre>Mom. 10 (olovlig körning)</pre><pre>Utskottets hemställan bifölls med 232 röster mot\r\n58 för reservation 7 av Göthe Knutson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU24</pre><pre>Mom. 4 (forskning om behandlingsmetoder)</pre><pre>Utskottets hemställan bifölls med 240 röster mot\r\n54 för reservation 2 av Anders Svärd och Kjell\r\nEricsson.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU25</pre><pre>Utskottets hemställan bifölls.</pre><pre>Utbildningsutskottets betänkande UbU6</pre><pre>Mom. 2 (anslagsbeloppet under Utveckling och\r\nproduktion av läromedel)</pre><pre>Först biträddes reservation 1 av Ylva Johansson\r\nmed 25 röster mot 19 för reservation 2 av Claes\r\nRoxbergh. 248 ledamöter avstod från att rösta.</pre><pre>Härefter bifölls utskottets hemställan med 259\r\nröster mot 17 för reservation 1 av Ylva Johansson.\r\n17 ledamöter avstod från att rösta.</pre><pre>Mom. 6 (stöd till United World Colleges)</pre><pre>Utskottets hemställan bifölls med 206 röster mot\r\n88 för reservation 3 av Ann-Cathrine Haglund m.fl.</pre><pre>Mom. 12 (fortbildningens inriktning)</pre><pre>Först biträddes reservation 9 av Ann-Cathrine\r\nHaglund m.fl. med 87 röster mot 38 för reservation\r\n10 av Larz Johansson och Marianne Andersson i\r\nVårgårda. 166 ledamöter avstod från att rösta.</pre><pre>Härefter bifölls utskottets hemställan med 171\r\nröster mot 90 för reservation 9 av Ann-Cathrine\r\nHaglund m.fl. 34 ledamöter avstod från att rösta.</pre><pre>Mom. 14 (anslagsbeloppet under Fortbildning\r\nm.m.</pre><pre>Utskottets hemställan bifölls med 203 röster mot\r\n17 för reservation 13 av Ylva Johansson. 73\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU7</pre><pre>Mom. 6 (rätten att välja skola)</pre><pre>Utskottets hemställan bifölls med 180 röster mot\r\n106 för reservation 1 av Lars Leijonborg m.fl. 1\r\nledamot avstod från att rösta.</pre><pre>Anf. 1 FÖRSTE VICE TALMANNEN:</pre><pre>Jag vill erinra åhörarna om att kammarens\r\nförhandlingar inte får störas.</pre><pre>Mom. 7 (möjlighet för skolor att skapa en särskild\r\nprofil)</pre><pre>Utskottets hemställan -- som ställdes mot\r\nreservation 2 av Lars Leijonborg m.fl. -- bifölls med\r\nacklamation.</pre><pre>Mom. 23 (ett nytt statsbidragssystem)</pre><pre>Utskottets hemställan bifölls med 272 röster mot\r\n19 för reservation 8 av Eva Goe s.</pre><pre>Mom. 29 (anslagsbeloppet)</pre><pre>Utskottets hemställan -- som ställdes mot dels\r\nreservation 12 av Ylva Johansson, dels reservation\r\n13 av Eva Goe s -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU8</pre><pre>Utskottets hemställan bifölls.</pre><pre>Utbildningsutskottets betänkande UbU9</pre><pre>Mom. 1 (real minskning av statsbidraget till de\r\nestniska skolorna, Hillelskolan, Kristofferskolan\r\nm.fl. fristående skolor)</pre><pre>Utskottets hemställan bifölls med 152 röster mot\r\n143 för reservation 1 av Larz Johansson m.fl.</pre><pre>Mom. 2 (statsbidrag till det faktiska antalet elever\r\nvid statsunderstödd fristående skola på\r\ngrundskolenivå)</pre><pre>Utskottets hemställan -- som ställdes mot\r\nreservation 2 av Larz Johansson m.fl. -- bifölls med\r\nacklamation.</pre><pre>Mom. 3 (bidrag till fristående skolor för\r\nskolpliktiga elever)</pre><pre>Utskottets hemställan -- som ställdes mot dels\r\nreservation 3 av Lars Leijonborg m.fl., dels\r\nreservation 4 av Larz Johansson och Marianne\r\nAndersson i Vårgårda -- bifölls med acklamation.</pre><pre>Mom. 4--10</pre><pre>Utskottets hemställan bifölls.</pre><pre>Utbildningsutskottets betänkande UbU10</pre><pre>Utskottets hemställan bifölls.</pre><pre>Utbildningsutskottets betänkande UbU11</pre><pre>Mom. 2 (högskolans styr- och anslagssystem m.m.)</pre><pre>Utskottets hemställan -- som ställdes mot\r\nreservation 3 av Eva Goe s -- bifölls med\r\nacklamation.</pre><pre>Mom. 14 (kårobligatoriet)</pre><pre>Utskottets hemställan bifölls med 251 röster mot\r\n39 för reservation 6 av Lars Leijonborg och\r\nMargitta Edgren. 2 ledamöter avstod från att rösta.</pre><pre>Mom. 21 (ytterligare internationaliseringsåtgärder\r\ninom högskolan)</pre><pre>Utskottets hemställan -- som ställdes mot dels\r\nreservation 9 av Birgitta Rydle m.fl., dels\r\nreservation 11 av Björn Samuelsson -- bifölls med\r\nacklamation.</pre><pre>Mom. 27 (ansvaret för högskolans lokalhållning)</pre><pre>Utskottets hemställan -- som ställdes mot\r\nreservation 18 av Larz Johansson m.fl. -- bifölls\r\nmed acklamation.</pre><pre>Mom. 32 (ytterligare anslag till utrustning m.m.)</pre><pre>Utskottets hemställan bifölls med 184 röster mot\r\n36 för reservation 20 av Larz Johansson och\r\nMarianne Andersson i Vårgårda. 69 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU13</pre><pre>Utskottets hemställan bifölls.</pre><pre></pre><pre>4 § Återbetalning av tillfälligt sparande m.m.</pre><pre>Föredrogs</pre><pre>finansutskottets betänkande</pre><pre>1990/91:FiU24 Återbetalning av tillfälligt sparande\r\nm.m. (prop. 1990/91:134).</pre><pre>Anf. 2 LARS TOBISSON (m):</pre><pre>Fru talman! Förra veckan förde vi här i kammaren\r\nen debatt om åtgärder för att stimulera hushållens\r\nsparande. En sak är säker, det bör inte och kan inte\r\nske genom tvång. Det tvångssparande som vi nu\r\nhaft under några år måste beskrivas som ett stort\r\nmisslyckande. Det har bara skapat problem,\r\nadministrativa problem och politiska problem. Det\r\nräcker egentligen att som karaktäristik citera förre\r\nfinansminister Kjell-Olof Feldt som i sin bok har\r\nskrivit: Det var det dummaste jag gett mig in i. Med\r\nhänsyn till de många andra dumheter han där\r\nbeskriver får man säga att det är ett nog så täckande\r\noch avskräckande omdöme.</pre><pre>Nu har ju tvångssparandet inte bara drabbat sina\r\nupphovsmän hos centerpartiet och\r\nsocialdemokraterna, utan det har också gått ut över\r\nskattebetalarna. Mest har det drabbat en liten\r\ngrupp, nämligen de med svagast ekonomi. De har\r\ninte haft möjlighet att göra det andra har kunnat\r\ngöra, nämligen parera tvångssparandet genom att\r\ndra ned på annat sparande eller genomföra en\r\nupplåning i väntan på att pengarna återkommer.\r\nFör de sistnämnda har det mest varit fråga om att\r\nde drabbats av ett krångel som har varit nog så\r\nkännbart. Det kan vi konstatera från de reaktioner\r\nsom avlästs.</pre><pre>Här har åsamkats stora kostnader för beräkning,\r\nuppbörd och återbetalning av tvångssparandet. Det\r\nblev inte enklare av att man när systemet\r\nimproviserades fram i finansutskottet våren 1989\r\nkom fram till att man behövde ha två system, ett för\r\nde fyra månaderna under 1989 och ett helt annat\r\nsystem för 1990.</pre><pre>Det vi hittills har sett när de gäller återbetalningen,\r\nsom debatten närmast skall gälla i dag, har varit\r\nnärmast en fars. Det kom en skarp reaktion hösten\r\n1989 från bl.a. pensionärer. Det ledde till att man\r\nsommaren 1990 föranstaltade om en förtida\r\nåterbetalning av det i och för sig mindre belopp som\r\ninbetalats 1989. Riksskatteverket skickade ut\r\nmängder av postanvisningar på en krona eller två\r\nkronor eller vad det nu kunde vara som skulle\r\nbetalas igen, allt till en kostnad av sex kronor och\r\ntrettiotvå öre per styck. Hela detta kalas, den extra\r\nutbetalningen, gick på drygt 17 milj. kr.</pre><pre>Enbart arbetet med alla returnerade\r\npostanvisningar från dem som fått en eller två\r\nkronor i återbetalning och som inte alltid brytt sig\r\nom att lösa ut dessa småslantar, gick löst på 1,5 milj.\r\nkr. Det krävdes 98 000 arbetstimmar för att hantera\r\ndetta.</pre><pre>Mot denna bakgrund är det inte underligt att\r\npartierna bakom tvångssparandet har velat göra sig\r\nav med denna kvarnsten runt halsen redan före\r\nvalet. Men då uppkommer naturligtvis frågan\r\nvarför man inte går den naturliga vägen, den\r\nsmidigaste och billigaste vägen. Kan förklaringen\r\nvara att den har angetts redan i en moderat motion\r\nfrån januari i år?</pre><pre>I reservation 1, som jag nu yrkar bifall till, anger vi\r\nhur vi menar att denna återbetalning bäst skall ske\r\nså att det både åsamkar statsverket minst kostnader\r\noch även så att de som utsatts för detta experiment\r\nsnarast möjligt får tillbaka sina pengar.</pre><pre>Vi föreslår alltså att huvuddelen av dem som har\r\nförsökt delta i detta får tillbaka alla sina sparmedel\r\ni juni månad -- dels det återstående sparandet från\r\n1989, dels det som sparades 1990 enligt det\r\npreliminära besked som skickas ut i juni till\r\ninkomsttagare som har förenklad självdeklaration.\r\nDet kan då sägas -- och den inväntning har rest i\r\nutskottet -- att detta inte är det slutliga beskedet.\r\nMen det sker mycket få avvikelser -- små och få\r\nkorrigeringar -- i förhållande till de förenklade\r\ntaxeringsbesked som skickas ut i juni till dem som\r\nhar förenklad självdeklaration. Skulle det någon\r\ngång ske en avvikelse, så får man väl ta besväret --\r\ni de få fallen -- med t.ex. kvarskatt.</pre><pre>För övriga, som deklarerar på det mer\r\nkomplicerade sättet, skulle återbetalningen ske i\r\ndecember i samband med besked om den slutliga\r\ndebitteringen, då man också får ut överskjutande\r\nskatt. Det sistnämnda är kanske den största\r\nbesparingen, för man undviker då en extra omgång\r\nutbetalningar.</pre><pre>Vi har efterlyst en förklaring i utskottet. Den enda\r\nförklaring som har antytts skulle vara att det är\r\nfarligt att sätta så mycket pengar i händerna på\r\nmänniskor före jul. Men då är man återigen tillbaka\r\ni föreställningen att vuxet folk inte kan tänka själva.\r\nDet är ju alldeles självklart att samma moment som\r\njag förut berörde -- att man parerar en sådan här\r\ntillfällig inkomstförlust genom upplåning eller\r\ngenom att man utnyttjar andra sparmedel -- sätter\r\nman i december, om man redan då får besked om\r\natt man i februari får si eller så mycket pengar\r\ntillbaka. I det här fallet gäller samma rationella\r\nförväntningar som när man skulle hantera den\r\nlikviditetsindragning som tvångssparandet\r\nursprungligen var tänkt att åstadkomma.</pre><pre>Fru talman! Det här är en sorglustig historia. Vi står\r\nnu vid slutet av dess politiska behandling. Utöver\r\nden reservation jag har yrkat bifall till finns det ett\r\nuttalande i reservation 3, där man säger att vi inte\r\nskall ägna oss åt sådana här experiment i\r\nfortsättningen. Och jag kan utlova att vad\r\nmoderata samlingspartiet anbelangar kommer vi\r\naldrig att ägna oss åt att försöka tvinga människor\r\natt spara. Vi skall naturligtvis skapa förutsättningar\r\nså att människor själva väljer att spara. Det är\r\nangeläget för utbyggnaden av Sveriges näringsliv\r\noch för vår framtida välfärd.</pre><pre>Anf. 3 LARS DE GEER (fp):</pre><pre>Fru talman! Första gången tvångssparande\r\nförekom i den här riksdagen tror jag för ungefär\r\ntrettio år sedan, när Gunnar Sträng var\r\nfinansminister och lade fram ett förslag. Det fick\r\nhan ta tillbaka på grund av en våldsam opinion. I\r\nstället kom då ATP-systemet. Det var också en\r\nform av tvångssparande, men med ett ändamål som\r\nfolk accepterade -- och därför gick det igenom.</pre><pre>Men i maj 1989, när centern kom med det här\r\nförslaget och socialdemokraterna accepterade det,\r\nså inträffade det som Lars Tobisson nyss vältaligt\r\nhar skildrat och som jag därför inte skall skildra på\r\nnytt. I stort kan man säga att det tvångssparande\r\nsom då kom drabbade dem som verkligen inte hade\r\nnågra resurser. Det var ju också de som så\r\nsmåningom fick tillbaka pengarna för tidigt, vilket\r\nkostade staten en viss summa. För normala\r\ninkomstlägen innebar det ju bara att man minskade\r\nannat sparande och ökade det här sparandet, så det\r\nblev ingen åtstramning. Vissa människor har t.o.m.\r\nlånat för att klara av det inkomstbortfall som\r\ntvångssparandet medförde.</pre><pre>Summerar man detta, så finner man att ingen\r\nåtstramning har kunnat påvisats av någon\r\nnationalekonom som ett resultat av\r\ntvångssparandet. Det var ju en åtstramning som var\r\ntvångssparandets syfte. Däremot har man i stället\r\nfått ganska väsentliga kostnader. Det är därför som\r\nvi i reservation 3 säger att man inte bör ägna sig åt\r\nåtgärder av typen tvångssparande i framtiden. Det\r\nhör hemma i en commandostatekonomi, och det\r\nbör utrangeras som ett politiskt medel.</pre><pre>Fru talman! I reservation 2 har vi föreslagit att man\r\nskall återbetala den andra hälften av\r\ntvångssparandet tillsammans med\r\nskatteåterbäringen i december 1991. I betänkandet\r\nföreslår utskottsmajoriteten att återbetalning skall\r\näga rum i februari 1992. Att göra en särskild\r\nåterbetalning i februari 1992 till alla skattebetalare\r\nlär kosta ca 40 milj.kr. Vi tycker att det är onödigt\r\natt ta en sådan kostnad när det hela administrativt\r\ngår lika bra att göra i samband med det utskick till\r\nalla skattebetalare som i alla fall skall göras i\r\ndecember 1991.</pre><pre>Fru talman! Med hänsyn till kammarens tid har jag\r\ninget särskilt yrkande.</pre><pre>Anf. 4 ROLAND SUNDGREN (s):</pre><pre>Fru talman! I detta betänkande från\r\nfinansutskottet tillstyrker utskottet regeringens\r\nförslag om ett tidigareläggande av återbetalningen\r\nav det tillfälliga sparandet. Sparandet från de fyra\r\nmånaderna 1989 återbetalas redan i maj i år, och\r\nsparandet från 1990 i februari 1992.</pre><pre>När det tillfälliga sparandet infördes var\r\nhushållssparandet mycket lågt. Den svenska\r\nekonomin var kraftigt överhettad. Regeringen\r\nhade andra förslag för hur den överhettade\r\nekonomin skulle dämpas. Tvångssparandet var inte\r\ndirekt Kjell-Olof Feldts förslag. Idégivare var\r\nchefredaktören för Dagens Industri. Det visade sig\r\ndå att sparandet var det enda sättet att få till stånd\r\nnågon åtstramning. Vi fick ju ingen hjälp av vare\r\nsig moderaterna eller folkpartiet att ändå göra den\r\nnödvändiga åtstramningen. De tyckte ju att\r\nförslaget var så oförnuftigt.</pre><pre>Vi har nu erfarenheter av sparandet. Som Feldt\r\nsäger blev de inte så goda. Men redan när beslutet\r\nfattades förutsattes det att när sparandet skulle\r\nåterbetalas skulle återbetalningen anpassas till\r\nkonjunkturläget. Nu är det en lågkonjunktur.\r\nDessutom har hushållssparandet förbättrats som en\r\nföljd av skattereformen så pass mycket att vi nu\r\nåterigen i år kan räkna med ett litet överskott i\r\nhushållssparandet. Därför är det lämpligt att\r\ntidigarelägga återbetalningen av sparandet till två\r\nolika tillfällen -- precis som det var tänkt när\r\nbeslutet fattades på försommaren 1989.</pre><pre>Sparmedlen från 1989 beräknas uppgå till 2,6\r\nmiljarder kronor. De skall återbetalas i maj.\r\nSparandet från 1990, som beräknas uppgå till nära\r\n9 miljarder kronor, skall återbetalas i februari.</pre><pre>Moderaterna vill att hela det tillfälliga sparandet\r\nskall utbetalas vid ett enda tillfälle i juni 1990. Vid\r\nden tidpunkten finns det inte tillgång till samtliga\r\nuppgifter om 1990 års sparande, vilket också Lars\r\nTobisson har sagt. Vi anser det därför vara\r\nrationellt, men också samhällsekonomiskt riktigt,\r\ndels att vänta tills de definitiva uppgifterna är klara,\r\ndels att som i det tidigare riksdagsbeslutet låta\r\nåterbetalningen ske vid två tillfällen.</pre><pre>I reservation 2 anser folkpartiet och miljöpartiet att\r\nsparandet skall återbetalas i december för att\r\ndärmed kunna samordnas med skatteåterbäringen.\r\nDen beräknas uppgå till inte mindre än 15--17\r\nmiljarder kronor. Att då späda på\r\nlikviditetsförstärkningen med ytterligare 9\r\nmiljarder kronor anser inte utskottsmajoriteten av\r\nstabiliseringspolitiska skäl vara lämpligt. Dessutom\r\när december redan en påfrestande tid för handeln.\r\nDet finns också av det skälet anledning att göra\r\nutbetalningen vid ett senare tillfälle. Intresset för\r\nfrivilligt sparande brukar vara högre i\r\ndeklarationstider. Det vore samhällsekonomiskt\r\nvärdefullt om så mycket som möjligt av det\r\ntillfälliga sparandet omvandlas till ett frivilligt\r\nhushållssparande.</pre><pre>Lars De Geer nämnde att skatteförvaltningen skall\r\nspara 40 milj.kr. Jag vill rätta till en felskrivning i\r\nreservationen där det står 40 miljarder kronor.\r\nHade det varit fråga om så mycket pengar hade vi\r\nnaturligtvis också kunnat acceptera en\r\nåterbetalning i december. Nu är det fråga om 40\r\nmilj.kr., vilket är betydligt mindre än vad staten\r\ntjänar i räntor på att göra utbetalningen två\r\nmånader senare. Av statsfinansiella skäl är det en\r\nvinst att göra återbetalningen i februari. Jag yrkar\r\navslag på reservation 1 och 2.</pre><pre>Reservation 3 är minst sagt en märklig reservation.\r\nDär framförs att riksdagen som sin mening skall ge\r\nregeringen till känna att tvångssparande aldrig mer\r\nskall förekomma i vårt land. Jag tycker att\r\nriksdagen skall avstå från sådana uttalanden. Det\r\nborde vara självklart att man inte skall binda upp\r\nframtida riksdagar. Det måste stå varje riksdag fritt\r\natt välja de ekonomisk-politiska medel som den\r\nanser vara lämplig eller möjlig vid den ekonomiska\r\nsituation som kan råda vid det aktuella tillfället.</pre><pre>Fru talman! Jag yrkar avslag på reservation 2 och\r\nbifall till utskottets hemställan.</pre><pre>Anf. 5 LARS DE GEER (fp) replik:</pre><pre>Fru talman! Roland Sundgren säger att\r\nsocialdemokraterna inte fick någon hjälp av\r\nmoderaterna och folkpartiet. Nej, det fick ni inte\r\nför att vi ansåg att åtgärden var ett slag i luften och\r\nvärdelös. Vi ville inte stödja den. Utvecklingen har\r\nju sedan givit oss rätt.</pre><pre>Det var alldeles riktigt när Roland Sundgren\r\nkorrigerade siffran 40 miljarder till 40 miljoner.\r\nMen även 40 milj. är rätt mycket pengar att spara.\r\nRoland Sundgrens argument att staten skulle spara\r\nränta kan väl inte stämma. Staten får väl rimligtvis\r\nbetala ränta till tvångsspararna tills de får tillbaka\r\npengarna.</pre><pre>Anf. 6 LARS TOBISSON (m) replik:</pre><pre>Fru talman! Efter Rolands försök att rättfärdiga\r\ntvångssparandet skulle det kunna räcka med att\r\nåterigen citera Kjell-Olof Feldt: ''Det var det\r\ndummaste jag har gett mig in i.''</pre><pre>Nu försökte Roland Sundgren framhålla att\r\nförslaget inte var Kjell-Olof Feldts och därmed\r\nskulle han vara ursäktad. Nå, man kan alltid\r\ndiskutera hur länge en finansminister skall sitta\r\nkvar och administrera förslag och ståndpunkter\r\nsom han inte själv tror på. Men den debatten kan\r\njag föra med Kjell-Olof Feldt i annat sammanhang.</pre><pre>Nu vill jag diskutera med Roland Sundgren\r\nförhållandet att han ändå var den som var med och\r\nformulerade förslaget. Han kan inte svära sig\r\nundan det ansvaret.</pre><pre>När det gäller utformningen av återbetalningen\r\nsade Roland Sundgren att vi moderater vill att allt\r\nskall betalas tillbaka i juni. Vi är medvetna om att\r\ndet inte går. Men det går att återbetala till den\r\nhuvuddel av skattebetalarna som har haft förenklad\r\nsjälvdeklaration och får sitt besked om taxeringen\r\nredan i juni. Jag kan inte se något fel i den\r\ntidpunkten. Större delen av sparandet skulle kunna\r\nbetalas tillbaka redan då. Nu dröjer det för samtliga\r\nända fram till februari nästa år. Roland Sundgren\r\nhar verkligen inte besvarat frågan om varför man\r\ninte i alla fall i samband med återbetalningen av\r\növerskjutande skatt kan göra denna återbetalning.</pre><pre>Man kan visserligen säga att de merkostnader som\r\nuppstår i form av 40 milj.kr. kan man tjäna in i\r\nränta. Det är ett väldigt snävt och statscentrerat sätt\r\natt betrakta problemet. Den andra sidan av detta är\r\natt människor får vänta längre på att få disponera\r\nde medel som riksdagen nu skall besluta om att de\r\nskall få tillbaka. Det är i hög grad motiverat med\r\nhänsyn till den förändring som har skett i\r\nekonomin. Jag tycker inte att det försvar som\r\nRoland Sundgren har utvecklat har någon bärkraft.\r\nJag begär inte mera när man är satt att försöka finna\r\nargument för något som en onekligen ekonomiskt\r\nerfaren person har beskrivit som det dummaste han\r\nhar gett sig in i.</pre><pre>Anf. 7 ROLAND SUNDGREN (s) replik:</pre><pre>Fru ordförande! Lars Tobisson visar omtanke om\r\ndet socialdemokratiska partiet, tycker jag, när han\r\nvill att hela sparbeloppet skall betalas tillbaka två\r\nmånader före valet. Denna generositet mot vårt\r\nparti känns litet omtumlande. Det vore naturligtvis\r\nväldigt populärt att göra på det sättet, särskilt som\r\ndet ju har förts en propaganda, ute i buskarna så\r\natt säga, att de här pengarna kommer medborgarna\r\ninte att få se röken av.</pre><pre>Nu är det mera rationella och samhällsekonomiska\r\nskäl, som jag tidigare har angett, som gör att vi\r\nvidhåller att utbetalningen bör ske vid två tillfällen\r\noch då med de definitiva beloppen.</pre><pre>Jag sade att vi inte fick hjälp med den nödvändiga\r\nåtstramningen. Jag vill då erinra om att Kjell-Olof\r\nFeldts förslag var en tillfällig momshöjning. Nu\r\nnyktrade folkpartiet till ett år senare och gick med\r\noss på det. Det hade kanske varit bra, om man hade\r\ngjort det redan 1989. Då hade vi inte behövt föra\r\nden här debatten i dag.</pre><pre>Anf. 8 LARS TOBISSON (m) replik:</pre><pre>Fru talman! Om Roland Sundgren ställer upp på\r\nvår plan för återbetalningen och ser till att flertalet\r\nfår alla sina pengar i juni, skall jag åta mig att\r\nförklara för människorna att det är tack vare\r\nmoderata insatser i Sveriges riksdag som denna\r\nförändring har kommit till. Den arbetsfördelningen\r\ntycker jag faller sig rätt naturlig.</pre><pre>Men jag vill återigen betona att vad vi föreslår är\r\nockså en återbetalning fördelad på två tillfällen.\r\nDärvidlag finns det ingen skillnad. Vad Roland\r\nSundgren verkligen inte har förklarat är varför han\r\ninte tror människor som får pengar i december om\r\natt själva kunna bestämma hur de skall hantera de\r\nmedlen. Förslaget i propositionen bygger på\r\nantagandet att får man pengar i december, sätter\r\nman sprätt på dem, men får man dem inte förrän i\r\nfebruari, så behåller man dem.</pre><pre>Inget försök har gjorts att motbevisa min tes att\r\nmänniskor ser vad de har att vänta i en kommande\r\nutbetalning och rättar sitt handlande därefter. Har\r\nman inte fått pengarna i december, gör man slut på\r\nannat sparande eller köper på kreditkort, för\r\npengarna kommer ju sedan.</pre><pre>Det är en ren omyndigförklaring av människor att\r\nhantera återbetalningen på det sätt som\r\nsocialdemokraterna förordar.</pre><pre>Anf. 9 ROLAND SUNDGREN (s) replik:</pre><pre>Fru talman! Det finns faktiskt\r\nstabiliseringspolitiska och samhällsekonomiska\r\nskäl att inte ösa ut alltför mycket pengar vid ett\r\nenda tillfälle. Det rör sig ändå om 25 miljarder som\r\nskall ut i december.</pre><pre>Högste chefen för den penningvårdande\r\nmyndigheten, riksbankschefen, har haft vissa\r\nåsikter om att man kanske borde vara litet\r\nförsiktigare med den här återbetalningen. Det finns\r\nalltså samhällsekonomiska orsaker till att det kan\r\nvara rationellt och riktigt att göra återbetalningen i\r\ntvå omgångar.</pre><pre>Anf. 10 GUNNAR BJÖRK (c):</pre><pre>Fru talman! Våren 1989 fanns det en ganska stor\r\nenighet om att svensk ekonomi behövde stramas åt.\r\nEkonomin var överhettad, och regeringen, med\r\nden sedermera på grund av missnöje avgångne\r\nfinansministern Kjell-Olof Feldt, föreslog en\r\nkraftig höjning av momsen och\r\narbetsgivaravgifterna. Från centerns sida avvisade\r\nvi det förslaget. Dels är en momshöjning\r\ninflationsdrivande, dels drabbar högre indirekta\r\nskatter hårdast de människor som har de minsta\r\nmarginalerna i sin ekonomi.</pre><pre>I stället kom vi överens om att införa ett tillfälligt\r\nobligatoriskt sparande och en arbetsmiljöavgift\r\nunder tiden 1 september 1989--31 december 1990.\r\nDärmed vanns också flera fördelar. Den\r\nnödvändiga åtstramningen åstadkoms utan\r\nskattehöjning, sparandet ökade och stora resurser\r\nskapades för att ge långtidssjuka och\r\nförtidspensionerade ökade möjligheter att komma\r\ntillbaka till ett meningsfullt arbete.</pre><pre>Den uppgörelse som vi då träffade innebar en\r\nordentlig satsning på att försöka minska\r\nsjukfrånvaron. Det faktum att vi fortfarande\r\nförtidspensionerar ca 50 000 personer varje år, att\r\npensionsåldern för förtidspensionering nu är nere i\r\n51 år samt att en halv miljon människor står utanför\r\narbetsmarknaden är oacceptabelt. Därför kom vi\r\növerens om en arbetsmiljöavgift som skall återgå\r\ntill arbetsgivarna under en sexårsperiod.</pre><pre>Resultatet av den satsningen är mycket\r\nimponerande. Det har gjorts väldigt fina insatser\r\nför att förbättra arbetsmiljön och för att höja\r\nutbildningsnivån och därmed förbättra kvaliteten i\r\nsvenskt näringsliv. Ca 12 miljarder togs in i\r\narbetsmiljöavgift, och redan nu har 2,5 à 3\r\nmiljarder under det här budgetåret återgått för\r\noffensiva satsningar i företagen. Vi har också på\r\nden punkten fullföljt våra löften. Pengarna återgår\r\nnu alltså till arbetsgivarna.</pre><pre>Den andra delen av uppgörelsen, som har\r\ndiskuterats mest här i dag och som det också är min\r\nhuvuduppgift att tala om, är kanske den mest\r\nkända, nämligen det obligatoriska sparandet. Det\r\när också ett sätt att dra in köpkraft men med löfte\r\nom återbetalning. Det var alltså inte som i fråga om\r\nde vanliga skattehöjningarna, där pengarna aldrig\r\nåtergår.</pre><pre>Därför har det varit ganska spännande att få en\r\ndebatt om när pengarna skall betalas tillbaka. Det\r\nhar faktiskt varit riktigt skojigt att i riksdagen få\r\ndiskutera när dessa pengar skall betalas ut. Det\r\nskulle vara roligt att få fler debatter av den typen, i\r\nstället för att det handlar om att höja skatter som\r\naldrig återgår. Redan i fjol återgick också vissa\r\nmedel.</pre><pre>Med det förslag som nu ligger i propositionen\r\nfullföljs löftet att medlen återgår. Det är samtidigt\r\nen finanspolitiskt lämplig lösning. Det visar också\r\ndet faktum att även partier som var emot dessa\r\nreformer anser att det är lämpligt att pengarna\r\nåterbetalas och t.o.m. att de med fördel bör släppas\r\nut mitt i julruschen.</pre><pre>Ser vi tillbaka på reformerna som beslutet innebar,\r\nkan vi konstatera att det var en bra och riktig\r\nåtgärd. De alternativ som fanns verkar man nu vilja\r\nglömma bort i debatten. Ett alternativ till tillfälligt\r\nsparande och arbetsmiljöavgift var högre moms och\r\nökade arbetsgivaravgifter. Då hade det inte varit\r\nnågra sparpengar återbetalade. Då hade det inte\r\nfunnits några möjligheter för dem som står utanför\r\neller riskerar att ställas utanför arbetsmarknaden\r\natt få tillbaka pengar.</pre><pre>Genom att satsa på arbetsmiljöavgift låter vi\r\nföretagen själva vidta åtgärder för att förbättra sin\r\narbetsmiljö. De som inte hyllar åsikten att\r\nnäringslivet självt skall klara det här menar att man\r\nskall gå den traditionella vägen genom\r\nsjukkassebyråkratin. Jag har därför med\r\nbestörtning sett att ett av de partier som reserverat\r\nsig här har föreslagit i arbetsmarknadsutskottet att\r\nman skall ta en miljard av de pengar som\r\narbetsgivarna har betalat in. Vi kommer aldrig att\r\nacceptera att pengar som arbetsgivarna har betalat\r\nin för att förbättra arbetsmiljön går in i någon\r\nbyråkrati. Jag tycker att det är ett oerhört allvarligt\r\nställningstagande, att försöka dra undan en miljard\r\nav de pengar som man har slitit in från näringslivet.</pre><pre>Anf. 11 FÖRSTE VICE TALMANNEN:</pre><pre>Debatten gäller finansutskottets betänkande 24,\r\nåterbetalning av tillfälligt sparande.</pre><pre>Anf. 12 GUNNAR BJÖRK (c):</pre><pre>Fru talman! I det beslut som fattades 1989 ingick\r\ndet flera komponenter.</pre><pre>Ett tredje alternativ till det som finansministern\r\nföreslog var att inte göra någonting alls. Det hade\r\nlett till högre inflation och sämre konkurrenskraft.</pre><pre>Riksdagens beslut innebär nu att pengarna ställs till\r\nfolks disposition. Datumen kommer att\r\ntidigareläggas, står det i propositionen. De\r\nhårdaste kritikerna får svälja förtreten. Vi står vid\r\nvårt ord. Något annat har heller aldrig varit\r\naktuellt.</pre><pre>En sak är ändå utomordentligt säker. Hade det\r\nblivit en momshöjning, hade de pengarna varit\r\nräddningslöst förlorade för medborgarna. Nu får de\r\nmånga människorna inom kort fritt disponera sina\r\nsparade pengar. Man frågar sig naturligtvis: När\r\nkommer de pengar att betalas tillbaka som dragits\r\nin genom momsbeslutet året efter?</pre><pre>Genom det här beslutet drog vi in köpkraft under\r\nen överhettad period. Vi återbetalar sparpengarna\r\ni lågkonjunkturen och i en tid när avtalen ger litet.\r\nVi satsar på att näringslivet självt skall sköta sin\r\narbetsmiljö, inte att det skall göras via\r\nförsäkringsbyråkratin, och vi fullföljer våra löften\r\nom återbetalning.</pre><pre>Jag ber att få yrka bifall till utskottsmajoritetens\r\nhemställan.</pre><pre></pre><pre>Anf. 13 LARS TOBISSON (m) replik:</pre><pre>Fru talman! Det är inte utan att jag i det här läget\r\nhyser en stark medkänsla med Gunnar Björk. Till\r\nskillnad från Roland Sundgren skall jag erkänna att\r\nGunnar Björk inte var särskilt pådrivande vid\r\ninförandet av tvångssparandet, även om initiativet\r\nonekligen kom från hans parti. Men jag skall räkna\r\nhonom till heder att han i det här fallet låg ganska\r\nlågt. Det framgick ju också av hans framträdande i\r\nhär i dag att han helst vill tänka och tala om något\r\nannat.</pre><pre>Arbetsmiljöavgiften var ju ändå en\r\narbetsgivaravgift, så den undgick man inte. Vad\r\nbeträffar momshöjningen, som man i centerpartiet\r\nvar så angelägen om att förhindra, kan sägas att den\r\nredan var avförd från dagordningen när beslutet om\r\ntvångssparandet formulerades. Det skedde i ett tal\r\nsom hölls av LO-ordföranden Stig Malm den 1 maj,\r\ndå han förklarade att LO aldrig kunde gå med på en\r\nmomshöjning. Därmed var den frågan således inte\r\nlängre aktuell. Hela den räddningsinsats som\r\ntvångssparandet skulle utgöra var alltså alldels i\r\nonödan, och vi har också fått se konsekvenserna av\r\ndetta.</pre><pre>Jag skall nöja mig med att ändå fråga Gunnar\r\nBjörk, som satsat på att försvara en dålig sak, om\r\nhan inte kan medge att tvångssparandet -- dvs. att\r\ntvinga människor att spara och att styra\r\nåterbetalningen till en tidpunkt som man bedömer\r\nvara den minst skadliga från samhällets synpunkt --\r\när ett utslag av kommandoekonomi, dvs. den\r\nsortens tänkande som vi på den icke-socialistiska\r\nsidan har all anledning att ta avstånd från.</pre><pre>Anf. 14 LARS DE GEER (fp) replik:</pre><pre>Fru talman! Gunnar Björk sade att alternativet till\r\ninförande av tvångssparande var en höjning av\r\nmomsen. Men då bortser han faktiskt från att det i\r\nriksdagen skulle ha funnits en majoritet mot en\r\nmomshöjning om centern hade anslutit sig till de\r\növriga motståndarna. Det var alltså ingen konst att\r\nundvika momshöjningen; om bara centern hade\r\nsagt nej hade det funnits en majoritet med\r\nvänsterpartiet inblandat, och förslaget om en\r\nmomshöjning hade därför aldrig kunnat gå igenom.</pre><pre>I övrigt hänvisar jag till vad Lars Tobisson har sagt\r\nsom motivering.</pre><pre>Anf. 15 GUNNAR BJÖRK (c) replik:</pre><pre>Fru talman! Jag måste, Lars Tobisson, konstatera\r\natt debatten i dag ändå visar på att vi nu är rätt\r\növerens om att pengarna skall betalas tillbaka. Det\r\nfinns en del tekniska invändningar om när det skall\r\nske -- det rör sig om några månader. Men annars är\r\nvi ganska överens, och det är väl bra att vi är så\r\neniga, även om det till betänkandet finns\r\nreservationer.</pre><pre>Lars De Geers argumentering när det gäller\r\nmomsen håller inte i folkpartiets fall. Året därpå\r\nbehövde man nämligen inte vidta några åtgärder\r\nalls, eftersom folkpartiet då valde att traska patrull\r\nmed socialdemokraterna i en rejäl och duktig\r\nskattehöjning.</pre><pre>Anf. 16 LARS DE GEER (fp) replik:</pre><pre>Fru talman! Skattehöjningen upphör ju med\r\nutgången av det här året, så den är inte evig.</pre><pre>Anf. 17 GUNNAR BJÖRK (c) replik:</pre><pre>Fru talman! Skillnaden är då att den\r\növerenskommelse som centern gick med i innebär\r\natt alla pengar återgår till näringslivet och till\r\nskattebetalarna, medan folkpartiets\r\nskatteöverenskommelse möjligtvis upphör, men\r\npengarna återgår därmed inte. Det är skillnaden\r\nmellan centerpolitik och liberal politik.</pre><pre>Anf. 18 HUGO HEGELAND (m):</pre><pre>Fru talman! Jag tror att den här diskussionen om\r\ntvångssparandet kommer att bli ett klassiskt\r\nexempel på hur man försöker försvara en dålig sak.\r\nTa bara det senaste inlägget av Gunnar Björk, där\r\nhan sade att alternativet till tvångssparande var en\r\nmomshöjning. Men vi fick ju en momshöjning året\r\nefter; vi fick alltså både tvångssparande och\r\nmomshöjning.</pre><pre>Det var också underbart att höra Roland Sundgren\r\nurskuldande säga att det inte var Kjell-Olof Feldts\r\nidé. Det är ju så man argumenterar i\r\nbarnkammaren! Det var ju ändå regeringen, i\r\nvilken Kjell-Olof Feldt ingick, som lade fram\r\npropositionen, vilken är underskriven av vice\r\nstatsministern och biträdande finansministern. Det\r\nkan man ju ändå inte springa ifrån.</pre><pre>Jag tycker att det är minst sagt underligt att man\r\nkallar detta för ett ''tillfälligt'' sparande. Jag slog för\r\nnöjes skull upp ordet, eftersom jag tycker att det i\r\ndetta sammanhang är mycket förvillande. Ordet\r\ntillfällig kan betyda följande: kasuell, ockasionell,\r\naccidentell, episodisk, improviserad, dagsländelik,\r\nefemär, sporadisk, enstaka och udda.</pre><pre>Apropå ''enstaka'' kan jag nämna att man på\r\nGöteborgs och Bohus läns skattemyndighet, som\r\nskatteutskottet besökte i måndags, uttryckte en\r\nförhoppning om att detta verkligen skulle vara en\r\nunik händelse. Man bad att i fortsättningen få\r\nslippa något liknande. Som ni vet har man på\r\nskattemyndigheterna otroligt mycket att göra dels\r\npå grund av skatteomläggningen, dels till följd av\r\nden nya skatteförvaltningen. Man har alltså där\r\nverkligen sett med mycket stor skepsis på detta.</pre><pre>Man använder alltså uttrycket ''tillfälligt'' sparande\r\ndärför att man inte vill säga att det är ett\r\ntvångssparande, men det är fråga om ett\r\ntvångssparande. Att säga att det är ett tillfälligt\r\nsparande låter ju väldigt vackert. Man kan givetvis\r\nsäga att varje sparande beslutas vid ett visst tillfälle.\r\nMan talar om tillfälligt obligatoriskt sparande, men\r\nman skulle väl inte tala om tillfälligt frivilligt\r\nsparande. För övrigt är inte något sparande\r\ntillfälligt, utan det är antingen kortfristigt,\r\nlångfristigt eller eventuellt på medellång frist.</pre><pre>Jag tror att den här språkförvanskningen ökar\r\nmisstron mot politiker. Man vågar exempelvis inte\r\nsäga skattehöjning, utan man säger i stället\r\ninkomstförstärkning. Man talar däremot inte om en\r\n''inkomstförsvagning'' när man sänker skatterna,\r\nutan då är det fråga om en skattesänkning, vilket ju\r\nlåter väldigt populistiskt. Man har anpassat\r\nvokabulären efter det intryck som man tror att det\r\ngör på väljarna.</pre><pre>Jag skall gärna hålla tidigare utskott räkning för att\r\nman faktiskt på s. 3 i betänkandet -- och det är\r\nförsta gången jag ser detta -- talar om ett tillfälligt\r\nobligatoriskt sparande. Det är det första\r\nerkännandet jag har sett på att det är fråga om ett\r\nobligatoriskt sparande. Att det är obligatoriskt\r\ninnebär ju att det är ett tvång. Finansutskottets\r\nledamöter vet ju att en obligation är en statlig\r\nskuldförbindelse, som staten är tvungen att lösa in.\r\nDet betecknar alltså ett tvång.</pre><pre>Jag vill sedan ta upp de samhällsekonomiska\r\neffekterna, eftersom detta också är ett helt\r\nohållbart argument. Jag har tidigare ställt en fråga\r\ntill biträdande finansministern om det tillfälliga\r\nsparandet -- eller tvångssparandet, som det\r\nrätteligen heter --, och jag har även väckt en motion\r\ni frågan, vilken finansutskottet har behandlat. När\r\nman hade beslutat om återbetalningen av\r\ntvångssparandet sade biträdande finansminister\r\nErik Åsbrink följande: Regeringen vill härmed\r\nockså tacka alla de människor som genom sitt\r\nsparande gjort en viktig insats för att i ett besvärligt\r\nläge stabilisera landets ekonomi.</pre><pre>Detta är naturligtvis rent nonsens, och en som inser\r\ndet är Kjell-Olof Feldt. Lars Tobisson har redan\r\nciterat honom. Kjell-Olof Feldt skriver i sina\r\nmemoarer att han tyckte att han under den tiden\r\nlevde i två verkligheter -- jag frågar mig om han\r\negentligen levde i någon verklighet; han verkar ju\r\nsnarare ha existerat i en annan värld. Han ansåg\r\nalltså att tvångssparandet var det dummaste han\r\ngett sig in i. Han säger vidare något som jag tycker\r\när ännu intressantare: ''Även om jag utåt måste stå\r\nför uppgörelsen och försvara den insåg jag att den\r\nur stabiliseringspolitisk synpunkt närmast var en\r\nkatastrof.''</pre><pre>Jag tycker av den anledningen att det nu är mycket\r\ntröttsamt att höra finansutskottet upprepa att\r\nuppgörelsen var mycket betydelsefull ur\r\nstabiliseringspolitisk synpunkt. Detta är ju\r\nfullständigt nonsens! Skatteåterbäringen betalas nu\r\nut i december, och den får betalas ut oavsett\r\nbeloppet. Ni kan inte gå ut och säga att ni av\r\nstabiliseringspolitiska skäl inte kan återbetala så\r\nmycket av skatten och att ni därför väntar med att\r\nbetala tillbaka en del av överskjutande skatt till\r\njanuari eller februari därför att man inte ytterligare\r\nskall öka efterfrågan i december.</pre><pre>Det är, som Lars Tobisson sade, ett uttryck för\r\nkommandoekonomi att man på detta sätt skall\r\ndirigera människors konsumtionsvanor. Dessutom\r\när det ur stabiliseringssynpunkt helt orimligt. Vi vet\r\ninte alls vilken nettoeffekten av tvångssparandet\r\nvar. Den kanske var mycket liten och över huvud\r\ntaget inte hade någon verkan ur\r\nstabiliseringspolitisk synpunkt -- detta är ju Kjell-\r\nOlof Feldt inne på, och han kan ju det här.</pre><pre>Jag vill också gärna peka på hur orättvis\r\nåterbetalningen egentligen är. De som slarvar med\r\nsin skatt och som inte har betalat in en tillräcklig\r\nfyllnadsinbetalning till den 30 april, får ju\r\ntillgodoräkna sig det genomförda tvångssparandet.\r\nDe får använda det till att betala in kvarstående\r\nskatt. Men de som har betalat in all sin skatt skall\r\nfå vänta ända till i februari följande år innan de får\r\nutnyttja sin överskjutande skatt. De som ligger\r\nefter får som sagt utnyttja de pengar de skulle ha\r\nbetalat in som tvångssparande redan nu för att\r\nminska sin kvarstående skatt. Det är en klar\r\norättvisa. Därför är det angeläget att man betalar\r\ntillbaka de tvångssparade medlen så snart som\r\nmöjligt till samtliga.</pre><pre>De administrativa kostnaderna är underskattade.\r\nDe uppgår till mer än 40 miljoner -- de ligger på\r\nminst 100 milj. kr. Man räknar nämligen inte in det\r\nextra arbete som skatteförvaltningarna har utsatts\r\nför, och man räknar heller inte in att\r\nkronofogdemyndigheten -- de har 400 000 fall --\r\nmåste gå igenom varje restlängd för att se om\r\npersonerna i fråga är uppförda på restlängd, och för\r\natt i så fall från tvångssparandet dra av det\r\nvederbörande är skyldig staten innan pengarna får\r\nbetalas ut. Det är också en granskning som man har\r\nutelämnat när man beräknat kostnaderna. Till det\r\nkommer utbetalningen via posten och den dubbla\r\nutbetalningen, dels i december, dels i februari, som\r\nman försöker motivera från stabiliseringssynpunkt\r\noch med att man inte skall öka julhandeln och\r\nannat nonsens.</pre><pre>Jag tror som sagt att hela den här historien kommer\r\natt bli ett klassiskt exempel på hur politiker\r\nförsöker försvara en dålig sak.</pre><pre>Anf. 19 GUNNAR BJÖRK (c) replik:</pre><pre>Fru talman! Det är intressant att Hegeland hävdar\r\natt även om tvångssparandet innebär en\r\nåtstramning med 25--30 miljarder -- paketet\r\ninnehöll ju flera saker än tvångssparandet -- skulle\r\ndet inte vara någon intressant del av en\r\nåtstramningspolitik; i så fall är även en hel del av\r\nde åtgärder som moderaterna har föreslagit ganska\r\nolönsamma.</pre><pre>Hegeland talar om misstro mot politiker på grund\r\nav tvångssparandet. En sak som kan ha skapat\r\nmisstro är den ymniga flod av insändare som\r\nförekommit i tidningar -- en del har varit ganska\r\nlika varandra -- om att centern och\r\nsocialdemokraterna lurar folk, eftersom vi inte\r\nskulle ha för avsikt att betala tillbaka pengarna. På\r\ndet sättet skapas en bild av att vi har ljugit om\r\nåterbetalningen. På den punkten kanske en och\r\nannan just nu känner sig litet bekymrad över att\r\npengarna återbetalas såsom lovat. Det uttalandet\r\nkan möjligen avslutas med: ''Surt, sa' räven''.</pre><pre>Anf. 20 HUGO HEGELAND (m) replik:</pre><pre>Fru talman! Jag känner naturligtvis liksom Lars\r\nTobisson en viss sympati för Gunnar Björk -- han är\r\nju rätt återhållsam här i debatten. Vi beskyller inte\r\nGunnar Björk för att ha farit med osanning.\r\nDäremot har det tänjts litet på sanningen.</pre><pre>Tidigare sades det här att man skall betala tillbaka\r\ntvångssparandet; till skillnad från en skatt, som\r\nman inte får tillbaka, får man ändå tillbaka de här\r\npengarna. Men det gäller ju inte alla de människor\r\nsom fick betala in detta tvångssparande och sedan\r\nhann avlida medan medlen hölls inne. Från deras\r\nsynpunkt var det absolut fråga om en skatt -- de fick\r\naldrig mer se de pengarna! Det kanske\r\nskattemyndigheten, de närmast anhöriga eller\r\nnågon stiftelse däremot fick.</pre><pre>Frågan var vilken effekt just tvångssparandet har\r\npå samhällsekonomin. Då diskuterade man inte alls\r\nnettoeffekten. Det är klart att\r\nåtstramningsåtgärder har en viss effekt, men\r\nnettoeffekten känner man inte till.</pre><pre>Det intressanta är att man egentligen aldrig kan\r\ntvinga någon människa att spara -- människorna\r\nkan alltid kompensera sig på annat sätt: De kanske\r\nköper på kredit, de kanske utnyttjar tidigare\r\nbesparingar. Ingen känner faktiskt till hur stort\r\nnettosparandet blev. Därför kan tvångssparandet\r\nmycket väl vara ett slag i luften. Jag är helt\r\növertygad om att Kjell-Olof Feldt efter alla sina år\r\nsom finansminister insåg detta sammanhang.</pre><pre>Anf. 21 GUNNAR BJÖRK (c) replik:</pre><pre>Fru talman! Det tal som förekommer om\r\nomfördelning ger en känsla av att det är 20 000--\r\n30 000 det handlar om. För det första året handlar\r\ndet för många löntagare om mellan 400 och 800\r\nkronor.</pre><pre>Skälen till att spara i allemanssparandet och\r\nallemansfonder är så att säga också att det kan\r\nsägas ge till resultat en omfördelning av pengarna,\r\noch en sådan omfördelning har också skett.</pre><pre>Jag begärde ordet för att Hegeland sade att vi har\r\ntänjt på beslutet. Okej, vi har tänjt åt ett håll: Vi\r\nhar betalat tillbaka det tidigare än vad som var sagt.</pre><pre>Anf. 22 CARL FRICK (mp):</pre><pre>Fru talman! Det här är egentligen en ganska\r\nintressant debatt. Kjell-Olof Feldt har tydligen\r\nblivit den mest populära personen i Sveriges\r\nriksdag. Jag tror inte att han någonsin tidigare blivit\r\nså citerad som i dessa dagar. Aldrig trodde jag väl\r\natt han skulle bli så populär i borgerliga kretsar.\r\nMan skulle nästan kunna tro att han pretenderade\r\npå att bli kommande borgerlig finansminister med\r\ntanke på all den glädje med vilken han här citeras\r\noch med tanke på all den klokskap som han i dessa\r\ndagar uppenbarligen representerar jämfört med all\r\nden dumhet som han tidigare representerade. Jag\r\när inte här för att försvara Kjell-Olof Feldt, men jag\r\ntycker att det är intressant att iaktta hans\r\nutomordentligt stigande populäritet. Det är möjligt\r\natt han är mindre populär bland\r\nsocialdemokraterna -- det vet jag inte.</pre><pre>Tvångssparandet var ju ett sätt att dra in pengar --\r\nvi hade då en överhettning i den svenska ekonomin.\r\nGrunden var att man skulle göra något åt den, och\r\ndå var det moms och arbetsgivaravgifter man hade\r\ntänkt sig. Det tyckte vi i miljöpartiet inte var någon\r\nbra lösning. Vi ville gärna vara med och försöka\r\ndämpa ekonomin, men vi ville att det skulle ske på\r\nett grönare sätt, nämligen genom att vi fick en\r\nmiljöinriktning på politiken. För vår del innebär\r\ndet att se till att göra sådant som förstör miljön\r\ndyrare. Sådana var inte grundförslagen, och\r\ntvångssparandet har inte alls den verkan. Därför\r\navvisade vi det förslaget.</pre><pre>Det är naturligtvis alldeles utomordentligt att man\r\nnu har kommit till insikt om att de här medlen skall\r\nbetalas tillbaka, och det snabbare än vad som från\r\nbörjan planerades. Vi ställer oss då bakom att man\r\nfaktiskt skall ge tillbaka de här pengarna så fort som\r\ndet över huvud taget går till människorna. Vi hade\r\ngärna velat att det skulle ske före sommaren, men\r\ndet var av administrativa skäl inte möjligt. Nästa\r\ntidpunkt är då när människor får sin\r\nskatteåterbäring. Det är den sista tänkbara\r\ntidpunkt då det här borde ske. Vi tycker att det är\r\nbedrövligt att majoriteten inte kan ställa upp på\r\ndet.</pre><pre>Jag reagerar på ett litet lustigt uttryckssätt av\r\nGunnar Björk. Han sade att om man hade tagit ut\r\ndet här som moms hade det varit räddningslöst\r\nförlorat. Det tycker jag är litet egendomligt. Det\r\ninnebär att han har en syn på skatter som närmast\r\nen stöld. Det betyder att han anser att de pengar\r\nsom man tar in på skatter över huvud taget inte\r\nanvänds till någonting vettigt. I så fall undrar jag\r\nvad centern har för skattepolitik. Jag tycker att\r\nGunnar Björk skall förklara vad han menar med att\r\npengarna är räddningslöst förlorade. Han sade\r\ntidigare också att skatter inte återgår. Jag trodde\r\nfaktiskt att de återgick till försvar, skolor, vägar,\r\nsjukvård och en väldig massa annat. Det här är\r\ntydligen en ny filosofi från centerns sida.</pre><pre>Jag ställer mig bakom våra reservationer men för\r\ntids vinnande yrkar jag inte bifall till dem.</pre><pre>Anf. 23 GUNNAR BJÖRK (c):</pre><pre>Fru talman! Frick har tydligen inte läst våra\r\nskattemotioner. Det råder ingen oklarhet på den\r\npunkten. Vad jag menade var naturligtvis att det\r\nhär var ett unikt tillfälle, eftersom pengarna här går\r\ndirekt tillbaka till dem som har betalat in dem.</pre><pre>Anf. 24 CARL FRICK (mp):</pre><pre>Fru talman! I så fall har Gunnar Björk uttalat sig\r\nmycket slarvigt här i kammaren. Man kan bibringas\r\nuppfattningen att centern betraktar skatter som\r\nnågot slags stöld när det sägs att pengarna aldrig\r\nåtergår. Jag hoppas att han inte har den\r\nuppfattningen.</pre><pre>Anf. 25 GUNNAR BJÖRK (c):</pre><pre>Fru talman! Ordet stöld har jag aldrig använt.</pre><pre>Överläggningen var härmed avslutad.</pre><pre>(Beslut fattades efter 6 §.)</pre><pre>5 § Allmän kulturverksamhet, m.m.</pre><pre>Föredrogs</pre><pre>kulturutskottets betänkanden</pre><pre>1990/91:KrU20 Allmän kulturverksamhet m.m.\r\n(prop. 1990/91:100 delvis) samt</pre><pre>1990/91:KrU21 Ersättningar och bidrag till\r\nkonstnärer (prop. 1990/91:100 delvis).</pre><pre>Anf. 26 LARS AHLMARK (m):</pre><pre>Fru talman! Herr kulturminister! Ärade\r\nbortskyndande ledamöter av finansutskottet! Ni\r\nkan gott stanna en stund och lära er något om\r\nkulturpolitik -- det tror jag att ni kan behöva.</pre><pre>Som blomstren skifta i det gröna,</pre><pre>så skiftar diktens lätta här.</pre><pre>I många former trivs det sköna,</pre><pre>och skönt är allt som snillrikt är.</pre><pre>Kulturen skall präglas av frihet, mångfald och\r\nkvalitet. Friheten är konstnärens frihet att verka\r\nefter sina egna intentioner men också allmänhetens\r\nfrihet att välja ur ett rikt kulturutbud. Mångfald är\r\nen förutsättning för den friheten. Kvalitet på\r\nkulturområdet främjas av en levande\r\nkulturtradition, av god undervisning och av en fri\r\ndebatt.</pre><pre>Med politiska insatser skapas ingen kultur men i\r\nbästa fall ett mer kreativt kulturklimat. Det\r\nförutsätter att kulturen ses som ett värde i sig och\r\ninte görs till ett instrument för partipolitiska\r\nsträvanden eller utsätts för annan styrning.</pre><pre>De kulturpolitiska mål som slogs fast av riksdagen\r\n1974 var tämligen okontroversiella. De har ändå på\r\nett värdefullt sätt fokuserat kulturdebatten till vissa\r\nviktiga punkter. Samtidigt har andra aspekter\r\ndärmed kommit i bakgrunden. Det gäller inte minst\r\nkvalitetsfrågorna och problemen kring\r\nkulturskaparnas villkor. Från borgerligt håll har vi\r\ndärför under en rad år begärt att behovet av en\r\nkomplettering av målen för kulturpolitiken prövas.\r\nVi framför detta önskemål även i år.</pre><pre>Ett lands kulturklimat beror på mycket annat än\r\nden förda kulturpolitiken. Internationella\r\nkontakter som låter idéer, människor och samtida\r\nkonstverk röra sig fritt över gränserna är avgörande\r\nför den kulturella utvecklingen.</pre><pre>Samarbetsstävandena i Europa får långtgående\r\neffekter inte endast på det ekonomiska, utan också\r\npå det kulturella området.</pre><pre>Men vi får inte byta en nationell till en europeisk\r\nslutenhet. Impulser från Fjärran Östern, Afrika,\r\nNord- och Sydamerika har under århundraden\r\nberikat vår kultur. Öppenheten mot den övriga\r\nvärlden är oförändrat viktigt i ett europeiskt\r\nsamarbete.</pre><pre>Fria media är en annan förutsättning för ett\r\nkultursamhälle. Att Nordsat -- det fria nordiska\r\nradio- och TV-utbytet -- sköts i sank, delvis med\r\nhjälp av kortsynta kulturskapare, var tragiskt ur\r\nnordisk synvinkel. Nu växer dock fram -- inom\r\nSverige -- den mångfald på radio- och TV-området\r\nsom är nödvändig för en öppen debatt. Författare,\r\nmusiker och andra kommer att få lättare att nå sin\r\npublik.</pre><pre>Barnens kultursyn grundläggs i hemmet. En\r\nfamiljepolitik som ger möjligheter till goda\r\nkontakter mellan generationerna och som\r\nrespekterar människors rätt att själva forma sin\r\ntillvaro är därför också god kulturpolitik.</pre><pre>Förskola och skola har avgörande betydelse för\r\nbevarandet av en levande kulturtradition. Goda\r\ngemensamma kunskaper för alla kan väl\r\nkombineras med att varje individ ges möjligheter\r\natt utveckla sina bästa förutsättningar. Kultur i\r\nskolan är inte ett utanverk som berör enstaka\r\nämnen eller projekt -- den skall inte läggas till, utan\r\ngenomsyra undervisningen. En nedrustning av\r\nskolan är en nedrustning av kulturen.</pre><pre>Går jag över till den egentliga kulturpolitiken kan\r\nman konstatera att socialdemokraterna är vänner\r\nav en starkt centralistisk modell. De har tilldelat\r\nstatens kulturråd en mycket dominerande roll. När\r\ndet regionala kulturlivet successivt förstärks har\r\ndetta inte lett till att kulturrådets roll tonats ner.\r\nTvärtom ökade förra året de regionala museernas\r\nberoende av kulturrådet. Även de centrala\r\nmuseerna tvingades att bli kulturrådets\r\nsupplikanter i fråga om utvecklings- och\r\nforskningspengar.</pre><pre>Från moderat sida har vi större förtroende för\r\nkulturinstitutionerna själva än för kulturrådet då\r\ndet gäller att bedöma vad som är bra verksamhet\r\nvärd att prioritera. Vi anser därför att fördelningen\r\nav statliga medel till regionala museer bör skötas av\r\ndem själva genom en samarbetsorganisation. På\r\nmotsvarande sätt kan t.ex. de regionala teatrarna\r\noch de fria grupperna få förtroende att ordna sin\r\ninbördes medelsfördelning.</pre><pre>Även i övrigt kan kulturrådets bidragsfördelande\r\nuppgifter tas över av andra, från staten fristående\r\norgan med särskild sakkunskap -- akademier t.ex.\r\nDärmed främjas mångfald och kvalitet på en friare\r\nkultursektor. Kulturrådet kan avskaffas.</pre><pre>Den stela konstruktionen med grundbelopp bör\r\nockså ses över. Inte minst på musikområdet, där två\r\nbidragssystem förekommer parallellt, blir\r\nresultatet svåröverskådligt. Ett nytt bidragssystem\r\nsom ger ökad regional rättvisa och större inflytande\r\növer medlen för mottagarna själva bör införas. Det\r\när beklagligt att regeringen inte haft kraft att ta itu\r\nmed den frågan.</pre><pre>Kulturell verksamhet vinner på att ha flera\r\ninkomstkällor. En betydande del av kulturens\r\nkostnader betalas av enskilda människor i egenskap\r\nav bokköpare, biobesökare, och kunder hos\r\nkonstnärer. Det offentligas insatser är avgörande\r\ninom andra områden: fornminnesvård, teater och\r\nmuseer. Två andra källor skall jag särskilt nämna;\r\nsponsring och kulturfonder.</pre><pre>Det vore naivt att tro att sponsring kan ersätta\r\nandra inkomster. Men den kan ge värdefulla\r\ntillskott som möjliggör turnéer, mer påkostade\r\nuppsättningar eller utställningar, dyrbara gästspel\r\noch liknande ting som kanske inte ryms inom\r\nordinarie budget.</pre><pre>Särskilt värdefull blir sponsring om den kombineras\r\nmed fördjupade kontakter mellan kulturinstitution\r\noch företag. Så kan t.ex. anställda och kunder i ett\r\nsponsrande företag besöka en teaterföreställning\r\nmen även träffa skådespelare och diskutera pjäs\r\neller teaterns villkor.</pre><pre>Den kyliga inställning till sponsring som funnits och\r\ni viss utsträckning alltjämt finns hos de socialistiska\r\npartierna har tyvärr kostat kulturen mycket pengar.\r\nMan kan inte bjuda med armbågen och tro att\r\nsponsorer strömmar till. Det måste etableras en\r\nömsesidig positiv relation.</pre><pre>Från moderat sida har vi fört fram tanken på\r\nkulturfonder. Många enskilda personer och små\r\nföretag som inte skulle komma på idén att sponsra\r\nen viss verksamhet vill ändå gärna stödja kulturen --\r\nkanske en sektor som musik eller den egna\r\nhembygdens konstutövare. Sådana bidrag skulle\r\nkunna kanaliseras genom fonder som stöddes av\r\nstaten i relation till de privata insatserna.\r\nRegeringen har haft i uppdrag att se på frågan, men\r\nlikgiltigt skjutit den ifrån sig.</pre><pre>Den lönebidragsreform som riksdagen fattat beslut\r\nom har klara fördelar, men riskerar också att få icke\r\navsedda negativa effekter. Det gäller situationen\r\nför de kulturinstitutioner som i stor utsträckning\r\nblivit beroende av de lönebidragsanställdas\r\ninsatser. Kostnaderna kommer vid\r\npersonalomsättning att stegvis öka och rätt snart bli\r\nsvårhanterliga. Här behövs ett snabbt initiativ från\r\nregeringens sida, det är kulturutskottet enigt om.\r\nVi och centern har önskat markera frågans vikt\r\ngenom ett tillkännagivande.</pre><pre>Låt mig säga ett par ord om det helhetsintryck årets\r\nbudgetproposition på kulturområdet ger innan jag\r\ngår över till några budgetfrågor. Under gälla\r\ntrumpetstötar gick socialdemokraterna för två år\r\nsedan ut och aviserade en reformperiod för\r\nkulturen. I år skulle tredje och sista steget tas. Men\r\ndärav blev föga. Även uttryckliga löften från förra\r\nåret har svikits.</pre><pre>Speciellt har de regionala institutionerna blivit\r\ndragna vid näsan. Det gäller grundbelopp till\r\nteater-, dans- och musikinstitutionerna och 125\r\ngrundbelopp till museerna. För att klara en\r\nblygsam satsning på kulturskaparna blev Svenska\r\nriksteaterna av med ett tjugotal miljoner. Om de\r\npengarna har det sedan varit en danse macabre där\r\nman i pressen kunnat läsa att besparingen först\r\nflyttades till Operan och Dramaten. sedan till\r\nkulturrådet.</pre><pre>Vem som till sist blir sittande med denna kulturens\r\nSvarte Petter är svårt att räkna ut. Men om 20\r\nmilj.kr i en budget på över 450 000 milj.kr. vållar\r\nen sådan uppståndelse och ger upphov till så många\r\nalternativa nedskärningar frågar man sig om\r\nsocialdemokraterna längre tror på sin egen\r\nkulturpolitik.</pre><pre>Något har kulturutskottet kunnat rätta till i\r\nefterhand av regeringens missgrepp. Men det gäller\r\ninte allt det som lovades ut av regeringen förra året.\r\nSå gick för Bengt Göransson beslutsamhetens\r\nfriska hy i eftertankens kranka blekhet över.</pre><pre>I den moderata partimotionen har vi slagit fast att\r\nvåra förslag syftar till</pre><pre>att  stärka kulturskaparnas situation,</pre><pre>att  skapa mer likvärdiga villkor för skilda\r\nintressenter på kulturområdet,</pre><pre>att  ge bidragsmottagare större inflytande över\r\nfördelning och disposition av medlen,</pre><pre>att  ge kulturpolitiken en mer långsiktig inriktning\r\noch</pre><pre>att  nå kulturpolitiska mål genom åtgärder även på\r\nandra samhällsområden.</pre><pre>Den sista punkten berörde jag när jag tog upp\r\nhemmen, förskolan, skolan och massmedia. En\r\nmer långsiktig inriktning innebär bl.a. fördjupade\r\ninternationella kontakter men också något så\r\nelementärt som att utställda löften skall infrias.\r\nBidragsmottagarna ges ett större inflytande över\r\nmedlen i den fördelningsmodell jag skisserat och\r\nsom skulle ersätta mycket av kulturrådets arbete.</pre><pre>Mer likvärdiga villkor för skilda intressenter får\r\nman genom att inte prioritera Arbetets museum på\r\nandra museers bekostnad, inte rikskonserter\r\nframför andra fonogramproducenter, inte\r\nKonstfrämjandet framför Svenska\r\nKonstföreningars Riksförbund, inte kultur på\r\narbetsplatsen framför annan kulturverksamhet och\r\ninte kommuner som misskött sina bibliotek framför\r\ndem som skött sina. Exemplifieringen ger en bild av\r\nhur socialdemokratisk kulturpolitik vill låta stödet\r\nockså styra.</pre><pre>I detta sammanhang vill jag nämna den\r\negendomligheten att medel till\r\nlänsbildningsförbunden m.fl. beräknats under\r\nanslaget Bidrag till utvecklingsverksamhet inom\r\nkulturområdet och inte under Bidrag till\r\nfolkbildning vilket varit naturligt. Den saken bör\r\nrättas till.</pre><pre>Återstår så punkten om att stärka kulturskaparnas\r\nsituation. Därmed kommer jag in på det andra\r\nbetänkande som vi behandlar i denna debatt,\r\nnämligen ersättningar och bidrag till konstnärer.\r\nNu avgörs inte kulturskaparnas villkor i första hand\r\nav statens bidrag. De beror på mycket annat: det\r\nallmänna kulturklimatet, möjligheterna att\r\npublicera sig och framträda i etermedia,\r\nskattepolitiken gentemot konstnären men också\r\ngentemot den potentielle köparen,\r\nkulturinstitutionernas resurser för inköp osv.</pre><pre>Skattepolitiken behandlas i annat sammanhang.\r\nMen det bör understrykas att frågor om avdragsrätt\r\noch kvittningsrätt, moms och skattesatser kan\r\navgöra kulturskaparnas liksom så många andras\r\nmöjligheter att leva på sitt arbete.</pre><pre>Kulturskaparna får således inte ses som\r\nunderstödstagare beroende av statens välvilja. Men\r\ndet hindrar inte att inkomstgarantier och stipendier\r\nkan ha stor betydelse. Regeringens förslag\r\npräglas -- trots talet om en satsning på\r\nkulturskaparna -- av stor återhållsamhet.</pre><pre>Märkligt är att man inte infriat riksdagens direkta\r\nbeställning från 1988/89 om sex nya\r\ninkomstgarantier 1991/92 som ett led i en total\r\nförstärkning på 20 garantirum under en\r\ntreårsperiod. En sådan småsnålhet verkar vara\r\nuttryck för ren motvallsmentalitet i kanslihuset. Nu\r\nhar riksdagen lagt till de felande fem\r\ngarantirummen, men nog var det en onödig nesa för\r\nkulturministern.</pre><pre>Vidare föreslår utskottet att 15 nya\r\nlångtidsstipendier inrättas. De skall utgå under tio\r\når och motsvara tre basbelopp. Utskottets\r\nsocialdemokrater reserverar sig såväl mot detta\r\nsom mot de extra inkomstgarantierna.</pre><pre>Låt mig slutligen beröra frågan om en särskild\r\navgift alternativt skatt på vidareförsäljning av\r\nkonst. Frågan om en upphovsrättslig avgift av detta\r\nslag prövas av regeringskansliet. Här bör en\r\nsamordning med utvecklingen i Europa i övrigt ske.\r\nMan kan dock konstatera att en sådan avgift i första\r\nhand tillför redan framgångsrika konstnärer nya\r\nmedel.</pre><pre>Att införa en kulturpolitiskt motiverad skatt på\r\nvidareförsäljningen för att få medel till insatser för\r\nkonstnärer vore helt fel. Konstmarknaden går upp\r\noch ner -- just nu verkar den rätt punkterad. Den\r\nkan inte dräneras på mer än några få miljoner till\r\nhög administrativ kostnad och till skada för den\r\nseriösa konsthandeln. Om staten vill utöka stödet\r\ntill bildkonstnärerna skall det naturligtvis ske direkt\r\növer statsbudgeten, inte via en ny punktskatt.</pre><pre>Jag började med Tegnér. Låt mig sluta på samma\r\nsätt.</pre><pre>För den bleka nöd</pre><pre>stäng min dörr igen!</pre><pre>Giv mig tak och bröd,</pre><pre>kläder, och en vän;</pre><pre>att den höga himlakraft ej rymmer</pre><pre>ur mitt bröst för jordiska bekymmer.</pre><pre>Fru talman! Med det anförda ställer jag mig bakom\r\nde reservationer i kulturutskottets betänkande 20\r\noch 21 som har moderata undertecknare. Jag yrkar\r\nbifall till reservationerna 1 och 16 i betänkande 20\r\noch reservation 8 i betänkande 21.</pre><pre></pre><pre>Anf. 27 LARS ERNESTAM (fp):</pre><pre>Fru talman! Ett fritt och vitalt kulturliv är\r\nnödvändigt för att ge stimulans och motverka de\r\nkrafter som vill förleda människor till passivitet och\r\nrädsla. Delaktighet i kulturlivet stärker fantasi,\r\nkänsla, tolerans och glädje och skapar ett\r\nmänskligare samhälle. Det säger vi i folkpartiet\r\nliberalernas partimotion. Vi säger också att i en\r\nliberal kulturpolitik måste ständigt den skapande\r\nmänniskan försvaras.</pre><pre>Statens engagemang i kulturpolitiken vilar på de\r\nkulturpolitiska mål som fastställdes 1974 och som\r\nockså vi ställt upp för. De målen har varit en bra\r\ngrund för kulturlivet. Men detta innebär inte att\r\nfullt samförstånd råder om kulturpolitikens\r\ninriktning.</pre><pre>Ibland, fru talman, tycker jag mig kunna se att i\r\nkultursektorn verksamma prioriterar ett eller ett\r\npar av dessa mål så starkt att de kan bli något av en\r\ngökunge som tränger ut de andra målen ur boet.</pre><pre>Socialdemokraterna betonar ofta -- ibland på ett,\r\nsom jag vill säga, reflexmässigt negativt sätt -- målet\r\nom insatser mot kommersialismens negativa\r\nverkningar. Förvisso är det så att ett aktivt kulturliv\r\när en motkraft och skall vara en motkraft mot\r\nkommersialismen, men en reflexmässigt negativ\r\ninställning kan också skada kulturen. Vår\r\ndiskussion i dag kring sponsring är ett exempel på\r\ndet.</pre><pre>Ett annat mål som ofta diskuteras är insatserna för\r\neftersatta grupper. I en ambitionsiver att alla skall\r\nvara delaktiga i samma kulturupplevelser\r\nmotverkas ibland det goda syftet. I stället för\r\nstimulans åt deltagarna kan avstånd skapas och en\r\nimmunitet som inte hade kommit till stånd om\r\nkontakterna med människorna varit så att säga\r\nnedåt och uppåt i stället för motsatsen uppifrån och\r\nner. Ett aktivt kulturliv skapas inte genom dekret\r\nfrån kulturråd eller andra statliga myndigheter.</pre><pre>Jag kan också säga på det lokala planet att ett aktivt\r\nkulturliv skapas inte av dekret från kulturnämnder,\r\nenbart styrda från socialdemokraternas\r\nkulturförening.</pre><pre>Kulturengagemanget måste ha lokala rötter och\r\nfrån de rötterna frodas, utvecklas och växa upp.</pre><pre>Socialdemokraterna vill, som jag sade, gärna\r\nuppifrån styra och rikta kulturlivet mot de delar av\r\nde kulturpolitiska målen som man, såsom jag\r\nbedömer det, upplever som mer angelägna än\r\nandra mål.</pre><pre>Vi liberaler betonar mer de enskilda människornas\r\nmöjligheter att i ett fritt kulturskapande göra\r\nsynliga nya tankar och ideér som frigör människorna\r\ni konstnärligt skapande.</pre><pre>Här kan dock kritik komma, och jag vill säga att det\r\nsynsättet inte står i motsats till målen att göra fler\r\ndelaktiga i kulturlivet.</pre><pre>Fru talman! Folkpartiet, moderaterna och centern\r\nhar i en kortfattad reservation redovisat mål för\r\nkulturpolitiken. Jag yrkar bifall till den\r\nreservationen. Den är kortfattad, men bakom den\r\nfinns, i motionerna, en bred belysning av\r\nkulturpolitikens inriktning. Liksom tidigare år\r\nsäger man att det finns skäl att komplettera de\r\nkulturpolitiska målen med synpunkter om\r\nmångfald och konstnärlig kvalitet, liksom att\r\nmöjligheter skall finnas för ett allsidigt kulturliv\r\növer hela landet. Med allsidigt behöver då inte\r\nmenas likformigt. Utformningen av kulturlivet\r\nmåste framspringa ur lokal inspiration och inte,\r\nsom jag har sagt, genom statliga direktiv.</pre><pre>Riksdagen anvisar pengar. Därför är det naturligt\r\natt våra diskussioner i stor utsträckning gäller\r\nanslagsramar och budgetbelopp. Bakgrunden till\r\nden diskussion som har varit så akut det här året är\r\natt regeringen inte har fullföljt de löften som\r\nställdes ut förra året. Kulturutskottet har rättat till\r\nen del av bristerna.</pre><pre>Mera principiellt allvarlig än frågan om pengarna --\r\ndet är egentligen inte fråga om så mycket pengar,\r\ndet har också Lars Ahlmark sagt -- är frågan om\r\nvilka signaler som ges till det lokala kulturlivet.\r\nKulturlivet är hotat. Jag har visserligen kritiserat\r\nensidighet och sagt att vi skall ha variation och\r\nmångfald i kulturlivet, men jag upplever att man på\r\nnågot sätt från statens sida har tryckt på regionerna\r\natt de skall aktivera sig, starta institutioner och att\r\nresurser skall fram. Landsting och kommuner har\r\nställt upp, men sedan kommer reträtten. Det är det\r\nallvarliga med att 300 miljonersprogrammet inte\r\nhar fullföljts.</pre><pre>Som jag sade har kulturutskottet täppt igen några\r\nav de hål som finns i kulturministerns förslag. I det\r\narbetet har folkpartiet liberalerna tagit aktiv del\r\ntillsammans med de övriga oppositionspartierna.\r\nNu inrättas långtidsstipendier för konstnärer. Det\r\nskall bli flera inkomstgarantier, vilket redan har\r\nnämnts. Riksteatern får 20 miljoner mera än vad\r\nkulturministern föreslog. Kulturmiljövården får 10\r\nmiljoner osv. Jag kan nämna flera förstärkningar,\r\nmen den här diskussionen får vi ta successivt under\r\ndagens debatt när vi diskuterar kulturbudgeten.</pre><pre>Folkpartiet liberalerna har i sitt snäva\r\nbudgetalternativ prioriterat kulturfrågorna.\r\nSammanlagt har vi föreslagit förstärkningar -- jag\r\nräknar då även in filmfrågorna -- på ca 100 miljoner.\r\nVi har inte fått igenom allt, och jag vill kortfattat\r\nkommentera några av reservationerna i\r\nbetänkande nr 20.</pre><pre>För att kunna skrapa ihop pengar till Riksteatern\r\nhar socialdemokraterna och vänsterpartiet tagit 2\r\nmiljoner från kulturrådet, som skulle användas till\r\nsärskilda projekt. Denna indragning kan komma\r\natt drabba folkmusik, dans, amatörkultur m.m. Vi\r\ntycker att det är beklagligt att partierna låter\r\nteckningen av hålet för Riksteatern gå ut över bl.a.\r\namatörorganisationerna. Det indragna beloppet är\r\ninte särskilt stort, det erkänner jag. Men frågan har\r\nmycket stor principiell betydelse. Därför yrkar jag\r\nbifall till reservation nr 19.</pre><pre>Fru talman! Jag vill ägen säga några ord om\r\nsponsring. I svensk politik i dag står\r\nsocialdemokraterna för fasthållandet av gamla\r\nstelbenta uppfattningar. Det har gällt enskilda\r\ninitiativ inom barnomsorg och vård, men det gäller\r\nockså kultursektorn. Vad är det för fel? Varför ser\r\nman inte sponsring som en vitamininjektion för\r\nkulturlivet? Är det ordet sponsring man är rädd\r\nför? Vore det bättre om man sade att kulturlivet\r\nmår väl av donationer och ekonomiskt engagemang\r\näven från enskilda företag? Sponsring kan aldrig\r\nkan bli ett huvudalternativ för finansiering av\r\nkultursektorn. Det är inte fråga om att\r\nskådespelare och bibliotekarier t.ex. skall gå med\r\nVolvoemblem på bröstet. Volvo betyder jag rullar.\r\nDet vore naturligtvis inte så trevligt att gå med\r\nsådana emblem. Men det är inte detta frågan gäller.\r\nFrågan gäller att stimulera donationer och speciella\r\ninsatser. Socialdemokraterna är ståndaktiga\r\ntennsoldater i en värld som förändras. Men, fru\r\ntalman, socialdemokraterna kommer att få byta fot\r\näven på det här området på samma sätt som man\r\nhar fått göra när det gäller reklam i TV och enskilda\r\ninitiativ inom barnomsorgen. Jag yrkar bifall till\r\nreservation nr 10.</pre><pre>Jag vill också säga något om det betänkande som\r\ngäller konstnärernas villkor. Konstnärerna har\r\nväntat länge på de förslag som nu föreligger.\r\nRegeringen föreslår att anslag tas upp för\r\nvisningsersättning. Det är bra att det förslaget nu\r\nhar kommit till riksdagen. Vår kritik i det avseendet\r\nhar gällt att kulturministern har låtit det här\r\nanslaget gå ut över andra delar av kultursektorn.\r\nNu är det glädjande att kulturutskottet har lyckats\r\nförstärka konstnärsstödet med femton\r\nlångtidsstipendier och fem inkomstgarantier. Från\r\nfolkpartiet liberalernas sida hade vi önskat dubbelt\r\nså många stipendier, men vi ser det ändå som en\r\nframgång att försöksverksamheten med dessa\r\nstipendier kommer i gång. Vi ser utskottets förslag\r\nsom en god början. Jag yrkar avslag på de\r\nsocialdemokratiska reservationerna nr 10 och 11\r\nsamt följdreservationen nr 12 och i övrigt bifall till\r\nhemställan i utskottets betänkande med undantag\r\nav det avsnitt som gäller reservation 3 om\r\nhusartister som jag yrkar bifall till.</pre><pre>Folkpartiet liberalerna anser att det är angeläget att\r\nförsöksverksamhet får påbörjas med anslag för 20\r\ns.k. husartister. Ett bifall till det anslaget skulle ge\r\nlovande artister möjlighet att utveckla sin konst\r\nunder den tid de jobbar för att bli etablerade.</pre><pre>Anf. 28 JAN HYTTRING (c):</pre><pre>Fru talman! Det vore en överdrift att påstå att\r\nvårens kulturdebatt har präglats av någon lyrisk\r\nstämning. Av naturliga skäl har den präglats av\r\nanslagsfrågor, där man från olika håll har uttryckt\r\nstora bekymmer. Det gäller centrala institutioner,\r\nlokala föreningar, regionala teatrar och praktiskt\r\ntaget överallt där man ger medborgarna\r\nkulturupplevelser.</pre><pre>Det har inte blivit plats för någon mer\r\nframåtsyftande idédebatt. Det beklagar vi från\r\ncenterns sida. En idédebatt måste föras om vi skall\r\nkunna utveckla förutsättningarna för en god kultur\r\nsom gäller hela vårt land.</pre><pre>I den pressdebatt som har pågått har det stundtals\r\nblivit en stor fixering vid några institutioners behov.\r\nDäremot har man glömt bort hela den breda\r\nkulturgärning som utförs i vårt land. I denna\r\nverksamhet deltar mångamänniskor -- aktivt som\r\nutövare eller som åskådare, som finner stort nöje i\r\natt ta del av kulturutbudet.</pre><pre>Det blev en konstig debatt eftersom det utlovade\r\ntreårsprogrammet inte fullföljdes i\r\nbudgetpropositionen. All planering och alla\r\nutfästelser som hade gjorts ifrån dem som hade att\r\nfördela medel kom på skam. Det blev en förtvivlan\r\ni stället för en framåtsyftande planering och ett\r\nfullföljande av de planer man hade fastställt. Det\r\nblev naturligtvis mycket diskussioner om hur man\r\nskulle kunna försöka att rätta till den uppkomna\r\nsituationen. Jag kan nu med glädje konstatera att\r\ntill mycket stora delar har kulturutskottet rättat till\r\nden snedbild som blev resultat av\r\nbudgetpropositionen.</pre><pre>Det fattas emellertid viktiga bitar, och på dessa\r\nområden har vi från centerns sida avgivit\r\nreservationer, som jag kommer att kommentera\r\nlängre fram i mitt anförande.</pre><pre>Vi har kunnat konstatera att också\r\nregeringspartiets representanter i utskottet har\r\nvarit besjälade av att i möjligaste mån fullfölja\r\ntreårsprogrammet. Det borde glädja\r\nkulturarbetarna att det på väldigt många punkter\r\nrått stor enighet.</pre><pre>Den här vårens debatt tycker jag också visar det\r\nberättigade i de krav som centern under flera år fört\r\nfram, dvs. att man inte i så stor utsträckning som i\r\ndag sker borde knyta kulturdebatten direkt till en\r\nbudgetproposition och till anslagsfrågor. I stället\r\nborde vi ha en idédebatt, och de beslut som\r\nföranleddes av denna skulle fattas av riksdagen. Till\r\ngrund för diskussionen skulle ligga förslag till en\r\ntreårsbudget för kulturen. Den idédebatten bör inte\r\nläggas i omedelbar anslutning till behandlingen av\r\nbudgetpropositionen. I riksdagen borde vi\r\ndiskutera de framlagda idéerna och förslagen till\r\nutveckling av kulturen och därvid göra\r\nprioriteringar på olika satsningar. En sådan ordning\r\nskulle vara en klar fördel, och jag anser som sagt,\r\nfru talman, att den här vårens debatt mycket väl\r\nunderstryker det kravet. Den visar hur riktigt det\r\nvore att ha en sådan diskussion på grundval av ett\r\nförslag till en treårsbudget, oavsett vilken regering\r\nsom sitter.</pre><pre>I reservation 1 till betänkande nr 20 tas frågan om\r\nde kulturpolitiska målen upp. Den reservationen är\r\ngemensam för centern, folkpartiet och\r\nmoderaterna. Det kan naturligtvis behövas en\r\ngenomgång och kompletteringar av de\r\nkulturpolitiska mål som i stor enighet fastställdes\r\n1974. Mycket har hänt, och många anser att det inte\r\när alldeles säkert att dessa mål har uppfyllts på ett\r\nsådant sätt att alla kan känna sig nöjda och belåtna.</pre><pre>Vi har från centerns sida krävt en utvärdering av\r\nhur de kulturpolitiska målen har uppfyllts. Det har\r\nskett en utvärdering i Europasamarbetet, men vi\r\nsom här har ansvaret för att ge goda betingelser för\r\nkulturens utveckling måste själva kunna göra en\r\nutvärdering och företa de justeringar som kan bli\r\nnödvändiga när man ser resultatet av en sådan\r\nutvärdering.</pre><pre>Den fråga man kan ställa till socialdemokraterna är\r\nnaturligtvis om de är rädda för en sådan\r\nutvärdering, rädda för att den skulle komma att ge\r\nresultat som visar att man inte kan vara så nöjd som\r\nman gav uttryck för när man såg resultatet av\r\nutvärderingen i Europasamarbetet. Om resultatet\r\nav en utvärdering på något sätt skulle bli negativt,\r\när det naturligtvis all anledning att man rättar till\r\ndet som har gått fel. Vi kanske inte är så bra på att\r\nsprida kultur till alla delar av vårt land som vi i vissa\r\nsituationer vill göra gällande.</pre><pre>Kulturen är mycket viktig för den regionala\r\nutvecklingen. Det visar sig alltmer att en god kultur\r\nsom ger möjligheter till många upplevelser har\r\nbetydelse både för arbete och för bosättningen, och\r\nden förhindrar faktiskt också folkomflyttningar,\r\nnågonting som vi har upplevt tillräckligt av.\r\nFolkomflyttningar som beror på otrivsel, dåliga\r\nbostäder eller, vilket är det vanligaste, brist på\r\narbete, är någonting som vi har all anledning att\r\nmotverka.</pre><pre>De som arbetar med näringspolitik kommer på ett\r\ntidigt stadium in på utbildningspolitiken men även\r\npå kulturpolitiken. Vad är det på den här orten som\r\nskulle kunna intressera mig och som skulle få mig\r\natt välja att bo och arbeta på den här orten framför\r\nandra? Vilka aktiviteter finns det här för barnen\r\noch vad har man för möjligheter att få del av\r\nkultur? Sådana frågor kommer upp mycket tidigt\r\nnär människor diskuterar var de skall bosätta sig\r\noch ta ett arbete.</pre><pre>På denna punkt föreslår vi ett tillkännagivande till\r\nregeringen. Ett sådant riksdagsuttalande skulle ha\r\nbetydelse inte bara för statsmakternas\r\nkultursatsningar, utan det skulle givetvis också vara\r\nett stöd för många regioner som verkligen gör stora\r\nsatsningar på kulturen.</pre><pre>Från centerns sida tar vi också upp diskussionen om\r\nett nationellt ansvar för\r\nRiksteatern,Riksutställningar. Avsikten med den\r\nkonstruktionen var att man skulle ta ett stort ansvar\r\nför kulturens utveckling i landet. Det har man\r\nockså delvis gjort, men bilden har delvis förändrats.\r\nVi i centern anser att Operan borde ges betydligt\r\nstörre möjligheter till turnéverksamhet. Det borde\r\ngöras större insatser än nu för att ge människor ute\r\ni landet möjligheter att se opera. Under förra\r\nsäsongen, då Operahuset renoverades, hade\r\nOperan en mycket uppskattad turnéverksamhet.\r\nMånga människor som tidigare aldrig hade haft\r\nmöjligheter att se opera fick nu denna möjlighet.\r\nMånga människor som bor långt ifrån Stockholm\r\nhar inte haft möjlighet att resa till Stockholm för att\r\nse operaföreställningar.</pre><pre>Vi framhåller i reservation 8 att nationalscenerna i\r\ndet här avseendet har ett stort ansvar. Andra\r\nföreträdare för centerpartiet kommer att senare\r\nunder debatten när det gäller andra delar av\r\nkulturen att utveckla vikten av ett nationellt ansvar\r\nför att kultursatsningar sprids över landet.</pre><pre>Frågan om sponsring har varit uppe i debatten.\r\nMan har säkerligen på sina håll en betydande\r\növertro på sponsring. Det har visat sig att sponsring\r\nkan vara någonting mycket svårt, särskilt sponsring\r\nav offentliga institutioner utan några regler. I\r\nreservation 11 kräver centern klara regler för\r\nsponsring av offentliga institutioner. Ett talande\r\nexempel är här sponsringen av Operan. Det var\r\nmycket hysch-hysch kring de avtalen, och vi tycker\r\natt avtal med offentliga institutioner inte skall vara\r\nhemliga. Det gäller alltså institutioner som får hela\r\nanslaget till sin verksamhet från statsmakterna efter\r\nriksdagsbeslut på förslag av regeringen. Om sådana\r\ninstitutioner får kompletterande inkomster genom\r\nsponsring skall det redovisas vilka villkor\r\nsponsorerna ställer för att bidra till verksamheten.\r\nJag tror att vi alla är överens om att sponsring inte\r\nskall utgöra grunden för en långsiktig verksamhet.\r\nSponsring skall kunna stödja tillfälliga\r\nverksamheter eller projekt som tillför kulturen\r\nnågonting nytt och utvecklar kulturen.</pre><pre>Ett enigt utskott har uttalat sitt bekymmer för vad\r\nsom händer inom kulturvärlden när villkoren för\r\nlönebidragsanställningen ändras. Vi känner alla till\r\natt kulturen i stor del av samhället -- det gäller både\r\ninstitutioner och föreningsliv -- är beroende av att\r\nlönebidragsanställning kan ske på goda\r\nekonomiska villkor för arbetsgivaren. Detta\r\nförändras nu, och det kommer att sätta kraftiga\r\nspår i Kultursverige. Därför har vi i en reservation\r\nkrävt att det skall vidtas åtgärder som hindrar dels\r\natt det blir fler lönebidragsanställda som aldrig\r\nkommer att få arbete -- det är den viktigaste\r\npunkten --, dels att det vidtas åtgärder, så att folk\r\nkan vara kvar i sina anställningar. Det måste finnas\r\nekonomiska villkor som gör att arbetsgivaren -- i\r\ndetta fall folkrörelser, institutioner m.fl. -- har råd\r\natt betala lönerna. Bidraget enligt de nya\r\nbestämmelserna måste bli tillräckligt stort,\r\neftersom det kan bli problem för de flesta på\r\nkulturområdet.</pre><pre>Herr talman! Sedan skall jag också beröra\r\nkulturutskottets betänkande 21. Betänkandet\r\nhandlar om bidrag till konstnärer. Man kan\r\nkonstatera att utskottsmajoriteten har tillstyrkt\r\nvissa värdefulla reformförslag beträffande\r\nkonstnärerna. Här finns det på några punkter\r\nreservationer från regeringspartiet. Som jag\r\ntidigare konstaterade finns det en mycket stor\r\nsamstämmighet i många av de frågor som berörs i\r\nbetänkandena, och det är naturligtvis bra för\r\nKultursverige.</pre><pre>Utskottet tillstyrker att 34 milj.kr. tillförs kulturen.\r\nDetta kan kanske tyckas vara litet jämfört med\r\nandra anslag. Men i detta fall rör det sig om ett\r\nbetydelsefullt belopp, och det går till mycket bra\r\nverksamhet. Det har inte varit utan svårighet som\r\nman fått fram medlen, men det här är som sagt\r\nmycket positivt för kultursektorn.</pre><pre>Herr talman! Jag yrkar bifall till reservationerna 3,\r\n7 och 19 i kulturutskottets betänkande 20 och till\r\nreservation 9 i kulturutskottets betänkande 21.</pre><pre>De centerpartister som sitter i kulturutskottet står\r\nnaturligtvis bakom reservationer på ett antal\r\npunkter, men med hänsyn till kammarens tidsbrist\r\nskall jag inte yrka bifall till dem. Jag konstaterar\r\nbara att vi centerpartister står bakom\r\nreservationerna. I övrigt yrkar jag bifall till\r\nutskottets hemställan.</pre><pre>Anf. 29 ALEXANDER CHRISOPOULOS\r\n(v):</pre><pre>Herr talman! Jag tror att man i dag har anledning\r\natt fråga sig vad det är som har hänt med\r\narbetarrörelsen. Vad beror det på att\r\narbetarrörelsen för en så motsägelsefull politik när\r\ndet gäller kulturen? Vad beror det på att\r\nsocialdemokratin å ena sidan har programmatiska\r\nmål och deklarationer och å andra sidan en praxis\r\nsom innebär någonting helt annat?\r\nSocialdemokratin skriver i sitt 90-talsprogram\r\nföljande:</pre><pre>''Kulturen kan vara en frigörande kraft, som\r\nstödjer och hjälper människorna till en bättre\r\nlivskvalitet. Men den kan också vara\r\nfördummande, konserverande och passiviserande.\r\nDen risken är särskilt stor i en situation då\r\nkonkurrensen mellan kvällstidningarna och allt fler\r\nTV-kanaler blir allt hårdare, och då löpsedlar och\r\nunderhållningsvåld brutaliserar den mänskliga\r\nsamvaron. Arbetarrörelsen måste inför 90-talet\r\nutforma en offensiv kulturpolitik. I\r\narbetarrörelsens ungdom sågs kulturen och\r\nkulturkampen som ett redskap för förändring.\r\nUnder senare år har arbetarrörelsens kulturpolitik\r\nfrämst handlat om att se till att god kultur ställs till\r\nmänniskors fria förfogande. Den uppgiften skall\r\nnaturligtvis fullföljas och drivas än hårdare --\r\ngenom bibliotek, folkbildning, studieförbund,\r\nm.m. Men arbetarrörelsen måste återupprätta\r\nkulturen som ett vapen och verktyg att förändra\r\nverkligheten. Arbetarrörelsen måste ta strid mot\r\nskräpkulturens och underhållningsbrusets\r\nvulgarisering och fördumning av verkligheten.\r\nSocialdemokratin skall inte göra det med förbud\r\neller censur, utan genom att arbeta för alternativ till\r\nden internationella, kommersiella masskulturen.''</pre><pre>Så där skrev alltså socialdemokratin i sin 90-\r\ntalsrapport, och i detta instämmer vänsterpartiet\r\nhelhjärtat. Det är speciellt glädjande att den i stora\r\ndelar idémässiga och värderingsmässiga\r\ngemenskapen som de facto finns inom\r\narbetarrörelsens partier kommer till uttryck, om än\r\ntyvärr enbart i programmatisk form. Samtidigt som\r\nsocialdemokratin gör sådana där deklarationer i 90-\r\ntalsrapporten slängs det ut miljard efter miljard till\r\nJAS-projektet. Man snålar när det gäller\r\nkultursektorn. Detta rimmar inte. Vad beror det\r\nhär på? Inom arbetarrörelsen har det i och för sig\r\nfunnits en motsättning mellan krafter som tänker\r\nmera kortsiktigt ekonomiskt och andra som gärna\r\nvill framhäva ideologiska värderingar, ideal och\r\nvisioner. Har de kortsiktigt ekonomiskt tänkande\r\npersonerna inom arbetarrörelsen helt fått\r\növertaget? I dag kan vi konstatera att avståndet\r\nmellan programmatiska mål å ena sidan och den\r\npolitiska praxisen å andra sidan ökar mer och mer.\r\nI dag kan man konstatera att arbetarrörelsens\r\ntraditionella idémässiga och värderingsmässiga\r\nhögborgar och ideal raseras till förmån för en\r\nkortsiktig ekonomi och s.k. pragmatisk politik, som\r\ninte är något annat än en ideologisk kapitulation för\r\nde verkliga ekonomiska makthavarna och deras\r\nvillkor. Därför accepterar vi prylkonsumtionens\r\nantiintellektuella och kulturfientliga dominans.\r\nDärför har vi en omfattande och vitt förgrenad\r\nbyråkrati, som brer ut sig i den administrativa\r\napparaten, där den icke ifrågasättande lojaliteten\r\när den främsta meriten i karriären. Den mesta\r\nenergin används för att bevaka sina egna positioner\r\nvid köttgrytorna. Därför finner vi oss i en\r\nutveckling som innebär att förutsättningarna för att\r\nyttrandefriheten skall komma till uttryck blir ett\r\nprivilegium för en allt mindre skara professionella\r\ntyckare, idédebattörer, kulturskribenter och\r\nexperter. Oftast rör det sig om en omfattande\r\nkultursnobbism, som i första hand söker ständig\r\nbekräftelse på sin egen förträfflighet. Allt detta är\r\nmycket fjärran från sjuksköterskans vardagliga liv,\r\nproblem, förhoppningar och drömmar.</pre><pre>Så visst är dagens utveckling ett nederlag för hela\r\narbetarrörelsen, ett ideologiskt, värdemässigt och\r\nkulturellt nederlag. Det behöver sägas och det\r\nbehöver diskuteras speciellt i dessa dagar. Annars\r\nriskerar vi att sjunka ned i självbelåtenhetens\r\nintellektuella stagnation. I en tid då vi mer än\r\nnågonsin skulle behöva fria medier och levande\r\nkulturliv håller vi på att översvämmas av en\r\nkommersiell, massproducerad och främmande\r\nkultur, som med nödvändighet är utslätad och\r\nförgrovad och som förmedlar allmänna\r\nvästerländska ideal, värderingar och livsformer\r\nsom inte stämmer med svenska folkets verklighet.\r\nDet hela syftar till att upphöja människan till ett\r\nnytt slags individualistisk varelse, helt befriad från\r\nsamhälleliga, sociala eller klassmässiga samband,\r\ndär känslan av ouppnåelighet får råda i stället för\r\nsamhörighet. Denna kultur saknar varje form av\r\nnationella särdrag och syftar till att omvandla\r\nindividen till konsumtionsfaktor. Därför utgör den\r\nett oerhört hot mot yttrandefriheten. Till följd av\r\ndenna kultur får en hel generation ungdomar ett\r\nförhållande till sina idoler som präglas av den egna\r\notillräckligheten i stället för av samhörighet.</pre><pre>För att passa in i den nya kulturens ideal gäller det\r\natt du lever upp till de normer, regler och mönster\r\nför beteende och utseende som den kräver. Det\r\ninnebär att du måste köpa enligt den trend för\r\nkläder, prylar, tankar och åsikter som gäller för\r\ntillfället, den trend som är skapad av dem som har\r\nmakt och inflytande. Misslyckas du med att leva\r\nupp till de förebilder som den kommersiella\r\nkulturen öser över dig, riskerar du att alltid känna\r\ndig otillräcklig och misslyckad.</pre><pre>Totalt okritiska skall ungdomarna ikläda sig en\r\nidentitet skapad för att passa ett samhällssystem där\r\ndet inte finns några olikheter och följaktligen inga\r\nmotsättningar. I den mån olikheterna finns, skall de\r\nsminkas över med ett kladdigt lager brunkräm.\r\nMen när skalet görs till den mest betydande delen\r\nav människan, förlorar insidan sin betydelse.</pre><pre>Det är den själsliga tomhet som den här kulturen\r\nlämnar i människornas inre som tvingar ungdomar\r\ntill desperata handlingar, som ett sätt att göra sig\r\nsynliga i ett samhälle som gjort dem osynliga. Låt\r\narbetarrörelsens ideal och värderingar vara\r\nvägledande för vårt handlande och inte en\r\nkortsiktig ekonomisk politik, vars villkor andra\r\nbestämmer. Då kan vi angripa -- som\r\nsocialdemokraterna själva skriver i sitt 90-\r\ntalsprogram -- vår tids överskuggande problem,\r\nsom är andlig fattigdom, brist på tillit, på bildning\r\noch på just god kultur, mitt i den materiella\r\nvälfärden.</pre><pre>En god kultur är en kultur som återspeglar dagens\r\nsvenska verklighet, som framspringer ur vårt\r\nkulturella arv, men också ur det svenska folkets\r\nvardagliga liv, som återger det svenska folkets\r\nproblem, villkor, förhoppningar och visioner, som\r\nfångar upp nyanserna i samhällsutvecklingen, som\r\nförmedlar sanningar, attityder och moralbegrepp\r\noch som åskådliggör sambanden i människornas liv.\r\nPå så sätt kan det svenska folket få sina egna\r\nerfarenheter bekräftade genom kulturen. Då får vi\r\nen levande, nationell kultur, som fyller sin roll som\r\nen garant för yttrandefriheten.</pre><pre>Om den antikulturella utvecklingen tillåts fortsätta,\r\nkommer Hans Alfredsson även i fortsättningen att\r\nkunna konstatera att de historielösas och\r\nidentitetslösas skara växer. Man kan tillägga att det\r\nnu är tid att förstå att det finns mycket starka\r\npolitiska och ekonomiska intressen som\r\nuppmuntrar denna utveckling i\r\nmultinationaliseringens tidevarv, i EG-\r\nanpassningens tidevarv och i pragmatismens\r\ntidevarv. Fler och fler s.k. idédebattörer utropar att\r\nideologierna och med dem följande värderingar är\r\ndöda. Fler och fler politiker och idédebattörer\r\nutropar ett leve för pragmatismen, dvs. det av ideal,\r\nvärderingar, moralbegrepp och visioner helt\r\nbefriade, kortsiktiga och perspektivlösa\r\nekonomiska tänkandet. Politiska maktcentra\r\nbefolkas mer och mer av visionslösa\r\n''korridorglidare'', som intar ur opinionssynpunkt\r\nlämpliga ståndpunkter. Det politiska klimatet är till\r\nsitt väsen antiintellektuellt, antiideologiskt och ett\r\nhot mot kulturen.</pre><pre>I det sammanhanget vill jag fråga kulturministern:\r\nÄr det möjligt för arbetarrörelsen att fortsätta, med\r\nbibehållen styrka och utstrålning, utan en klart\r\nutmejslad ideologisk och värderingsmässig profil,\r\nsom bygger på arbetarrörelsens traditionella\r\nvärderingar av humanism, medmänsklighet,\r\nsolidaritet och gemenskap? Om det inte är möjligt\r\nför arbetarrörelsen att på lång sikt spela någon\r\npolitisk roll, måste man nu inrikta sig på att slå vakt\r\nom arbetarrörelsens kulturella och idémässiga\r\nidentitet.</pre><pre>Herr talman! Det är sant att man med den nya\r\nteknikens hjälp kan skapa nya möjligheter till\r\ninternationellt kulturellt utbyte. Men denna\r\nutveckling har ägt rum under kapitalistiska\r\nmarknadsförhållanden. Respekten för nationellt\r\nkulturarv har undertryckts. Resultatet har blivit\r\nkulturimperialism och konstnärlig utslätning.\r\nMålet har aldrig varit kulturellt utbyte, utan\r\nideologisk dominans.</pre><pre>Rätten till nationell identitet, kulturarv och till ett\r\nsjälvständigt internationellt kulturutbyte måste i\r\ndag försvaras mot imperialistiska koncerners och\r\nstaters strävan efter ideologisk dominans. Vpk\r\nanser att en förutsättning för människorna, och\r\nframför allt för ungdomarna, att skapa sig en\r\ngruppidentitet, som är sammansatt av både\r\nnationell identitet och klassidentitet, är att de tar\r\ndel av sitt kulturarv, ett kulturarv som inte är en\r\nrelik i form av en färggrann nationaldräkt, avsedd\r\natt plockas fram och dammas av vid högtidliga\r\ntillfällen, ett kulturarv som motsvarar ett\r\nfornminne som appelerar till en förgången och för\r\nalltid död tid, utan ett kulturarv som är en\r\nkontinuerlig kulturpolitisk utvecklingskedja, med\r\nklara och uppenbara samband till dagens kultur.</pre><pre>Kulturarvet består av samlade erfarenheter och\r\nvunna konstnärliga erövringar. Det består av verk\r\noch arbetsmetoder skapade under specifika\r\nhistoriska betingelser. I varje ögonblick och med\r\nvarje ny generation läggs ny kunskap, grundad på\r\nupplevelser av nya förhållanden, till kulturarvet.\r\nGamla etablerade sanningar ifrågasätts. På så sätt\r\nberikas, tolkas, förändras och utvecklas vårt\r\nkulturarv.</pre><pre>Vänsterpartiet anser att arbetarrörelsen måste\r\nskapa ekonomiska förutsättningar som möjliggör\r\noch garanterar den konstnärliga mångfalden, den\r\nkonstnärliga friheten och därmed yttrandefriheten.\r\nVänsterpartiet föreslår att 1 % av statsbudgeten\r\navsätts för kulturella ändamål. De här resurserna\r\nskall bl.a. användas för att skapa förutsättningar för\r\nen större och i procent fastställd andel\r\nsvenskproducerade program i Sveriges Radios\r\nsändningar. De skall också användas för att\r\nutveckla och stödja kulturyttringar som vänder sig\r\nmot förtryck och degradering av människan och i\r\nstället genom sitt motstånd bidra till en fri och\r\nallsidig utveckling. De skall användas för att\r\nsärskilt stödja den kulturella kamp som bedrivs av\r\nutsatta grupper med särskilda erfarenhet och\r\nbehov, vilket förutsättsätter klassamhällets\r\nnedbrytande. Vi anser i vårt parti att det är hög tid\r\nför arbetarrörelsen att genom ekonomiska\r\nsatsningar och omprioriteringar gå ifrån det\r\nkortsiktiga, ekonomiska och pragmatiska\r\ntänkandet och framhäva sin egen kulturella,\r\nidémässiga och värderingsmässiga identitet, annars\r\nhar vi inte någon framtid.</pre><pre>Herr talman! Jag yrkar bifall till samtliga\r\nvänsterreservationer som är fogade till dessa två\r\nbetänkanden.</pre><pre></pre><pre>Anf. 30 KAJ NILSSON (mp):</pre><pre>Herr talman! Jag skall be att få deklarera\r\nmiljöpartiets syn på kulturen till att börja med.</pre><pre>Kulturen tillfredsställer mänskliga behov av\r\nskapande, helhets- och skönhetsupplevelser.\r\nKultur är ett område på vilket människor mer\r\noförbehållsamt kan ta fram sina bästa mänskliga\r\nsidor. Att bli delaktig av kulturlivets frukter kan\r\nstärka människors förmåga till fantasi, känsla och\r\nförståelse. Det ger glädje och näring åt själen.</pre><pre>Mycket av det här slaget av kultur kräver stöd av\r\nstat, landsting och kommun, i dag mer än förut,\r\neftersom de kommersiella drivkrafterna i ökad\r\nutsträckning tränger in på kulturområdet.</pre><pre>Den kulturdebatt som förs i dag kan sägas bli\r\nmandatperiodens avstämning av den förda\r\nkulturpolitiken, av det som har åstadkommits\r\nunder regeringens egid, med en prioriterad satsning\r\npå kultur. Samtidigt bör debatten kunna peka ut\r\ninriktningen för framtiden. Det är därför inte\r\nointressant att de kulturpolitiska målen på nytt blir\r\nföremål för kritik och för krav på förändringar eller\r\ntillägg.</pre><pre>De åtta målen har säkerligen varit nyttiga som\r\nriktlinjer för kulturpolitiken sedan 1974 -- och är\r\ndet väl alltjämt, fastän i avtagande och på ett\r\nhalvhjärtat sätt. Det innebär en stadga. Men de\r\nkommer väl så småningom att duka under inför\r\nkommersialismens glättade och utslätande, för att\r\ninte säga ansvarslösa, framfart.</pre><pre>Det visar den s.k. utvecklingen på\r\netermedieområdet. Det finns tydliga tecken på\r\ndetta. När det gäller den hittills uppbromsande\r\netermediepolitiken för kulturområdet tycks risken\r\nfinnas att denna inom några år kommer att brytas\r\nner helt, när reklamvågorna breder ut sig med full\r\nkraft. Vi i miljöpartiet de gröna har här en klart\r\nannorlunda kulturpolitik, speciellt med tanke på\r\nden unga generationen. Men vi har blivit överkörda\r\noch har tvingats till vissa kompromisser i den\r\nparlamentariska medieberedningen.</pre><pre>Det första kulturpolitiska målet är att skydda\r\nyttrandefriheten och att skapa reella\r\nförutsättningar för att denna frihet skall kunna\r\nutnyttjas. På den punkten påtvingar de borgerliga\r\npartierna oss en hållning till yttrandefriheten och\r\netermedia som snarare kommer att innebära en\r\nminskning av yttrandefriheten vad gäller flertalet\r\nmänniskor.</pre><pre>Inom några år kommer tidningspressen antagligen\r\natt vara fullt engagerad i etermedia. Via reklam kan\r\nen vital demokratisk och fri debatt ute bland\r\nmänniskorna komma att förstummas. Den\r\njournalistiska självständigheten blir kanske ett\r\nminne blott.</pre><pre>Vi i miljöpartiet de gröna har vid något tillfälle\r\nställt oss bakom målen om konstnärlig kvalitet och\r\nmångfald. Verklig mångfald och rimliga\r\narbetsvillkor för landets fritt arbetande konstnärer\r\nskulle komplettera de befintliga kulturpolitiska\r\nmålen. Den reservation där dessa saker tas upp\r\nställer vi oss bakom.</pre><pre>Kulturutskottet vidhåller sin uppfattning i fråga om\r\nde kulturpolitiska målen. Man avstyrker förslag om\r\nnya mål och är inte ens beredd att genomföra en\r\nutvärdering av i vad mån 1974 års kulturpolitiska\r\nmål har uppnåtts eller har en levande realitet.</pre><pre>Det kulturpolitiska målen upprepas på nytt i årets\r\nbetänkande, på samma slentrianmässiga sätt som\r\ntidigare. Vi står även nu bakom dessa men är\r\nskeptiska. Vi undrar om man verkligen på allvar vill\r\nförverkliga de här målen, i synnerhet som det inte\r\nheller skedde under den borgerliga regeringstiden\r\nunder åren 1976--1982. Vi har därför sökt oss fram\r\npå en annan väg.</pre><pre>Herr talman! Vi anser liksom centern att det\r\nföreligger ett behov av att få till stånd en samlad\r\nvärdering av hur de olika målen har uppnåtts. Av\r\nkulturutskottets betänkande 1989/90:17 framgår att\r\nutskottet trodde att en sådan värdering skulle visa\r\natt målen står sig men att medlen måste förnyas.\r\nDet är kanske inte målen som behöver ändras i\r\nnågon större utsträckning utan medlen för att nå\r\nmålen. Det är troligen de senare som måste förnyas\r\neller reformeras.</pre><pre>Efter en så grundlig utvärdering bör det vara lättare\r\natt på ett genomgripande sätt ta ställning till olika\r\nförändringar, för att slippa en sådan slentrianmässig\r\nupprepning som jag har varit med om under den\r\nperiod som vi har suttit med här.</pre><pre>Det har emellertid inte saknats bidrag eller uppslag\r\ntill nya kulturpolitiska mål från miljöpartiet de\r\ngröna. Jag har vid olika tillfällen fört fram sådana.\r\nVår kulturmotion från den allmänna motionstiden\r\nhar ett motto som anknyter till filosoferna Spinoza\r\noch Naess: ''Den lyckliga upplevelsen av björken i\r\nsolskenet finns i björken lika mycket som i mig som\r\nåskådare.''</pre><pre>Med detta vill jag ha sagt att det är en\r\nsjälvdestruktion att ta avstånd från naturen i det\r\n''andligas'', ''kulturens'' eller ''samhällets'' namn.\r\nOm naturen kan exploateras hur som helst,\r\nkommer detta också att gälla människor. Respekt\r\neller vördnad för naturen är samtidigt en respekt\r\nför människan. Här kan kulturen utgöra ett bidrag.\r\nJag har tidigare fört fram förslag till en ny\r\nmålsättning som visar på alternativ till en livsstil\r\nsom utvecklar en tillit till den egna förmågan att\r\nhantera livet, med ett minskat beroende av\r\nmyndigheter och marknader. Liv är ett samspel\r\nmed andra varelser. Det handlar inte om att härska\r\növer andra och inte heller om att reduceras till\r\nobjekt. Livet består av interaktioner mellan\r\nsubjekt: ''Det går inte att isolera björken där ute\r\nsom ett ting och glädjen som en känsla i mig'', säger\r\nArne Naess, som är en filosofisk företrädare för\r\nden s.k. djupare ekologiska rörelsen.\r\nKulturpolitiken bör kunna främja ett personligt\r\nansvarstagande beträffande naturens helhet för att\r\ndet därigenom skall vara möjligt att uppnå en\r\ndjupare ekologisk medvetenhet.</pre><pre>Någon helt generell hållning till naturen finns\r\nemellertid inte. Med den skisserade hållningen\r\nskulle en synvända kunna åstadkommas i fråga om\r\nvårt förhållande till naturen.</pre><pre>Den skönhet som därvid skulle kunna manifesteras\r\nskulle vittna om en sanning. ''Sanningen'' blir att se\r\nföremålen på rätt sätt. Att göra konsterfarenheter\r\när att tänka, betänka, begrunda och tänka efter --\r\natt försjunka i ''saker''.</pre><pre>Det är nästan motsatsen till den nymornade\r\nborgerlighetens främsta postmoderna\r\nmanifestation på 80-talet -- den s.k. uppblåsta\r\nGloben som är ett skrytbygge utan någon som helst\r\nprövande instinkt vad gäller kulturella ambitioner.\r\nNågon eftertanke inför det bygget kan knappast\r\nuppbådas. Skall någonting sådant bli framtidens\r\nsymbol?</pre><pre>Med det sönderfall beträffande den offentliga\r\nsektorn som i viss mån har varit kulturens vagga i\r\nSverige och en extremt marknadsfixerad\r\nborgerlighet blir framtidsperspektivet dystert när\r\ndet gäller en progressiv utveckling av\r\nkulturpolitiken, där en fri och otvungen kultur -- för\r\natt inte säga motkultur -- skulle kunna blomstra.\r\nDet statsbärande partiets hållning är numera både\r\ndefensiv och visionslös.</pre><pre>När det gäller den regionala kulturpolitiken förs det\r\ni betänkandena fram argument om att det för\r\nkulturlivet som helhet behövs starka centrala\r\nkulturinstitutioner som måste ligga i Stockholm,\r\neftersom de är kostnadskrävande och därför\r\nnödvändigtvis måste tillföras ökade resurser -- även\r\nnär det är önskvärt att bygga ut den regionala\r\nkulturen. Det kan tolkas så, att det blir omöjligt att\r\növer huvud taget någonsin kunna erbjuda de\r\nregionala kulturinstitutionerna rimliga villkor,\r\nvilket ju också propositionen delvis ger belägg för.</pre><pre>Beträffande sponsring och kulturfonder handlar\r\ndet om en utvecklingsverksamhet i kulturrådets\r\nregi. Det här anses vara ''en synnerligen angelägen\r\nstrategisk resurs''. Detta upprepas i\r\nutskottsskrivningen. Det gäller inte minst\r\nsatsningen på Folkmusik- och dansåret 1990. Vi i\r\nmiljöpartiet de gröna vill främja folkmusik- och\r\ndansområdet i hela dess vidd och önskar att\r\nriksdagen uttalar sig för en satsning under fem år.</pre><pre>Anslaget passar enligt min mening in både under\r\nrubriken Stöd i akut nödsituation och under\r\nrubriken Enskilda projekt och evenemang och\r\nkontinuerliga utvecklingsinsatser -- vilka ligger\r\nunder kulturrådet.</pre><pre>Trots detta tar man paradoxalt nog 2 miljoner från\r\nden verksamheten. Visserligen heter det i\r\nutskottets motivering att man ''tvingas avstyrka\r\nkrav på ökade resurser till folkmusik''. Vidare står\r\ndet: ''Utskottet är inte berett -- -- --.'' Nej,\r\nutskottet är inte berett. Utskottet är passivt, och\r\nkulturrådet tvingas också till en hård prioritering\r\nvid prövningen av bidragsansökningar. Katten--\r\npå--råttan-leken är här i full gång. Den kommer att\r\ntillämpas även beträffande musikinstitutioner och\r\nfilminstitutet. Lars Ahlmark har redan beskrivit\r\ndetta som en ''danse macabre''. Det gäller då\r\nRiksteatern.</pre><pre>Den dystra bild av kulturen som nu förknippas med\r\noch blir följden av regeringens kapsejsning inför\r\nfinansdepartementets hårdhänta behandling ger\r\ndock några ljusglimtar. Sålunda förstärkt\r\nvisningsersättningen till konstnärerna -- dock\r\nursprungligen till ett högt pris. Man drog ju in alla\r\nRiksteaterns resurser om 23 miljoner. Detta har\r\ndelvis reparerats genom ett samgående mellan\r\nsocialdemokraterna och vänsterpartiet. Om detta\r\ninte hade skett, skulle moderaterna och\r\nsocialdemokraterna ha fått bestämma, och då hade\r\ndet blivit 0 kr. Men denna kombination har fått\r\nnegativa kedjeverkningar över nästan hela\r\nkulturområdet.</pre><pre>Herr talman! Det finns en innovation i årets\r\nkulturbetänkande. Ett av förslagen till nytt\r\nkulturpolitiskt mål är nämligen inriktat på att\r\nlandets fritt arbetande konstnärer skall få rimliga\r\narbetsvillkor. Detta bör i synnerhet gälla unga\r\nlovande artister för att dessa över huvud taget skall\r\nkunna få ett fotfäste på arbetsmarknaden -- i\r\nsynnerhet som dessa kan ha en avgörande betydelse\r\nför förnyelsen av verksamheten inom musik och\r\nsång, drama, dans etc.</pre><pre>Projektet kallas husartister. Man knyter dessa\r\nartister till kulturinstitutioner, i första hand\r\nregionala, på två år. Miljöpartiet de gröna vill att vi\r\nskall pröva detta projekt med 20 husartister.</pre><pre>Som vanligt vill vi gå litet längre än regeringen på\r\nolika områden inom ramen för de ytterligare 100\r\nmiljoner till kulturen som vi ställt till förfogande.\r\nVi hörde av Jan Hyttring att 34 miljoner redan har\r\nräddats för kulturen utöver regeringens förslag.</pre><pre>Jag tänker nu på inkomstgarantier för konstnärer.\r\nHär föreslår regeringen endast ett enda nytt\r\ngarantirum. Detta är naturligtvis glädjande att en\r\nenad opposition har kunnat förverkliga ett\r\nursprungligt beslut från riksmötet 1988/89 om totalt\r\n20 garantirum under treårsperioden, där\r\nregeringen inte nådde ända fram så nära som på de\r\nfem ytterligare garantirum som nu räddas.</pre><pre>I likhet med projektet husartisterna är den nya\r\nformen av tioåriga stipendium som\r\nkonstnärsnämnden har föreslagit intressant och bör\r\nprövas. Det är därför bra för kulturskapare i landet\r\natt oppositionen också här har kunnat ena sig om\r\ninrättande av 15 långtidssstipendier för nästa\r\nbudgetår.</pre><pre>Herr talman! Med hänvisning till vad jag här sagt\r\nber jag att få yrka bifall till reservationerna 3, 21\r\noch 35 i betänkande KrU20. För övrigt ställer jag\r\nmig bakom 1, 7 och 14. I kulturutskottets\r\nbetänkande 21 yrkar jag bifall till reservationerna\r\n1, 4 och 7 samt i övrigt till utskottets hemställan.</pre><pre>Anf. 31 ÅKE GUSTAVSSON (s):</pre><pre>Herr talman! ''Socialdemokratins kulturpolitik\r\nsyftar till att berika och frigöra, tillgodose behov av\r\ngemenskap åt känsloupplevelser. Socialdemokratin\r\nvill ge möjligheter åt alla att fördjupa sina\r\nerfarenheter och vidga sina perspektiv genom att ta\r\ndel av och delta i olika former av kulturyttringar;\r\nom man är van att reflektera över sitt och sina\r\nmedmänniskors liv med hjälp av litteraturen,\r\nteatern och konsten, är det lättare att ta till sig nya\r\nimpulser, oavsett om de kommer från klassikerna\r\neller avantgardisterna, från den egna kulturkretsen\r\neller någon annan. Socialdemokratin ser kulturell\r\nkvalitet och mångfald som viktiga samhälleliga\r\nvärden. Den demokratiska socialismen ser det fria\r\nskapandet, som är den bärande principen i all\r\nkulturell verksamhet, som en omistlig del av\r\nsamhällslivet.''</pre><pre>Så heter det i ingressen till det kulturpolitiska\r\navsnittet i det socialdemokratiska\r\npartiprogrammet.</pre><pre>Det speglar en insikt i det nödvändiga att göra\r\nkulturens värden tillgängliga för hela folket. Häri\r\nligger en strävan att låta en aktiv kulturpolitik vara\r\nett led i att fördjupa demokratin. Här har hela\r\nsamhället ett gemensamt ansvar -- staten,\r\nkommunerna och landstingen. En viktig del är\r\nutbyggnaden av länsinstitutioner i hela landet.\r\nUnder senare år har det också skett en\r\nmålmedveten och successiv utbyggnad i samverkan\r\nmed olika samhällsorgan.</pre><pre>Denna socialdemokratins deklaration innebär\r\nockså att vi tror på det nödvändiga i att förbättra\r\narbets- och inkomstmöjligheterna för konstnärer.\r\nDetta kommer Ingegerd Sahlström att utveckla\r\nytterligare i sitt anförande.</pre><pre>Folkrörelser, sång- och musikgrupper,\r\nungdomsorganisationer och andra\r\nsammanslutningar bildar ett kulturellt nätverk över\r\nhela landet, och de måste ha goda\r\narbetsmöjligheter. För många människor är\r\ndeltagande i denna verksamhet deras viktigaste\r\nkulturella aktivitet och engagemang. Att stimulera\r\nverksamhet inom barn- och ungdomskulturen är en\r\nannan viktig del av socialdemokratins\r\nkulturpolitiska arbete.</pre><pre>Herr talman! Dessa utgångspunkter var också en\r\nviktig grund i regeringsförklaringen hösten 1988, då\r\nregeringen utfäste sig att under en treårsperiod\r\nförstärka de statliga insatserna med 300 miljoner.\r\nÅrets budgetförslag är det sista i det programmet.\r\nJag blev litet förvånad när flera av talarna, framför\r\nallt från borgerligt håll, sade att man inte levt upp\r\ntill programmets utfästelser, för det stämmer inte. I\r\nden redovisning som utskottet har tagit del av och\r\nsom är gjord av utbildningsdepartementet den 30\r\njanuari i år framgår att höjningen i fast\r\npenningvärde är 376,2 milj.kr. Sedan har bl.a.\r\nsocialdemokraterna i kulturutskottet gjort sitt. Det\r\ninnebär att i stället för 300 miljoner är det snarare\r\n400 miljoner -- och ni säger att utfästelsen inte är\r\nuppfylld. Till detta kan tilläggas satsningen på\r\ninvesteringsbidrag på närmare 350 miljoner till\r\nbyggande av en ny musikteater i Göteborg. Enbart\r\ndetta är mer än utfästelsen på 300 miljoner. Därför\r\ntycker jag att det kunde vara klädsamt -- jag vill inte\r\npåstå att jag själv är nyansernas mästare -- om man\r\nvore litet mera nyanserad i diskussionen på dessa\r\npunkter.</pre><pre>Självklart är detta positivt, men vi får aldrig slå oss\r\ntill ro med redan vunna framgångar -- detta apropå\r\nvisioner. Fortfarande står alltför många människor\r\nutanför olika aktiviteter. Fortfarande får vi bevis på\r\nstora behov inom filmens, museernas och musikens\r\nområden. Fortfarande har vi mycket ogjort när det\r\ngäller det internationella kulturutbudet. Därmed\r\nhar vi också stora utmaningar framför oss.</pre><pre>Det kan ha sitt värde att göra internationella\r\njämförelser. En sådan är resultatet av Europarådets\r\ngranskning av medlemsländernas kulturpolitik.\r\nSverige får ett högt betyg för den statliga\r\nkulturpolitiken både när det gäller de\r\nkulturpolitiska insatsernas omfattning och när det\r\ngäller resursernas fördelning över landet. Men\r\ndetta är också de ouppfyllda förväntningarnas\r\nmissnöje. Trots detta måste vi bli ännu bättre på\r\ndessa områden. Man bedömer i Europarådets\r\nrapport de kulturella yrkesutövarnas villkor som\r\ngoda. Ändå tycker vi att det är nödvändigt att fatta\r\nbeslut om att ytterligare förbättra villkoren. Med\r\nförvåning konstaterar examinatörerna att\r\nadministrationen är så liten. Man är närmast kritisk\r\növer någonting som vi är mycket stolta över,\r\nnämligen att det förekommer så litet statlig\r\nstyrning. Därför åhör jag, med all respekt för Lars\r\nAhlmark, inte utan stigande förvåning när Lars\r\nAhlmark säger att vi har för mycket styrning och\r\ninte tillåter mångfalden råda. Jag menar alltså att så\r\ninte är fallet.</pre><pre>Trots att man internationellt sett är förvånad över\r\natt vi har en sådan liten administration, har vi\r\nambitionen att minska administrationen inom\r\nkulturområdet. Detta kom senast till uttryck i den\r\nkompletteringsproposition som i går remitterades\r\ntill finansutskottet. Enligt denna\r\nkomletteringsproposition är målsättningen att\r\nminska kostnaderna för administrationen inom\r\nkulturområdets myndigheter med 12 milj.kr. På så\r\nsätt kan man frigöra ytterligare resurser.</pre><pre>Alexander Chrisopoulos nämde JAS-projektet. Jag\r\nvar en gång i tiden ledamot av försvarsutskottet.\r\nNär man då försökte rationalisera administration\r\noch byråkrati inom försvaret, brukade militären --\r\nom än motvilligt -- acceptera detta genom att säga:\r\nDet blir mer pang för pengarna. Vi sysslar nu med\r\nkulturens område, där det är fråga om att\r\nrationalisera byråkrati och administration. Då kan\r\nman kanske säga att det blir mer kul för kulorna.\r\nDet vore inte så dumt, det heller.</pre><pre>Det är så man ser på oss internationellt. När vi får\r\nberöm för att vi med hjälp av kulturpolitiken når en\r\nstor del av befolkningen, måste slutsatsen bli att vi\r\ninte når tillräckligt många. Därför är det viktigt att\r\nvidareutveckla det kulturella nätverk som finns i de\r\nregionala institutionerna, i det ideella kulturlivet, i\r\nsamarbete mellan konstnärliga yrkesutövare och\r\namatörer, ute på arbetsplatserna och i\r\nbostadsområderna.</pre><pre>Det är inte sant att ideologierna är döda. Att göra\r\nett sådant påstående innebär att man gör en\r\nvärdering. Som bekant består ideologier av ett\r\nknippe politiska värderingar som sammanställts till\r\nen mer systematisk helhet. Dessa frågor är i\r\ngrunden ideologiska i den meningen att\r\nambitionsnivån och inriktningen av samhällets\r\nkulturpolitik är en spegling av viljan att förverkliga\r\nhumanistiska ideal, såsom alla människors lika\r\nvärde och varje människas okränkbarhet. Dessa\r\nideal anger naturligtvis också bestämda direktiv för\r\nen socialdemokratisk kulturpolitik.</pre><pre>Jag lyssande till Lars Ernestams resonemang om de\r\nåtta kulturpolitiska målen. Han sade att\r\nsocialdemokraterna överbetonar en del mål medan\r\nde låter andra bli något slags gökungar, och att\r\nkulturpolitiken inte kan skapas vare sig genom\r\nkontakt uppifrån och ner eller genom dekret. Vem\r\nhar påstått någonting sådant?</pre><pre>Jag vill nu ta upp de kulturpolitiska målen var för\r\nsig.</pre><pre>Alla är överens om och en enhällig riksdag har\r\nuttalat att det viktigaste kulturpolitiska målet är att\r\nmedverka till att skydda yttrandefriheten och skapa\r\nreella förutsättningar för att denna frihet skall\r\nkunna utnyttjas.</pre><pre>Folkpartisterna har motionerat om att snabbt skära\r\nner de statliga produktionsstödet till dagspressen.\r\nDärmed motverkas uppfyllelsen av det viktigaste\r\nkulturpolitiska målet. Då riskerar vi att få en\r\nkoncentration, kanske ett monopol, av\r\nyttrandefriheten till vissa massmedia. Det finns\r\nanledning för folkpartiet att begrunda\r\nkonsekvenserna av detta ställningstagande.</pre><pre>Det andra kulturpolitiska målet är att ge människor\r\nmöjlighet till egen skapande aktivitet och främja\r\nkontakten mellan människor. Därför är det viktigt\r\natt ha levande och starka folkrörelser, och samtidigt\r\nse till att de får möjlighet att utvecklas. Vad har det\r\nmed kontakt uppifrån och ned att göra? Tvärtom,\r\nstimulansen och arbetet skall komma nerifrån\r\nbasen.</pre><pre>Lars Ernestam ondgjorde sig mest över det tredje\r\nkulturpolitiska målet, som innebär att\r\nkommersialismens negativa verkningar inom\r\nkulturområdet skall motverkas. Den viktigaste\r\nkulturpolitiska fråga i vad avser kommersialismens\r\nnegativa verkningar, som vi här i kammaren nu har\r\natt ta ställning till är en ny massmediepolitik. En\r\nsådan skall införas just för att man skall komma till\r\nrätta med reklamens negativa verkningar.\r\nRestriktionerna kommer att bli hårdare när det\r\ngäller såväl omfattningen av sändningar som att\r\nsända reklam i block mellan programmen och att\r\nförhindra att det riktas speciella reklambudskap till\r\nbarn. När man inför restriktioner av den här typen,\r\nkan jag inte se att man låter det här målet bli någon\r\nslags gökunge. Tvärtom visar detta att det är\r\nnödvändigt att vidta dessa åtgärder. Jag kunde\r\nfortsätta med att kommentera de övriga\r\nkulturpolitiska målen, men jag kanske återkommer\r\ntill dem senare i någon replik.</pre><pre>En annan fråga som har diskuterats är Riksteatern.\r\nJag tycker att det har varit angeläget att se till att\r\nRiksteatern kan uppehålla sin verksamhet. Därför\r\nhar man ökat på anslaget med ungefär 20 milj.kr. i\r\nförhållande till regeringsförslaget. I detta\r\nsammanhang ondgjorde sig Lars Ahlmark över\r\nkulturens Svarte Petter. Kaj Nilsson sade att detta\r\nfår negativa kedjeverkningar för nästan hela\r\nkulturområdet. Det är klart att det beror ju på hur\r\nstort man anser kulturområdet vara. Jag anser det\r\ndock vara betydligt större än att det skulle utgöra 4\r\nmilj.kr. från Skådebanan i Stockholm och 2 milj.kr.\r\nfrån kulturrådets utvecklingspengar. Sanningen är\r\natt detta har finansierats via statskassan med 14\r\nmilj.kr. utöver de pengar som tas från Skådebanan\r\noch kulturrådet. Det är faktiskt inte något dåligt\r\nutbyte. Inom parentes vill jag säga att jag tycker att\r\nAlexander Chrisopoulos i radioprogrammet\r\nKlarspråk argumenterade alldeles utmärkt för\r\ndenna ståndpunkt.</pre><pre>Herr talman! Med anförda vill jag yrka bifall till\r\nutskottets hemställan, som utgör grunderna för en\r\nsocialdemokratisk kulturpolitik. Denna grund skall\r\nvi gå vidare på och använda oss av för att erbjuda\r\nmänniskorna ett bättre innehåll i deras liv. Vi skall\r\naldrig glömma att det är ute bland människorna\r\nsom man kan skapa och som man kan utveckla sig\r\nsjälv. Detta kan aldrig ske genom dekret, men vi\r\nkan hjälpa till genom att ställa resurser till\r\nförfogande.</pre><pre></pre><pre>Anf. 32 LARS AHLMARK (m) replik:</pre><pre>Herr talman! Socialdemokraterna kämpar ju nu\r\nmed ett antal löften som man har haft svårt att\r\ninfria. Ett av dessa löften var löftet om den treåriga\r\nreformperioden för kulturen. Nu har Åke\r\nGustavsson fått ett papper, där det står att i själva\r\nverket har kulturens kostnader under dessa år ökat\r\nmed 376 milj.kr. Till att börja med måste man tänka\r\npå att detta belopp är i dagens penningvärde. De\r\nmiljoner som utlovades var rimligen räknade i\r\ndåtidens penningvärde. Om man räknar med en 23-\r\nprocentig inflation under de senaste tre åren, är 376\r\nmilj.kr. inte lika imponerande.</pre><pre>Uttalanden som gjorts har uppfattat så, att\r\nreformen inte var avslutad för ett år sedan, utan\r\nytterligare reformer var att vänta.</pre><pre>Den 26 april sade Åke Gustavsson i denna\r\nkammare: ''Trots denna ekonomiska situation slog\r\nSveriges statsminister i regeringsförklaringen den 7\r\nmars'' -- det var alltså den 7 mars 1990, inte i någon\r\nregeringsförklaring från 1988 -- ''fast att\r\ntreårsprogrammet för kulturen skall fullföljas.\r\nDetta, menar jag, är ett uttryck för\r\nsocialdemokratins vilja att även i besvärliga\r\nekonomiska situationer hävda de kulturella\r\nvärdena i vårt demokratiska samhälle''.</pre><pre>Mot detta uttalande vill jag ställa vad\r\nkulturministern själv skriver i årets\r\nbudgetproposition från januari i år: ''Eftersom det\r\nstatsfinansiella läget inte medger ytterligare\r\nutgiftsökningar grundar sig mina förslag i det\r\nföljande på en oförändrad utgiftsnivå. Det innebär\r\natt det tredje årets planerade insatser för regionala\r\ninstitutioner m.m. måste anstå till dess att den\r\nstatsfinansiella situationen har förbättrats''.</pre><pre>Jag har förståelse för att socialdemokraterna har\r\nproblem med ekonomin. Men det som många med\r\nmig har vänt sig emot är att så uttryckliga löften\r\nfrån föregående år inte har infriats. Man har ställt\r\nut checkar utan täckning.</pre><pre>När det gäller styrningen vill jag bara påminna om\r\ndet exempel som jag tog upp i mitt\r\ninledningsanförande, nämligen att kulturrådet\r\nförra året fick i uppdrag att till ansvarsmuseerna\r\nfördela pengar för utvecklingsverksamhet och för\r\nforskning. Om inte ens vår ansvarsmuseer åtnjuter\r\nförtroende när det gäller att finna bästa möjliga\r\nanvändning för utvecklingspengar och\r\nforskningspengar utan måste gå via statens\r\nkulturråd då finns det för mycket centralstyrning.</pre><pre>Anf. 33 ALEXANDER CHRISOPOULOS (v)\r\nreplik:</pre><pre>Herr talman! Jag vill gärna för Åke Gustavsson\r\nförklara min avsikt med den här debatten. Kanske\r\ngör jag det på grund av att detta är en av de sista\r\ngångerna som jag står i denna talarstol. Men min\r\navsikt är inte att föra partipolitik. Min avsikt är inte\r\nheller i första hand att se till mitt eget partis\r\nintressen. Jag upplever mig själv som en del av\r\narbetarrörelsen. Och om jag skall förklara mig\r\nytterligare upplever jag de försämrade\r\nförutsättningarna för socialdemokratin som ett\r\nstort nederlag för hela arbetarrörelsen.</pre><pre>Med denna utgångspunkt vill jag säga att denna\r\nreplik inte har polemisk karaktär.</pre><pre>Åke Gustavsson säger att man självklart har gjort\r\nmycket, att man måste upprätthålla visionerna för\r\nframtiden, att man inte skall vara nöjd och att det\r\nfortfarande finns många behov som måste\r\ntillfredsställas. Dessutom säger Åke Gustavsson att\r\nde internationella omdömena om vårt lands\r\nkulturpolitik är mycket positiva och att vi får många\r\nklappar på axeln från Europarådet, osv.</pre><pre>Det kan vara sant. Men min uppfattning om den\r\nutveckling som pågår ute i landet är, generellt sett,\r\natt egoismens, individualismens och de vassa\r\narmbågarnas mentalitet breder ut sig mer och mer\r\npå bekostnad av det kollektiva tänkandet och på\r\nbekostnad av arbetarrörelsens grundläggande\r\nvärderingar.</pre><pre>Jag tänker mer på den arbetare som vaknar på\r\nmorgonen och breder sina mackor för att sedan gå\r\ntill ett ofta meningslöst och intetsägande jobb. Han\r\nvet att hans liv kommer att utvecklas på samma sätt\r\nvecka efter vecka, år efter år i väntan på\r\nveckohelgen eller i väntan på semestern. Han\r\ntänker på sina förlorade drömmar och på de\r\nförhoppningar som han har knutit till\r\narbetarrörelsen om ett rikare liv. Vi måste nu\r\nanstränga oss för att tillfredsställa hans intressen.\r\nVi måste ge honom den frihet som han är berättigad\r\ntill. Och i det avseendet har vi från arbetarrörelsen\r\ninte råd att misslyckas. Därför är satsningar på\r\nkulturen en fråga om prioriteringar. Vi får inte\r\ntillåta att ett kortsiktigt ekonomiskt tänkande tar\r\növerhanden. Jag är medveten om att den\r\nmotsättningen alltid har funnits inom\r\narbetarrörelsen. I detta sammanhang måste vi slå\r\nvakt om den ideologiska och värderingsmässiga\r\nprofil som vi måste ha.</pre><pre>Anf. 34 LARS ERNESTAM (fp) replik:</pre><pre>Herr talman! Jag vet inte om Åke Gustavsson\r\nlyssnade på mitt anförande. Jag sade också att det\r\ngäller att motverka kommersialismens negativa\r\nverkningar. Men jag sade att det i detta\r\nsammanhang inte bara gäller att ha en\r\nreflexrörelse, att man på alla områden när det\r\ngäller insatser från andra områden anar\r\nkommersialism. Vi har haft diskussionen om\r\nreklam i TV, där socialdemokraterna har fått ändra\r\nsig. Jag tror att socialdemokraterna också kommer\r\natt få att finna sig i att andra går in. Och det behöver\r\nman inte alltid ta som kommersialism.</pre><pre>Jag vill sedan ta upp pressen, även om vi inte skall\r\ndiskutera presstödet i dag. Det är riktigt att vi från\r\nfolkpartiet har sagt att presstödet behöver trappas\r\nned. Det är sant. Men vi har sagt att det först skall\r\ngöras en konsekvensutredning för att man skall se\r\neffekterna. Och är det inte så, Åke Gustavsson, att\r\nockså ägarna har ett ansvar för att vi skall ha\r\nyttrandefrihet? De tidningar som i dag är hotade\r\nhar ofta de mest kapitalstarka ägarna. De måste\r\nockså göra en insats, staten kan inte göra allt.</pre><pre>Beträffande gökungen och uppfattningen om att\r\nvissa delar av de kulturpolitiska målen prioriteras\r\nvill jag säga att jag har en sådan punkt som jag vill\r\nta upp, och jag har tagit upp den tidigare. Den\r\ngäller att levandegöra äldre kultur. Jag har under en\r\nganska lång tid då jag har haft ett yrkesverksamt\r\nengagemang inom kultursektorn sett hur\r\nsocialdemokraterna konsekvent har arbetat för att\r\nrasera och förändra stadskärnor. De har visat en\r\nstor okänsla för våra rötter. Det målet har för\r\nmånga socialdemokrater blivit utsatt för det som\r\njag kallar gökungementalitet. Jag tycker att vi\r\nockså i dag har ett exempel på detta. Var är det som\r\ndet prutas, trots löften? Jo, det är när det gäller de\r\nregionala museerna. De är inte så viktiga. I fråga\r\nom detta reserverar sig Åke Gustavsson trots att\r\nmajoriteten i utskottet vill ge stöd till dem. Beror\r\ndet möjligen på att de har en uppgift att\r\nlevandegöra äldre tiders kultur? Är det den känslan\r\noch det som jag upplever som ett bristande\r\nengagemang i denna fråga som kommer igen när\r\nÅke Gustavsson reserverar sig på den punkten?\r\nDet skulle vara intressant att få svar på det.</pre><pre>Anf. 35 KAJ NILSSON (mp) replik:</pre><pre>Herr talman! Åke Gustavsson menar att jag\r\növerdriver när jag säger att den här prutningen eller\r\nbesparingen i det senaste årets kulturbudget griper\r\nomkring sig på nästan hela kulturfältet. Jag skall\r\nförklara varför jag säger det. Det handlar inte så\r\nmycket om pengarna. Åke Gustavsson har ju visat\r\natt det ändå är fråga om ganska mycket pengar. Det\r\nhandlar i stället om det senaste årets behandling av\r\nkulturen, vilken har stor otrygghet, osäkerhet och\r\notydlighet på institutionerna. Man kan ju inte bara\r\nstänga en hel institution som Riksteatern, en\r\ninstitution som servar minst 220\r\nlokalteaterföreningar i landet. Man var alltså\r\nberedd att stänga den. Det skulle stå tomma scener\r\növer hela landet. Det är ju helt orimligt att man för\r\nen så desperat politik och vidtar sådana åtgärder för\r\natt spara.</pre><pre>Sedan har man försökt plocka in pengar på alla\r\nmöjliga håll, vilket innebär ett ryckande i andra\r\ninstitutioners och kulturändamåls budgetar. Det är\r\ndetta som skapar denna otrygghet och osäkerhet.\r\nDet gäller inte bara Riksteatern utan även, som har\r\nsagts här, museerna och musikinstitutionerna. Det\r\när faktiskt någon konstig fanflykt över hela\r\nkulturfältet när man ser det på detta sätt. Det är\r\nbeklagligt att det senaste året skulle bli på det\r\nsättet, att det s.k. statsfinansiella läget skulle\r\nbestämma budgetens utfall. Jag tror att vi måste\r\nkomma fram till att kulturens budget skall vara så\r\nstabil att den klarar dåliga tider. Jag nämnde i\r\nbörjan att vi nu är tillbaka till att kulturbudgeten är\r\nen budgetregulator.</pre><pre>Anf. 36 ÅKE GUSTAVSSON (s) replik:</pre><pre>Herr talman! Det är självklart att alla statliga\r\nutgiftsposter måste vägas noga. Det är vi alla i den\r\nhär kammaren medvetna om. Men att kultur skulle\r\nvara, i negativ mening, särbehandlad är fel. Det är\r\nockså fel att påstå att vi inte har klarat av de 300\r\nmiljoner kronorna. Även om jag skall följa med i\r\nLars Ahlmarks räkneexempel och säga att vi har\r\nhaft en inflation på 23 % sedan\r\nregeringsdeklarationen, har ändå 376,2 miljoner\r\nkommit ut t.o.m. den tidpunkt när\r\nbudgetpropositionen lades här i riksdagen. Om vi\r\nräknar in inflationseffekten där också klarar vi det\r\nmed god marginal. Till det har vi, bl.a. för att klara\r\nriksteatern, räknat upp anslaget en del. Man kan\r\nsjälvfallet inte, Kaj Nilsson, slänga ut en institution\r\nsom riksteatern. Det anser inte heller den\r\nsocialdemokratiska riksdagsgruppen att man kan\r\ngöra.</pre><pre>Lars Ernestam säger att socialdemokraterna visar\r\nstor okänsla för våra rötter och undrar vad jag\r\ntycker om muséerna. Den största enskilda posten i\r\nden sammanställning som vi nu diskuterar över\r\nreformmiljonerna har gått till muséer och\r\nutställningar. Där har höjningen varit 113,6\r\nmiljoner kronor om man skall vara exakt. Det säger\r\nväl en del om vad socialdemokraterna tycker om\r\nsådana saker.</pre><pre>Sedan säger Lars Ernestam att socialdemokraterna\r\nhar fått ändra sig i reklam-TV-frågan. Det var\r\nintressant att få veta, eftersom vi tidigare har fått\r\nkritik för att vi aldrig har kunnat bestämma oss.\r\nMöjligen har jag fått ändra mig, eftersom det är ett\r\nmajoritetsbeslut i riksdagsgruppen, men jag tror\r\nknappast det socialdemokratiska partiet kan\r\nbeskyllas för att ha fått ändra sig.</pre><pre>Lars Ernestam säger att ägarna har ett stort ansvar\r\nför yttrandefriheten. Ja, men här talar vi om ett\r\nstatligt kulturpolitiskt mål som staten skall\r\nmedverka till att uppfylla. Ställer inte staten upp för\r\ndetta mål klarar vi inte att uppfylla\r\nyttrandefrihetens förutsättningar i det här\r\navseendena.</pre><pre>Slutligen vill jag säga till Alexander Chrisopoulos\r\natt jag vill motverka all utveckling som innebär att\r\nde vassa armbågarnas mentalitet breder ut sig, som\r\nAlexander Chrisopoulos uttryckte sig. Jag tycker\r\ninte heller att vi har råd att misslyckas. Det här är\r\nen viktig ideologisk kamp därför att -- och det kan\r\ngärna bli en slogan -- människovärde är mer än\r\nmarknadsvärde.</pre><pre>Anf. 37 LARS AHLMARK (m) replik:</pre><pre>Herr talman! Även om Åke Gustavsson i dagens\r\npenningvärde får ihop en ökning med 376 miljoner\r\nkronor, utlovades 300 miljoner kronor för 3 år\r\nsedan. För 3 år sedan hade vi 23 % lägre\r\npenningvärde och det gör att dessa 376 miljoner\r\nkronor krymper ihop ganska rejält jämfört med\r\ndetta löfte.</pre><pre>Jag har inte uppfattat att den väsentliga kritiken\r\ngäller den totala volymen. Den gäller vad som har\r\nhänt det sista året. Jag tror inte att de regionala\r\nmuséerna som inte får sina 125 grundbelopp, som\r\nvar mycket konkret utlovade, kan förstå att det\r\nfaktum att man kan räkna fram en total volym\r\ninnebär att socialdemokraterna nu plötsligt tycker\r\natt de har infriat sina löften. Det gäller även de 39\r\ngrundbelopp till musiklivet som t.o.m. statens\r\nkulturråd tyckte var så säkra att de delades ut till\r\nkonkreta institutioner. Faktum är att inte ens\r\nkulturministern i budgeten, när han skriver om vad\r\nsom har hänt, anser att han kan infria löftena. Han\r\nkonstaterar att mycket av det utlovade får anstå.\r\nDet får komma i framtiden. Det är det kritiken\r\ngäller.</pre><pre>Anf. 38 LARS ERNESTAM (fp) replik:</pre><pre>Herr talman! Utöver vad Lars Ahlmark har sagt i\r\nsin replik, det kanske inte finns så mycket att\r\ntillägga, vill jag ta upp litet grand om\r\nyttrandefriheten och pressen en gång till. Jag tror\r\natt Åke Gustavsson var lite illa ute. Han sade så\r\nhär: ''Ägarna har ett ansvar.'' Staten har också ett\r\nansvar, det är riktigt.</pre><pre>Får jag säga till Åke Gustavsson att det finns\r\nfortfarande ett presstöd. Vi har visserligen\r\nreserverat oss för en sänkning med 20 % men det\r\nfinns fortfarande ett stort statligt presstöd. Men var\r\nfinns ägarnas ansvar, Åke Gustavsson? Såvitt jag\r\nförstår när det gäller den press som ligger Åke\r\nGustavsson nära har man fört över den del man\r\nfinner lönsam till ett reklambolag. Hur det går med\r\nresten vet vi inte. Ägarna har sagt att de inte\r\nkommer att ta sitt ansvar. Menar Åke Gustavsson\r\natt det bara är staten som skall ha ansvar för den\r\nhär delen av yttrandefriheten?</pre><pre>Anf. 39 ÅKE GUSTAVSSON (s) replik:</pre><pre>Herr talman! Detta blir kanske mer en\r\npresspolitisk debatt än en kulturpolitisk debatt,\r\nmen det är ett viktigt kulturpolitiskt mål.</pre><pre>Det är inte sant att ägarna har sagt att de inte\r\nkommer att ta sitt ansvar. De har tagit och de tar\r\nsitt ansvar. Det är därför man vidtar dessa åtgärder\r\nför omstrukturering. Frågan är hur mycket man har\r\nråd att blöda. Det är den ena frågan.</pre><pre>Den andra frågan är vilka åtgärder man kan vidta\r\nför att rekonstruera och bygga upp. Detta arbetar\r\nman med för närvarande. Det är bl.a. därför den\r\nhär åtgärden är vidtagen. Det hade självfallet varit\r\nenklare om vi hade haft ett högre presstöd, och det\r\när alldeles självklart att hade vi inte haft något\r\npresstöd eller beslutat att snabbavveckla det, som\r\nfolkpartiet vill, hade vi inte behövt diskutera den\r\nhär frågan i kammaren över huvud taget. Då hade\r\ntidningarna varit döda och stora delar av\r\nyttrandefriheten mycket kraftigt begränsad. Detta\r\när det allvarliga i den här situationen.</pre><pre>Lars Ahlmark säger i sin sista replik att kritiken\r\nkanske inte gäller så mycket den totala volymen av\r\ndessa 300 miljoner, och det är bra för då har vi\r\nkommit till något slags slutsats i den här debatten,\r\nnämligen ett konstaterande att volymmålet är\r\nuppfyllt. Det gäller snarare kritiken om det sista\r\nåret, och där kan man ju diskutera. Jag menar att\r\nvi ändå har gjort en del i utskottet på\r\nsocialdemokratiskt initiativ för att lyfta fram detta.\r\nEn del beror väl dessutom på att tempot minskade\r\nnågot och på att vi här i riksdagen har velat gå\r\nsnabbare fram -- och även gjort det i något fall -- än\r\nvad regeringsförslagen har inneburit.</pre><pre>Eftersom detta är det sista replikskiftet vill jag\r\nfortsätta och vända mig till Lars Ahlmark. Jag vill\r\ntacka för en som vanligt intressant och\r\nstimulerande debatt. Jag skall gärna erkänna att\r\nman får skärpa sig litet extra när man diskuterar\r\nmed Lars Ahlmark. Vi träffas kanske inte i debatt i\r\nriksdagen så mycket mer. Jag vill ändå ta tillfället i\r\nakt att här ifrån få framföra ett tack för samarbetet\r\ni utskottet.</pre><pre>På liknande sätt vill jag vända mig till Alexander\r\nChrisopoulos. Vi har väl delvis gemensamma\r\nnämnare, men vi har också delvis olika\r\nutgångspunkter. Det som har varit stimulerande,\r\noch det har även dagens debatt visat, är att det i stor\r\nutsträckning blir en ideologisk inriktning på\r\ndebatter och diskussioner. Det uppskattar jag\r\nmycket. Jag tror att svenska folket över huvud taget\r\nskulle må väl av att mer ta del av en ideologisk\r\ndebatt.</pre><pre></pre><pre>Anf. 40 INGEGERD SAHLSTRÖM (s):</pre><pre>Herr talman! I debatten hittills har talarna belyst\r\nde olika kulturpolitiska målen. Det har varit\r\nmycket intressant att lyssna. Jag kan till fullo\r\ninstämma i Åke Gustavssons deklaration när det\r\ngäller de socialdemokratiska kulturpolitiska\r\nmålsättningarna.</pre><pre>Regeringens kulturinsats för att främja förnyelse\r\noch utveckling av kulturlivet har ju väckt\r\nreaktioner i form av tankar, funderingar, kritik och\r\nberöm, och det bevisar att kultur inte lämnar någon\r\noberörd. Ett av delmålen i kultursatsningarna har\r\nvarit att förbättra de konstnärliga yrkesutövarnas\r\narbetsvillkor. I kulturutskottets betänkande nr 21,\r\nsom vi nu behandlar, finns förslag om ersättning\r\noch bidrag till konstnärer. Flera talare har redan i\r\ndebatten påpekat att vi i varje fall i stort har varit\r\nmycket samstämmiga när det har gällt de här\r\nfrågorna.</pre><pre>Jag tycker, herr talman, att det är värt att nämna att\r\nvi nu, trots det kärva ekonomiska läge som råder,\r\nkan konstatera att pengar har avsatts för att stödja\r\nkonstnärerna. Det sker nu en nysatsning för att\r\nförbättra konstnärernas villkor.</pre><pre>Att satsa på konstnärerna är att satsa på oss alla. I\r\nden föränderliga värld som vi lever i, med\r\nupplösning av gamla värderingar, nya livsstilar, en\r\ninternationalisering som vi inte har varit med om\r\ntidigare, en ökad välfärd, mer fritid och nya\r\ntekniker, behövs konstnärerna kanske mer än\r\nnågonsin tidigare. Det är ju de som på olika sätt\r\ngenom sin verksamhet får oss att reflektera, att\r\nutforska och kritisera både gamla och nya\r\nföreteelser. Konstnärernas arbete är ett medel för\r\noss att hitta vår identitet i en föränderlig värld.</pre><pre>Intresset för konstnärlig verksamhet av skilda slag\r\nhar ökat, och det tycker jag är ett utmärkt betyg åt\r\nden kulturpolitik som har förts. Men trots det blir\r\nju inte alla konstnärliga produkter efterfrågade.\r\nPopulärkulturen breder ut sig alltmer, och ibland är\r\ndet litet svårt för den seriösa konsten att klara sig\r\npå den hårda marknaden.</pre><pre>Vi socialdemokrater tycker att det är nödvändigt\r\natt stödja konstnärlig verksamhet som inte av egen\r\nkraft kan överleva på den s.k. marknaden. Det\r\nfinns smala uttrycksformer som behöver stöd.</pre><pre>Jag kan inte låta bli att reflektera -- inte\r\nreflexmässigt, som någon sade tidigare, utan i\r\nverklig mening -- över vad som skulle hända om\r\nenbart marknaden tilläts att råda inom kulturens\r\nområde. Hur skulle det då gå med mångfalden och\r\nvår strävan efter ett breddat, icke likformigt\r\nkulturutbud?</pre><pre>Jag håller med om att vi måste se till\r\nmänniskovärdet mer än till marknadsvärdet. För\r\natt skapa en bättre arbetsmarknad för konstnärer,\r\näven för nyskapare och för dem som arbetar med\r\nsmala verksamheter, samt för att i olika former\r\nkompensera konstnärerna för den tillgång\r\nallmänheten har till deras verk föreslår vi nu en\r\nförstärkning med exempelvis en kollektiv\r\nvisningsersättning om 13,5 milj.kr. I utskottet\r\ntillstyrker vi också regeringens förslag om\r\nförstärkningar för upphovsmän på musikområdet\r\nsamt för musiker och sångare. Bidraget för\r\ninternationellt kulturutbyte ökas, och\r\nbiblioteksersättningen justeras.</pre><pre>Ett sätt att skapa ytterligare inkomster för att\r\nförstärka konstnärernas ekonomi kan vara att låta\r\nen del av försäljningssumman vid vidareförsäljning\r\nav konst gå tillbaka till konstnären eller till\r\nkonstnärskollektivet. Frågan har aktualiserats vid\r\nflera tidigare tillfällen, och nu säger vi från\r\nkulturutskottets majoritet att vi förutsätter att\r\nregeringen snarast prövar den här frågan.</pre><pre>Kulturutskottets socialdemokratiska grupp har inte\r\nkunnat ställa sig bakom förslagen om ytterligare 5\r\ninkomstgarantier och 15 långtidsstipendier. Det har\r\nju talats om det fyllda programmet, och för oss har\r\ndet varit fråga om en prioritering. Vi har då, som vi\r\nskriver i våra reservationer, prioriterat\r\nRiksteaterns verksamhet.</pre><pre>Trots den satsning som nu görs på konstnärera och\r\nderas villkor finns det naturligtvis mycket övrigt att\r\nönska. Bidrag till husartister är ett exempel. Även\r\nom inte alla förslag kan tillstyrkas, tycker jag att det\r\nkänns mycket positivt att vi nu har tagit ett stort\r\nsteg framåt när det gäller ersättning och bidrag till\r\nkonstnärer.</pre><pre>Herr talman! Jag yrkar bifall till kulturutskottets\r\nhemställan i dess betänkande nr 21 på alla punkter\r\nutom mom. 9, 10 och 11, där det finns\r\nsocialdemokratiska reservationer. Detta innebär\r\natt jag yrkar avslag på de övriga reservationerna vid\r\nbetänkande.</pre><pre>Anf. 41 LARS AHLMARK (m) replik:</pre><pre>Herr talman! Med tanke på den långa debatt som\r\nvi har fört och kommer att föra i dag skall jag bara\r\nställa en kort fråga till Ingegerd Sahlström, och den\r\ngäller inkomstgarantierna. Riksdagen\r\nkonstaterade för ett par år sedan att dessa var en\r\nvärdefull form av stöd till olika typer av\r\nkulturskapare och att därför ytterligare 20\r\ngarantirum skulle inrättas. När nu\r\nsocialdemokraterna säger nej till de 5 sista av dessa\r\n20 garantirum är det för att spara 400 000 kr.</pre><pre>Jag har mycket svårt att förstå att man, när\r\nriksdagen har uttalat sin uppfattning på en sådan\r\npunkt, för att spara denna summa reserverar sig.\r\nDet måste ligga någonting annat bakom, t.ex. en\r\nmarkering mot riksdagens möjligheter att ha egna\r\nåsikter i kulturfrågor.</pre><pre>Anf. 42 INGEGERD SAHLSTRÖM (s)\r\nreplik:</pre><pre>Herr talman! Frågan om inkomstgarantierna var\r\nuppe till behandling bl.a. i samband med\r\nutarbetandet av utredningsrapporten Konstnärens\r\nvillkor. Av den framgår att en hel del av\r\nremissinstanserna inte var så positiva till de här\r\ngarantierna. I nuvarande läge har\r\nutbildningsministern i sitt förslag satsat på en enda\r\ngaranti. Inom den begränsade reformram som\r\nföreligger är det i dag knappast någon idé att binda\r\nupp sig för resurser till långsiktiga fasta åttaganden.</pre><pre>Anf. 43 LARS AHLMARK (m) replik:</pre><pre>Herr talman! Vad utskottets majoritet har gjort på\r\nden här punkten är att den fullföljt det löfte som\r\ntidigare hade givits om inrättande av ytterligare 20\r\ngarantirum. Majoriteten har emellertid också\r\naccepterat synpunkter om att andra stödformer kan\r\nvara intressanta. Det är bakgrunden till att\r\ndärutöver 15 långtidsstipendier föreslås bli\r\ninrättade, men socialdemokraterna har ju varit\r\nmotståndare även till dem.</pre><pre>Anf. 44 INGEGERD SAHLSTRÖM (s)\r\nreplik:</pre><pre>Herr talman! Som jag sade tidigare har vi i vår\r\ngrupp gjort en prioritering. I det här fallet har vi\r\nprioriterat Riksteaterns verksamhet.</pre><pre>Anf. 45 Utbildningsminister BENGT\r\nGÖRANSSON (s):</pre><pre>Herr talman! Det är glädjande att notera den\r\nuppmärksamhet som kulturfrågorna numera får i\r\nvåra debatter. Det är också angeläget att slå fast att\r\nde många som nästan reflexmässigt talar om\r\nkulturens undergång, medborgarnas ointresse och\r\npolitikernas benägenhet att ständigt skära ned\r\nkulturanslagen faktiskt är offer för en mytbildning.</pre><pre>Det gångna decenniet har varit det decennium då\r\ndet har byggts flest bibliotek i vårt land och fler\r\nkulturhus än någonsin tidigare. Denna oerhörda\r\nexpansion fortsätter även under detta decennium.\r\nEtt exempel härpå är en ny musikteater i Göteborg,\r\nett annat exempel är avancerade planer på ett nytt\r\nmodernt museum.</pre><pre>Vi kan se att regionaliseringen har varit\r\nframgångsrik och att barn och ungdom såsom aldrig\r\ntidigare har fått plats i kulturdiskussionen och i\r\nkulturpolitiken, dessutom en mycket medveten\r\nplacering. Konstnärerna har fått förbättrade\r\nvillkor, låt vara att deras arbetssituation alltjämt i\r\nlånga stycken är otillfredsställande.</pre><pre>Debatten i denna riksdag präglas av en omsorg om\r\noch av respekt för kultur, och deltagarna i debatten\r\nvisar ett genuint intresse för kultur från skilda\r\nutgångspunkter. Jag har all anledning att uttrycka\r\nuppskattning för att den debatten i denna kammare\r\nnu kan föras på det sättet över partigränserna.</pre><pre>Jag vill gärna vid detta tillfälle, när jag vet att flera\r\nav kulturutskottets aktiva och engagerade\r\nledamöter med denna riksdagsperiods slut lämnar\r\nriksdagen, uttala några ord av tack och\r\nuppskattning till dem. Det är Ingrid Sundberg, Lars\r\nAhlmark och Lars Ahlström, samtliga de ordinarie\r\nmoderata ledamöterna, som om jag har förstått rätt\r\nmed detta riksmötes utgång lämnar riksdagen.\r\nOckså Sylvia Pettersson, socialdemokrat, och\r\nAlexander Chrisopoulos, vänsterpartiet, tillhör\r\ndem som lämnar riksdagen. Jag vill gärna upprepa\r\nden uppskattning som jag har lärt mig känna för\r\nderas kunskapsrika inlägg, för deras engagemang\r\noch för de i bästa mening goda samtal som vi här\r\nhar kunnat föra.</pre><pre>Det finns emellertid skillnader i våra synsätt, och\r\ndet har att göra med det som jag bl.a. kan se i vårt\r\neget parti, som så starkt betonar att tillgängligheten\r\ninte räcker som riktningsgivare för en kulturpolitik.\r\nDet krävs också ett engagemang för att stimulera\r\ndelaktigheten, och det är, som jag ser det, en\r\navgörande punkt.</pre><pre>Vi går nu in i ett utvecklat europeiskt samarbete,\r\ndär många i entusiastisk yra talar om det gränslösa\r\nEuropa, vilket naturligtvis inte är gränslöst.\r\nGränserna kommer att finnas kvar. De som\r\nföreställer sig att medborgare i Flen eller\r\nHökarängen redan när de vaknar den första\r\nmorgonen efter Sveriges inträde i EG kommer att\r\nkunna tyska kommer att bli grymt besvikna. Det\r\nblir lika svårt att lära sig tyska i fortsättningen som\r\ndet har varit hittills. Kulturskillnaderna består, men\r\ngränsöverskridandena förenklas, och det är viktigt.\r\nVi måste dock ha nyans och perspektiv också i det\r\nsammanhanget.</pre><pre>Men vi ser nu olika hot dyka upp vid horisonten.\r\nJag har under många år kunnat se vad jag har\r\nuppfattat som en obehaglig kulturlöshet hos vissa\r\ngrupper i samhället, ofta människor med ledande\r\npositioner, folk som tillhör samhällets\r\netablissemang. Jag kan nu konstatera att den\r\nkulturlösheten, som ofta har varit personlig och\r\nicke medvetet uttalad, kan man se medvetet och\r\npreciserat uttalad, ofta i form av ett rent\r\nkulturförakt, hos dem som betecknar sig själva som\r\nnyliberaler. Jag skall be att få ge några exempel.</pre><pre>Endast två dagar efter det att det moderata\r\nborgarrådet Carl Cederschiöld hade övertagit\r\nmakten i Stockholms stadshus, väljer han att ställa\r\nut sitt kulturförakt inför offentligheten. I\r\nExpressen säger han: ''I dag får du bidrag bara du\r\nkallar dig konstnär. Det måste bli slut på det.''\r\n''Kommunen skall satsa mindre pengar på\r\nkulturen.'' Det är ett annat av hans\r\nprogrammatiska uttalanden.</pre><pre>Det är uppenbart att Cederschiöld inte har en aning\r\nom de villkor under vilka konstnärer verkar. Man\r\nkan misstänka att han inte ens är intresserad av att\r\nta reda på det. Men vad är det som gör att hans\r\nportföljbärare i Stadshuset i Stockholm -- Dreber,\r\nRydberg, Kahn, och allt vad de heter -- stödjer\r\nhonom? Även de menar tydligen att kulturen skall\r\nleva på sina inträdesavgifter och kommersiella\r\nintäkter i fortsättningen.</pre><pre>Cederschiöld är inte ensam som moderat om att\r\nvisa ringaktning mot kulturen. Han har en\r\npartibroder i Haninge kulturnämnd som i en\r\ndebattartikel i Dagens Nyheter säger att nu är\r\nfolkbibliotekens tid förbi. De har ju bara haft till\r\nuppgift att påverka folket i en viss riktning. Det har\r\nsocialdemokraterna sörjt för. Nu är det den\r\nspecialiserade kunskapen som gäller. Enligt\r\nartikeln bygger man upp specialbiblioteket bäst\r\nhemma.</pre><pre>Denne moderate kulturnämndsledamots brist på\r\nhistorisk kunskap borde vara generande för hans\r\nparti. Folkbibliotekens roll som bildningshärd och\r\nsom plats för ett fritt intellektuellt sökande torde\r\nbara den kunna undgå att begripa som aldrig läser\r\nskönlitteratur, som aldrig har besökt ett bibliotek\r\noch som kanske inte ens läser tidningarna.</pre><pre>Debattartikeln är emellertid inte bara generande,\r\nden är också skrämmande. Han avfärdar varje\r\nmedborgares rätt till kunskap genom att säga: ''Det\r\när ofrånkomligt att kunskapssökande är de starkas\r\nprivilegium, men detta har i årtionden motarbetats\r\nav en utbildningspolitik som styrs av\r\nantiintellektualism och nivellering. Att söka\r\nkunskap är och bör vara ett privilegium för de\r\nstarka!''</pre><pre>Råare, öppnare har högerns sämsta tradition inte\r\nformulerats på länge. Högerns ledande strateger\r\nuttrycker sig försiktigare. Jag talar inte explicit om\r\nmoderaterna. Det är därför jag använder termen\r\nhöger. Jag ber om att inte bli korrigerad när det\r\ngäller partibeteckning. Men det är dess bättre så att\r\nkorpralerna emellanåt säger det som fältherren\r\nbara tänkte. Ibland finns det skäl att vara glad att\r\ndet finns pratglada korpraler.</pre><pre>Jag skulle inte ägna så stor uppmärksamhet åt dessa\r\nbåda exempel om de vore enstaka övertramp. Men\r\ndet är de inte. För något år sedan kunde man, också\r\ni Dagens Nyheter, läsa om den unge framgångsrike\r\nfullmäktigeledamoten och riksdagsledamoten som\r\nkrävde att ett konstverk av Albin Amelin skulle\r\navlägsnas från fullmäktigesalen för att konstnären\r\nmålat röda fanor på det. Det var inte politiskt\r\nneutralt. Även när DN-intervjuaren litet\r\nurskuldande sade att det ju också fanns blommor\r\npå bilden fick han till svar att blommorna ju var\r\nröda. Man vet ju hur det är med blommor.\r\nSocialdemokraterna har en röd ros, och vpk en\r\nnejlika. Han kunde ha tillagt att centern har en\r\nklöver, miljöpartiet en maskros och kds en vitsippa.\r\nDet blir inte många blommor kvar som\r\nkonstnärerna får måla, om de skall bli godkända av\r\nde moderata censorerna.</pre><pre>Tillgänglighet och delaktighet, frihet och\r\nöppenhet -- det är nyckelorden för\r\nsocialdemokratins kulturpolitik.</pre><pre>Vem kommer i höst att ersätta de förtjänta\r\nledamöter som nu lämnar de moderata platserna i\r\nkulturutskottet? Vilken konst- och kultursyn\r\nkommer de att företräda? Kommer likgiltigheten\r\noch föraktet för konst och kultur att vara ledande,\r\neller kommer censurivrarna att vara de som tar\r\nbefälet? Hur kan centerpartister och folkpartister\r\ngodta att ställa upp som hejaklack åt de\r\nhögerkrafterna?</pre><pre>Än en gång har vi kunnat se hur kulturfrågorna i\r\ndessa inlägg som nu ställts ut till öppet beskådande\r\nkan placeras i ett höger--vänster-perspektiv. Var\r\nhåller den liberala vänstern till? Var finns de\r\nfrisinnade? Var finns den folkliga centern? Är den\r\nklassiska kulturkonservatismen i dag alldeles\r\nstendöd? Var finns dess förespråkare i de skaror\r\nsom nu stormar fram och hoppas på inträde i detta\r\nhus? Har de dukat under för högerpopulismens\r\nyviga stridsrop?</pre><pre>Vi behöver en stark och stärkt opinion för en öppen\r\ngenerös kultursyn och en enträgen kulturpolitik.\r\nSocialdemokratin är beredd att över partigränserna\r\nsamarbeta med alla goda krafter för att vinna det\r\nsyftet.</pre><pre>Anf. 46 LARS AHLMARK (m) replik:</pre><pre>Herr talman! Först vill jag tacka Bengt Göransson\r\nför hans vänliga ord.</pre><pre>Det utbildningsministern därefter sade har jag\r\ningen anledning att tacka honom för. Jag vill\r\nsnarare uttala en besvikelse över att han, som i\r\nallmänhet kan föra en intellektuellt högtstående\r\ndebatt, använder sig av en sådan teknik. Han\r\nangriper ett par personer som inte är närvarande i\r\nkammaren och utvecklar sina synpunkter om dem.\r\nHan angriper artiklar som jag förutsätter att\r\nflertalet ledamöter inte har läst eller känner till.\r\nDetta gör han i stället för att diskutera den\r\nsocialdemokratiska politik som framkommer i\r\nriksdagen i dess arbete, och -- om han så finner\r\nanledning -- angripa den moderata politik som vi\r\npresenterar här i huset i våra parti- och\r\nkommittémotioner. Jag tycker att Bengt\r\nGöranssons typ av debatt inte är värdig denna\r\nkammare.</pre><pre>Jag går över till själva sakfrågan. Jag tror att det\r\nkan finnas en viss skillnad i grundsyn. Men jag tror\r\ninte att Bengt Göransson har fångat den när han\r\nsäger att det är engagemanget som är speciellt\r\nutmärkande då det gäller den socialdemokratiska\r\nkulturpolitiken. Tvärtom, vi har från moderat sida\r\nofta förvånat oss över hur ointresserade\r\nsocialdemokraterna är av människors spontana\r\nengagemang. Det gäller t.ex. det stora engagemang\r\nsom finns i våra frivilliga konstföreningar runt om i\r\nlandet. Det gäller det personliga engagemang som\r\nfinns när någon satsar egna medel på en\r\nkulturhistoriskt intressant byggnad. I stället sticker\r\nden socialdemokratiska bockfoten fram när man\r\nförsöker styra kulturen i en viss riktning.</pre><pre>Kulturpolitiken blir ett instrument för att nå vissa\r\nmål. Det är facket som skall engagera sig i kulturen\r\npå arbetsplatserna, inte de anställda som frivilligt\r\nsluter sig samman och bildar en konstförening eller\r\nnågot annat av det slaget. Det är kulturrådet som\r\nskall bestämma vilken utvecklingsverksamhet ett\r\nansvarsmuseum eller regionalt museum skall syssla\r\nmed, inte den styrelse som dessa museer har eller\r\nde kunniga tjänstemän som finns inom museets\r\norganisation.</pre><pre>Det är en väsentlig skillnad mellan\r\nsocialdemokratisk och moderat kulturpolitik i det\r\natt socialdemokraterna försöker ta tag i kulturen\r\noch leda den i den riktning man vill i stället för att\r\nuppskatta kulturens egenvärde.</pre><pre>Anf. 47 LARS ERNESTAM (fp) replik:</pre><pre>Herr talman! Var finns socialliberalismen? Var\r\nfinns frisinnet?</pre><pre>I dessa dagar diskuteras finansminister Feldts bok\r\nmycket. Om det som står i boken är sant vill jag ge\r\nkulturministern en eloge. Feldt säger att\r\nkulturminister Göransson var den enda av de\r\nföreslagna statsråden som ställde krav. Han ställde\r\nkravet att kultursektorn inte skulle missgynnas.\r\nDet var av skälet att under de borgerliga\r\nregeringsåren, när kulturministern var liberal, hade\r\nkultursektorn varit en gynnad sektor. Så har det\r\nvarit med folkpartiet. Folkpartiet prioriterar\r\nkulturen. Vi har gjort det i årets budget, och vi\r\ngjorde det i föregående års budget. Vi har vunnit\r\nvissa framgångar i år.</pre><pre>Jag vill ta upp en annan fråga när nu\r\nkulturministern diskuterar hela landet. Det finns\r\nett län som heter Bohuslän. Det är en borgerlig\r\nmajoritet i det länet. Där vill man starta en regional\r\nteater. Den folkpartistiske ordföranden har varit\r\nbekymrad. Han säger att det inte kommer att bli\r\nnågra nya grundbidrag och att det inte går att starta\r\nnågon ny teater.</pre><pre>Vad säger kulturministern om att det inte kommer\r\nnågra nya grundbidrag? När skall\r\nbohuslänningarna få sin teater? De signaler som nu\r\nskickas ut är allvarliga. Även jag är medveten om\r\natt det finns hot gentemot kulturen i landet.\r\nLandstingen, som har fått ett övergripande ansvar,\r\nhar stora behov när det gäller vård och annat att\r\nfylla. Frågan är också hur många kommuner som\r\nskall engagera sig. Det blir då bekymmersamt när\r\ndet kommer signaler om att kulturminister\r\nGöransson inte fullföljer de löften som är inskrivna\r\ni tidigare riksdagsprotokoll. Det går inte då att\r\nskylla ifrån sig. Detta är fakta i dag. Vilka signaler\r\nger kulturministerns budgetförslag ute i landet?</pre><pre>Anf. 48 JAN HYTTRING (c) replik:</pre><pre>Herr talman! Jag hade förväntat mig att statsrådet\r\nGöransson litet mer skulle ha uttryckt sin\r\ntacksamhet över kulturutskottets arbete under\r\ndessa två år och inför det tredje året på\r\nkulturbudgeten. Utskottet har stått för en stor del\r\nav arbetet med att uppfylla målen och dessa\r\nsummor som har nämnts. Utskottet har faktiskt\r\ntillfört kultursektorn pengar. Jag trodde att\r\nkulturministern kände stor tacksamhet över att ha\r\nfått denna hjälp i dragkampen mellan olika konton\r\ni regeringen.</pre><pre>Jag ställde tidigare frågor till de socialdemokratiska\r\nföreträdarna. Jag har ännu inte fått några svar. Jag\r\nhade också hoppats på att få svar från Bengt\r\nGöransson i hans inlägg om vad det är som gör att\r\nman skyggar inför tanken på en utvärdering om\r\nhuruvida 1974 års kulturpolitiska mål är uppfyllda.\r\nDet vore viktigt att få en sådan utvärdering för att\r\nse om målen är uppfyllda, om rätt medel används\r\nom målen inte är uppfyllda osv. Det finns\r\nmöjligheter att förändra förslagen så att det blir en\r\nbättre tingens ordning.</pre><pre>Herr talman! Centerns agerande när det gäller den\r\nmoderata politiken tyder ju inte precis på att den är\r\nen hejaklack. Om Bengt Göransson har tagit del av\r\nde handlingar som vi debatterar i dag, ser han att\r\ndet finns en stor iver från centerns sida att verkligen\r\nflytta fram positionerna för svensk kulturpolitik.\r\nDet skall bli bättre för många människor, och\r\ntillgängligheten till kulturen skall ökas.</pre><pre>Om jag känner centerpartisterna rätt i Stockholm,\r\nhar de visat genom praktiskt handlande genom åren\r\nsamma ambition. Jag kan inte tro att ett byte av den\r\nfinansansvarige i Stockholm innebär att man i alla\r\ndelar till punkt och pricka delar hans uppfattning.\r\nJag tror att centern även i Stockholms kommun\r\nkommer att visa fortsatt stor självständighet till\r\nfromma för kulturens utveckling.</pre><pre></pre><pre>Anf. 49 KAJ NILSSON (mp) replik:</pre><pre>Herr talman! Jag vill upprepa att miljöpartiet de\r\ngröna i sitt förslag har ställt till förfogande 200\r\nmilj.kr. mer än vad regeringen anslår. Det var\r\nintressant att höra att det den här gången var fråga\r\nom 34 milj.kr. mer än vad regeringen har anslagit.\r\nTidigare har det rört sig om 50--60 milj.kr., men det\r\när inte det som är det viktiga.</pre><pre>Kulturministern talar om tillgänglighet och\r\ndelaktighet och att de måste befrämjas som något\r\nslags tvillingpar. Det håller jag med om. Det är\r\nviktigt att konstupplevelser eller kulturupplevelser\r\nbetraktas som lika aktivt och kreativt som själva\r\nskapandet av konsten. Man kommer då in på frågan\r\nom estetik. Det är mycket viktigt att estetiken inte\r\nkommer bort i detta sammanhang. Det är\r\nmänniskans sjätte sinne att kunna uppleva världen\r\ngenom estetiken.</pre><pre>Jag kan inte gå in på exemplen från den kommunala\r\nverksamheten och inte heller artikeln, eftersom jag\r\ninte har läst den och därför inte kan bemöta den.\r\nMen det intressanta är vad som sker i den statliga\r\npolitiken. Det har nu kommit en gymnasiereform\r\nsom innebär att bildämnet skärs ned mycket\r\nkraftigt och att konst-, musik- och kulturhistoria\r\nnästan försvinner totalt.</pre><pre>Det var någon som här nämnde att det var mycket\r\nviktigt att topparna inom näringsliv och förvaltning\r\nhar med sig kulturupplevelser och en riktig syn på\r\nkulturen, något som inte minst är viktigt när de\r\nskall ut i Europa och agera för Sverige.</pre><pre>Hur kan det vara möjligt att man skär ner så\r\nradikalt på detta ämne? Det är inte nödvändigt att\r\nkulturministern svarar på detta, eftersom den\r\nfrågan redan har ställts av fyra frågeställare, och jag\r\när en av dem. Jag kommer att få svar den 7 maj,\r\nmen jag tycker att det är egendomligt och att det\r\ninte riktigt stämmer.</pre><pre>Anf. 50 ALEXANDER CHRISOPOULOS (v)\r\nreplik:</pre><pre>Herr talman! Jag vill först tacka kulturministern för\r\nde vänliga ord han har sagt. Jag är också speciellt\r\ntacksam för att jag fått chansen att lära känna\r\nkulturministern.</pre><pre>Kulturministern säger att det naturligtvis finns\r\nnyanser mellan de olika partier som är aktiva i\r\nkulturpolitiken och i kulturutskottet. Det finns det\r\nsjälvfallet. Man betonar mer eller mindre, som\r\nkulturministern säger, tillgängligheten och\r\ndelaktigheten. Jag delar kulturministerns\r\nuppfattning att det inte räcker med en allmän rätt\r\natt tycka, utan man måste skapa förutsättningar för\r\nmänniskor att också kunna utnyttja denna rätt. Det\r\nräcker alltså inte med den allmänna tillgängligheten\r\nutan man måste skapa möjligheter för människor\r\natt kunna utnyttja denna tillgänglighet.</pre><pre>Detta är en av huvudpunkterna inom\r\nkulturpolitiken, och det gäller även exempelvis för\r\nyttrandefriheten. Det räcker alltså inte bara med\r\nformell rätt att yttra sig, man måste kunna skapa\r\nförutsättningar för att människor skall kunna\r\nutnyttja yttrandefriheten, och det gäller alla i detta\r\nsamhälle. Det förhåller sig på samma sätt med\r\nkulturell frihet.</pre><pre>Nu säger kulturministern -- som vanligt, höll jag på\r\natt säga -- att socialdemokraterna har gjort det ena\r\nefter det andra. Vi har skapat så och så många\r\nfolkbibliotek, kulturinstitutioner och vi har gett så\r\noch så mycket stöd till tidningar genom presstöd\r\noch till amatörkulturen osv. Det kan man ju säga.\r\nDärefter går kulturministern till direkt angrepp\r\nmot högern och dess kultursyn. Men\r\nkulturministern säger inte något annat.</pre><pre>Min enkla fråga är: Anser kulturministern att det\r\nsom görs i dag är tillräckligt för att uppnå den\r\ndelaktighet som är målsättningen för denna\r\nkulturpolitik? Anser kulturministern att det som\r\nhitintills har skett, vilket naturligtvis är positivt, är\r\ntillräckligt för att möta de nya krav som\r\nutvecklingen ställer på kulturområdet?</pre><pre>Vi kan i detta sammanhang nämna den\r\nmassproducerade skräpkultur som väller över oss,\r\nden allmänt utbredda anonymiteten och\r\nmänniskors ensamhet, en viss kris som finns i\r\norganisationslivet osv. Man kan också i största\r\nallmänhet nämna det andligt fattigare liv, vilket\r\nkonstaterades i socialdemokraternas 90-\r\ntalsprogram. Är insatserna utifrån denna\r\nutgångspunkt tillräckliga?</pre><pre>Anf. 51 Kulturminister BENGT GÖRANSSON\r\n(s) replik:</pre><pre>Herr talman! Jan Hyttring inledde med att säga att\r\nhan tyckte att jag borde ha uttalat min tacksamhet\r\nför kulturutskottets ansträngningar. Det har jag\r\nfaktiskt gjort. Jag sätter värde på kulturutskottets\r\nansträngningar, och jag uttalar ofta tacksamhet för\r\nde insatser som görs. Jag förbehåller mig emellertid\r\nrätten att också föra resonemanget vidare och inte\r\nföra kulturdiskussionen i riksdagen som om den\r\ningick i ett slutet system för uteslutande\r\nkulturutskottets ledamöter och den i debatten\r\ndeltagande kulturministern.</pre><pre>Jag fick också frågan varför regeringen inte är\r\nentusiastisk inför en utvärdering. Det har skett en\r\nstor europeisk utvärdering av kulturpolitiken. Jag\r\nvet att centerpartiet av tradition älskar utredningar\r\nmer än andra partier gör, och det finns kanske där\r\nockså något av ett kynne för detta.\r\nSocialdemokratin har möjligen, om jag får använda\r\ndet uttrycket, en något mer exekutiv ambition än\r\nambitionen att dokumentera och utreda.</pre><pre>Jag är medveten om, Jan Hyttring, att många\r\ncenterpartister känner vånda inför denna mycket\r\naggressiva höger, och jag talar fortfarande om\r\nhögern och inte explicit om moderata\r\nsamlingspartiet. Jag talar om högertendensen i\r\nsamhället. Att den oroar kan man se även hos\r\ncenterpartiets partiledare. Men det som förvånar\r\nmig är att konklusionen ändå är att man måste söka\r\nett nära samarbete med just de krafter som man så\r\nstarkt misstror.</pre><pre>Lars Ernestam refererar till Kjell-Olof Feldt som i\r\noch för sig, vilket är helt riktigt, på vissa ställen i sin\r\nbok säger att kulturpolitiken alltjämt var gynnad,\r\nvilket möjligen kan kännas som en viss påminnelse\r\ntill dem som i tidigare debatter här i kammaren har\r\nsagt att Kjell-Olof Feldt ständigt har hindrat\r\nkulturpolitiken att expandera. Den har varit\r\ngynnad. Jag noterar denna ändrade syn på\r\nverkligheten hos dem som från borgerligt håll nu\r\nrefererar honom.</pre><pre>Han säger också att kultursektorn var gynnad\r\nunder de borgerliga regeringsåren, och det\r\nstämmer ju. Den var det. Märk väl, jag har aldrig,\r\noch det förutsätter jag att Jan-Erik Wikström som\r\nsitter här i kammaren är beredd att vitsorda, påstått\r\natt den skulle varit illa hanterad av Jan-Erik\r\nWikström. Det har jag aldrig gjort. Jag är däremot\r\ninte säker på, och det är skälet till min oro, att den\r\nkommer att gynnas på samma sätt i den allians som\r\nnu etableras.</pre><pre>Lars Ernestam frågar om man inte skall fullfölja\r\nlöften. Jo, det skall man göra. Jag har mycket\r\nhederligt i årets budgetproposition redovisat de\r\nproblem som regering har stått inför. Vi har i fast\r\npenningvärde kunnat förstärka den statliga\r\nkulturbudgeten med bortåt 400 milj.kr. utöver de\r\nmedel som är förda till musikteatern i Göteborg.</pre><pre>Men eftersom riksdagen är suverän har de\r\npengarna inte placerats på exakt de poster som\r\nregeringen hade förutsatt och förutsett i sin\r\nplanering. Jag har därför sagt att regeringen har\r\nkvar uppgifter som vi måste skjuta på, eftersom de\r\npengar som regeringen avsatt och räknat med att\r\ndisponera har förbrukats då riksdagen har gjort\r\nvissa andra dispositioner, och det får vi respektera.\r\nLöftet är i själva verket därmed mätt i mängden\r\npengar fullföljt med råge, och det har vi redovisat.\r\nVi försöker inte komma ur de åtaganden som vi har\r\ngentemot bl.a. konstnärerna genom att säga att\r\ndetta är något som vi får ta under kommande år.</pre><pre>Lars Ahlmark beklagar och säger att jag ägnar mig\r\nåt en ovärdig debatt. Jag angriper dem som inte är\r\nhär och berör artiklar som inte alla har läst. Samma\r\nsak sade Kaj Nilsson. Jag har inte valt att beröra\r\nartiklar speciellt för att ge Lars Ahlmark tillfälle att\r\nbemöta artiklarna eller resonera kring dem.</pre><pre>Jag har tagit upp ett antal mycket konkreta exempel\r\nför att blottlägga tendenser i svenskt samhällsliv\r\noch i svenskt politiskt liv i dag, tendenser som jag\r\ntycker är oroande och obehagliga. Jag väljer då\r\nmycket konkreta exempel. Finansborgarrådet i\r\nStockholm Carl Cederschiöld är faktiskt inte vilken\r\nmoderat som helst. En vice\r\nkulturnämndsordförande i söderkommunen\r\nHaninge är inte vem som helst. En riksdagsledamot\r\nsom tycker att man skall censurera konstverk är\r\ninte vem som helst.</pre><pre>Man kan inte föreställa sig att man skall ha det så\r\nunderbart i tillvaron att man skriver artiklar och\r\nlåter publicera dem, i förhoppning att de skall\r\nfungera som opinionsbildare i undervegetationen,\r\noch sedan i riksdagens kulturdebatt, mot bakgrund\r\nav ett starkt och uppriktigt personligt engagemang,\r\nskall slippa att för sitt partis räkning konfronteras\r\nmed de tendenserna. Det är därför jag har tagit upp\r\ndem.</pre><pre>Jag har all respekt för de många välsinnade och\r\nengagerade moderata riksdagsledamöter som bärs\r\nupp av ett genuint och entusiastiskt kulturintresse.\r\nSkillnaden mellan oss är kanske den som har med\r\ndelaktigheten att göra. Där tror jag att Lars\r\nAhlmark litet grand missförstod mig. Jag talar\r\nalltså om att ett kulturarbete alltid måste förenas\r\nmed vad som kan sägas vara en\r\nfolkbildningsambition.</pre><pre>Jag kommer ihåg häromåret, när nyliberalismen\r\noch kulturkonservatismen kolliderade på den\r\npunkten. Gunnar Hökmark, då ganska ung, skrev i\r\nen artikel att kultur uppstår först i det ögonblick då\r\nkulturen möter konsumenten och vinner dennes\r\nuppskattning. Leif Carlsson på Svenska Dagbladet,\r\nsom representerar en kulturkonservativ tradition,\r\nsade att det kanske faktiskt inte är fullt så enkelt,\r\natt kulturens värde är detsamma som dess\r\nmarknadsvärde, mätt i antalet konsumenter. Det är\r\npå den punkten som jag har sagt att tillgänglighet\r\nräcker inte. Man måste också sträva efter\r\ndelaktighet.</pre><pre>Bohusläns länsteater är, Lars Ernestam, mot denna\r\nbakgrund med all säkerhet tryggad. Det kommer\r\natt bli en länsteater. Det kommer att bli många\r\nlänsteatrar.</pre><pre>Jag vill gärna avsluta med att ta upp den fråga som\r\nAlexander Chrisopoulos ställde: Är det som görs i\r\ndag tillräckligt? Nej, det är inte det. Det kommer\r\naldrig att vara tillräckligt. De kulturpolitiska målen\r\när faktiskt inga mål som uppfylls. Jag har sagt det\r\nförut: De är riktningsgivare vid varje\r\nbeslutstillfälle. Man måste alltid sträva efter att\r\ntillgodose yttrandefrihetens krav, man måste vid\r\nvarje tillfälle sträva efter att föra ut det man har.</pre><pre>Vi kommer aldrig att kunna säga: Jättefint, nu har\r\nvi uppfyllt de kulturpolitiska målen, så nu kan vi\r\nglömma dem! Så enkelt är det inte. Vi kommer\r\naldrig att kunna avsätta tillräckligt.</pre><pre>Jag hoppas att vi kommer att ha många tillfällen\r\nframöver, då vi får på skilda platser i skilda\r\negenskaper möjlighet att konstatera att på\r\nkulturens område finns det så oerhört mycket kvar\r\natt göra, därför att det fält som vi har framför oss är\r\noändligt.</pre><pre>Anf. 52 JAN HYTTRING (c) replik:</pre><pre>Herr talman! Det är nog inte så att vi mer än andra\r\npartier älskar utredande. Det är väl närmast så att\r\nvi är rätt noga med inom centerpartiet att få en bra\r\ngrund och en bra utgångspunkt för de åtgärder och\r\nförändringar som vi föreslår. Min förhoppning är\r\nnaturligtvis att den nuvarande regeringen har\r\nsamma synsätt, att man vill ha en god grund för sina\r\nställningstaganden.</pre><pre>Nu säger Bengt Göransson att Europarådets\r\nutvärdering är bra. Det är klart att min omedelbara\r\nfråga blir: Vad har Bengt Göransson dragit för\r\nslutsatser av denna utvärdering? Finns det\r\nnågonting som man behöver ändra på? Eller har\r\nutvärderingen redan haft någon effekt på\r\nregeringens förslag?</pre><pre>Kanske är det så att man gläder sig åt att det mesta\r\nvar positivt -- alltså är det bra då. Utvärderingen\r\nhar inte så där särskilt mycket att göra med de mål\r\nsom vi formulerar här för en bra kulturpolitik i\r\nlandet, en politik som gör att fler människor i alla\r\nlandets delar får del av kulturen.</pre><pre>Men som sagt var: Eftersom det verkar vara bra\r\nmed Europarådets utvärdering, skulle jag vilja veta\r\nvad kulturministern drar för slutsatser och vad\r\nBengt Göransson, i den händelse han skulle vara\r\nkvar som kulturminister efter höstens val, tänker\r\nföreslå för förändringar i nuvarande kulturpolitik.</pre><pre>Anf. 53 LARS ERNESTAM (fp) replik:</pre><pre>Herr talman! Jag är överens med kulturministern\r\nom några ord som han sade i sin replik. Vi kommer\r\naldrig att kunna avsätta tillräckligt, sade\r\nkulturministern.</pre><pre>Men förutsättningen för att vi skall kunna avsätta\r\nnågonting är att vi har någonting att avsätta. Det är\r\ndär som programmet Nystart för Sverige kommer\r\nin. Får vi inte tillbaka tillväxten, får vi inte tillbaka\r\nframtidstron i Sverige, är det mycket som drabbas.\r\nDet gäller också kulturen. Det är därför det behövs\r\nen nytt engagemang, skapande av nya resurser.</pre><pre>Sedan kände jag inte riktigt igen kulturministern.\r\nDet är klart att det är bara ett par tre dagar till 1\r\nmaj, och många urladdade socialdemokratiska\r\nbatterier behöver laddas upp. Kanske var det\r\ndärför han nämnde några politiker som jag inte\r\nkänner -- jag tyckte att jag hörde namnet på en\r\npartivän till mig också -- som ett hot, med svepande\r\nformuleringar: Det och det kommer att hända!\r\nIllavarslande! Vi har hört om hyrorna -- och det\r\nkommer att hända! Är det detta budskap vi\r\nkommer att få höra de närmaste månaderna? Skall\r\nvi få en saklig debatt, eller blir det de här svepande\r\nformuleringarna som skall gälla för framtiden?</pre><pre>Herr talman! Jag skall avsluta debatten med att\r\ntacka kulturministern, för han har såvitt jag förstår\r\ni dag lovat mig att länsteatern i Bohuslän skall få\r\ndet grundbidrag som den önskat få. Min partivän\r\nsom är ordförande i styrelsen där kommer att bli\r\nglad att få det beskedet, när jag ringer honom och\r\nsäger: Du kan ringa till kulturministern! Det är\r\nklart! Länsteatern i Bohuslän får sina pengar!</pre><pre>Anf. 54 LARS AHLMARK (m) replik:</pre><pre>Herr talman! Om jag skulle försöka ställa en\r\ndiagnos på kulturministern efter det utfall han\r\nägnade sig åt, skulle jag ställa diagnosen bitterhet.\r\nMen det är inte en bitterhet mot några diffusa\r\nhögerkrafter som han skissar upp. Han kan inte ens\r\nförklara i vilka partier de finns. Inte heller är det\r\nen bitterhet mot några enstaka kommunalpolitiker\r\nsom inte har möjligheter att bemöta honom i en\r\ndiskussion. Möjligen är det en bitterhet mot\r\nfinansministern eller mot tillvaron i största\r\nallmänhet, som har hindrat honom från att fullfölja\r\nden reformperiod som han utlovade för tre år\r\nsedan.</pre><pre>Jag tror att det är detta, att han plötsligt har hamnat\r\npå defensiven, att han inte kan genomföra vad han\r\nhade hoppats, att han överflyglats på punkt efter\r\npunkt, ibland av en enig opposition, som har\r\nförorsakat den bitterhet som speglas i hans\r\nanförande. Kanske är det detta i kombination med\r\nvalfeber som gör att blodtrycket stiger en smula.</pre><pre>Den avgörande punkt där moderat och\r\nsocialdemokratisk kulturpolitik skiljer sig åt är i\r\nsynen på politisk inblandning i kulturlivet. Vi\r\nmoderater ser kulturen som ett värde i sig. Vi\r\nvägrar att se kultur som ett instrument för att uppnå\r\nvissa politiska eller andra effekter, och det är en\r\navgörande skillnad.</pre><pre>Slutligen måste jag också säga att när\r\nkulturministern inte tror att han befinner sig hos en\r\narbetarekommun och skall elda upp folket för\r\nvalrörelsen utan känner sig trygg och diskuterar i en\r\nförsamling där man sätter sakligheten främst, är\r\nhan en trevlig och klok person. Det vill jag ha sagt.</pre><pre>Anf. 55 KAJ NILSSON (mp) replik:</pre><pre>Herr talman! Jag instämmer naturligtvis i det allra\r\nsista som nämndes av Lars Ahlmark.</pre><pre>Jag skall bemöta det som har sagts om de\r\nkommunalpolitiska högerinhoppen i Stockholms\r\nkommun. Jag är naturligtvis lika bekymrad som\r\nkulturministern över att sådant sker. Jag nämnde\r\nockså i mitt huvudanförande att Globen kanske var\r\nen symbol för det som väntar under 90-talet eller\r\nvid ett regimskifte i höst.</pre><pre>Kulturministern sade att delaktigheten i kulturen\r\nskall kunna uppnås genom folkbildningen, och det\r\när väl bra. Men det grundläggande är ju vad den\r\nunga generationen kan ta till sig. Jag nämnde hur\r\nman inom gymnasieskolan håller på att minska\r\nbetydelsen av ämnena bild och kulturhistoria. Jag\r\ngår inte så långt som att säga att skolan skall\r\nuppfostra inom konsten. En engelsman, Herbert\r\nReed, försökte ju efter andra världskriget lansera\r\ntanken att detta skulle fungera som en\r\nfredsbevarande faktor. Det är viktigt att i första\r\nhand den unga generationen möter kulturen och\r\nblir delaktig i den.</pre><pre>Anf. 56 ALEXANDER CHRISOPOULOS (v)\r\nreplik:</pre><pre>Herr talman! Jag frågade kulturministern om de\r\nresurser som i dag läggs på kulturen är tillräckligt\r\nstora. De är naturligtvis inte tillräckligt stora för att\r\nvi skall uppnå de kulturpolitiska målen. Jag och alla\r\nandra är medvetna om att de kulturpolitiska målen\r\ninte kan uppnås och aldrig kommer att uppnås. Är\r\nde medel som i dag satsas på kulturen tillräckliga\r\nför att nå en bit mot målet eller förbättra\r\nsituationen? Jag menar att detta är självklart, men\r\nkulturministern undviker mycket skickligt att svara\r\npå min fråga. Enligt kulturministerns resonemang\r\nskulle det vara ointressant hur mycket som satsas\r\npå kulturen, eftersom de kulturpolitiska målen\r\naldrig kan uppnås. Men självfallet menar\r\nkulturministern inte det.</pre><pre>Jag skulle även vilja ha ett klargörande från\r\nkulturministern i en annan intressant fråga.\r\nKulturministern säger att regeringen har utlovat ett\r\nvisst antal miljoner -- 300 miljoner under en\r\nmandatperiod, vilka skall delas ut med 100 miljoner\r\nvarje år. Sedan säger kulturministern att det målet\r\nhar uppnåtts. Målet har uppnåtts tack vare egna\r\ninitiativ från en majoritet i kulturutskottet, och\r\ndessa pengar skall därför inte räknas in i det löfte\r\nsom regeringen lade fram.</pre><pre>Resonemanget blir då litet besynnerligt. Låt oss\r\nanta att kulturutskottet inte uppnådde den\r\nmajoritet som behövdes för att så att säga spä på\r\nförslaget i budgetpropositionen med de aktuella\r\nmiljonerna. Låt oss anta att vi i kulturutskottet inte\r\nvar så aktiva eller så eniga i våra värderingar om\r\nvad pengarna skall satsas på och därför inte\r\nuppnådde den majoriteten. Det som återstod då\r\nvore regeringens budgetproposition, och i den\r\nbudgetpropositionen finns inte den ökning med 100\r\nmiljoner som regeringen har utlovat. Eller menar\r\nkulturministern att man i budgetpropositionen\r\nmedvetet inte satsar pengar på kulturen för att ge\r\noss i oppositionen möjlighet att kunna spä på?\r\nSkulle det vara en gåva till oss så att vi skall få visa\r\natt vi är aktiva inom kulturpolitiken? Vad menar\r\nkulturministern? Det skulle jag gärna vilja ha en\r\nförklaring på.</pre><pre>Anf. 57 Utbildningsminister BENGT\r\nGÖRANSSON (s) replik:</pre><pre>Herr talman! Alexander Chrisopoulos frågar vad\r\njag menar när jag säger att det ekonomiska målet\r\nhar uppnåtts och överträffats. Jag menar precis vad\r\njag säger. Regeringen har sagt två saker. Under\r\nmandatperioden vill vi satsa 300 friska miljoner,\r\noch dessa miljoner skall satsas på fyra angivna\r\nområden. Riksdagens majoritet och\r\nkulturutskottet har under de gångna åren gjort\r\nandra prioriteringar än dem som regeringen hade\r\ngjort i sina planeringar, och de pengar som\r\nregeringen hade avsatt för perioden -- de 300\r\nmiljonerna -- är därför med råge förbrukade. Det\r\nfinns områden där vi fortfarande anser att det är\r\nnödvändigt att göra insatser, och detta redovisar jag\r\nuppriktigt och öppet i stället för att säga att vi redan\r\nhar uppfyllt målet. Jag vidgår nämligen att detta\r\nmål omfattade två moment -- ett ekonomiskt och\r\nett som gäller uppdelningen på vissa bestämda\r\nområden. Det är förklaringen.</pre><pre>Lars Ernestam ställde en fråga om Bohusläns\r\nlänsteater. Jag har inte gjort något uttalande om\r\nhuruvida den skall starta nästa vecka. Jag vill uttala\r\nrespekt och uppskattning för precis det som Lars\r\nErnestam säger, nämligen att förutsättningen för\r\natt något skall kunna avsättas är att det finns något\r\natt avsätta. Jag noterar att Lars Ernestams parti och\r\nmitt parti gör olika bedömningar av hur detta skall\r\nkunna åstadkommas. Vi har olika värderingar vad\r\ngäller vilka konsekvenser den ena eller andra\r\nmetoden får för uppnåendet av detta ekonomiska\r\nmål, vilket skall möjliggöra för oss att avsätta\r\npengar. I det stycket är jag alltså övertygad om att\r\ndet med den politik som mitt parti presenterar och\r\när berett att föra kommer att finnas möjligheter att\r\netablera en länsteater i Bohuslän. Jag har däremot\r\ninte sagt att den skulle kunna få grundbelopp nästa\r\nvecka. Det är faktiskt riksdagen som fattar de\r\nbesluten; det har ni här i kulturutskottets\r\nbetänkande. Regeringen har inga egna\r\ngrundbelopp som den delar ut vid sidan av.</pre><pre>Jan Hyttring frågar mig vilka konkreta slutsatser\r\njag drar av Europarådsrapporten. Mina slutsatser\r\när ganska många. Det är en bra rapport. Den är\r\nerkännande i långa stycken, och den är kritisk i\r\nandra stycken. Man pekar i rapporten på att vi har\r\nsatsat väldigt mycket på regionalisering, men man\r\ntycker inte att vi har fått ut tillräckligt mycket. Man\r\nskall enligt min uppfattning ta detta på allvar, och\r\nman skall fundera över vad som kan göras i stället.</pre><pre>Jag kan konstatera att vi under de gångna åren\r\nmycket kraftigt har ökat anslagen till fria grupper.\r\nNär de första fria grupperna i Sverige fick sitt\r\nfrigruppsstöd fanns det där 56 yrkesverksamma\r\nskådespelare anställda. I dag ligger siffran runt 600.\r\nDet har alltså skett en mycket stark ökning.</pre><pre>Vi behöver antagligen få bidragsformer som verkar\r\nförtätande snarare än förtunnande. Men detta är\r\nganska komplicerat att genomföra. Det finns en rad\r\nuppgifter och områden för regeringens och\r\nriksdagens kommande insatser på det\r\nkulturpolitiska området.</pre><pre>Lars Ahlmark tror att jag är bitter, men jag är inte\r\nalls bitter. Jag är vid mycket gott humör, och jag är\r\nmycket förtröstansfull. Det är ett vanligt och enkelt\r\ninlägg att säga om någon att han tror att han är på\r\nett arbetarkommunmöte. Också en moderat\r\nriksdagsledamot kan ibland behöva höra det\r\nkanske litet raka och hårda språk som man annars\r\nanvänder när man talar med kompisar på\r\narbetarkommunmöten. Jag tillåter mig i detta\r\nsammanhang, med iakttagande av den formella\r\nspråkliga korrektheten -- jag svär inte ens vid mina\r\noffentliga framträdanden på\r\narbetarkommunmöten -- att vara uppriktig och\r\ntydlig i det jag säger.</pre><pre>Vad jag har velat göra och vad jag har ansett vara\r\nviktigt att göra är att blottlägga tendenser och att\r\ndra slutsatser. Man kan då säga att man inte får ta\r\nupp vad olika kommunalpolitiker och olika diffusa\r\npersoner har sagt. Men om det gäller ett uttalande\r\nav finansborgarrådet i Sveriges huvudstad, så måste\r\nman faktiskt få redovisa det. Om Lars Ahlmark och\r\nandra moderater i denna kammare säger att de vill\r\nsatsa mer än regeringen och det tillträdande\r\nfinansborgarrådet i Stockholm sedan säger att man\r\nnu skall skära ned på anslagen och att folk skall\r\nbetala inträde i Kulturhuset, då måste man faktiskt\r\ni riksdagens kulturdebatt få peka på detta. Den\r\nspänningen, den tendensen måste man faktiskt få\r\nblottlägga. Det vore orimligt att inte göra det.</pre><pre>Jag är ledsen om jag på den punkten gör Lars\r\nAhlmark besviken. Inför framtiden är jag full av\r\nförtröstan, i vetskap om att de goda krafterna ändå\r\ni det långa loppet kommer att ha goda möjligheter\r\natt artikulera sig och att organisera sina\r\nansträngningar gemensamt för att bekämpa den\r\nytliga, förtunnade kulturlöshetens ideologiska\r\nföreträdare.</pre><pre></pre><pre>Anf. 58 INGELA MÅRTENSSON (fp):</pre><pre>Herr talman! Jag skulle vilja ta upp den granskning\r\nsom Europarådets kulturgrupp har gjort genom\r\nden europeiska granskningsgruppen. Vi hörde nyss\r\nkulturministern säga att gruppen hade berömt\r\nSverige för våra satsningar på regionalisering. Men\r\ndet beror litet på hur man ser på det.</pre><pre>Jag har i en motion tagit upp denna bedömning av\r\nden svenska kulturpolitiken. Expertgruppen\r\nkonstaterar att kulturanslagen ''i oproportionerligt\r\nhög grad gick till personer, projekt och ensembler\r\nmed bas i Stockholm''. Man kan i utvärderingen\r\nvidare läsa att Stockholms andel av de statliga\r\nkulturanslagen mellan 1974 och 1984 knappast har\r\nminskat. Det betyder att Stockholm får över\r\nhälften av de statliga anslagen. Detta rimmar litet\r\nilla med de mål som uttalades 1974 om en starkare\r\nsatsning på regionerna. Expertgruppen\r\nkommenterar i sin utvärdering den tendens som\r\ninnebär att staten, genom den mycket blygsamma\r\nomfördelningen av de egna anslagen från\r\nhuvudstaden till regionerna, har förmått lokala\r\ninstanser att ta på sig ett större ansvar för\r\nkulturlivet.</pre><pre>Visst är det bra att kommuner satsar mer på kultur.\r\nDet är självfallet välkommet, men det är också\r\nnödvändigt att vissa centra -- exempelvis Göteborg,\r\nMalmö och Umeå -- får extra anslag. De har\r\nnämligen ett större ansvar för en region, och de\r\nmåste därför också få del av de statliga anslagen i\r\nstörre utsträckning än i dag. Stockholmarna\r\nbehöver däremot inte betala särskilt mycket för\r\nsina museer, teatrar, osv. De får så mycket av de\r\nstatliga anslagen att de är väl försedda ändå.</pre><pre>Man måste i högre grad uppmärksamma denna\r\nsnedfördelning och även dra konsekvenserna av\r\nden. Jan Hyttring frågade vilka resultat som har\r\nuppnåtts genom kulturpolitiken, och då svarade\r\nstatsrådet att regeringen var exekutiv. Men det är\r\nju faktiskt också nödvändigt att se på de\r\nutvärderingar som är gjorda och dra\r\nkonsekvenserna av dem. Jag skulle då vilja att man\r\ni större utsträckning och på ett annorlunda sätt såg\r\ntill att fördela anslagen mellan huvudstaden och\r\nresten av landet.</pre><pre>Även utskottet påpekar detta och instämmer i att\r\ndet är fråga om en snedfördelning. Man säger att\r\ndet är viktigt att studera den här typen av analyser\r\noch diskussioner och att man följer\r\nkulturstatistiken. Jag hoppas att också regeringen\r\ntar till sig detta, så att vi får en ändring till stånd i\r\ndetta sammanhang. Det är nämligen inte meningen\r\natt vissa kommuner skall stå för kulturutbudet i en\r\nstörre region.</pre><pre>Statsrådet kommer säkerligen att påpeka att\r\nGöteborg har fått en väldig satsning genom\r\nmusikteatern. Det är sant, och det är vi i Göteborg\r\nmycket tacksamma för. Vi tycker att det är en\r\nmycket fin satsning som borde ha gjorts för länge\r\nsedan, men vi är ändå glada att den nu kommer till\r\nstånd. Det är alltså inte det jag klagar på, utan det\r\ngäller en mer principiell diskussion om hur man\r\nskall fördela de statliga kulturanslagen mellan\r\nhuvudstaden och resten av landet.</pre><pre>Jag vill också säga några ord om en annan motion\r\nsom vi har gemensam med centerpartiet och som\r\ngäller folkmusik- och dansåret 1990, som ju var\r\nmycket framgångsrikt. Man konstaterar också i\r\nutskottet att det var en fin satsning och att man även\r\nfortsättningsvis måste satsa på detta slag av kultur.\r\nJag tycker att det är väldigt bra, och jag hoppas att\r\ndet även i framtiden kommer att ske en satsning på\r\nfolkmusik och folkdans.</pre><pre>Anf. 59 Utbildningsminister BENGT\r\nGÖRANSSON (s):</pre><pre>Herr talman! Jag vill i långa stycken instämma i\r\nresonemanget om behovet av en ordentlig analys\r\noch en ordentlig fördelning så att alla delar av\r\nlandet får rimliga insatser. Men jag tror att det är\r\nnödvändigt att understryka att man måste vara litet\r\nförsiktig i den typen av analyser. Jag tror att även\r\nEuroparådets examinatörer kan ha sprungit på en\r\nmina där -- en teatergrupp som har sin hemvist i\r\nStockholm betraktas definitionsmässigt som\r\nmottagande stöd för Stockholmsverksamhet, och så\r\nenkla är inte sambanden. Stödet till Riksteatern\r\nräknas, eftersom den har sin hemvist i\r\nStockholmsområdet, nästan alltid till\r\nStockholmsstöd. Att göra fördelningen kräver\r\nalltså en ordentlig analys, och det var det jag var\r\nangelägen att framhålla i min replik till Lars\r\nErnestam och Jan Hyttring: Vi behöver göra denna\r\nordentliga analys.</pre><pre>Anf. 60 INGELA MÅRTENSSON (fp):</pre><pre>Herr talman! Jag är glad över att kulturministern\r\ninstämmer i att vi verkligen behöver en analys och\r\nen diskussion om hur vi fördelar de statliga\r\npengarna mellan huvudstaden och resten av landet.</pre><pre>Men det är ju inte bara den här europeiska gruppen\r\nsom har kommit till de slutsatserna. Även andra\r\nutredningar visar på samma sak. Jag tänker då på\r\nutredningen om kultur i hela landet, som kom till\r\npå grund av att vi här i riksdagen ansåg att man\r\nborde se över de här förhållandena. Där framhålls\r\nockså att huvudstadens kulturinstitutioner behöver\r\nmotvikt och konkurrens från andra ställen här i\r\nlandet. Då skulle jag vilja peka på att Göteborg är\r\nett sådant ställe.</pre><pre>Överläggningen var härmed avslutad.</pre><pre>Företogs till avgörande finansutskottets\r\nbetänkande 1990/91:FiU24 samt kulturutskottets\r\nbetänkanden 1990/91:KrU20 och KrU21.</pre><pre>Finansutskottets betänkande FiU24</pre><pre>Mom. 1 (återbetalning av det tillfälliga sparandet)</pre><pre>Utskottets hemställan bifölls med 182 röster mot\r\n65 för reservation 1 av Lars Tobisson m.fl. 26\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrUu20</pre><pre>Mom. 1 (de kulturpolitiska målen)</pre><pre>Först biträddes reservation 1 av Ingrid Sundberg\r\nm.fl. med 121 röster mot 19 för reservation 2 av\r\nAlexander Chrisopoulos. 135 ledamöter avstod\r\nfrån att rösta.</pre><pre>Härefter bifölls utskottets hemställan med 149\r\nröster mot 118 för reservation 1 av Ingrid Sundberg\r\nm.fl. 9 ledamöter avstod från att rösta.</pre><pre>Mom. 2 (en utvärdering av i vad mån 1974 års\r\nkulturpolitiska mål uppnåtts)</pre><pre>Utskottets hemställan bifölls med 231 röster mot\r\n45 för reservation 3 av Stina Gustavsson och Stina\r\nEliasson.</pre><pre>Mom. 4 (ökade ekonomiska insatser på\r\nkulturområdet)</pre><pre>Utskottets hemställan bifölls med 259 röster mot\r\n16 för reservation 4 av Alexander Chrisopoulos. 1\r\nledamot avstod från att rösta.</pre><pre>Mom. 7 (kulturen som regional utvecklingsfaktor)</pre><pre>Utskottets hemställan bifölls med 227 röster mot\r\n34 för reservation 7 av Stina Gustavsson och Stina\r\nEliasson. 9 ledamöter avstod från att rösta.</pre><pre>Mom. 14 (sponsring)</pre><pre>Utskottets hemställan -- som ställdes mot\r\nreservation 10 av Ingrid Sundberg m.fl. -- bifölls\r\nmed acklamation.</pre><pre>Mom. 23 (avskaffande av kulturrådet)</pre><pre>Utskottets hemställan bifölls med 219 röster mot\r\n55 för reservation 16 av Ingrid Sundberg m.fl.</pre><pre>Mom. 26 (beräknande av medel för anslagsposten\r\nTill statens kulturråds disposition för\r\nutvecklingsverksamhet, m.m.)</pre><pre>Först biträddes reservation 19 av Lars Ernestam\r\nm.fl. -- som ställdes mot reservation 21 av Kaj\r\nNilsson -- med 64 röster mot 17. 191 ledamöter\r\navstod från att rösta.</pre><pre>Härefter bifölls utskottets hemställan med 143\r\nröster mot 60 för reservation 19 av Lars Ernestam\r\nm.fl. 72 ledamöter avstod från att rösta.</pre><pre>Mom. 29 (beräknande av medel för delposten\r\nOrganisationer inom bild och formkonstområdet\r\nm.m.)</pre><pre>Utskottets hemställan bifölls med 234 röster mot\r\n34 för reservation 23 av Alexander Chrisopoulos\r\noch Kaj Nilsson. 1 ledamot avstod från att rösta.</pre><pre>Mom. 35 (beräknande av medel under en särskild\r\ndelpost för inköp av litteratur på invandrar- och\r\nminoritetsspråk)</pre><pre>Utskottets hemställan -- som ställdes mot\r\nreservation 26 av Stina Gustavsson m.fl. -- bifölls\r\nmed acklamation.</pre><pre>Mom. 37 (beräknande av medel för delposten Till\r\nstatens kulturråds disposition under anslagsposten\r\nBidrag till internationellt kulturutbyte)</pre><pre>Utskottets hemställan -- som ställdes mot\r\nreservation 28 av Stina Gustavsson m.fl. -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU21</pre><pre>Mom. 3 (beräknande av medel för särskilda\r\ninsatser för upphovsmän på musikområdet samt\r\nmusiker och sångare, m.m.)</pre><pre>Utskottets hemställan -- som ställdes mot\r\nreservation 1 av Alexander Chrisopoulos och Kaj\r\nNilsson -- bifölls genom uppresning.</pre><pre>Mom. 4 (stödet till konsthantverkskooperativ)</pre><pre>Utskottets hemställan -- som ställdes mot\r\nreservation 2 av Alexander Chrisopoulos och Kaj\r\nNilsson -- bifölls med acklamation.</pre><pre>Mom. 5 (husartister)</pre><pre>Först biträddes reservation 3 av Lars Ernestam och\r\nMargareta Fogelberg med 37 röster mot 17 för\r\nreservation 4 av Kaj Nilsson. 221 ledamöter avstod\r\nfrån att rösta.</pre><pre>Härefter bifölls utskottets hemställan -- som\r\nställdes mot reservation 3 av Lars Ernestam och\r\nMargareta Fogelberg -- genom uppresning.</pre><pre>Mom. 7 (vidareförsäljning av konst)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med godkännande av den i reservation\r\n8 av Ingrid Sundberg m.fl. anförda motiveringen --\r\nbifölls med acklamation.</pre><pre>Mom. 8 (delning av anslaget Bidrag till konstnärer)</pre><pre>Utskottets hemställan bifölls med 243 röster mot 30\r\nför reservation 9 av Stina Eliasson och Stina\r\nGustavsson.</pre><pre>Mom. 9 (beräknande av medel för\r\ninkomstgarantier för konstnärer)</pre><pre>Utskottets hemställan -- som ställdes mot\r\nreservation 10 av Åke Gustavsson m.fl. -- bifölls\r\nmed acklamation.</pre><pre>Mom. 10 (beräknande av medel för\r\nlångtidsstipendier för konstnärer)</pre><pre>Utskottets hemställan -- som ställdes mot\r\nreservation 11 av Åke Gustavsson m.fl. -- bifölls\r\nmed acklamation.</pre><pre>Mom. 12 (inrättande av långtidsstipendier för\r\nkonstnärer åren efter budgetåret 1991/92)</pre><pre>Utskottets hemställan -- som ställdes mot\r\nreservation 13 av Alexander Chrisopoulos -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre></pre><pre>6 § Teater, dans och musik, m.m.</pre><pre>Föredrogs</pre><pre>kulturutskottets betänkanden</pre><pre>1990/91:KrU22 Teater, dans och musik (prop.\r\n1990/91:100 delvis) samt</pre><pre>1990/91:KrU23 Bibliotek, bildkonst och\r\nkonsthantverk(prop. 1990/91:100 delvis).</pre><pre>Tredje vice talmannen meddelade att\r\nkulturutskottets betänkanden KrU22 och KrU23\r\nskulle debatteras gemensamt.</pre><pre>Anf. 61 LARS AHLMARK (m):</pre><pre>Herr talman! I den föregående debatten\r\nbehandlade vi i första hand kulturpolitikens\r\nprinciper. Vi är nu ute i den kalla verkligheten.</pre><pre>Det ärende i betänkandena KrU22 och KrU23 som\r\ntilldragit sig störst uppmärksamhet är regeringens\r\nförslag att dra ned Svenska riksteaterns anslag med\r\nnominellt drygt 7 milj.kr.; realt en neddragning på\r\nca 18 milj.kr. snarare än de 23 kulturministern av\r\nnågon anledning talar om. Något egentligt motiv\r\nför åtgärden anförs inte i budgetpropositionen,\r\nendast att pengarna varit lätta att komma åt.</pre><pre>Det är verkligen skada att regeringen hafsat över\r\nfrågan om Riksteatern på det sätt som skett.\r\nDebatten har därmed fokuserats på anslagsfrågan,\r\ninte på vilken typ av teater vi vill ha runt om i vårt\r\nland. De regionala teatrarna har byggts ut.\r\nSamtidigt har kostnaderna för turnerande ökat\r\nkraftigt. Man borde då ställa sig frågan om inte\r\nRiksteaterns dramatiska produktion i viss\r\nutsträckning borde begränsas mot att de regionala\r\nteatrarna tillförs därmed frigjorda resurser.</pre><pre>Eftersom dessa teatrar i flertalet fall kan ge\r\nföreställningar inom sina ansvarsområden utan att\r\nskådespelarna behöver övernatta på hotell sänks\r\nkostnaderna och man får ut mer verksamhet inom\r\nen given ekonomisk ram.</pre><pre>Då skulle Riksteatern kunna koncentrera sig på\r\nsådant som de regionala teaterinstitutionerna oftast\r\ninte kan producera t.ex. musikteater, balett, Tyst\r\nteater och dramatiska uppsättningar av särskilt\r\nkrävande slag.</pre><pre>Detta vore en verklig regionalisering av teaterlivet\r\nmen förutsätter att vissa medel förs över från\r\nRiksteatern till de regionala teatrarna. I den andan\r\nhar vi moderater accepterat en begränsad\r\nnedskärning av Riksteaterns anslag. Vi förordar\r\ndock ett belopp som med 5 milj.kr. överstiger\r\nregeringens förslag.</pre><pre>Vi kombinerar detta genom att tillföra de regionala\r\nteatrarna totalt 73 nya grundbelopp så att de kan ta\r\nett ökat ansvar för teaterutbudet i sina regioner.\r\nDärutöver bör, enligt vår uppfattning, regeringen\r\ngöra en analys av effekterna för teaterlivet och vid\r\nbehov återkomma med begäran om\r\nmedelsförstärkning.</pre><pre>Det är inte bara teatrarna som blir illa behandlade\r\ni årets budgetproposition. Detsamma gäller det\r\nregionala musiklivet. På grund av löften i förra\r\nårets proposition om 50 nya grundbelopp har\r\nstatens kulturråd preliminärt fördelat 39\r\ngrundbelopp till musikinstitutioner. Men\r\nregeringen föreslår inte ett enda.</pre><pre>Detta skapar stora problem för musiklivet. Här har\r\nkommuner och landsting bearbetats för att ställa\r\nupp med sin andel av den nya resursen. Och så\r\nuteblir de statliga pengarna. Det blir inte lätt för\r\nmusikens företrädare att komma igen med sina\r\nönskemål.</pre><pre>En bred minoritet i utskottet har tillstyrkt att 39 nya\r\ngrundbelopp tillförs musiklivet. Jag är förvånad\r\növer att vänsterpartiet som enda oppositionsparti\r\ninte vill vara med och därmed skapa en majoritet.\r\nDet är så mycket egendomligare som vänsterpartiet\r\ni en egen motion yrkar på 60 nya grundbelopp till\r\nmusiklivet. Jag hoppas att vänsterpartiet under\r\nresans gång har omprövat sin inställning och nu är\r\nberett att stödja reservation 7 till kulturutskottets\r\nbetänkande 22.</pre><pre>Alexander Chrisopoulos hade ju i sin inledning till\r\nden föregående debatten ett mycket ideologiskt\r\nfärgat inlägg. Det är ju så, Alexander\r\nChrisopoulos, att grå är all teori, men livets gyllene\r\nträd är grönt. Vill inte vänsterpartiet låta\r\nmusiklivets gyllene träd grönska ute i Sverige?</pre><pre>Marknadsföringen av teater- och musikutbudet\r\nsköts bäst av institutionerna själva. Några statliga\r\nbidrag till Skådebanan bör därför inte utgå.</pre><pre>Svenska rikskonserter åtnjuter ett särskilt stöd för\r\ns.k. smal utgivning av fonogram. Statens kulturråd\r\ndisponerar medel för samma ändamål. Ur det\r\nsenare anslaget kan andra fonogramproducenter\r\nsöka bidrag. Enligt moderat uppfattning finns det\r\ninga skäl för att Svenska rikskonserter intar denna\r\nsärställning. Resurserna bör därför samlas under\r\nett anslag, så att alla producenter kan söka medel\r\npå lika villkor. Det kommer att göra utgivningen\r\nbetydligt mer omfattande inom en oförändrad total\r\nkostnadsram.</pre><pre>Så ett par ord om statens konstråds förvärv av konst\r\ntill statens byggnader. Det är utmärkt att\r\nbildkonstnärerna därmed får avsättning för sina\r\nverk. Däremot är det egendomligt att över detta\r\nanslag anvisas medel till folkparker, Folkets hus och\r\nvissa sammanslutningar för förvärv av konst till\r\nderas samlingslokaler. De inköpen borde resp.\r\norganisationer själva finansiera, såsom det stora\r\nflertalet föreningar gör.</pre><pre>Vi vill inte minska anslagets storlek men anser att\r\npengarna helt skall gå till statens förvärv. Eftersom\r\nde nu gynnade organisationerna rimligen ändå\r\nskulle köpa en del konst ger vår modell en större\r\ntotal inköpsvolym till konstnärernas fromma.</pre><pre>Slutligen vill vi garantera Handarbetets vänner en\r\nförsäljning till statens konstråd som i reala termer\r\ninte understiger den som gäller för innevarande\r\nbudgetår.</pre><pre>Herr talman! Med det sagda ställer jag mig bakom\r\nde reservationer i betänkandena KrU22 och 23 som\r\nhar moderata undertecknare. Jag yrkar bifall till\r\nreservation 7 i betänkande 22 och likaledes till\r\nreservation 7 i betänkande 23.</pre><pre>Anf. 62 MARGARETA FOGELBERG\r\n(fp):</pre><pre>Herr talman! Alexander Chrisopoulos höll, precis\r\nsom Lars Ahlmark sade, ett långt ideologiskt, för\r\natt inte säga retoriskt anförande.\r\n''Antiintellektuellt, antiideologiskt och ett hot mot\r\nkulturen'', sade han om det politiska klimatet i\r\nSverige. Jag kan till dels dela den beskrivningen,\r\nmen jag tror inte att de idéer som vägleder\r\nAlexander Chrisopoulos skulle få oss bort ur det\r\nhär tillståndet. Varken socialismen eller marxism--\r\nleninismen har någonsin tillåtit yttrandefriheten\r\noch kreativiteten att flöda fritt. Ett mer förödande\r\nandligt förtryck än i de forna öststaterna eller i\r\ndagens Cuba finner man inte någonstans i hela\r\nkulturhistorien.</pre><pre>Herr talman! Det påstås ibland att riksdagsdebatter\r\när förfärligt tråkiga, och det är lätt att hålla sig för\r\nskratt när man ser regeringen omsätta sina vallöften\r\ni konkreta förslag.</pre><pre>Ett av paradnumren i den förra valrörelsen var de\r\n300 färska miljonerna till kulturen under tre år,\r\nredan nämnt av många talare i kväll. Berömmet\r\nfrån tidningarnas kulturspalter uteblev inte heller.\r\nMen en god del av pengarna försvann, för nu när de\r\nskall delas ut har socialdemokraterna upptäckt ''det\r\nekonomiska läget'', som man säger.</pre><pre>Det är självklart att man måste vara sparsam med\r\nskattebetalarnas pengar. Det måste man alltid vara,\r\noch i synnerhet när det ser dystert ut för landets\r\nekonomi. Då slipper man inte undan de svåra\r\nprioriteringarna, och samtidigt avslöjas var\r\nsolidariteten finns.</pre><pre>Hur kan socialdemokraterna t.ex. bjuda löntagare\r\noch arbetsgivare på 1,5 à 2 miljarder kronor i\r\nskattelättnad för fackföreningsavgifter, medan de\r\nfattigaste i tredje världen, eller svenska familjer\r\nmed handikappade barn liksom kulturen, får nöja\r\nsig med att vänta på bättre tider?</pre><pre>För folkpartiet liberalerna har kulturen alltid hört\r\ntill de prioriterade områdena. Men givetvis måste\r\nman kunna tänka om när verkligheten förändras.\r\nIngenting kan garanteras evigt liv bara därför att\r\ndet en gång finns där. Somliga verksamheter måste\r\nförsvinna för att andra som känns mer angelägna\r\nskall få utvecklas eller nya komma till.</pre><pre>Men det kan ju inte få gå till på det viset som\r\nregeringen hade tänkt sig, dvs. att helt käckt sätta\r\nyxan i Riksteatern. Operationen kunde tyckas\r\ngaska enkel, men det var ju mer än några\r\nprogramblad som man hade tänkt riva bort. Det\r\nhandlade om uteblivna arbetsmöjligheter för\r\nmånga människor, för kulturskaparna, som\r\nregeringen hade lovat bättre arbetsvillkor, och det\r\nhandlade om att ta ifrån teaterpubliken den kultur\r\nsom särskilt skulle stödjas för att den skulle nå ut\r\növer landet och där Riksteaterns egen\r\nturnéproduktion är grunden för den lokala och\r\nregionala kulturverksamheten.</pre><pre>Protesterna mot den katastrofala nedskärningen av\r\nRiksteaterns anslag blev tydligen för starka.\r\nGenom diverse turer har socialdemokraterna nu\r\nsamlat en majoritet bakom förslaget att återge\r\nRiksteatern en del av den bantade summan. Men vi\r\ni folkpartiet liberalerna är inte nöjda med det,\r\neftersom det går ut över andra konstnärliga\r\nverksamheter. Därför, herr talman, yrkar jag bifall\r\ntill reservationen 1 i betänkandet nr 22, där vi\r\ntillsammans med centerpartiet föreslår att alla de 23\r\nmiljonerna skall läggas ovanpå regeringens förslag.</pre><pre>Teater-, dans- och musikinstitutioner runt om i\r\nlandet har också räknat med det löfte som ställdes\r\nut i förra årets budgetproposition. Kommuner och\r\nlandsting har planerat utifrån det, eftersom deras\r\nstöd är förutsättningen för att staten skall ge sitt\r\nbidrag. Men inte ens löften utställda så sent som\r\nförra året är regeringen beredd att fullfölja.</pre><pre>Två utredningar ''Kultur i hela landet'' och\r\n''Symfonierna och samhället'' har spänt\r\nförväntningarna. Inte underligt då att besvikelsen\r\nblir stor. Mot den bakgrunden har folkpartiet\r\nliberalerna föreslagit att man skall låta pengarna\r\nfrån den nedlagda Skådebanan i Stockholms län\r\nbidra till att öka antalet grundbidrag till de\r\nregionala kulturinstitutionerna.</pre><pre>Herr talman! Inte heller de fria teater-, dans- och\r\nmusikgrupperna får den anslagshöjning de blivit\r\nlovade. Detta är inte bara anmärkningsvärt, utan\r\ndet är oförsvarligt, eftersom de fria\r\nteatergrupperna reser över hela landet och svarar\r\nför 60 % av alla föreställningar för barn och\r\nungdom. För att de fria grupperna skall kunna\r\nbehålla sin verksamhet på nuvarande nivå behöver\r\nanslaget höjas med minst de 5 milj.kr. som\r\nregeringen lovade i fjol.</pre><pre>Herr talman! Med detta vill jag yrka bifall till\r\nreservationerna 5, 7, 8 och 9 i kulturutskottets\r\nbetänkande nr 22.</pre><pre>Herr talman! Sedan ett par år tillbaka har staten\r\nbidragit med pengar för att informera om vilka\r\nmöjligheter det finns att göra konst tillgänglig för\r\nmänniskor mitt i vardagen i deras boendemiljö, inte\r\nbara vid nybyggnader utan också vid upprustning\r\nav de ofta sterila bostadsområdena från 60-talets\r\nbyggrusch. I dag kan man möta mustiga målningar\r\ni förut trista trappuppgångar och underbara\r\nlekskulpturer inne på gårdarna. Ganska\r\nblygsamma belopp från staten har genererat en\r\nmycket större ström av pengar till konstnärliga\r\nprodukter, vilket i sin tur har ökat arbetstillfällena\r\nför många konstnärer. Precis som statens kulturråd,\r\nstatens konstråd, boverket, konstnärsnämnden och\r\nKonstnärernas riksorganisation finner vi det\r\nangeläget att informationsprojektet ''Konst där vi\r\nbor'' skall bli permanent.</pre><pre>Till sist, herr talman! Handarbetets vänner är en\r\nunik institution, vars värde både som förnyare av\r\nden textila bildkonsten och som bevarare av det\r\ntextila hantverket inte kan överskattas. För att dess\r\nverksamhet skall kunna fortsätta i minst nuvarande\r\nomfattning anser folkpartiet liberalerna att ett\r\nriksdagens uttalande behövs för att garantera\r\nHandarbetets vänner minst det stöd som utgår för\r\ndet innevarande budgetåret.</pre><pre>Herr talman! Med detta yrkar jag bifall till\r\nreservationerna 3 och 8 i kulturutskottets\r\nbetänkande nr 23.</pre><pre>Anf. 63 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 64 STINA GUSTAVSSON (c):</pre><pre>Herr talman! Intresset för teater i alla\r\nsamhällsskikt har lett till att det sedan länge finns\r\nen bred teaterverksamhet i vårt land, alltifrån ren\r\namatörverksamhet till professionell teater av\r\nkvalificerat slag. Bildandet av Riksteatern på 1930-\r\ntalet kom att innebära en satsning på\r\nturnéverksamhet och uppbyggnad av fasta\r\nensembler uti i länet för att teatern skulle bli en\r\ntillgång för alla. Riksteatern har enligt min mening,\r\ntrots de många länsteatrar som sett dagens ljus\r\nunder senare år, ett alldeles speciellt åtagande i\r\nsvenskt teaterliv, nämligen som ett komplement till\r\növrig teater. Regeringens förslag om att minska\r\nanslaget drastiskt till Riksteatern gav därför eko\r\nrunt om i landet. Därom kan även ett stort antal\r\nmotioner till riksdagen vittna.</pre><pre>I anslagssammanhang brukar ju Riksteatern\r\nbehandlas på samma sätt som Operan och\r\nDramaten. Medan dessa institutioner fick sina\r\nanslag uppräknade med 6 % kom Riksteatern att få\r\nsitt anslag beskuret med 23 milj.kr. Från centerns\r\nsida fann vi detta mycket anmärkningsvärt, inte\r\nminst med tanke på att teaterkostnadsutredningen\r\nännu inte har presenterat sitt betänkande. Vi från\r\ncenterns sida menar att Riksteatern, som bl.a. har\r\nuppgiften att komplettera annan teaterverksamhet\r\nute i landet, måste få sina pengar. Även\r\nsocialdemokraterna i kulturutskottet begrep det\r\norimliga i att ställa upp på regeringens förslag.\r\nNågra miljoner utverkades av regeringen och några\r\nmiljoner togs från andra anslag, sammanlagt 20\r\nmilj.kr.</pre><pre>Centern vidhåller förslaget om 23 milj.kr. till\r\nRiksteatern, ett förslag som också folkpartiet\r\nliberalerna och miljöpartiet stöder.</pre><pre>Vi menar vidare att de medel som frigjorts genom\r\natt verksamheten vid Skådebanan inte skall\r\nfinansiera Riksteatern skall användas för andra\r\nteaterfrämjande åtgärder. Vi förutsätter faktiskt att\r\nregeringen i nästa års budgetproposition\r\nåterkommer till riksdagen med förslag om en\r\npermanent användning av medlen.</pre><pre>I förra årets budgetproposition utlovade regeringen\r\nen utökning av antalet grundbelopp till de regionala\r\ninstitutionerna. Löftet var då 50 nya grundbelopp\r\ntill musikinstitutionerna och 15 till teater- och\r\ndansinstitutionerna. Men i årets budget fullföljs\r\ninte satsningen. Från centerns sida menar vi att\r\nlöften så långt möjligt skall hållas.</pre><pre>I ett särskilt yttrande i det betänkande som nu\r\ndebatteras har vi tillsammans med folkpartiet\r\nliberalerna tagit upp ett par exempel på vad en\r\nutebliven satsning på de regionala institutionerna\r\nkan medföra. Det gäller dels den nya länsteatern i\r\nBohuslän, dels kammarorkestern Musica Vitae\r\nsom ingår i Musik i Kronoberg. Personligen tycker\r\njag att det är en mycket ojämlik fördelning i vad\r\ngäller bidragsgivningen till musikinstitutioner.\r\nSmåland och Blekinge tillsammans tilldelas endast\r\n25 grundbelopp, medan Skåne tilldelas hela 145 och\r\nÖstergötland 79 grundbelopp.</pre><pre>De fria grupperna utgör ju också ett intressant och\r\nmycket dynamiskt inslag i det svenska kulturlivet.\r\nDeras ekonomiska situation är dock, som vi har\r\nhört här tidigare, mycket bekymmersam. Detta har\r\nvi erfarit inte minst vid uppvaktningar i\r\nkulturutskottet. Inte heller här tycker jag att\r\nregeringen lever upp till sitt löfte.</pre><pre>I kulturutskottets betänkande 23 behandlas bl.a.\r\nanslag till bibliotek. Litteraturen har som regel en\r\ncentral roll i ett lands kulturliv. Språket, som det\r\ntalas och skrivs, är alltjämt det viktigaste\r\nkommunikationsmedlet, och med litteraturens\r\nhjälp tillägnar vi oss vårt språk och vidgar våra\r\nerfarenheter och upplevelser. För en levande\r\nsamhällsdebatt är litteraturen av mycket stor\r\nbetydelse.</pre><pre>Vi är ju i kulturutskottet överens om att det är\r\nangeläget att biblioteksverksamheten kan\r\nutvecklas. Det gäller även när nya stadsdelar byggs\r\nut och för glesbygden. Likaså är vi överens om att\r\nden uppsökande verksamheten bland äldre och\r\nhandikappade också måste utvecklas. Det är därför\r\nsom vi i centern har tagit fasta på vad som framkom\r\ni kulturrådets rapport, Ända hem till fru Nilsson,\r\ndär olika metoder om uppsökande verksamhet\r\npresenteras. Vi menar att riksdagen borde stödja\r\nutvecklingen av bokbussverksamheten och därvid\r\nsärskilt ta fasta på den uppsökande verksamheten\r\nbland äldre.</pre><pre>Vi anser vidare att staten har ett särskilt ansvar att\r\nförvärva konst till sina egna byggnader, likaså att\r\nstödja svenska konstnärer. Det kan t.ex. ske genom\r\ninköp och deponering av konst i samlingslokaler av\r\nolika slag. Här samlas ju många människor, som på\r\ndet sättet får möta konsten. En sådan satsning kan\r\nutgöras av inköp och beställningar hos t.ex.\r\nHandarbetets vänner som måste tillförsäkras minst\r\ndet stöd som man haft under innevarande år, vilket\r\nockså påpekats av de båda tidigare talarna.</pre><pre>Herr talman! Jag står bakom de reservationer av\r\ncenterns företrädare som återfinns i\r\nkulturutskottets betänkanden 22 och 23, men jag\r\nyrkar bifall endast till reservationerna 1, 7, 8 och 9\r\ni kulturutskottets betänkande 22. Beträffande\r\nkulturutskottets betänkande 23 yrkar jag bifall till\r\nreservation 1 och 2.</pre><pre>Anf. 65 ALEXANDER CHRISOPOULOS\r\n(v):</pre><pre>Herr talman! Jag skulle vilja beröra Margareta\r\nFogelbergs inlägg. Hon försöker sig på en\r\nideologisk diskussion. Jag föredrar att Margareta\r\nFogelberg, när hon skall bemöta mig ideologiskt,\r\ninskränker sig till det jag säger i talarstolen. Det jag\r\ntalar om i talarstolen är den kulturpolitiska\r\nverklighet som råder här i Sverige. Jag har varken\r\nnämnt marxism eller något annat i den vägen. Det\r\nsom är intressant i sammanhanget är att om det är\r\nnågot parti som vi har mycket samarbete med i\r\nkulturutskottet, så är det folkpartiet. Margareta\r\nFogelberg borde i så fall dra vissa slutsatser av den\r\nmycket farliga närhet till marxismen som hon\r\nbefinner sig i.</pre><pre>Herr talman! Jag måste ägna en stund åt den\r\növerenskommelse som träffats i kulturutskottet\r\nmellan vänsterpartiet och socialdemokraterna.\r\nDen innebär att vi ger Riksteatern 20 miljoner åter\r\nav de 23 miljoner som regeringen berövade teatern\r\ni samband med budgetpropositionen. Skälet till\r\növerenskommelsen är att vi anser att Svenska\r\nriksteatern är den enda av de statligt stödda\r\nnationalscenerna i Stockholm som fått till uppgift\r\natt svälla ut i landet. Riksteatern är emellertid inte\r\nbara en teater utan också en organisation för teater.\r\nRiksteatern består av 221 teaterföreningar. Mer än\r\n4 000 fackliga, politiska och ideella organisationer\r\när medlemmar i Riksteaterns lokala\r\nteaterföreningar. Genom dessa teaterföreningar\r\nutför Riksteatern ett stort publikarbete på både\r\nsmå och stora orter för att nå nya grupper i\r\nsamhället och skapa intresse för teater.\r\nRiksteaterns teaterföreningar arrangerar också\r\nföreställningar med program från andra teatrar,\r\nlänsteatrar och fria grupper. Vi anser att\r\nRiksteatern har en så pass stor kulturpolitisk\r\nbetydelse att det är skäl för att prioritera\r\nRiksteaterns anslag.</pre><pre>Av de 20 milj.kr. som Riksteatern får tas 14 nya\r\nmiljoner direkt från statskassan, 4 miljoner från\r\nSkådebanan i Stockholm, som upphört med sin\r\nverksamhet, och 2 miljoner från\r\nutvecklingsverksamhet på kulturområdet. I\r\navvägningen mellan de positiva och de negativa\r\ndelarna i den här överenskommelsen har jag och\r\nmitt parti kommit fram till att de positiva delarna\r\növerväger. Det negativa är att 2 milj.kr. tas från\r\nutvecklingsverksamhet på kulturområdet. Men de\r\npositiva delarna överväger i stort sett.\r\nÖverenskommelsen innebär att vi hjälpligt\r\ngaranterar Riksteaterns verksamhet. Totalt tillför\r\nvi kultursektorn ytterligare 14 milj.kr. Det innebär\r\natt vi i mitt parti i framtiden skall arbeta för att öka\r\nanslaget till utvecklingsverksamhet inom\r\nkulturområdet.</pre><pre>Det är självklart att man måste göra sådana här\r\növerväganden inom utskottet. Trots att man har en\r\nideologisk framtoning för sin politik -- det skall man\r\nha och den skall man framföra -- är den verklighet\r\nsom man möter som politiker sådan att man måste\r\növerväga villkor som vi inte själva bestämmer över,\r\nutan som är givna av den parlamentariska situation\r\nsom vi befinner oss i. Jag anser att det är positivt att\r\nutskottet har möjligheter att modifiera, förbättra\r\noch påverka regeringens budgetförslag. Jag anser\r\natt det är positivt att oppositionspartierna också i\r\nfortsättningen kan komma överens och göra\r\ngemensamma ställningstaganden som påverkar\r\nkulturanslagen positivt. Samtidigt är det självklart\r\natt varje oppositionsparti måste förbehålla sig\r\nrätten att göra sina egna prioriteringar av vilka slags\r\nkulturella satsningar som måste göras.</pre><pre>I det sammanhanget var vi självklart beredda på att\r\nlåta Riksteaterns gyllene träd blomma i första\r\nhand. Det är en prioriteringsfråga. Den rätten skall\r\nvi tillskansa oss. Samtidigt skall vi tillerkänna Lars\r\nAhlmark och moderata samlingspartiet rätten att\r\ntycka att Riksteaterns blommmande träd inte skall\r\nblomma fullt ut, utan att satsningar bör göras på\r\nandra områden. Det får man leva med i\r\nfortsättningen. Jag tycker att det är ett naturligt\r\ninslag i en demokratisk process. Man får acceptera\r\natt andra partier har rätt att göra sina egna\r\nkulturpolitiska prioriteringar i fortsättningen, utan\r\natt det är något märkvärdigt med det.</pre><pre>Herr talman! Jag skulle vilja prata litet om de fria\r\nteatergruppernas verksamhet. De fria grupperna\r\nsvarar för ca 40 % av landets totala utbud av teater\r\noch står för 60 % av barn- och ungdomsteater. De\r\nturnerar landet runt och har ett utvecklat\r\nsamarbete med arrangörerna. Ökningen av\r\nanslaget har i realiteten ej motsvarat\r\nkostnadsökningarna. Under 1990 har situationen\r\nytterligare förvärrats, då arrangörerna, dvs.\r\nkommunerna, inte kunnat täcka ökade kostnader\r\nför bl.a. hotellmoms, energiskatt och stigande\r\nbensinpriser. Jag tycker att det är befogat att de fria\r\nteatergrupperna får det anslag som vi tillsammans\r\nmed andra partier föreslår i reservation nr 9, till\r\nvilken jag yrkar bifall.</pre><pre>Anf. 66 MARGARETA FOGELBERG (fp)\r\nreplik:</pre><pre>Herr talman! När Alexander Chrisopoulos i ett\r\ntidigare inlägg klagade på antiideologin i det\r\npolitiska klimatet, trodde jag inte att han efterlyste\r\nideologier för egen del. Även om vänsterpartiet har\r\nstrukit ordet kommunisterna ur partinamnet,\r\nförutsätter jag att det fortfarande var socialismen\r\noch marxism-leninismen som vägledde honom. Det\r\nkan vara intressant att få veta hur det egentligen\r\nligger till med den saken. Flera ledmaöter i\r\nkammaren har tidigare frågat efter detta, men inte\r\nfått något riktigt svar.</pre><pre></pre><pre>Anf. 67 LARS AHLMARK (m) replik:</pre><pre>Herr talman! När jag föreslog vänsterpartiet att\r\ngöra en viss prioritering, önskade jag inte att\r\nvänsterpartiet skulle ansluta sig till den moderata\r\nprioriteringen, utan enbart att man skulle stå fast\r\nvid sin egen prioritering. Den innebar att man hade\r\navsatt medel för ett antal grundbelopp till\r\nmusiklivet, grundbelopp som för övrigt kulturrådet\r\nredan har fördelat och där ett maskineri har rullat i\r\ngång för att man skall kunna ta emot de här\r\npengarna tillsammans med sådana medel som har\r\nuppbringats lokalt och regionalt. Det är därför jag\r\ntycker att det är synd att vänsterpartiet gör detta\r\nställningstagande. I andra sammanhang brukar ni\r\ninte ha särskilt ont om pengar.</pre><pre>Anf. 68 ALEXANDER CHRISOPOULOS (v)\r\nreplik:</pre><pre>Herr talman! Till Margareta Fogelberg vill jag säga\r\natt vi faktiskt har en utvecklad kulturpolitik. Vår\r\nkulturpolitik bygger på våra egna erfarenheter, på\r\nvåra egna analyser av den politiska verksamheten i\r\nSverige. Den återspeglar vår syn på kulturpolitiken\r\noch den delas i stort av Margareta Fogelberg, om\r\nman kan döma av de överenskommelser vi hittills\r\nhar gjort i kulturutskottet. Jag tycker att det är\r\nbillig demagogi att blanda in Cuba, marxismen och\r\nen massa andra saker i sammanhanget, när\r\ndiskussionstemat i dag faktiskt är den svenska\r\nkulturpolitiken.</pre><pre>Till Lars Ahlmark vill jag säga att vi gör två slags\r\nprioriteringar. När man skriver motionerna anser vi\r\natt man får ha krav på kulturell utveckling på en rad\r\nområden. Sedan gör man en prioritering till vad\r\ngäller de krav som är möjliga att genomföra. I de\r\nprioriteringarna förbehåller vi oss rätten att\r\ndisponera de medel som vi har skapat, enligt det vi\r\nanser väsentligt. I det sammanhanget anser vi att\r\ndet är väsentligt att satsa 20 milj.kr. på Riksteatern.\r\nÄven om vi hade andra önskningar är de villkor\r\nsom i dag dikterar vårt agerande inte villkor som vi\r\nsjälva har satt upp, utan det är villkor som också\r\nmoderata samlingspartiet medverkat till.</pre><pre>Anf. 69 LARS AHLMARK (m) replik:</pre><pre>Herr talman! Vänsterpartiet har tydligen två slags\r\nkrav. Krav som det inte är meningen att genomföra\r\noch krav som det är mening att genomföra. Jag\r\nbeklagar att inte musiklivet hörde till den grupp\r\nsom det var mening att genomföra.</pre><pre>Anf. 70 ALEXANDER CHRISOPOULOS (v)\r\nreplik:</pre><pre>Herr talman! Jag vet inte vad Lars Ahlmark pratar\r\nom. Vi har en motion som kräver 29 milj.kr. till\r\nRiksteatern. Det är ett krav som vi anser skall\r\ngenomföras. Vi gör allt vi kan för detta och vi har\r\nlyckats att delvis genomföra det kravet. Det är vi\r\nnöjda med.</pre><pre>Anf. 71 KAJ NILSSON (mp):</pre><pre>Herr talman! Med den ursprungliga\r\nneddragningen av Riksteaterns resurser höll\r\nfaktiskt den stolta socialdemokratiska\r\nkulturpolitiska byggnaden på att rämna. Här\r\nåterfinns resterna av Riksteatern efter flera turer,\r\nkanske intakt med undantag av översta våningen\r\noch taket. Ser man på det moderata inlägget är det\r\nkanske själva grunden som är i fara.</pre><pre>Vid beskedet om att Riksteatern skulle mista alla\r\nde 23 miljonerna, blev det stor rörelse i landet från\r\nmånga protesterande. Hur var något sådant\r\nmöjligt? Det var ett spontant uttryck. Det torde\r\nvara unikt att en regering skulle kunna vara beredd\r\natt lämna en stor teaterinstitution som Riksteatern,\r\nlikställd med en nationalscen, med tomma scener\r\nute i landet.</pre><pre>Åtgärden har beskrivits som en skandal och en\r\nkatastrof. Tre parter var hotade av radikala\r\nförändringar: publik, särskilt på landsbygden och i\r\nmindre orter i hela landet, teaterverksamheten och\r\nde anställda.</pre><pre>Uppsägningar av personal skulle drastiskt förvärra\r\nden redan höga arbetslösheten bland skådespelare\r\noch andra grupper på teaterområdet. Riksteaterns\r\nsamarbete med länsteatrarna bör i det här\r\nsammanhanget understrykas. Här är ett samspel\r\noerhört viktigt. I Riksteatern är ett 150-tal artister\r\nindragna i produktionen, motsvarande 40\r\nårsanställda. De skall åstadkomma en\r\ngrundrepertoar om cirka 6 flexibla produktioner.</pre><pre>Cullbergbaletten omfattar 19 dansare och dess\r\nproduktioner är livligt efterfrågade utomlands.\r\nDanskompaniet framträder halva tiden i\r\nteaterföreningar ute i landet och halva tiden\r\nutomlands. Man självfinansierar sin verksamhet,\r\nmed undantag av lönerna. Många och viktiga\r\nimpulser hämtas i utlandet.</pre><pre>För att klara situationen har socialdemokraterna i\r\nutskottet tvingats ge med den ena handen och ta\r\nmed den andra. Jag erinrar mig osökt detta med\r\nkarusellen och gungorna.</pre><pre>Vi i miljöpartiet de gröna har inte kunnat\r\naccepterat neddragningen av Riksteaterns resurser\r\nutan vill ställa hela den ursprungliga summan till\r\nförfogande. Tillsammans med folkpartiet och\r\ncentern reserverar vi oss alltså till förmån för hela\r\nsumman. Vi värnar speciellt om den viktiga\r\nturnéverksamhet som ca 220 lokala teaterföreningar\r\nhar över hela landet.</pre><pre>Herr talman! Beträffande innehållsförteckningen i\r\nkulturutskottets betänkande 22 har vår\r\npartibeteckning fallit bort när det gäller reservation\r\n7, som handlar om grundbelopp till regionala och\r\nlokala teater-, dans- och musikinstitutioner. Detta\r\nhar emellertid justerats, som framgår av det\r\nrättingsblad som finns på ledamöternas bänkar. Det\r\när här fråga om en viktig varubeteckning.\r\nDessutom är detta av visst intresse för\r\nvänsterpartiet, som -- det har vi hört -- inte kommer\r\natt ''nappa''. Det är alltså fyra partier som ställer sig\r\nbakom framlagda förslag om stöd till bl.a.\r\nmusikinstitutionerna.</pre><pre>Tack vare att vi i miljöpartiet de gröna har tillskjutit\r\nmedel motsvarande 50 grundbelopp -- 11 för teater-\r\noch dansinstitutioner och 39 för\r\nmusikinstitutioner -- behöver en utbyggnad av\r\nstödet inte skjutas upp. I ett särskilt yttrande anför\r\njag att ett bifall till reservationerna 7 och 8 innebär\r\natt det skapas ett utrymme för en betydande ökning\r\nav stödet till de regionala institutionerna, t.ex.\r\nHelsingborgs konsertförening. Det handlar då om\r\n4 grundbelopp.</pre><pre>Tyvärr har vi inte varit lika framgångsrika när det\r\ngäller stödet till de fria teater-, dans- och\r\nmusikgrupperna, som bedriver ett slitsamt arbete.\r\nFramför allt handlar det om turnéverksamhet bland\r\nbarn och ungdomar ute i landet. Vi hörde nyss att\r\n60 % av barnen och ungdomarna nås av den\r\nverksamheten. Utöver de 2 miljoner som föreslås i\r\nbudgetpropositionen har de fria grupperna gjort sig\r\nförtjänta av den av oss föreslagna förstärkningen\r\ngenom ett stöd om 5 milj.kr.</pre><pre>Det statliga stödet till de regionala och lokala\r\nteater-, dans- och musikinstitutionerna var tänkt att\r\nutgöra första steget i en tvåårig satsning. Här har\r\nvi ytterligare ett fall där regeringen inte nått ända\r\nfram.</pre><pre>Herr talman! Med hänvisning till vad jag här har\r\nanfört yrkar jag bifall till reservationerna 1, 7, 8 och\r\n9.</pre><pre>Så några ord om kulturutskottets betänkande 23\r\nsom handlar om bibliotek, bildkonst och\r\nkonsthantverk. Det är bara en sak som jag vill ta\r\nupp i det sammanhanget.</pre><pre>Statens konstråd driver nämligen i egenskap av\r\nhuvudman ett informationsprojekt, Konst där vi\r\nbor. Projektet har pågått i två år och visar på fina\r\nresultat. Detta har jag själv kunnat studerat på en\r\nutställning på Gamla arkivmuseet i Lund, numera\r\nkallat Skissernas museum.</pre><pre>Även arbetsmarknadsstyrelsen, boverket och\r\nKonstnärernas riksorganisation har samarbetat i\r\nfråga om det här projektet. Informationen har\r\navsett statliga lån och bidrag för konstnärlig\r\nutsmyckning. Intresset för konstnärlig utsmyckning\r\nav bostadsområden har ökat kraftigt under\r\ndetsenaste åren. Vi i miljöpartiet de gröna anser att\r\ndet aktuella projektet skall permanentas fr.o.m.\r\nnästa budgetår och vill att 4 milj.kr. beräknas för\r\nverksamheten.</pre><pre>Herr talman! Med anledning av vad jag sagt om\r\ndetta betänkande yrkar jag bifall till\r\nreservationerna 4, 5 och 6.</pre><pre>Anf. 72 ANDERS NILSSON (s):</pre><pre>Herr talman! Bakgrunden till de förslag till anslag\r\ninom teater-, musik-, och dansområdet som vi nu\r\ndiskuterar är naturligtvis det ekonomiska läget.\r\nSom flera talare i kulturdebatten tidigare har\r\npåpekat innebar planerna vid den här tidpunkten\r\nförra året att vi i årets budgetförslag skulle fortsätta\r\nmed utbyggnaden av de regionala institutionerna.\r\nVi anser att det, tyvärr, saknas förutsättningar för\r\ndet i dag. Det finns helt enkelt inte ekonomiska\r\nresurser för det. Den här situationen har emellertid\r\ninte medfört något reformstopp. Som framgick av\r\nden föregående debatten här i kammaren har vi\r\nkunnat förbättra konstnärernas villkor betydligt.\r\nDetta har naturligtvis medfört en stram budget på\r\nandra områden inom kultursektorn, bl.a. när det\r\ngäller de delar som vi nu behandlar.</pre><pre>Med utgångspunkt i vad jag här har anfört vill jag\r\nemellertid göra några kommenterarer. I\r\nbudgetpropositionen anges det mycket klart att det\r\ninte är fråga om att skrinlägga några planer om den\r\nfortsatta utvecklingen av de regionala\r\nkulturinstitutionerna. Vad det gäller är att av\r\nstatsfinansiella skäl göra en reformpaus.</pre><pre>Jag tror faktiskt att folk i allmänhet accepterar ett\r\nsådant resonemang. Det är bara att se till hur det\r\nkan vara på det personliga planet. Om jag t.ex. inte\r\nhar pengar för inköp av den soffa som jag vill ha,\r\nväntar jag ju med det köpet. Men för den skull\r\nskrinlägger jag inte mina planer på att köpa en\r\nsoffa. Så enkelt är det.</pre><pre>Nämnda reformpaus görs dessutom på en mycket\r\nhög nivå. Vi har ju ett väl utbyggt nät av lokala och\r\nregionala teater- och musikinstitutioner.\r\nUtbyggnaden har varit omfattande under 80-talet.\r\nEn ordentlig satsning har gjorts under innevarande\r\nbudgetår. Förra året fattade vi beslut om\r\nmusikteatern i Göteborg.</pre><pre>Vidare har kultursektorn under senare år fått en\r\ngynnsam statlig medelstilldelning jämfört med\r\nmånga andra områden. Det här gör att vi rimligen\r\nbör se årets budget sådan den är -- som en\r\nreformpaus på hög nivå.</pre><pre>Utskottet har gjort en betydande ändring i\r\nregeringens förslag till budget. Vi har funnit det\r\nmöjligt att höja anslaget till Riksteatern med 20\r\nmilj.kr. -- tack vare en uppgörelse mellan\r\nsocialdemokraterna och vänsterpartiet. Utskottets\r\nförslag innefattar dels 14 nya miljoner, dels en\r\nomfördelning av 6 miljoner.</pre><pre>Motiven till utskottsmajoritetens beslut är flera: Vi\r\nmarkerar Riksteaterns kulturpolitiska betydelse.\r\nResurser till Riksteatern innebär i realiteten\r\nresurser till regional och lokal kulturverksamhet. I\r\noch med teaterföreningarna ute i landet har\r\nRiksteatern en unik publikorganisation som är\r\nmycket värdefull ur många aspekter. I riksteaterns\r\nuppdrag innefattas dessutom flera betydelsefulla\r\nkulturpolitiska uppgifter, t.ex. tyst teater, teater på\r\nfinska och Cullbergbaletten.</pre><pre>Att döma av de många reaktionerna när budgeten\r\npresenterades från teaterföreningar, från\r\nkulturpolitiker överallt i landet och från enskilda\r\npersoner får Riksteatern ett stort gensvar ute i\r\nlandet. Ytterligare ett skäl till att vi skall\r\nupprätthålla nivån på anslaget till Riksteatern är\r\nden översyn av speciellt Operan, Dramaten och\r\nRiksteatern som görs i\r\nteaterskostnadsutredningen.</pre><pre>Jag vill också något kommentera moderaternas och\r\nfolkpartiets argumentation när det gäller\r\nRiksteatern. Lars Ahlmark pekar på de regionala\r\nteaterinstitutionernas verksamhet som ett\r\nalternativ eller komplement till Riksteatern. Jag\r\nkan då berätta om mina erfarenheter från ett län\r\nsom jag väl känner till, nämligen Skaraborgs län.\r\nOm vi skulle följa Lars Ahlmarks råd och tona ned\r\nRiksteaterns betydelse och lita till Länsteatern,\r\nskulle vi få en eller högst två vuxenföreställningar\r\nper år. Men bara t.ex. i Falköping och Skövde, två\r\nstäder i Skaraborgs län, ger Riksteatern 10--14\r\nvuxenföreställningar med olika pjäser varje spelår.\r\nDen måttliga omfördelning av pengarna som Lars\r\nAhlmark förordar ger faktiskt bara ett ringa utbyte\r\nnär det gäller Skaraborg.</pre><pre>Jag skulle vilja råda Margareta Fogelberg att ta en\r\ndiskussion med den tilltänkta regeringspartnern,\r\nLars Ahlmark, om Riksteatern. Margareta\r\nFogelberg beskärmar sig över oss socialdemokrater\r\noch över vår njugghet att inte ställa oss bakom\r\nförslaget om ytterligare 300 miljoner till\r\nRiksteatern, så som Margareta Fogelberg vill.\r\nVarför då ägna tiden åt att argumentera mot oss,\r\nnär Margareta Fogelbergs tilltänkte\r\nregeringspartner Lars Ahlmark vill kapa ännu\r\nmycket mer på Riksteatern? Det är väl bättre att\r\nskjuta på den som vill ta ett mycket stort stycke av\r\nRiksteatern än på oss, som ändå i utskottet har\r\ngjort ett bra arbete för att skapa förutsättningar för\r\nRiksteatern. Det här gäller också det område där vi\r\nvill ta litet pengar, nämligen 2 miljoner från\r\nkulturrådets utvecklingspengar. Om folkpartiet och\r\nMargareta Fogelberg tycker att det är alldeles\r\nbedrövligt, är det ännu mera bedrövligt att Lars\r\nAhlmark och moderaterna vill ta ännu mer av dessa\r\nutvecklingspengar. Rikta kritiken mot det håll där\r\ndet kan vara befogat.</pre><pre>Omfördelningen av de 6 miljonerna inom\r\nkulturbudgeten omfattar 2 miljoner av de 19,6\r\nmiljoner som regeringen föreslog till kulturrådets\r\ndisposition för utvecklingsverksamhet. Det är en i\r\nrådande situation måttlig begränsning av anslaget\r\nunder ett budgetår.</pre><pre>Omfördelningen berör också de nära 4 miljoner\r\nsom frigjorts genom Skådebanan i Stockholms\r\nkonkurs. De fanns i budgetförslaget till regeringens\r\ndisposition för teaterfrämjande åtgärder. Att\r\nupprätthålla nivån på Riksteatern är naturligtvis en\r\nteaterfrämjande insats.</pre><pre>En sådan omfördelning av pengar kan otvivelaktigt\r\nleda till problem för vissa grupper, det vill jag inte\r\nförneka. Däremot reagerar jag mot de målade\r\nbeskrivningar som görs i debatten om\r\nkonsekvenserna. Åtminstone Margareta Fogelberg\r\nhar utmålat de anslag som vi är beredda att gå med\r\npå som väldigt katastrofala för kulturlivet. Själv vill\r\nhon lägga på 2 miljoner till kulturrådet så att det\r\nkommer upp till 19 miljoner. Hon vill lägga på 5\r\nmiljoner till de fria grupperna. Jag vill påstå att i\r\nden totala kulturbudgeten på detta område är det\r\nhär väldigt små pengar. Om nu vårt förslag\r\nföranleder brösttoner hos folkpartiet, måste man\r\nsäga att det faktiskt också är befogat med en\r\nveklagan över folkpartiets förslag om ytterligare 7\r\nmiljoner, för det löser ju inte alla de problem som\r\nde fria grupperna har med tanke på de\r\nutvecklingspengar som behövs på kulturområdet.\r\nOm dessa mycket starka toner i kritiken mot\r\nregeringen skulle vara befogade, borde ni rimligen\r\nha lagt på åtminstone 8, 10 eller 15 gånger så\r\nmycket som ni de facto har gjort.</pre><pre>De rörliga pengarna inom kulturområdet, vare sig\r\nde disponeras av kulturråd eller regering, har en\r\nstor kulturpolitisk betydelse för utveckling,\r\nnytänkande och nya idéer och initiativ. Det är inget\r\ntvivel om det. En liten tröst kan möjligen vara att --\r\njag vet visserligen inte det exakta resultatet --\r\nkulturlotteriet lär ha sålt mycket bra i år. Det ger\r\nsannolikt ett större tillskott av rörliga kulturpengar\r\nän förra året. Därmed förändras bilden på det här\r\nområdet på ett positivt sätt.</pre><pre>Med detta vill jag, herr talman, yrka bifall till\r\nutskottets hemställan och avslag på samtliga\r\nreservationer.</pre><pre>(forts.)</pre><pre>\r\nBeslut om uppskjuten votering av\r\nkvällsärenden</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av arbetsplenum torsdagen den 2 maj.</pre><pre>6 § (forts.) Teater, dans och musik, m.m. (forts.\r\nKrU22 och KrU23)</pre><pre>Anf. 73 LARS AHLMARK (m) replik:</pre><pre>Herr talman! Anders Nilssons inlägg visar hur\r\nskadligt det förslag var som regeringen\r\npresenterade i budgetpropositionen. När han talar\r\nom vart, mot vem, kritiken skall riktas, måste jag\r\nsäga att det är mot regeringen. Vi från vår sida har\r\nönskat ta upp en nyanserad diskussion där man\r\nställer sig frågan: Hur får man inom en given\r\nkostnadsram -- vi vill inte pruta på teatern -- det\r\nbästa möjliga teaterlivet runt om i vårt land? Då har\r\nvi sagt oss att en viss begränsning är befogad då det\r\ngäller Riksteatern, där man vinner medel som\r\nflyttas ut till de regionala institutionerna för att\r\ndessa i större utsträckning än nu skall kunna\r\nbearbeta sitt eget ansvarsområde, spela på olika\r\nplatser i landet och därutöver kunna stödjas till\r\nturnéer på olika håll i landet. Det vore någonting\r\nsom skulle ge mer teater för pengarna, för att nu\r\nuttrycka sig på det sättet. Det är alltså helt fel när\r\nAnders Nilsson försöker skapa intryck av att vår\r\nmodell skulle ge mindre teater. Den ger mer teater\r\nför den gemensamma resurs som står till\r\nförfogande.</pre><pre>Nu har vi fått en debatt enbart om Riksteatern och\r\nhur mycket den får kosta. Vi saknar debatten om\r\nsvenskt teaterliv. Den får vi ta vid något annat\r\ntillfälle.</pre><pre>Anf. 74 MARGARETA FOGELBERG (fp)\r\nreplik:</pre><pre>Herr talman! Jag har visserligen bara varit i\r\nriksdagen i knappt sex år, två mandatperioder, men\r\njag har uppfattat det som så att det är den sittande\r\nregeringen som har regeringsansvaret fram till den\r\n15 september åtminstone. Jag förstår inte riktigt\r\nAnders Nilssons vädjan till oss att vi skulle gå\r\nhändelserna i förväg. Vem det är som tar till\r\nbrösttoner får auditoriet avgöra.</pre><pre>När regeringen lägger fram sitt budgetförslag,\r\nlägger vi fram våra motioner där vi gör våra\r\nprioriteringar i kulturbudgeten. De är finansierade\r\ntill sista öret. Jag har inte beskrivit regeringens\r\nnedskärningsförslag som katastrofala. Vad jag har\r\nvelat betona är att man måste leva upp till sina\r\nlöften, därför att även kulturinstitutionerna\r\nplanerar för sin verksamhet. Att så här förändra de\r\nekonomiska förutsättningarna från ett år till ett\r\nannat innebär att det blir väldigt besvärligt för dem.</pre><pre>Anf. 75 ANDERS NILSSON (s) replik:</pre><pre>Herr talman! Man skall inte gå händelserna i\r\nförväg och den sittande regeringen har ansvaret\r\nfram till den 15 september, säger Margareta\r\nFogelberg. Men hon vill alltså inte ta något\r\nresonemang med Lars Ahlmark om anslaget till\r\nRiksteatern. Men är det ändå inte så att dessa två\r\npartier har sagt sig vilja regera efter den 15\r\nseptember? Vi talar egentligen inte för varandra\r\nutan för svenska folket. Teaterpubliken i Sverige\r\nkan ha intresse av att veta hur en moderat--\r\nfolkpartistisk regering skulle se på teateranslagen i\r\nframtiden. Jag tror att Riksteaterns publik i\r\nFalköping och Skövde, som jag tidigare hänvisat\r\ntill, har ett betydande större intresse av att få veta\r\ndet än av en akademisk diskussion om hur länge\r\nregeringen sitter eller vilka principer som skall\r\nvägleda oss.</pre><pre>Till Lars Ahlmark vill jag säga att jag i och för sig\r\nhar respekt för det sätt att resonera som Lars\r\nAhlmark har när det gäller länsteatrarna och\r\nRiksteatern. Det är sannolikt att vi gör en olika\r\nbedömning, och det är sannolikt att vi båda än så\r\nlänge får bygga våra kunskaper på otillräckligt\r\nunderlag, därför att teaterkostnadsutredningen\r\ninte är färdig och att det inte gjorts några\r\njämförelser. Men i avvaktan på ett besked tycker\r\njag att det är rimligt att hålla uppe nivån på\r\nRiksteaterns anslag.</pre><pre>Anf. 76 MARGARETA FOGELBERG (fp)\r\nreplik:</pre><pre>Herr talman! Det är väl ändå ganska förmätet,\r\nAnders Nilsson, att begära att vi när vi lämnar våra\r\nmotioner i januari skall konferera med andra\r\npartier när vi kanske i detalj i en budget har litet\r\nolika meningar. Tidigare, under de borgerliga åren,\r\nvar det så att folkpartiet faktiskt var garanten för\r\natt kulturanspråken blev väl tillgodosedda. Det har\r\nockså Bengt Göransson erkänt.</pre><pre>Då vill jag ställa en motfråga till Anders Nilsson:\r\nVarför ser ni socialdemokrater inte till att ni har\r\nvänstern med när ni lägger fram era\r\nregeringsförslag, så att de går igenom?</pre><pre>Anf. 77 LARS AHLMARK (m) replik:</pre><pre>Herr talman! Jag vill understryka att vår modell\r\ninnebär dels en förstärkning i förhållande till\r\nregeringens förslag med 5 milj.kr. till Riksteatern,\r\ndels en förstärkning av 73 regionalt placerade\r\ngrundbelopp, dels en beställning till regeringen att\r\nvid behov återkomma med ytterligare medel.</pre><pre>Avslutningsvis antydde Anders Nilsson att han\r\nhade en viss förståelse för tankarna om att vi på sikt\r\nkanske kan komma överens. Om Anders Nilsson\r\noch jag kan komma överens, är jag övertygad om\r\natt också Margareta Fogelberg och jag kan göra\r\ndet.</pre><pre></pre><pre>Anf. 78 ANDERS NILSSON (s) replik:</pre><pre>Herr talman! Margareta Fogelberg sade att henens\r\nparti i de borgerliga regeringarna stod som en\r\ngarant för kulturbudgetarna. Innebär detta att\r\nMargareta Fogelberg nu inte riktigt litar på Lars\r\nAhlmark och moderaterna i de nuvarande\r\ndiskussionerna, eftersom hon gör denna\r\nmarkering?</pre><pre>Till Lars Ahlmark vill jag säga att om jag läser rätt\r\nvill moderaterna öka anslaget till de regionala\r\nteatrarna med ungefär 8 milj.kr. och anslaget till\r\nRiksteatern med 5 milj.kr. Det blir sammantaget en\r\nökning med 13 milj.kr. Med vårt förslag tllför vi 14\r\nfriska miljoner till kulturområdet. Det är faktisk ett\r\nnågot bättre resultat, tycker jag.</pre><pre>Tredje vice talmannen anmälde att Margareta\r\nFogelberg anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 79 INGEGERD SAHLSTRÖM (s):</pre><pre>Herr talman! Jag vill inleda med att yrka bifall till\r\nkulturutskottets hemställan i betänkande 23 och\r\navslag på samtliga reservationer.</pre><pre>I betänkandet behandlas bibliotek, bildkonst och\r\nkonsthantverk.</pre><pre>Vid förra årets debatt i detta ärende kämpade vi\r\nsocialdemokrater förgäves för att en omprioritering\r\nskulle ske på biblioteksområdet till förmån för en\r\ninvandrarlånecentral. Den gången menade\r\nutskottets majoritet att tre depåbibliotek skulle\r\nprioriteras. I dag är det mycket glädjande för mig\r\natt kunna konstatera att ett enat utskott inte har\r\nnågot att erinra mot utbildningsministerns förslag i\r\npropositionen, när han nu än en gång lägger fram\r\nförslag gällande en omstrukturering av\r\ndepåbiblioteken till förmån för en\r\ninvandrarlånecentral.</pre><pre>Visst kunde vi väl redan förra året ha fattat beslut\r\nsom möjliggjort denna förändring. Men vi får\r\nglädja oss åt den åsiktsändring som nu tycks ha\r\nskett bland utskottets övriga ledamöter. Det\r\nförefaller som om det nu finns möjlighet till en\r\nomprioritering när det gäller den här\r\nverksamheten.</pre><pre>Herr talman! Jag vill instämma med Stina\r\nGustavsson i det som hon sade om bokbussarnas\r\nvärdefulla insatser och den uppsökande\r\nverksamhetens betydelse inom biblioteksväsendet,\r\nframför allt för äldre och handikappade, men också\r\nför andra människor i vårt samhälle. Enligt min\r\nmening är det dock i första hand en kommunal\r\nskyldighet att ge kommuninnevånarna denna\r\nservice. Ett generellt bidrag utformat på det sätt\r\nsom Stina Gustavsson föreslår kan jag inte\r\ntillstyrka.</pre><pre>Tidigare i dag har vi här i kammaren diskuterat\r\nersättning och bidrag till konstnärer. Bild- och\r\nformkonstnärer tillhör en grupp som vi\r\nsocialdemokrater vill värna om och stödja genom\r\natt bl.a. underlätta utställningsverksamheten och\r\ngenom att ge en visningsersättning. Det är viktigt\r\natt människor runt om i vårt land, var de än bor, får\r\nmöjlighet till konstupplevelser. Bilden är en viktig\r\ndel i vår vardag. Det gäller för oss alla att förstå den\r\nrätt.</pre><pre>Ett sätt att sprida bildkonsten är att placera\r\nkonstverk i byggnader, som besöks av många\r\nmänniskor. Konst i statens byggnader fyller en\r\nmycket viktig funktion, men till skillnad från\r\nutskottets moderata ledamöter anser vi\r\nsocialdemokrater också att det är värdefullt med\r\nstatens medverkan vid konstinköp till\r\nföreningsägda lokaler.  Konst i folkets hus, i\r\nbygdegårdar och i andra samlingslokaler ger\r\nbildupplevelser till många männskor, som annars\r\ninte skulle få möjlighet till någonting sådant.</pre><pre>Herr talman! Projektet Konst där vi bor har\r\nspeciellt under det senaste året fått ett lyft. Ett stort\r\nantal bildkonstnärer har fått arbete och många\r\nmänniskor har kunnat glädja sig åt god konst i sin\r\nnärmiljö. Det är 24 konstnärer som har arbetat för\r\natt sprida kunskaper om låne- och\r\nbidragsmöjligheterna runt omkring i landet.\r\nByggherrar, arkitekter och andra aktiva inom\r\nbyggnadsproduktionen har visat ett väldigt stort\r\nintresse för denna försöksverksamhet. Utskottet\r\ndelar motionärernas uppfattning om projektets\r\nframgång och dess betydelse.</pre><pre>Jag ser fram emot den utvärdering som\r\nutbildningsministern förutskickar, och jag\r\nförutsätter att ärendet förhoppningsvis ganska\r\nsnart återkommer då det gäller en eventuell\r\npermanentning av projektet Konst där vi bor. Det\r\när en utmärkt verksamhet till gagn både för\r\nkonstnärer och för allmänhet.</pre><pre>Anf. 80 KARL-ERIK SVARTBERG (s):</pre><pre>Herr talman! Det var både i landstinget och i några\r\nkommuner ganska hårda strider om en länsteater i\r\nBohuslän. Men nu är teatern sedan den 1 juli förra\r\nåret i gång med en engagerad ledning.</pre><pre>Landstinget har tagit huvudansvaret för teaterns\r\ndriftskostnader. Medlemskommunerna stödjer\r\nteatern genom årsanslag. Uddevalla kommun har\r\ntagit på sig det stora ansvaret att stödja teatern,\r\nsåväl i egenskap av medlemskommun som genom\r\natt svara för teaterns lokaler. Staten, å sin sida, har\r\nmedverkat till denna satsning på Bohusläns teater\r\ngenom att godkänna det regionala initiativet,\r\nsamtidigt som den har bidragit med åtta\r\ngrundbelopp som en start.</pre><pre>Som sagt är teatern i gång med en engagerad\r\nledning. Men det räcker ju inte med en bra ledning\r\nför att spela teater. Det var därför som vi på\r\nBohusbänken avgav motion KrU304. Det behövs\r\näven skådespelare till de produktioner som har\r\nförberetts för nästa år. Man har faktiskt sålt 100\r\nföreställningar under den kommande hösten.</pre><pre>Vi blev därför litet oroade över\r\nbudgetpropositionens förslag om en frysning av\r\ngrundbeloppen när det gäller regionala teatrar. En\r\nfrysning går naturligtvis att bära för fullt utbyggda\r\nteatrar -- man kan ju alltid omprioritera. Men för\r\nen sådan teater som Bohusläns teater, som är under\r\nuppbyggnad, skapar en frysning självfallet särskilda\r\nproblem. Det fanns också en risk för att Uddevalla\r\nkommun skulle ompröva eller senarelägga det\r\nplanerade teaterbygget -- de lokaler som man nu\r\nhar är alltså provisoriska. Vid sidan av möjligheten\r\natt motionera har vi använt även andra kanaler,\r\nuppvaktningar av kulturministern, osv. Av dessa\r\nresonemang har vi förstått att länsteatern i\r\nBohuslän kan känna sig ganska säker för framtiden.\r\nJag noterade kulturministerns formulering i ett\r\nreplikskifte med Lars Ernestam. Även om\r\nkulturministern inte kan sitta här och lova exakt löd\r\nhans formulering: Länsteatern i Bohuslän är med\r\nall säkerhet tryggad. Det känns bra för oss.</pre><pre>Alla partier på Bohusbänken har varit överens om\r\natt motionera för att stödja länsteatern i Bohuslän.\r\nNu har de sex partier som står bakom detta hamnat\r\ni olika grupperingar. Det tycker jag inte att vi skall\r\nhänga upp oss så väldigt mycket på. Det viktigaste\r\när nämligen att länsteatern i Bohuslän med sin\r\nengagerade ledning nu kan gå ut i produktion och\r\ngenomföra de föreställningar som man redan har\r\nsålt. Det är i förhoppningen att allt skall fungera så\r\nsom vi tror och hoppas att det skall göra som vi\r\nsocialdemokrater på Bohusbänken kommer att\r\nställa oss bakom majoriteten.</pre><pre>I detta anförande instämde Lisbet Calner (s).</pre><pre>Anf. 81 MARGARETA FOGELBERG (fp)\r\nreplik:</pre><pre>Herr talman! Det var roligt att höra Karl-Erik\r\nSvartberg tala så väl för länsteatern i Bohuslän. Jag\r\nkan bara uppmana honom och hans kamrater på\r\nBohusbänken att rösta på reservation 7, så kan det\r\nbli litet pengar till de regionala teatrarna också.</pre><pre>Anf. 82 KARL-ERIK SVARTBERG (s)\r\nreplik:</pre><pre>Herr talman! Det är på det sättet, Margareta\r\nFogelberg, att vi inte har de 10 milj.kr. som krävs i\r\nreservationen. Om det bara hade gällt länsteatern i\r\nBohuslän skulle vi ha röstat på reservationen om\r\ninte majoriteten hade ställt sig bakom vår motion.\r\nMen nu gäller det alltså 10 milj.kr. till bra mycket\r\nmer än länsteatern i Bohuslän. Dessa 10 milj.kr.\r\nhar vi inte. Annars fronderar vi bohuslänningar\r\nibland och kör över regeringens förslag. Men det\r\nbehöver vi inte göra i detta fall, eftersom vi känner\r\noss trygga ändå.</pre><pre>Anf. 83 MARGARETA FOGELBERG (fp)\r\nreplik:</pre><pre>Herr talman! Det är skönt när man har en sådan\r\nstarkt tro på sina statsråd. Men det skulle vara ett\r\ngott stöd för alla de andra som inte har stått här och\r\ntalat för sina länsteatrar om vi fick stöd för\r\nreservation 7.</pre><pre>Anf. 84 KARL-ERIK SVARTBERG (s)\r\nreplik:</pre><pre>Herr talman! Var och en talar ju för sin sak. Vi har\r\ntalat för länsteatern i Bohuslän och kommer att\r\nfortsätta att driva frågan om stödet till den. Och\r\neftersom vi tror oss ha vunnit det som vi var ute\r\nefter, har vi ingen anledning att lägga oss i hur man\r\nresonerar från andra håll. Jag har full förståelse för\r\natt man motionerar, stöder osv. Men nu var det\r\nfråga om 10 milj.kr., och det är inte så att dessa 10\r\nmilj.kr. skall gå till länsteatern i Bohuslän.</pre><pre>Anf. 85 KRISTINA SVENSSON (s):</pre><pre>Herr talman! Jag är en av dem som har motionerat\r\nom anslaget till Riksteatern och är mycket nöjd\r\nmed utskottsbehandlingen av frågan så till vida att\r\nutskottet inte kan acceptera den drastiska\r\nnedskärning av anslaget som regeringen föreslog.</pre><pre>Men jag är inte nöjd med att man finansierar\r\nökningen genom att anslaget till kulturrådets\r\nverksamhet för utvecklingsarbete minskas med 2\r\nmiljoner. Detta fattade vi beslut om tidigare i dag.</pre><pre>Jag vill peka på några konsekvenser av detta.</pre><pre>I den statliga utredningen Kultur för hela landet\r\nfanns ett förslag om försöksverksamhet med s.k.\r\nlänskonstnärer. Kulturrådet tog upp det här\r\nförslaget som sitt och uppmanade landstingen ute\r\ni landet att med ekonomiskt stöd från kulturrådet\r\nunder en försöksperiod om tre år genomföra\r\nverksamhet med länskonstnärer.</pre><pre>Mitt eget landsting, Värmlands landsting, som\r\nbedriver en mycket aktiv regional\r\nkulturverksamhet, ställde sig bakom detta förslag\r\noch lade ned mycket tid och arbete på att förbereda\r\nsig för att ett treårigt projekt med två\r\nlänskonstnärer. Arbetet skulle särskilt inriktas på\r\natt stimulera barn och ungdomars intresse för\r\nmusik och bild.</pre><pre>I december 1990 kom besked från kulturrådet där\r\nman meddelade att anslag beviljats för tre år\r\npreciserat i kronor för de kommande tre åren.\r\nLandstinget beslutade om sitt ekonomiska\r\nåtagande och planerade ekonomiskt för att ställa\r\nupp under treårsperioden.</pre><pre>Två unga konstnärer kunde anställas, och de har nu\r\narbetat någon månad och har med entusiasm\r\nplanerat verksamhet efter de förutsättningar som\r\nmeddelats från kulturrådet och huvudmannen.</pre><pre>Den 16 april kom helt plötsligt besked från\r\nkulturrådet att projektet skall stoppas efter ett år\r\nberoende på att anslaget till kulturrådets\r\nutvecklingsarbete skärs ned, dvs. det anslag som vi\r\nfattade beslut om tidigare i dag.</pre><pre>Det här är ett konkret exempel för att belysa hur fel\r\ndet är att man, för att finansiera Riksteaterns\r\nanslag, skär i anslaget för kulturrådets\r\nutvecklingsarbete. Det var ingen bra lösning. Det\r\nleder till ryckighet i planeringen, och det är en\r\nlösning som tyvärr föga stimulerar till fortsatt\r\nkulturellt utvecklingsarbete.</pre><pre>Jag anser att utskottet för att rädda Riksteatern\r\ngjort ett mycket gott arbete, men jag beklagar djupt\r\natt det till vissa delar måste gå ut över sådan\r\nverksamhet som skall stimulera till utveckling av\r\ndet regionala kulturlivet.</pre><pre>Anf. 86 ALEXANDER CHRISOPOULOS\r\n(v):</pre><pre>Herr talman! Jag är också missnöjd över att 2\r\nmilj.kr. togs från utvecklingsverksamhet på\r\nkulturområdet. Men frågan är vad den senaste\r\ntalaren har för alternativ. Vad skulle hon föredra i\r\nstället? För vår del fanns inget annat alternativ. Vi\r\növervägde det positiva att tillföra kultursektorn\r\nytterligare 14 milj.kr. och ge Riksteaterns\r\nverksamhet 20 milj.kr. Jag instämmer i att det är\r\nnegativt att ta pengar från utvecklingsverksamhet\r\ninom kultursektorn. Det kommer att drabba just\r\nsådana grupper som den senaste talaren tog upp.\r\nMen det är meningslöst att säga att något är\r\nnegativt när det de facto inte finns något annat\r\nalternativ i detta sammanhang.</pre><pre>Anf. 87 KRISTINA SVENSSON (s):</pre><pre>Herr talman! Jag har inte pekat på något\r\nalternativt sätt att finansiera Riksteatern. Det är\r\nmycket riktigt. Vad jag pekar på är de\r\nkonsekvenser som man kan uppleva ute i landet på\r\ngrund av att dessa pengar har dragits in. Jag har\r\ntagit detta exempel just för att visa att kulturrådet i\r\ndetta sammanhang har handlat i en ganska svår och\r\nbekymmersam situation, vilekt får effekter även\r\nute i landet. Jag hoppas att man inom kulturrådet\r\nskall kunna lösa detta problem och hitta andra\r\npengar just till denna verksamhet som nu har\r\nkommit i gång på ett så bra sätt.</pre><pre>Anf. 88 ALEXANDER CHRISOPOULOS\r\n(v):</pre><pre>Herr talman! Detta gäller inte bara inom\r\nkulturrådet. Jag kan lova att vårt parti skall göra\r\nallt det kan för att tillföra medel till\r\nutvecklingsverksamhet inom kultursektorn. Jag\r\ntror också att de socialdemokratiska ledamöterna i\r\nutskottet är fullt medvetna om behovet av ökade\r\nresurser på detta området.</pre><pre>Överläggningen var härmed avslutad.</pre><pre>(Beslut skulle fattas den 2 maj.)</pre><pre>\r\nAjournering</pre><pre>Kammaren beslöt kl. 18.00 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>7 § Kulturmiljövård, m.m.</pre><pre>Föredrogs</pre><pre>kulturutskottets betänkanden</pre><pre>1990/91:KrU24 Arkiv (prop. 1990/91:100 delvis),</pre><pre>1990/91:KrU25 Kulturmiljövård, museeer och\r\nutställningar (prop. 1990/91:100 delvis),</pre><pre>1990/91:KrU26 Forskning (prop. 1990/91:100\r\ndelvis),</pre><pre>1990/91:KrU27 Lokalförsörjning m.m. för\r\nkulturändamål (prop. 1990/91:100 delvis) samt</pre><pre>1990/91:KrU28 Arkivet för ljud och bild (prop.\r\n1990/91:100 delvis).</pre><pre>Förste vice talmannen meddelade att\r\nkulturutskottets betänkanden KrU24, KrU25,\r\nKrU26, KrU27 och KrU28 skulle debatteras\r\ngemensamt.</pre><pre>Anf. 89 GÖRAN ÅSTRAND (m):</pre><pre>Fru talman! Det gäller nu att ta nya tag efter den\r\nmycket spännande och fina diskussionen om kultur\r\ni mera allmänna termer timmarna före middagen.</pre><pre>Jag skall inleda den här debatten om kulturmiljö,\r\noch jag skall börja debatten med att påminna om\r\natt vi faktiskt har ett arv att förvalta -- det är precis\r\nvad det handlar om. Jag hör till de politiker som\r\nsäger att ett land inte bara har en nutid och en\r\nframtid utan också en historia. Det är med den\r\nkulturkonservativa värderingen som grund som jag\r\nför det här resonemanget.</pre><pre>På Gotland finns 97 kyrkor. För tre veckor sedan\r\nbesökte jag i en funktion jag har inom kyrkan några\r\nav de kyrkorna. Den kyrka jag mest ägnade mig åt\r\nvar Eskelhems kyrka söder om Visby. Jag gick runt\r\ndär och tittade i kyrkan, där århundradens\r\ngudstjänster har hållits och där århundradens\r\nkulturminnen finns, och jag såg att kyrkan var litet\r\nsprucken och litet sned och att det fanns oerhörda\r\nbehov av upprustning. Erik Sjöberg, antikvarien\r\nsom var med mig, pekade också och sade, att där\r\nbehöver vi göra detta, och där behöver vi göra\r\ndetta, och därefter är det nödvändigt att genomföra\r\nolika åtgärder inne i kyrkorummet.</pre><pre>Varför nämner jag nu det här? Jo, anledningen är\r\natt det utskottsbetänkande som jag i huvudsak skall\r\ntala om, nämligen kulturutskottets betänkande nr\r\n25, handlar precis om detta. Det handlar om hur vi\r\nskall bevara gamla byggnader och om hur vi skall\r\nse till att det kulturarv som finns i byggnaderna, i\r\ninredningen och i skulpturerna kan bevaras.</pre><pre>Detta förutsätter ett intresse. Vi fick ju tidigare i\r\ndag höra av Bengt Göransson att han stod på det\r\ngodas sida. Det må han få säga, även om jag tycker\r\natt det är förmätet, eftersom jag menar att vi som\r\nvill slå vakt om kulturmiljön rimligen står på det\r\ngodas sida. Eftersom socialdemokraterna är klart\r\nmindre intresserade, klart mindre ambitiösa och\r\nklart underprioriterar de här frågorna kan man\r\nfråga sig på vilken sida socialdemokraterna står.</pre><pre>Detta förutsätter intresse, och det förutsätter\r\nkunskap. Vi har i vår motion, som ligger till grund\r\nför en av våra reservationer, talat om hur viktigt det\r\när att man uppmärksammar utbildningen i ett\r\nsådant speciellt ämne som byggnadsvård. Det är\r\nviktigt att det finns människor som har kunskaper\r\ni hur man bevarar gamla byggnader. Det är ingen\r\nhemlighet för kulturutskottets ledamöter att det\r\nhär finns påtagliga brister. Ibland är det inte pengar\r\nsom fattas, och ibland är det inte heller arbetskraft,\r\nutan tillräcklig kunskap. Det är en mycket\r\nsofistikerad verksamhet att rädda gamla\r\nbyggnader, att göra det på rätt sätt och att göra det\r\nmed pietet -- och då tänker jag inte på pietet i\r\ntekniska termer utan i kulturella.</pre><pre>Fru talman! Detta är enligt min mening den\r\nviktigaste delen av kulturutskottets betänkande 25.\r\nDet handlar naturligtvis också om sådana saker\r\nsom att bevara kulturlandskapet och att hantera\r\nfornminnena på rätt sätt. Vi har i vår motion också\r\ntalat om hur viktigt det är med mångfald i det här\r\nsammanhanget. Vi har aldrig förstått varför man\r\ninte skulle kunna ha en friare konkurrens i fråga om\r\narbetet med fornminnena.</pre><pre>Som jag inledningsvis nämnde uppfattar vi som\r\nbildar majoritet i utskottet -- och det är alla partier\r\nförutom socialdemokraterna; alla andra partier har\r\nambitioner i den här riktningen -- att\r\nsocialdemokraterna är dåliga på detta. Det skall bli\r\nintressant att höra vad Sylvia Pettersson har för\r\nargument, varför socialdemokraterna inte i en\r\ndiskussion i kulturutskottet även kan prioritera\r\nkulturmiljön. Det framgår av reservationer till\r\nutskottets betänkande att socialdemokraterna har\r\nfått lov att reservera sig. Alla andra partier bildar\r\nmajoritet, och som bekant är kulturutskottet det av\r\nalla utskott där detta oftast händer. Det borde leda\r\ntill slutsatsen att socialdemokraterna kanske inte är\r\nså bra på just det här avsnittet, att den skönmålning\r\nsom Bengt Göransson förut ägnade sig åt inte har\r\nnågon som helst grund i det praktiska\r\nriksdagsarbetet.</pre><pre>Jag blir som politiker och riksdagsman i ett land\r\nmed världens högsta skatter litet förvånad över att\r\ndet på alla de områden som man bedömer som\r\nangelägna att arbeta med fattas pengar. Hur är det\r\nmöjligt att vara ansvarig för ett politiskt system där\r\ndet fattas pengar till allt som är angeläget? Det sägs\r\natt det inte finns några pengar till vare sig skola,\r\nbarnomsorg eller äldrevård. Likadant är det på den\r\nlilla sektion som många av oss tycker är den kanske\r\nviktigaste i den politiska verksamheten, nämligen\r\nkulturen -- det finns inga pengar.</pre><pre>Flera partier i utskottet -- ibland de tre borgerliga\r\npartierna och ibland moderaterna och folkpartiet --\r\nhar på några punkter varit tvungna att säga att det\r\ninte kan vara som det för närvarande är. Vi är\r\ntvungna att göra överflyttningar mellan olika poster\r\nså att den kvalitet som är det helt avgörande i de\r\nhär sammanhangen inte tappas bort. Jag tänker på\r\nsådana saker som att det skall betalas hygglig\r\nhittelön till den som hittar fornminnen och en sådan\r\nfullkomligt självklar sak som att man skall kunna\r\nbevaka museernas samlingar. Det är närmast\r\ngenant att vi i det som förr i världen kallades\r\nvälfärdsstaten Sverige inte ens skall kunna få\r\nregeringspartiet att förstå att en sådan sjävklar sak\r\nsom att bevaka museernas samlingar fordrar\r\nanslag.</pre><pre>Fru talman! Jag skall inte yrka bifall till så många\r\nreservationer. Men vad gäller betänkande 25, som\r\njag i första hand har talat om, yrkar jag bifall till\r\nreservation 14. Jag gör det därför att det i den\r\nreservationen ligger en annan kvalitetsbedömning i\r\nfråga om vilken vi tycker att regeringen gör dåligt\r\nifrån sig och socialdemokraterna i utskottet är litet\r\naningslösa, eftersom de inte förstår vilka\r\nkvalitetsförluster man kan göra genom att inte\r\nbifalla sådana här förslag. Vi vill utöka\r\nmöjligheterna för museerna att köpa in samtida\r\nsvensk konst.</pre><pre>Vi hade tidigare i dag en debatt, som för\r\nmoderaternas del sköttes av Lars Ahlmark och som\r\nhandlade rätt mycket om satsningar centralt resp.\r\nregionalt. I våra betänkanden ligger också frågan\r\nom museerna. Här är det, som alla som har läst\r\nbetänkandena vet, alldeles klart att vi mer vill satsa\r\npå de regionala och centrala museerna och ge dem\r\nmöjligheter att få ett anslag som ligger väsentligt\r\növer vad som föreslås i propositionen och vad\r\nsocialdemokraterna i utskottet kan hänga med på.\r\nVi menar att vi, om vi satsar kraftfullt och seriöst\r\npå regionala och centrala museer, inte behöver\r\nanvända Riksutställningar i tillnärmelsevis samma\r\nutsträckning som tidigare. Vi gör en betydande\r\nbesparing på riksutställningar men menar att det i\r\nsatsningen på regionala och centrala museer finns\r\nstarka kvalitetsskäl som förklarar omprioriteringen\r\ninom budgeten.</pre><pre>Till kulturutskottets betänkande nr 26 har fogats en\r\nreservation från vår sida som handlar om var\r\nforskningen och utvecklingen inom kulturområdet\r\nbör ligga. Vi menar att dessa uppgifter bör\r\növerföras från kulturrådet -- de som vet vad vi har\r\nför inställning till kulturrådet förstår också varför --\r\ntill den plats där de rimligen hör hemma, nämligen\r\nvid universitetsfakulteternas samhällsvetenskapliga\r\nsektioner.</pre><pre>Med detta, fru talman, yrkar jag också bifall till\r\nreservation 1 till betänkande 26.</pre><pre>Anf. 90 LARS ERNESTAM (fp):</pre><pre>Fru talman! Jag finner ingen anledning att särskilt\r\nkommentera arkivbetänkandet utöver vad vi som\r\nrepresenterar folkpartiet liberalerna säger om att vi\r\nifrågasätter att Arbetarrörelsens arkiv har en sådan\r\nsärställning att det behöver ha en särskild\r\nanslagspost. Det säger vi självfallet inte därför att\r\nvi inte anser att arbetarrörelsen som alla andra\r\nfolkrörelser skall ha ett arkiv, utan det är\r\nsärbehandlingen vi står frågande inför.</pre><pre>Den stora ekonomiska framtidsfrågan för arkiven\r\ngäller utvecklingen av lönebidragen. Ett\r\ngenomförande av flexibla lönebidrag -- som i och\r\nför sig kan ha mycket positiva följder -- kan få\r\nödeläggande konsekvenser för arkiven. Frågorna\r\nkring lönebidragen handläggs av\r\narbetsmarknadsutskottet, och ett enigt\r\nkulturutskott har i yttrandet dit redovisat att\r\nriskerna för arkiven är akuta. Det finns skäl att\r\nockså här påminna om att folkpartiet liberalerna i\r\ndet sammanhanget tillsammans med andra\r\nreserverat sig för att den konsekvensutredning som\r\nutlovats måste genomföras.</pre><pre>Kulturutskottet ger kulturmiljövården en\r\nvälbehövlig förstärkning på 10 miljoner för vård av\r\nkulturhistoriskt värdefull bebyggelse och vård av\r\nkulturlandskap och fornlämningar. Göran Åstrand\r\nhar kommenterat den frågan. Jag finner ingen\r\nanledning att nu ytterligare gå in i diskussion kring\r\ndetta. Vi har där en likartad uppfattning -- de här\r\nfrågorna är så viktiga och så eftersatta att insatser\r\nmåste göras. Socialdemokraterna har reserverat sig\r\npå den punkten.</pre><pre>Nordiska museet har fått samordningsuppgifter.\r\nDetta är en angelägen uppgift. Utskottet ger\r\nmuseet möjligheter att fullgöra dem.</pre><pre>Utskottet erinrar om de löften som utställdes\r\nföregående år och föreslår att utlovade\r\ngrundbelopp för de regionala museerna skall\r\ninrättas. Det är märkligt att socialdemokraterna\r\nkan ha motsatt uppfattning. Som vi sagt tidigare i\r\ndag i debatten när vi har diskuterat andra områden\r\nhar de kommunala bidragsgivarna ställt upp och\r\nplanerat för den utbyggnad som har aktualiserats\r\ngenom löften om statliga stimulanser i form av\r\ndessa grundbidrag. Med ett pennstreck styks det\r\nlöftet. Det var ett misstag, och kulturutskottet\r\nrättar nu till förhållandet så att planerade\r\nförstärkningar kan genomföras.</pre><pre>Socialdemokraterna är inte ensamma om att ha\r\nreservationer i betänkandet. Folkpartiet\r\nliberalerna har också reservationer. Länsmuseerna\r\när tydligen ingen hjärteangelägenhet för\r\nsocialdemokraterna, men det är uppenbarligen\r\nArbetets museum i Norrköping, ett museum som\r\nenligt flera bedömare -- jag känner inte alls till\r\nsaken -- inte utvecklats särdeles väl. Där föreslår\r\nutskottet nya insatser.</pre><pre>De internationella kulturfrågorna får allt större\r\nbetydelse; inte minst gäller det i samband med\r\nbiståndsinsatser i u-länderna. Dessa länder är\r\nmycket utsatta. Det stöd de får går ofta till rent\r\nekonomiska satsningar. Insatserna för att bevara\r\noch levandegöra dessa länders kultur är en mycket\r\nviktig del av biståndsarbetet. Därför anser vi från\r\nfolkpartiet liberalerna att förutsättningarna att\r\ninrätta ett internationellt sekretariat vid\r\nriksantikvarieämbetet bör utredas. Jag yrkar bifall\r\ntill reservation 1.</pre><pre>Kulturutskottet har tidigare behandlat frågor som\r\ngäller museernas bevakningskostnader. I en\r\nreservation säger vi att regeringen, om anslagen\r\ninte räcker till, bör återkomma med förslag om\r\nanslag på tilläggsbudget. Bevakningen av våra\r\nkulturskatter får inte eftersättas.</pre><pre>Liksom föregående år föreslår folkpartiet\r\nliberalerna att 500 000 kr. skall ges till konstmuseet\r\nArkiv för dekorativ konst, som lyder under\r\nuniversitetet i Lund. Anslaget bör beviljas i\r\navvaktan på att museet får självständig ställning.\r\nUtskottets majoritet delar inte vår uppfattning.</pre><pre>Jag vill, fru talman, än en gång uttala min\r\ntillfredsställelse över att riksdagen, om kammaren\r\nföljer utskottets förslag, kommer att förstärka\r\nmöjligheterna att bevara kulturmiljön och att\r\nlänsmuseerna får bättre möjligheter att fullgöra\r\nsina mycket angelägna uppgifter.</pre><pre></pre><pre>Anf. 91 STINA ELIASSON (c):</pre><pre>Fru talman! ''Riksarkivet och landsarkiven är\r\nstatliga myndigheter med särskilt ansvar för den\r\nstatliga arkivverksamheten och för arkivvården i\r\nlandet. I deras uppgifter ingår att vara arkivdepåer,\r\natt främja forskning och ge råd i arkivfrågor till\r\nenskilda.'' Det är ett direktcitat ur betänkande nr\r\n24, och det upplyser om vilka ansvarsfulla och\r\nviktiga uppgifter som åligger dessa statliga\r\nmyndigheter.</pre><pre>För att de skall klara de ålagda uppgifterna måste\r\ntillräckliga resurser ställas till förfogande.\r\nDärvidlag fattas mycket. Bristerna finns på\r\nlokalsidan, och de finns i hög grad även när det\r\ngäller personalresurser.</pre><pre>Arkivverksamheten är imponerande, och det rör\r\nsig om stora och angelägna kulturfrågor. Det gäller\r\nbåde nytt och gammalt, det gäller bevarandet och\r\ntillgängliggörandet av det historiska materialet men\r\nockså hanteringen av den rykande färska\r\ninformation som i stor mängd och i olika former\r\nväller genom det moderna samhället.</pre><pre>Vi har från centern i motioner fört fram krav på att\r\narkivens, särskilt landsarkivens, personalsituation\r\nsnarast skall bli föremål för en översyn.</pre><pre>I detta sammanhang vill jag, precis som föregående\r\ntalare, nämna hur beroende våra arkiv är av\r\nlönebidragsanställda. Därför är det med stor\r\nbesvikelse som jag noterar att förslaget i\r\narbetsmarknadsutskottets betänkande blev\r\nriksdagens beslut. Därmed nonchalerades\r\nkulturutskottets enhälliga förslag att det nuvarande\r\nsystemet med lönebidragsanställda skulle fortsätta\r\nsom nu, i varje fall tills regeringen låtit vidta den\r\nkonsekvensutredning i frågan som riksdagen i fjol\r\nbeställde.</pre><pre>I den frågan har Sylvia Pettersson förtjänstfullt\r\nagerat. Jag vill gärna uttala min uppskattning om\r\ndet. Det hjälpte nu inte. Det skall bli intressant att\r\nse hur regeringen tänker klara de negativa\r\nkonsekvenser som det kommer att innebära för\r\nmuseer och arkiv, när den nya typen av\r\nlönebidragssystem är i funktion. De insatser som de\r\nlönebidragsanställda har gjort vid våra arkiv är\r\nstora, ibland rent av heroiska, när det gällt att t.ex.\r\nordna och förteckna myndigheters arkiv.</pre><pre>Fru talman! Vi har från centern visat på behovet av\r\nökade resurser för att göra det möjligt att öka\r\ntillgängligheten till arkiven, särskilt för folk som\r\nägnar sig åt släktforskning och lokalhistorisk\r\nforskning på amatörnivå. Därför föreslår vi att\r\nmedel för sju arkivarietjänster redan nu anvisas för\r\ndessa ändamål. Vi framför vidare krav på att\r\narkivlektorstjänster inrättas för att förstärka\r\narkivens resurser att levandegöra sina samlingar.</pre><pre>Dessa förslag har utskottet yrkat avslag på, men\r\nutskottet slår ändå fast att det är angeläget att\r\nfrågan om arkivens användarservice\r\nuppmärksammas, inte minst med hänsyn till att\r\narkiven vid sidan av den professionellt bedrivna\r\nforskningen i ökande utsträckning utnyttjas för\r\nforskning i släkt- och hembygdshistoria. Hur skall\r\ndet kunna ske om arkiven inte får mer resurser? Att\r\nfrågan enbart uppmärksammas kan inte lösa\r\narkivens resursproblem!</pre><pre>Fru talman! Några av centerförslagen avslås med\r\nhänvisning till den arbetande arkivdepåkommittén,\r\nsom nu tydligen äntligen kommit. Vi fick ett\r\npressmeddelande om detta i går. Där framkommer\r\natt kommittén delar centerns uppfattning om vissa\r\norganisatoriska förändringar. Kommittén föreslår\r\natt ett nytt landsarkiv inrättas för Värmlands län\r\noch ett i sydöstra Sverige för Kronobergs, Kalmar\r\noch Blekinge län. Den uppfattningen stöder\r\ncenterreservationen nr 4.</pre><pre>I reservation nr 5, som centern står för, föreslås att\r\nmikrofilmning av kyrkobokföringsarkiven bör\r\nförläggas till Ljungaverk. Där finns nämligen redan\r\nnu viss arkiv- och mikrofilmningskompetens.</pre><pre>Fru talman! Jag står naturligtvis bakom alla\r\nreservationer i kulturutskottets betänkande nr 24\r\ndär centern finns med, men för att spara\r\nkammarens tid nöjer jag mig med att yrka bifall till\r\nreservationerna nr 1, 2, 3 och 5.</pre><pre>Härefter går jag över till att tala om\r\nkulturutskottets betänkande nr 25. Jag vill till att\r\nbörja med uttala min tillfredsställelse över att\r\nviktiga centerförslag har fått majoritet i utskottet.\r\nSå är t.ex. fallet när det gäller medelsanvisning\r\nunder anslaget Kulturmiljövård, där utskottet\r\nanvisar 10 milj.kr. utöver regeringens förslag. På\r\ndet sättet kan bidragen till vård av kulturhistoriskt\r\nvärdefull bebyggelse ökas. Centerpartisten\r\nGunhild Bolander påpekar särskilt i motion nr 269\r\natt bidragen skall kunna omfatta både\r\nbyggnadsminnen och annan bebyggelse. Nu stryker\r\nutskottet särskilt under precis detta. I betänkandet\r\nsägs att det måste finnas rimliga möjligheter att\r\nvårda även sådan kulturhistoriskt värdefull\r\nbebyggelse som inte utgör byggnadsminne. Annars\r\nriskerar en omistlig del av kulturarvet att förstöras\r\neller att få skador. Det är bra att utskottet uttalar\r\nsig på ett sådant sätt.</pre><pre>Jag vill också uppmärksamma det glädjande i att\r\nutskottet föreslår att Nordiska museets\r\nförvaltningskostnader skall ökas med 500 000 kr.\r\nbl.a. med tanke på museets samordningsuppgifter\r\noch verksamheter med ett fotosekretariat.</pre><pre>Fru talman! Jag övergår nu till att säga något om\r\nde regionala museerna. Statsbidrag utgår i form av\r\ngrundbidrag, och förutsättningen för statsbidrag är\r\natt de statliga bidragen motsvaras av satsningar från\r\nmuseernas huvudmän.</pre><pre>I fjolårets budgetproposition uttalade sig\r\nkulturministern för en förstärkning av resurser till\r\nde regionala museerna. Det är beklagligt att det\r\nlöftet inte uppfylls i årets budgetproposition. Det är\r\nnaturligtvis mycket angeläget att de regionala\r\nmuseerna kan planera sin verksamhet också på\r\nlängre sikt. Den ryckighet som har utmärkt\r\nregeringens kulturpolitik när det gäller de regionala\r\nmuseerna har ställt till besvär och skapat irritation,\r\ninte minst hos de anslagsgivande huvudmännen\r\nsom känner sig lurade. Här har de uppfyllt kraven\r\npå satsningar och så ställer inte staten upp -- staten\r\nsom har ställt dessa krav. Nu har en majoritet i\r\nutskottet enats om att inte lämna de regionala\r\nmuseerna i sticket utan föreslår att de regionala\r\nmuseerna tillförs 125 nya grundbelopp fr.o.m. den\r\n1 januari 1992.</pre><pre>Fru talman! Länsmuseerna -- de regionala\r\nmuseerna -- har stor betydelse på många olika plan.\r\nJag vill särskilt som exempel nämna den roll som de\r\nspelar inom regionalpolitiken. Museerna kan aktivt\r\nmedverka med kulturverksamhet för att ge\r\nsjälvkänsla, identifikation och gemenskap. De kan\r\nvara basresurs för det regionala föreningslivet,\r\nskola och folkbildning. Museerna kan medverka i\r\nutvecklingen av kultur, turism, hemslöjd m.m.\r\nMuseerna kan vara ett forsknings- och\r\nutredningsorgan med förmåga att analysera den\r\nregionala utvecklingen och föreslå åtgärder. Så nog\r\när det viktigt att se till att de regionala museerna ges\r\nresurser som möjliggör dessa mycket viktiga\r\nuppgifter.</pre><pre>Fru talman! Utskottet uttalar sin uppskattning av\r\nhembygdsrörelsen. Det finns också statsrådsord på\r\natt hembygdsrörelsen är en betydelsefull faktor\r\ninom kulturmiljövården och för\r\nkulturmiljöinformationen. Det stannar dock vid\r\nuppskattande ord, och utskottet yrkar avslag på\r\ncenterns förslag om att öka anslaget för medel till\r\ninformation och utvecklingsverksamhet, något som\r\nenligt vår mening till största delen skulle gå till\r\nRiksförbundet för hembygdsvård. Vi i centern\r\nreserverar oss till förmån för vårt förslag och\r\nuttrycker det i reservation nr 3.</pre><pre>I reservation nr 4 stöder vi från centern vårt förslag\r\nom att anslaget till Riksförbundet för\r\nhembygdsvård anvisas under särskilt anslag i\r\nframtiden.</pre><pre>Fru talman! Jag står naturligtvis bakom alla de\r\nreservationer där centern finns med, men för att\r\nspara kammarens dyrbara tid nöjer jag mig även\r\nhär med att yrka bifall till reservationerna nr 3, 4\r\noch 11.</pre><pre>Anf. 92 ALEXANDER CHRISOPOULOS\r\n(v):</pre><pre>Fru talman! Jag yrkar bifall till reservationerna nr\r\n12 och 17 i betänkande 25. I bägge dessa\r\nreservationer föreslår vi en ökning av anslaget till\r\nNordiska museet resp. Arbetets museum. Det\r\nanslaget är välbehövligt för en fortsatt verksamhet.</pre><pre>Anf. 93 KAJ NILSSON (mp):</pre><pre>Fru talman! Jag vill först ta upp betänkande nr 24\r\nom arkiv. Stina Eliasson har nu utrett frågan om\r\nlandsarkiven. Jag har själv besökt landsarkivet i\r\nLund och kunnat konstatera den trängda\r\npersonalsituationen som finns där. Man har ett\r\notillräckligt antal anställda och ibland i övrigt svåra\r\narbetsförhållanden. Jag anser också att det är\r\nnödvändigt att arkivinstitutionernas\r\nanvändarservice kompletteras med insatser för att\r\naktivt tillhandahålla arkivinformation till\r\nanvändarna. Problemet är till stor del, vilket har\r\nsagts här tidigare, att landsarkivens personal är\r\nlönebidragsanställd. Jag hoppas att den frågan får\r\nsin lösning. På sikt är det ohållbart.</pre><pre>Frågan om arkivens personalsituation bör bli\r\nföremål för en översyn. Därför yrkar jag bifall till\r\nreservation 1 i betänkande 24.</pre><pre>Jag skulle också vilja yrka bifall till en reservation\r\nsom behandlar dialekts- och ortnamnsarkivet i\r\nLund. Jag skall emellertid också bidra till att spara\r\ntid. Jag meddelar därför att jag ställer mig bakom\r\nreservation 6, men att jag inte kommer att yrka\r\nbifall till den.</pre><pre>Betänkande nr 25 behandlar ett område som vi\r\ntycker är mycket väsentligt och som under den tid\r\nvi har varit i riksdagen har fått mera resurser. Det\r\ngäller kulturmiljövården. År 1988 föreslog jag 23\r\nmiljoner mer till den här verksamheten än vad\r\nregeringen föreslog. 23 miljoner har vi även hört\r\ntalas om i dag, och det gällde det Riksteatern. Det\r\när tydligt att det behövs stora summor för att klara\r\nupp kulturmiljövården. Den har många grenar att\r\nverka på.</pre><pre>I år har vi krävt ökade insatser till vård av\r\nkulturlandskapet och kulturminnen. En post för\r\nlandskapsvårdande åtgärder tas också upp i\r\nproposition nr 90 under den fjortonde huvudtiteln\r\nenligt beslut i jordbruksutskottet. Det föreslås att\r\ndet för nästa budgetår skall bli uppfört med 200\r\nmilj.kr. De medlen skall användas för att betala\r\nersättning till lantbrukare för landskapsvårdande\r\ninsatser. Miljöpartiet de gröna har i en motion\r\nföreslagit en ökning med 300 milj.kr. Jag ställer mig\r\nbakom reservationerna nr 5 och 8.</pre><pre>En annan intressant fråga gäller konstmuseet Arkiv\r\nför dekorativ konst eller som det nu heter\r\nSkissernas museum. Skaparen Ragnar Josefsson\r\nfyller 100 år i år, och hans verk fyller 50 år. Detta\r\nhar nyligen firats i Lund. Jag hade förmånen att få\r\nvara med på nyinvigningen av Skissernas museum.\r\nDetta är ett museum som man önskar att många\r\nmänniskor skulle komma i kontakt med. Det är att\r\nkomma in i konstnärens verkstad, in i idéernas\r\nkonceptionsögonblick och sedan följa utvecklingen\r\nfram till ett färdigt konstverk -- inte alltid till fördel\r\nför slutprodukten. Förra året hade vi en motion om\r\nstöd till museet. I avsaknad av en ny sådan har vi\r\nbeslutat att stödja den folkpartimotion som vill att\r\nmuseet skall bli självständigt med statliga resurser\r\noch att detta skall prövas.</pre><pre>Museet startade faktiskt i småskoleseminariets\r\ngymnastiksal. Ragnar Josefsson fick nåden att ha\r\nsina verk där till att börja med, men han fick ta bort\r\ndem när man skulle ha gymnastik. Verken hängde\r\npå ribbstolar. Museet har nu växt och består av nio\r\nbaracker, och det har framtiden för sig. Jag yrkar\r\nbifall till reservationerna nr 19 och 23.</pre><pre>Fru talman! Jag ställer mig även bakom reservation\r\nnr 13, men jag yrkar inte bifall till den. I övrigt\r\nyrkar jag bifall till utskottets hemställan. Detta\r\ngäller även de övriga betänkandena nr 26, 27 och\r\n28.</pre><pre>Anf. 94 SYLVIA PETTERSSON (s):</pre><pre>Fru talman! Till allra största delen är det här\r\nutskottsbetänkandet om kulturmiljövård, museer\r\noch utställningar mycket traditionellt. Vi intar i\r\nstort sett samma ståndpunkter som förr om åren.\r\nNågra av oppositionspartierna förfogar över en\r\nnågot innehållsrikare portmonnä än vi i\r\nregeringspartiet i år och spenderar sina resurser på\r\nvård av kulturhistoriskt värdefull bebyggelse, vård\r\nav fornlämningar och fler grundbelopp till\r\nlänsmuseerna. Knappt 17 milj.kr. anslår\r\nutskottsmajoriteten utöver vad regeringen har\r\nföreslagit. Samtidigt vill moderaterna sin vana\r\ntrogen inte alls ge något stöd till Arbetets museum\r\noch dra ner väsentligt på statens bidrag till\r\nRiksutställningar. Här sparar moderaterna in drygt\r\n20 milj.kr., så för deras del handlar det om\r\nomfördelning av känd modell. Allt detta känner vi\r\nigen, och vi är också bekanta med vars och ens\r\nbevekelsegrunder sedan tidigare.</pre><pre>Jag vill yrka bifall till utskottets hemställan och till\r\nreservationerna 2 och 24 samt följdreservationerna\r\noch avslag på övriga reservationer.</pre><pre>I båda fallen har vi socialdemokrater reserverat oss\r\nför ett mindre anslag än majoriteten -- inte därför\r\natt vi anser att vården av kulturmiljön resp.\r\nlänsmuseerna inte skulle behöva utökade resurser\r\nutan på grund av det statsfinansiella läget. Göran\r\nÅstrand säger att vi nedprioriterar kulturmiljön.\r\nJag tror att han mycket väl vet att det inte är så.\r\nDessutom kan man fråga sig om Göran Åstrand\r\nmöjligen inte har lagt märke till att båda dessa\r\nanslag har ökat i propositionen även i år. Vi har\r\nfaktiskt förstärkt dessa anslag under en följd av år.</pre><pre>Vi socialdemokrater är mycket väl medvetna om\r\nbehoven och om det angelägna i att de blir täckta.\r\nDet är alltså ingalunda fråga om att satsningen på\r\nt.ex. de regionala museerna skall upphöra. Det\r\nframgår också redan av propositionen. Tidigare\r\nplanerade satsningar får lov att skjutas upp\r\ntillfälligt, eftersom det just nu inte finns\r\nekonomiskt utrymme för dem.</pre><pre>Ett av anslagen är vi eniga om att höja. Det handlar\r\nom 500 000 kr. ytterligare till Nordiska museets\r\nförvaltningskostnader, bl.a. med tanke på museets\r\nsamordningsuppgifter för att använda datorbaserad\r\ninformation och på verksamheten med ett\r\nfotosekretariat. Dessa frågor har tagits upp i\r\nmotioner från flera partier.</pre><pre>Detta är ett nytt inslag i museidebatten. Jag vill\r\ndärför särskilt lyfta fram det, också därför att jag\r\ntror att det är nödvändigt att politiker på alla nivåer\r\nfunderar över vilka konsekvenser det kan få om vi\r\nsatsar litet mer resurser här resp. om vi väljer att\r\ninte göra det.</pre><pre>Museerna har bildat organisationen INSAM med\r\nNordiska museet som huvudman. INSAM står för\r\nInformationssystem i samverkan vid svenska\r\nmuseer. Dess syfte är att främja och utveckla\r\nmuseernas användning av modern\r\ninformationsteknologi.</pre><pre>Det första man tänker på i anslutning till museer\r\noch datorer är väl att museerna i datorerna fått ett\r\nhjälpmedel för att hålla reda på sina samlingar.\r\nMen när man tittar litet närmare på det här\r\nområdet, så växer det. Och man hissnar över de\r\nperspektiv som öppnar sig, hissnar inför tanken på\r\nvad den yngre, mer tekniktillvänd generation kan\r\nkomma att göra av detta, om den får chansen.</pre><pre>Samla, bevara och levandegöra -- så uttrycker vi\r\nmuseernas viktigaste uppgifter. Det är på området\r\n''levandegörandet'' som problemen oftast finns,\r\noch det är där det finns plats för initiativ och\r\nutveckling. Med rätt användning av den nya\r\nmoderna tekniken öppnas här oanade och mycket\r\nspännande möjligheter. Datorerna kan få besökare\r\natt komma i nära kontakt med utställningen, t.o.m.\r\nså att besökaren kan styra innehållet i vad han ser;\r\ndet kan uppstå en dialog.</pre><pre>Om man därtill tänker på vad en sådan här\r\nutveckling kan komma att betyda för skolans och\r\nfolkbildningens möjligheter att göra kulturarvet\r\ntillgängligt för alla, då kan man hissna även inför\r\ndemokratiperspektivet. När alla människor får\r\ntillgång till sin historia, sina rötter, presenterad och\r\nformulerad på ett sätt som man förstår, då\r\nunderlättas och ökas förståelsen för ens egen\r\nbakgrund. Då kan man känna självförtroende och\r\nstolthet över sin kultur.</pre><pre>Det är viktigt att vi ger människor de redskap de\r\nbehöver för att de skall kunna söka den kunskap\r\noch information som finns på våra museer.\r\nKunskapen om det förflutna kan vara en\r\nförutsättning för att vi skall kunna bidra till en bra\r\nsamhällsutveckling. Om vi inte vet varför vårt\r\nsamhälle ser ut som det gör i dag, kan vi inte skapa\r\nett bättre morgondagens samhälle.</pre><pre>Detta leder osökt över till det andra område som\r\njag skulle vilja beröra litet särskilt -- Arbetets\r\nmuseum.</pre><pre>Författaren Sven Lindqvist, han som är ansvarig för\r\nGrävrörelsen som startade på 70-talet, där man\r\ngick i studiecirklar med rubriken ''Gräv där du\r\nstår'', har en gång sagt: ''Det är bra att det finns\r\nmånga bilder av historien, då finns det också många\r\nmöjliga bilder av framtiden.'' Det är en sådan syn\r\nvi försöker stödja, det är en sådan utveckling vi\r\nförsöker stimulera till, genom att bidra till\r\nuppbyggandet av Arbetets museum. Vi vill säga till\r\nt.ex. industriarbetaren: ''Din bild av historien är väl\r\nså mycket värd att bevara och visa fram som någon\r\nannans.''</pre><pre>Industrilandskapet i Norrköping är ett välbevarat,\r\narkitektoniskt sett intressant industriområde, som\r\nsaknar motstycke i Europa. Strykjärnet, som\r\nfastigheten heter, byggdes 1917 som\r\nbomullsspinneri för Holmens bruk. Arkitekt var\r\nFolke Bensow. Carl Milles lär ha sagt att\r\nStrykjärnet var Sveriges vackraste\r\nindustribyggnad. Det är vackert än i dag.</pre><pre>Men betänk detta: Att arkitekten bakom det nya\r\nväveriet var Folke Bensow är det mycket lätt att ta\r\nreda på. Vad arbetarna hette som sedan byggde\r\nfabriken har aldrig uppmärksammats eller\r\nnedtecknats.</pre><pre>I Strykjärnet hittar vi alltså Arbetets museum, som\r\nvi under årens lopp har haft så skilda uppfattningar\r\nom. I det sammanhanget skulle jag vilja ställa en\r\nfråga till Göran Åstrand. Hur kan det komma sig\r\natt moderaterna kan nedprioritera anslaget till\r\nArbetets museum på det sätt som ni gör, Arbetets\r\nmuseum som är ett så viktigt inslag i Sveriges\r\nkulturpolitik?</pre><pre>Moderaterna har aldrig haft någon förståelse för\r\nvårt behov av att dokumentera arbetet och\r\nlevandegöra arbetets historia. Tidigare var det bara\r\nmoderaterna som motarbetade Arbetets museum.\r\nSedan förra året har de sällskap av folkpartiet, fast\r\ni något mildare form. I år gläder vi\r\nsocialdemokrater oss mycket åt att centern valt att\r\nställa upp på det tillkännagivande om behovet av\r\nframtida resurser som vi har föreslagit. Vi tror\r\nnämligen att vi nu har kommit till den punkt då vi\r\nmåste bestämma oss angående Arbetets museums\r\nframtid. Vi socialdemokrater har kommit fram till\r\natt det är dags att lyfta in arbetets historia i\r\nmuseivärlden -- historien inifrån och historien\r\nunderifrån är vad det handlar om, och den är värd\r\nsin plats och den är värd ett statligt stöd.</pre><pre>Vänsterpartiet har reserverat sig för ett ökat anslag\r\nredan i år. Jag är säker på att Arbetets museum\r\ngärna skulle ta emot ytterligare 4 miljoner kronor\r\nredan i år. Men efter mina kontakter med\r\nföreträdare för museet vet jag att man klarar ett år\r\ntill med oförändrat statligt stöd, eftersom man har\r\nsamlat litet i ladorna. Nästa år kommer det dock att\r\nbli alldeles nödvändigt med ett ökat stöd.</pre><pre>Alla som följt utvecklingen alltsedan starten vet att\r\nArbetets museum ofta brottats med stora problem\r\noch tidvis arbetat i motvind. Men det har hela tiden\r\nfunnits ett antal eldsjälar som har satsat allt på\r\ndetta, och de har bidragit till att det ordspråk\r\nbesannas där det sägs: ''Det är i motvind som\r\ndraken stiger.''</pre><pre>Nu för tiden finns det liknande museer eller planer\r\npå sådana i ett flertal andra länder: i Finland,\r\nDanmark och Norge men också i Tyskland,\r\nEngland, Österrike, USA och Canada. Vi är alltså\r\ninte unika längre -- de är lika kloka världen över.</pre><pre>Fru talman! Man kan inte annat än beklaga att vi i\r\når måste göra den bedömningen att det saknas\r\nutrymme för en förstärkning av länsmuseerna. Men\r\ndet finns ett problem som det är ännu angelägnare\r\natt lösa, och det har bl.a. Stina Eliasson pekat på.\r\nDet gäller de effekter som det ändrade systemet för\r\nlönebidragen kan komma att medföra. Den frågan\r\nhoppas jag att vi tillsammans skall kunna följa upp\r\noch så småningom finna en acceptabel lösning på.</pre><pre>En fråga som ständigt är aktuell i den\r\nsocialdemokratiska kulturpolitiska debatten, och\r\njag utgår ifrån att den diskuteras även i andra\r\npartier, är den fördelningspolitiska aspekten. En\r\nsocialdemokratisk kulturpolitiker sade en gång att\r\npå kulturens område handlar det om att ta från alla\r\noch ge till några få.</pre><pre>Museiveckans tema i år var Historien, museerna\r\noch den unga generationen, men som\r\ndiskussionerna utvecklades kunde temat lika gärna\r\nha varit: Hur når vi nya grupper?</pre><pre>Den här frågan har ju också blivit föremål för en\r\nundersökning av kulturrådet. Av kulturrådets\r\nrapport framgår att det finns institutioner och\r\norganisationer som lyckats bättre än andra. Det\r\nfinns medel som man använt och som visat sig\r\nverkningsfullare än andra.</pre><pre>Allt detta har man alltså beskrivit, och rapporten är\r\nnu ute på remiss i kommuner, landsting och\r\norganisationer. Jag hoppas att det blir många som\r\ntar chansen till en ordentlig diskussion och tittar\r\nefter hur man arbetar och hur man kan förändra sitt\r\neget sätt att arbeta så att fler blir delaktiga. Det här\r\ngäller i högsta grad också politiker och tjänstemän\r\nsom har att besluta om museiverksamheten i\r\nSverige. En av de medverkande i museiveckans\r\nstora debatt, professor Gert Z Nordström, sade att\r\nmuseerna skall vara till för dem som kommer dit\r\nförsta gången. Jag vill tillägga att verksamheten\r\nskall vara så upplagd att besökarna lockas att\r\nkomma tillbaka. Det är viktigt att alla vi som har\r\nansvar för verksamheten deltar i en diskussion om\r\nvägar att nå ett sådant resultat.</pre><pre></pre><pre>Anf. 95 GÖRAN ÅSTRAND (m) replik:</pre><pre>Fru talman! Det var intressant att lyssna till Sylvia\r\nPettersson och rätt avslöjande för den politik som\r\nsocialdemokraterna uppenbarligen vill föra.</pre><pre>Hon noterar att det i år inte finns tillräckligt mycket\r\npengar till kulturen. Det är precis det vi sagt i alla\r\nandra partier, att socialdemokraterna lågprioriterar\r\nkulturen. Jag bara noterar som ett faktum att det\r\ninte bara är vår beskrivning av verkligheten utan\r\näven Sylvia Petterssons.</pre><pre>Sedan lyfter hon fram ett museum i det härliga\r\nspektrum av fina museer som vi har i Sverige, på\r\ncentral nivå och på regional nivå, härligt aktiva,\r\nstimulerande museer, som i ordets rätta bemärkelse\r\när arbetets museum. De finns över hela landet.\r\nMen hon lyfter fram ett annat, nämligen det som\r\nheter Arbetets museum. Det är rätt avslöjande att\r\nnär det gäller andra verksamheter, t.ex.\r\nlänsmuseerna, är ni till ytterlighet återhållsamma.\r\nTill Arbetets museum plockar ni fram pengar.</pre><pre>Tala om nu om för mig, Sylvia Pettersson: Hur\r\nmånga utställningar har Arbetets museum haft\r\nunder de här åren? När jag fått svaret skall jag göra\r\nen kommentar till det och jämföra den aktivitet\r\nsom bedrivs på Arbetets museum med den mycket\r\nstimulerande aktiviteten på andra museer.</pre><pre>Jag, liksom flera andra, tog i mitt inlägg upp\r\nkvalitetsaspekterna, hur viktigt det är att vi i\r\nkulturmiljöfrågan uppmärksammar kvaliteten,\r\nkunskapen och utbildningen. Jag skulle väldigt\r\ngärna från socialdemokraternas företrädare i\r\nutskottet vilja få någon kommentar till varför ni\r\ninte stödjer dessa förslag om ökade satsningar på\r\nkulturmiljön.</pre><pre>Anf. 96 STINA ELIASSON (c) replik:</pre><pre>Fru talman! Detta blir mer en kommentar än en\r\nreplik och på slutet en liten fråga.</pre><pre>Det var väldigt intressant det Sylvia Pettersson sade\r\nom Nordiska museet och de positiva konsekvenser\r\nsom det ökade anslaget kommer att få, inte minst\r\nför länsmuseerna. Det handlar om INSAM.</pre><pre>Nordiska museet har faktiskt hittat vägar för att\r\narbeta som det centralmuseum som det skall vara.\r\nNu får man alltså ett redskap för att olika samlingar\r\nskall kunna bli mer tillgängliga för alla människor.\r\nDet är klart att det är bra med de tekniska\r\nlösningarna. Men apparater och bildskärmar måste\r\nju skötas av någon. De nya positiva möjligheter\r\nsom länsmuseerna nu får måste tas till vara av\r\nmänniskor. Därför är det väldigt viktigt att\r\nlänsmuseerna nu får dessa ökade grundbelopp som\r\nmajoriteten vill satsa på. Sylvia Pettersson kan väl\r\ninte tycka att det är rena eländet att en majoritet\r\nhar föreslagit att det skall bli 125 grundbelopp till\r\nlänsmuseerna. Jag tror inte det, men jag funderar i\r\nalla fall.</pre><pre>Sylvia Pettersson säger att det inte är mening att\r\nsatsningarna på länsmuseerna skall upphöra. Nej,\r\ndet skulle bara fattas att denna viktiga verksamhet\r\nsom vi fattade beslut om för många år sedan och\r\nsom har betytt så mycket för de olika regionerna\r\nhelt enkelt skulle upphöra.</pre><pre>Anf. 97 LARS ERNESTAM (fp) replik:</pre><pre>Fru talman! En kort replik till Sylvia Pettersson.</pre><pre>De regionala museerna har många uppgifter, och\r\nde är profilerade på många olika sätt. Jag skulle tro\r\natt de flesta av dem på något sätt är ett arbetets\r\nmuseum. De präglar och speglar arbetets\r\nutveckling i sin region.</pre><pre>Det är därför jag tog upp denna diskussion i mitt\r\nanförande. Socialdemokraterna riktar sina insatser\r\nmot ett speciellt museum samtidigt som man inte\r\nger några kommentarer om att dessa 125\r\ngrundbidrag behöver tas fram. Det vi ser i\r\nbetänkandet är att just detta museum bör ha\r\nytterligare anslag till sina driftskostnader.</pre><pre>Jag kan nämna för Sylvia Pettersson att i mitt\r\nhemlän finns i anslutning till vårt länsmuseum, en\r\nrederibyggnad. Örebro som jag kommer ifrån har\r\nfaktiskt varit en sjöfartsstad. Där har man byggt\r\nupp ett museum som speglar arbetets utveckling i\r\nden regionen.</pre><pre>Man skall inte bara tro på rubriken. Om ordet\r\n''Arbetet'' står längst upp, då blir det engagemang.\r\nMen det finns liv och engagemang i dessa frågor\r\nockså ute i de regionala museerna.</pre><pre>Anf. 98 SYLVIA PETTERSSON (s) replik:</pre><pre>Fru talman! Jag måste tyvärr börja med att\r\nkorrigera Göran Åstrand. Jag har ingalunda sagt\r\natt socialdemokraterna inte har några pengar till\r\nkultur. Jag har lyft fram ett par områden där vi har\r\nmindre resurser än vi skulle kunna önska oss.\r\nSamtidigt vill jag än en gång påpeka att även\r\nanslagen till kulturhistoriskt värdefull bebyggelse\r\noch till kulturlandskap ökar i propositionen även i\r\når.</pre><pre>Sedan lyfte jag alltså fram ett museum, Arbetets\r\nmuseum. Jag kanske skall påpeka för mina\r\nmeddebattörer att inte heller på det området har vi\r\ni år ansett oss ha några ytterligare resurser. Museet\r\nfår alltså inte ett öre mer i år än tidigare år. Det\r\nenda vi gjort är att säga att nästa år måste vi ta\r\nställning till ytterligare resurser om dess framtid\r\nskall kunna säkras.</pre><pre>Göran Åstrand frågar hur många utställningar\r\nArbetets museum har haft. Jag kan inte påstå att\r\nutställningar är enda tecknet på att ett museum har\r\nnågon verksamhet, men jag kan försäkra att\r\nArbetets museum under dessa år har haft ett flertal\r\nutställningar. De har själva producerat ett antal,\r\nmen de har även sysslat med andra saker.</pre><pre>För att kunna erbjuda möjligheter till studier och\r\nforskning i samband med studiebesök på museet\r\nhar man byggt upp ett arkiv och ett bibliotek. Man\r\nhar ägnat sig åt ett omfattande forsknings-,\r\ninventerings- och dokumentationsarbete. Ganska\r\nunikt är att man gjort detta i en stor uppsökande\r\nverksamhet. Man har stött LO och ABF i bildandet\r\nav Arbetets historiska råd över hela landet. Man\r\nhar aktivit deltagit i att ta fram Arbetets historia i\r\nSverige, som är en guidebok till Arbetets museer\r\noch miljöer. Man har också fungerat som forum för\r\nen lång rad seminarier på olika områden. Dessutom\r\nhar tiden förstås använts till planering för den\r\nframtida museiverksamheten.</pre><pre>Inför öppnandet i december i år produceras en\r\nutställning som heter Sjätte sinnet, som är en\r\nutställning om vardagsupplevelser, om hur vi\r\nanvänder våra sinnen i arbetet. Den handlar om\r\narbetets innehåll och vill stimulera till nya frågor,\r\nnya tankar, nya krav på arbetets område. En annan\r\nutställning som kommer att visas fr.o.m. december\r\när en stor fototutställning som heter World of\r\nWork. Den består av mer än 500 bilder av\r\nfotografer från flera olika länder.</pre><pre>Till Stina Eliasson kan jag säga om länsmuseerna:\r\nDet är klart att det inte är rena eländet att de inte\r\nfår flera grundbelopp. Det förstår säkert Stina\r\nEliasson också. Hon var rädd för att vi hade\r\nmenat -- när vi säger att satsningarna inte skall\r\nupphöra -- att vi skulle sluta att betala bidrag över\r\nhuvud taget till länsmusserna. Men det vi talar om\r\nhela tiden är ökningen av grundbeloppen, och det\r\nvet Stina Eliasson mycket väl.</pre><pre>Anf. 99 GÖRAN ÅSTRAND (m) replik:</pre><pre>Fru talman! Jag ställde frågan om Arbetets\r\nmuseum därför att vi har hört att det har varit\r\nvådliga igångsättningssvårigheter. Stora pengar har\r\nsatsats från statsmakterna för att museet skall\r\nkomma i gång. Det som Sylvia Pettersson nu\r\nsäger -- jag tror på det naturligtvis -- gäller\r\nperspektivet framåt. I perspektivet bakåt har, såvitt\r\njag förstår ingen utställning genomförts.</pre><pre>Nu öppnar museet i december, det är riktigt, men\r\ndet har under lång tid genererats mycket pengar till\r\ndenna verksamhet.</pre><pre>Det handlar nu om det perspektiv som jag och\r\nandra har på kulturlivet. Det är kanske litet bredare\r\nän det perspektiv som ensidigt skulle gynna\r\nArbetets museum. I den humanismens och etikens\r\nvästeuropeiska kultur, där jag hämtar min\r\nstimulans, finns en oändlig massa andra\r\nverksamheter också att satsa på i ett perspektiv som\r\när längre och som hämtar sin inspiration dels från\r\nantiken och dels från västerlandets utveckling. Att\r\nden typen av museer inte med ett ord skulle nämnas\r\nkänns litet konstigt när Sylvia Pettersson bara lyfter\r\nfram Arbetets museum.</pre><pre>Anf. 100 STINA ELIASSON (c) replik:</pre><pre>Fru talman! Det var ganska bra att Sylvia\r\nPettersson påpekade att det inte är fråga om att ta\r\nbort någonting ifrån de regionala museerna, utan\r\natt grundbeloppen ökar. Men jag fick den\r\nuppfattningen av hennes första anförande, när hon\r\nsade att det inte är meningen att satsningarna skall\r\nupphöra.</pre><pre>Sedan är det faktiskt så att det dröjer länge innan\r\nman nått till en sådan nivå för länsmuseerna vad\r\navser grundbeloppen att man helt och hållet och\r\nperfekt kan klara de åtaganden som man har och de\r\nuppgifter som är pålagda ifrån olika myndigheter.\r\nLänsmuseernas samarbetsråd har gjort en\r\nutredning som visar att de statliga bidragen\r\negentligen skulle behöva mer än fördubblas från i\r\ngenomsnitt 15 till 50 grundbelopp per museum för\r\natt museerna skall kunna fullgöra sina uppgifter när\r\ndet gäller kulturarv, hembygd, historia, konst,\r\nnatur och kulturminnesvård.</pre><pre>Men nu är dessa missförstånd uppklarade.</pre><pre>Får jag säga när det gäller Arbetets museum att jag\r\nhar varit där. Det är ett mycket intressant museum.\r\nJag rekommenderar ett besök där. Jag tror inte det\r\när särskilt märkvärdigt om ett museum, eller vad\r\nsom helst, kan ha igångsättningssvårigheter. Det\r\nkan nog drabba våra projekt litet var. Men museet\r\nsom sådant är mycket intressant.</pre><pre>Anf. 101 SYLVIA PETTERSSON (s) replik:</pre><pre>Fru talman! Jo då, Göran Åstrand, att Arbetets\r\nmuseum haft problem i starten är alldeles sant.\r\nDäremot är det alldeles fruktansvärt osant att man\r\ninte skulle haft någon utställning under årens lopp.\r\nDet får nog moderaterna kolla upp litet bättre.</pre><pre>Jag tyckte precis jag hörde Göran Åstrand säga att\r\nhan trodde på Sylvia Pettersson. Gör det! Det\r\ntycker jag är ett klokt beslut.</pre><pre>Sedan är det inte så att vi ensidigt gynnar Arbetets\r\nmuseum bara för att det är det jag har valt att tala\r\nom här i dag. Det låter på Göran Åstrand precis\r\nsom om vi skulle ta bort de statliga bidragen för alla\r\nandra museer än Arbetets museum, men det är inte\r\nheller sant.</pre><pre>Det är en lång rad länder, inte bara i Europa utan\r\nockså i USA och Canada, som är precis lika kloka\r\nsom vi och satsar på ett Arbetets museum. Detta\r\nmuseum kommer att öppna den 15 december. Jag\r\ntror jag skall följa Stina Eliassons råd. Jag skall se\r\ntill att moderaterna får en inbjudan. Så kan ni\r\nåtminstone komma och titta på den vackra\r\nbyggnaden.</pre><pre>Till Stina Eliasson skulle jag när det gäller\r\nlänsmuseerna vilja säga att vi naturligtvis aldrig\r\nkommer att hamna i den situationen -- oavsett hur\r\nmycket pengar vi anslår -- att museerna säger:\r\nTack, nu är det nog, nu vill vi inte ha mera. Jag\r\nhoppas faktiskt att vi heller aldrig kommer att\r\nhamna där. Jag tycker att det är viktigt att det hela\r\ntiden kommer att finnas ambitioner som sträcker\r\nsig litet längre än vad de ekonomiska resurserna\r\ngör.</pre><pre>Förste vice talmannen anmälde att Stina Eliasson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 102 LEO PERSSON (s):</pre><pre>Fru talman! Jag tänker tala om betänkandena 24\r\noch 26. I betänkande 24 behandlas förslag i\r\nbudgetpropositionen om anslag till statligt\r\narkivväsende, m.m.</pre><pre>Samtliga motioner som har lämnats med anledning\r\nav budgetpropositionen i härmed berörd del\r\navstyrks mot bakgrund av arkivdepåkommitténs\r\narbete. Utskottets majoritet anser att man skall\r\navvakta med förslag tills kommittén har redovisat\r\nförslag som bl.a. rör arkivens personalsituation,\r\nförslag om inrättande av nya tjänster och om\r\nutbyggnad av landsarkivorganisationen.</pre><pre>Arkivdepåkommittén har den 22 april överlämnat\r\nsitt betänkande till utbildningsminister Bengt\r\nGöransson. Vi får nu avvakta\r\nutbildningsdepartementets proposition i ärendet,\r\nmen nog tycker jag att det i arkivkommitténs\r\nbetänkande skymtar lösningar som ger tillförsikt i\r\nmånga av de frågor som Stina Eliasson och Kaj\r\nNilsson talar om. Jag anser liksom utskottets\r\nmajoritet att det var klokt att vänta på detta\r\nkommittébetänaknde.</pre><pre>Det finns ett antal motioner som tar upp\r\nmikrofotografering av kyrkobokföringsarkiven och\r\nverksamheten vid Svensk Arkivinformation i\r\nRamsele. De avstyrks av utskottet med hänvisning\r\ntill att frågorna faller under riksarkivets\r\nansvarsområde. Dessa frågor har också till vissa\r\ndelar övervägts i arkivdepåkommittén. I sitt\r\nbetänkande har arkivdepåkommittén beräknat\r\nmedelsbehovet till ca 93 milj.kr. för mikrofilmning\r\nav folkbokföringsmaterial som överförts från\r\npastorsämbetena. Vi får anta att den kommande\r\npropositionen tar upp detta.</pre><pre>Motionsyrkanden om förbättring av riksarkivets\r\nstöd till enskilda arkiv och om ändring av\r\nprinciperna för bidrag till folkrörelsearkivens\r\nföreståndarlöner avstyrks också av utskottet.</pre><pre>I detta sammanhang vill jag nämna en\r\ncenterreservation som tar upp behovet av att ändra\r\nnu rådande principer. Jag vill påpeka att det är\r\nriksarkivets särskilda nämnd som har till uppgift att\r\ngenom riksarkivet äska och fördela medel till\r\nföreståndartjänsterna. Att förändra\r\nfördelningsprinciperna bör enligt min uppfattning\r\nåligga nämnden, om de principer för fördelning\r\nsom används anses felaktiga. Regeringen har släppt\r\ndetta.</pre><pre>Jag vill också meddela att nämnden har kvar medel,\r\ndå man inte har inrättat det antal\r\nföreståndartjänster som har funnits med i\r\nbudgetäskandet tidigare. Man har möjlighet att\r\nsjälv bedöma om man i stället skall justera nivåerna\r\npå lönebidragen för redan inrättade\r\nföreståndartjänster.</pre><pre>Jag vill instämma med reservanterna i att man\r\nframdeles måste arbeta för att öka basen för stödet.\r\nNär stödet inrättades för ett antal år sedan,\r\nberäknade staten sin andel till 60 % av lönesumman\r\ni lönegrad F13. Denna lönegrad finns inte i dag. Jag\r\ntror att den heter M15. Men i dag anser\r\nutskottsmajoriteten att det inte finns pengar för\r\ndessa åtgärder. Viktigt i sammanhanget är ändå\r\nprincipen om att riksdag och regering inte skall\r\ndetaljstyra nämndens användning av anslaget.</pre><pre>Fru talman! I övrigt vill jag nu yrka bifall till\r\nutskottets hemställan i dess helhet och avslag på\r\nsamtliga reservationer som finns fogade till\r\nbetänkandet.</pre><pre>De reservationer som jag inte har berört i min\r\nföredragning kan man säga är gamla bekanta från i\r\nfjol, och eftersom utskottsmajoriteten inte förordar\r\nmer pengar än regeringens förslag i\r\nbudgetpropositionen får vi låta oss nöja med detta.</pre><pre>Fru talman! Jag vill också yrka bifall till hemställan\r\ni betänkande 26 om forskning och avslag på\r\nreservationen från moderaterna med den\r\nmotivering som utskottsmajoriteten tydligt har\r\nangett i betänkande 26. Det finns tydligen olika\r\nuppfattning om sektorsforskningens betydelse som\r\nkomplement till annan forskning. Vi tycker att det\r\när viktigt att den får förekomma även inom den här\r\nsektorn.</pre><pre></pre><pre>Anf. 103 STINA ELIASSON (c):</pre><pre>Fru talman! Nog vet jag och centern att det är en\r\nsärskild nämnd inom riksarkivet som har hand om\r\nbl.a. anvisning av medel för föreståndare vid\r\nfolkrörelsearkiven. Folkrörelsearkiven, liksom\r\nlandsarkiven, är visserligen underställda\r\nriksarkivet, men de lever i alla fall ett eget regionalt\r\nliv. Vi tycker att det inte skadar att peta litet grand\r\npå riksarkivet, så att man också där får en\r\nuppfattning om vad vi ute i bygderna tycker.\r\nFolkrörelsearkiven är oerhört viktiga för den lokala\r\nforskningen, för studiecirkelverksamheten osv. Jag\r\nvidhåller det förslag som vi för fram i vår\r\nreservation.</pre><pre>Anf. 104 LEO PERSSON (s):</pre><pre>Fru talman! Det Stina Eliasson tar upp gäller\r\nfördelningen av anslagen. Vårt resonemang i dag\r\noch tidigare har satt litet fart på den särskilda\r\nnämnden. Tydligen har de sammanträde i dag, där\r\nde diskuterar om de skall utse fler föreståndare\r\neller om de skall använda pengarna på annat sätt.\r\nJag tror nog att den uppmärksamhet som den här\r\nriksdagsdebatten har inneburit och det arbete som\r\nhar utförts i utskottet kring detta har satt fart på\r\nnämnden på ett sätt som var nödvändigt just nu.\r\nMen som jag antydde tidigare kan det finnas skäl\r\natt följa upp om man orkar uppfylla det mål man\r\nhade från början.</pre><pre>Anf. 105 STINA ELIASSON (c):</pre><pre>Fru talman! Se där, så bra det var att vi gjorde den\r\nhär reservationen! Man har t.o.m. fått den här\r\nnämnden att hålla ett sammanträde och att\r\nförbättra dessa möjligheter. Det var mycket bra.</pre><pre>Överläggningen var härmed avslutad.</pre><pre>(Beslut skulle fattas den 2 maj.)</pre><pre>8 § Vissa frågor beträffande Sveriges\r\nEuropasamarbete</pre><pre>Föredrogs</pre><pre>utrikesutskottets betänkande</pre><pre>1990/91:UU21 Vissa frågor beträffande Sveriges\r\nEuropasamarbete</pre><pre>Anf. 106 BENGT HURTIG (v):</pre><pre>Fru talman! Det har sagts att beslutet om att söka\r\nmedlemskap i EG är det viktigaste beslutet under\r\nefterkrigstiden. Det tillfälle vi nu får torde vara\r\nsista chansen för Sveriges riksdag ha en mening om\r\nhuruvida en medlemsansökan skall lämnas in eller\r\nej. Fortfarande utgår all offentlig makt från folket,\r\nenligt regeringsformens portalparagraf. Man kan\r\ngivetvis diskutera om detta motsvarar verkligheten.\r\nOm vi blir medlemmar i EG, med nuvarande\r\nbeslutsordning, torde en bättre beskrivning bli att\r\navgörande makt utgår från EG-kommissionen och\r\nministerrådet i Bryssel. Den diskussion om ny\r\ngrundlag som kommer torde få behandla frågan om\r\nvarifrån makten skall anses utgå.</pre><pre>När vi i november diskuterade och förberedde\r\nbeslutet att öppna dörren för en svensk\r\nmedlemsansökan till EG, fanns en föreställning om\r\natt vi ur säkerhetspolitisk synpunkt stod inför ett\r\nhelt nytt skede i Europas historia. Avspänning, icke\r\nväpnad konfliktlösning samt respekt för mänskliga\r\nrättigheter och nationell självbestämmanderätt\r\nskulle prägla framtiden. ESK-processen lyftes fram\r\nsom ryggraden i den europeiska säkerhetspolitiken.</pre><pre>Vi tolkade för vår del decemberbeslutet så, att de\r\nfyra partierna i majoriteten var beredda att överge\r\nvår alliansfrihet syftande till neutralitet i krig. Vi\r\nansåg också att det var uppenbart att utvecklingens\r\negen logik i EG skulle leda till ett allt närmare\r\nförvarspolitiskt och militärt samarbete och att ett\r\nmedlemskap därför inte var förenligt med Sveriges\r\nalliansfrihet. Vi menade dessutom att skildringen\r\nav den säkerhetspolitiska situationen i Europa inte\r\nvar så sann som utskottsmajoriteten ville ge intryck\r\nav. Utvecklingen i Europa och världen har under de\r\nmånader som gått bekräftat vår syn på saken,\r\nvilken vi gav utryck för i november och december.</pre><pre>De flesta av EG-staterna, och även vårt land, har\r\nvarit inblandade i ett krig som framställts som ett\r\nnytt sorts krig, ett krig som med kirurgiska metoder\r\nskonar de egna soldaterna samtidigt som fienden\r\nfår lida stora förluster. Detta krig har i västliga\r\nmedia under en period framställts som en\r\nframgångsrik metod att lösa konflikter. Det är först\r\nde senaste veckorna som den tragedi som har\r\ndrabbat civilbefolkning och flyende kurder och\r\nshiamuslimer har stämt till en viss eftertanke i fråga\r\nom att använda kriget som metod.</pre><pre>I EGs politiska ledning understryker man\r\nemellertid gång på gång att Gulfkriget visat hur\r\nnödvändigt det är att skapa ett försvarspolitiskt och\r\nmilitärt samarbete. Det är just hoten från\r\narabvärlden som förs på tal när EG-politiker skall\r\nsvara på frågan om vilka hoten mot EG är. Alla\r\nEG-länder är i dag eniga om att målet är att ha ett\r\nförsvarspolitiskt och militärt samarbete. Hur detta\r\nsamarbete skall gå till och vilken omfattning det\r\nskall ha förs det diskussioner om. En ny\r\nregeringskonferens väntas bli sammankallad 1996\r\nför att närmare bestämma hur det försvarspolitiska\r\noch militära samarbetet skall se ut när\r\nBrysseltraktaten om den västeuropeiska unionen\r\nlöper ut 1998.</pre><pre>Fru talman! I vårt närområde har vi tidvis haft en\r\nhet konflikt i Baltikum, med bl.a. skottlossning\r\nfrån sovjetisk militär och dödsoffer. Förekomsten\r\nav konfliktrisker i detta område kan komma att\r\npermanentas. Och om en ny militärstrategisk linje\r\ndras över Östersjön, kan detta ha en påverkan.</pre><pre>Motsättningarna mellan Sovjet och västmakterna i\r\nden s.k. CFE-processen har också blivit tydliga.\r\nMan reser frågan om huruvida Sovjet kan betraktas\r\nsom en pålitlig avtalspart. Denna oenighet\r\npåverkar hela ESK-processen, som skulle utgöra\r\ngrunden för den nya alleuropeiska\r\nsäkerhetsordningen i Europa. Övergången till\r\ndemokrati och marknadsekonomi i Öst- och\r\nCentraleuropa har blottlagt nya motsättningar.\r\nNationella och etniska konflikter blossar upp.\r\nRasism och fascism får ett spelrum. Urholkade\r\nsociala rättigheter och oron för en långvarig\r\nstagnation i Öst- och Centraleuropa gör att risken\r\nför våldsamma urladdningar på sikt blir större.</pre><pre>I denna situation väcks förslag inom EG om en\r\nmilitär insatsstyrka med inriktning också på Öst-\r\noch Centraleuropa. Eftersätta områdens närhet till\r\nhögt utvecklade områden i centrala Europa är en\r\nfaktor som givetvis kommer att innebära att oro\r\nskapas om en utjämning inte sker. Öppenhet\r\ngentemot Öst- och Centraleuropa från EGs sida,\r\nrörelsefrihet, handel och ett intensivt ekonomiskt\r\nsamarbete måste vara huvudlinjen när det gäller att\r\nstärka säkerheten och stabiliteten i hela Europa.\r\nFöreställningen om ett ekonomiskt mycket starkt\r\noch utvecklat centrum omgivet av en svagare\r\nperiferi och av ännu svagare utkantsområden är\r\ninte någon positiv framtidsbild av Europa. Tvärtom\r\nkan en sådan centrum--periferi-struktur medföra\r\natt konflikterna i världsdelen skärps och till att det\r\nuppstår ett behov för centrum av att med militära\r\nmedel freda sig gentemot en besviken och\r\nunderordnad periferi. Det skulle vara en paradoxal\r\nutveckling för en organisation som bygger på\r\nRomtraktaten, vars syfte var att skapa en\r\nbestående fred i Europa. En sådan utveckling är\r\nockså något helt annat än det demokratins, fredens\r\noch avspänningens Europa som många hoppades\r\npå när vi i höstas diskuterade frågan om EG-\r\nmedlemskap.</pre><pre>Även om det bara gäller vårt närområde och\r\nEuropa finns det starka skäl att bibehålla vår\r\nalliansfrihet syftande till neutralitet i krig. Att\r\ntrovärdigheten beträffande denna alliansfria politik\r\nhar försvagats genom samarbetet med USA och\r\nNATO utgör inte något avgörande skäl till att göra\r\nen annan bedömning.</pre><pre>Den neutrala positionen har gjort det lättare för oss\r\natt medverka i arbetet för kärnvapenfria zoner, för\r\nmedlaruppdrag i Mellanöstern, för\r\nfemkontinentsalternativ m.m. Den neutrala\r\npositionen har också gett trovärdighet åt\r\nargumentationen för att konflikter skall lösas med\r\npolitiska och diplomatiska metoder. Tidvis har\r\nSverige kunnat fungera som talesman för mindre\r\nländer och länder i tredje världen. Jag tror att en\r\nsådan ''röst'' behövs också i fortsättningen inom\r\nFörenta nationerna och andra internationella\r\norganisationer.</pre><pre>Inom EGs gemensamma regeringskonferens finns\r\ndet i dag också förslag om att EG skall uppträda\r\nmed en röst i Förenta nationerna. Det förefaller\r\ninte sannolikt att vi ens vid ett medlemskap får\r\nmöjlighet att lägga fram egna förslag i FN som\r\nstrider mot EGs linje. Det starka kravet på\r\nsamordning och centralstyrning av utrikespolitiken\r\nblir en logisk följd av en centralstyrd ekonomi,\r\nvalutapolitik, utrikeshandel och lagstiftning på\r\nmånga områden. Danmark upplever redan i dag i\r\nnågon mån detta problem i och med att EG häver\r\nsanktionerna mot Sydafrika. Om förslaget i\r\nregeringskonferensen går igenom, får vi troligen en\r\nposition liknande den som Vitryssland och Ukraina\r\nhar haft i FN. Dessa stater gör nu anspråk på en\r\nsjälvständigare roll i Förenta nationerna.</pre><pre>Det som det kalla krigets heta delar har handlat om\r\nunder de senaste 30 åren är inte väpnade konflikter\r\ni Europa utan i betydande utsträckning i tredje\r\nvärlden. I Algeriet, Vietnam, Cambodja, Etiopien,\r\nSudan, Södra Afrika, Afghanistan, Iran, Irak, El\r\nSalvador, Nicaragua och Chile har sammanlagt\r\nmiljontals offer krävts. Båda supermakterna har\r\nutnyttjat många av dessa konflikter för egna syften.\r\nDet är i fattiga länder där läskunnigheten är ringa\r\nsom människors missnöje kan utnyttjas i en\r\nförenklad politisk propaganda riktad mot etniska\r\noch nationella minoriteter eller grupper som har en\r\navvikande religion.</pre><pre>Men de verkliga konfliktorsakerna har på intet sätt\r\nförsvunnit. Svält, miljöförstörelse, skuldkris,\r\nojämlika handelsvillkor och gigantiska\r\nflyktingproblem föder ständigt desperation och ger\r\nnäring åt såväl folkliga rörelser som despoter. Att\r\nbygga upp nya supermakter som har ambitionen att\r\nsvinga sig upp på toppen här i världen är inte någon\r\nlösning på de globala säkerhetspolitiska\r\nproblemen. Ett sådant supermaktsbyggande kan\r\ntvärtom innebära att nya hot utvecklas och att nya\r\nkonflikter stimuleras fram.</pre><pre>Det är ofrånkomligt att en ekonomisk supermakt\r\nkänner ett behov av att samordna och centralt\r\nbestämma sin säkerhets- och försvarspolitik för att\r\nkunna hävda sina intressen i världen. Kravet på en\r\ngemensam militär invasionsstyrka avsedd för tredje\r\nvärlden framfördes redan i september av EG-\r\nkommissionens ordförande Jacques Delors.</pre><pre>Att NATO kommer att kvarstå som en organisation\r\navsedd för att ansvara för öst--väst-frågor är\r\nmöjligt. Några starkare krafter som vill upplösa\r\nNATO finns det för närvarande inte. Olika länder\r\nkan komma att finna sig i den försvarspolitiska\r\nsamordningen i Europa olika snabbt. Men när det\r\ngäller det slutliga målet behöver vi inte längre hysa\r\nnågra tvivel. Att Sverige som medlem skulle kunna\r\nhävda några särskilda principer för att svenska\r\npojkar och flickor inte skall behöva riskera livet i\r\nkrig eller för att vårt territorium inte får användas\r\nav en gemensam europeisk styrka måste anses vara\r\nganska orealistiskt. Lika orealistiskt vore det om\r\nNorrlandslänen gjorde anspråk på att få vid sidan\r\nav det svenska försvarssystemet. Det politiska\r\ntrycket på Sverige, i den meningen att också\r\nSverige tar sitt ansvar för de besvärliga och\r\nbekymmersamma sidorna av alliansen, kommer\r\ngivetvis att bli starkt. Detta tryck har vi för övrigt\r\nredan upplevt i samband med Gulfkrisen.</pre><pre>Slutligen, fru talman, skulle jag vilja påminna om\r\natt det när det gäller den västeuropeiska unionens\r\nplattform från 1987 finns ett starkt stöd för\r\nFrankrikes och Englands kärnvapenutveckling.\r\n''Frankrikes och Storbritanniens oavhängiga\r\nkärnvapenstyrkor bidrar till den samlade\r\navskräckningen och försvaret i Europa'', heter det i\r\nfråga om denna plattform. Om det vill sig riktigt illa\r\ni de här förhandlingarna, kan hela den\r\nomorienteringen av svensk säkerhetspolitik och\r\nutrikespolitik som nu pågår leda till att Sverige blir\r\nen delstat inom en kärnvapenutrustad supermakt\r\noch till att vi får finna oss i de beslut som denna\r\nsupermakts militära organ fattar.</pre><pre>Vi för vår del har alltså dragit slutsatsen att\r\nargumenten för det neutralitetsförbehåll som\r\nriksdagen gjorde för ansökan i december 1990 har\r\nförstärkts. Det bör nu leda till att regeringen inte\r\nlämnar in en ansökan om medlemskap. Vi tror att\r\nde politiska principerna om alliansfrihet i fred\r\nsyftande till neutralitet i krig fortfarande har en roll\r\natt spela i såväl Norden som Europa och världen\r\nsom helhet. Vi kan konstatera att det både i Norge\r\noch i Finland finns starka krafter som ger uttryck\r\nför att en ansökan om medlemskap i EG inte är\r\naktuell. Det är beklagligt att de nordiska länderna\r\nsplittras på denna punkt, och för denna splittring\r\nhar Sverige ett stort ansvar. Det är viktigt att\r\nhoppet om att Norden och Östersjöområdet blir en\r\ndemilitariserad zon präglad av mellanfolkligt\r\nsamarbete finns även i fortsättningen.</pre><pre>Vårt parti står utanför de överläggningar som nu\r\nförs mellan de fyra partiledarna om en omläggning\r\nav svensk utrikespolitik. Överläggningarna tycks gå\r\nut på att man skall hitta en väg för att kunna slingra\r\nsig från det neutralitetsförbehåll som riksdagen\r\nuttalade den 12 december 1990. Vi anser att ett så\r\nhär stort och allvarligt beslut -- det kommer ju att\r\nmedföra en omläggning av utrikespolitiken, en ny\r\ngrundlag och en reduktion av den nationella\r\nsjälvbestämmanderätten -- borde ställas under\r\nfolkomröstning innan förhandlingar om\r\nmedlemskap inleds. Men det är ännu inte för sent\r\natt fatta ett sådant beslut.</pre><pre>Jag yrkar bifall till reservation 1. För övrigt känner\r\nvi också stor sympati för reservation 2.</pre><pre>Anf. 107 MARIANNE SAMUELSSON\r\n(mp):</pre><pre>Fru talman! Jag börjar med att yrka bifall till\r\nreservationerna 1 och 2 i utrikesutskottets\r\nbetänkande 21. Detta betänkande handlar i mycket\r\nstor utsträckning om demokrati och\r\nmedbestämmande.</pre><pre>I en motion kräver vi en bättre tingens ordning när\r\ndet gäller den demokratiska processen och besluten\r\ni samband med ansökningsförfarandet och EG. Det\r\när ganska märkligt att riksdagen så snabbt och utan\r\nfolklig förankring har fattat det beslut som har\r\nfattats. Men ännu märkligare är det att man, trots\r\natt vi har ett demokratiskt system, i mycket stor\r\nutsträckning håller några utanför, så att\r\ninformation ej når fram. Det gäller de partier som\r\ninte är representerade i utrikesnämnden.</pre><pre>Naturligtvis är det viktigt att ett land som så starkt\r\nhar hävdat de demokratiska principerna står upp\r\nför dessa när det hettar till. Och det är väl vad som\r\nhar skett i det här fallet. Det har ju förekommit en\r\notroligt omfattande propaganda för att ett\r\nmedlemskap i EG snabbt skall bli verklighet. Vi\r\nskall vara med i Europa, heter det i debatten --\r\nprecis som om vi inte hela tiden skulle ha varit med\r\ni Europa. Rädslan för att behöva stå utanför har\r\nman på många håll gjort stor affär av. Som det nu\r\när ser det inte ut som att utskottet vill gå på vår linje\r\natt få en bättre ordning när det gäller den\r\ndemokratiska biten, med en folkomröstning som är\r\nordentligt förankrad i en folklig debatt.</pre><pre>Häromdagen hörde jag i en radiodebatt en EG-\r\nexpert uttala sig om vad vi har att förvänta oss. Han\r\ntalade just om EG-marknaden. Han sade så här:\r\nDet är klart att vi får in mer asbest och fler\r\nfärgämnen. Så räknade han upp ett otal av sådana\r\nsaker som vi under många år har kämpat för att\r\nslippa på vår marknad. Han slutade med att säga:\r\nTål européerna dessa, skall väl också svenskarna\r\ntåla dem.</pre><pre>Denna propaganda är fruktansvärt allvarlig, därför\r\natt den underminerar väldigt mycket av det som vi\r\nhar värnat om i Sverige.</pre><pre>Jag tänker inte gå så mycket in på vad vi har skrivit\r\ni våra reservationer. Det som står i dem tycker jag\r\när oerhört viktigt, och jag hoppas att alla ledamöter\r\ni det här huset verkligen läser dem.</pre><pre>Så vill jag tala litet om kvinnans roll, för jag tror att\r\nden hör till de viktiga frågorna. Såvitt jag förstår är\r\ndet inte så mycket på kvinnans villkor som debatten\r\nhar förts. Den kamp som vi kvinnor har fört för att\r\nfå vara med och bestämma och sitta med i\r\nbeslutande organ är man nu villig att snabbt bli av\r\nmed. Det kan hända att vi kvinnor har varit\r\nbesvärliga i många fall när vi kommit in i de\r\nbeslutande organen. Men det är likväl viktigt. Jag\r\nmöter dagligen kvinnor som undrar hur EG-\r\nanpassningen kommer att påverka deras situation,\r\nvad som kommer att hända med de tidigare krav\r\nsom vi har ställt och vad som kommer att hända\r\nmed vår offentliga sektor. Det är många\r\nfrågetecken. I det fallet tycker att det borde finnas\r\nbetydligt bättre upplysningskampanjer än vad som\r\nhittills har förekommit. Vi måste värna om vår\r\nfolkligt förankrade demokrati i det här landet, där\r\nmänniskor har möjlighet att ta ställning, där\r\nmänniskor verkligen upplever att de är med i\r\nbeslutsprocessen. Det är jag orolig för att vi nu\r\nhåller på att frångå.</pre><pre>Jag tänker inte bli långrandig i den här debatten,\r\nutan jag nöjer mig med detta. Jag yrkar bifall till\r\nvåra reservationer med hopp om att alla som skall\r\nvara med och besluta också läser dem.</pre><pre>Anf. 108 NILS T SVENSSON (s):</pre><pre>Fru talman! Jag vill inledningsvis påpeka att detta\r\nbetänkande endast tar upp vissa frågor om Sveriges\r\nEuropasamarbete. Det är två motionersyrkanden\r\nom EES-förhandlingarna och fem yrkanden som\r\nberör vissa frågor om medlemskapsansökan.\r\nUtskottet har bestämt att under hösten skriva ett\r\nsärskilt betänkande om samarbetet med EG och då\r\nta upp ett stort antal motioner från den allmänna\r\nmotionstiden. Som bekant beslutade riksdagen den\r\n12 december i fjol, med en mycket bred majoritet,\r\natt Sverige bör eftersträva att bli medlem i EG med\r\nbibehållen neutralitetspolitik. Det är således inte\r\nfråga om att överge neutralitetspolitiken, Bengt\r\nHurtig.</pre><pre>I samband med beslutet om EG-ansökan angavs att\r\nvid en svensk medlemsansökan till EG måste en ny\r\ngenomgång göras av de rättsliga aspekterna och då\r\näven frågan om grundlagsändring. Nu har frågan\r\nom de grundlagsmässiga aspekterna behandlats i\r\nKU och av kammaren. KU konstaterar att ett\r\nmedlemskap i EG kommer att ha överstatlig\r\nkaraktär och innebär att konstitutionella\r\nbefogenheter skall överlämnas till EG. Därför\r\nanser KU det angeläget att de olika, såväl\r\ngrundlagsmässiga som allmänrättsliga och\r\ninstitutionella, aspekterna på ett EG-medlemskap\r\nutreds i parlamentariska former.</pre><pre>Utrikesutskottet ansluter sig till KUs uppfattning\r\nom att EG-medlemskapets grundlagsmässiga\r\naspekter behandlas av en parlamentarisk\r\nutredning. En sådan utredning kommer att\r\ntillsättas nu av regeringen där alla riksdagspartier är\r\nrepresenterade.</pre><pre>I detta sammanhang framhåller utskottet vikten av\r\natt man får en grundlig genomlysning och en bred\r\ndiskussion och debatt om medlemskapets innebörd\r\noch konsekvenser samt att allmänheten ges en god\r\ninformation om Sveriges samarbete med EG. Nu\r\nhar i kompletteringspropositionen, som lämnades\r\nhäromdagen, redovisats vilka ökade\r\ninformationsinsatser som planeras för att\r\ntillmötesgå dessa krav.</pre><pre>En folkomröstning kan anordnas antingen som\r\nrådgivande eller som folkomröstning om vilande\r\ngrundlagsförslag. Utskottet ser det som naturligt\r\natt en folkomröstning anordnas i anslutning till\r\nfrågan om svenskt medlemskap i EG. Utskottet\r\nkonstaterar att de båda nämnda möjligheterna till\r\nfolkomröstning kan komma att aktualiseras.\r\nUtrikesutskottet förutsätter att detta ärende\r\nkommer att behandlas av riksdagen under\r\nkommande mandatperiod. Enligt vad utskottet har\r\nfått veta kommer den parlamentariska utredningen\r\natt överväga de frågor som kan vara aktuella inför\r\nen folkomröstning om EG-medlemskap. I\r\nsammanhanget vill utskottet framhålla att ett EG-\r\nmedlemskap, liksom för övrigt ett EES-avtal,\r\nförutsätter riksdagens godkännande.</pre><pre>Det möter ju emellertid inga hinder att regeringen\r\ninleder förhandlingar om en internationell\r\növerenskommelse och även ingår ett preliminärt\r\navtal med förbehåll för riksdagens godkännande.\r\nDetta är i själva verket en vanligt och vedertagen\r\nordning när det gäller internationella\r\nförhandlingar.</pre><pre>I reservation 1 krävs att en folkomröstning\r\nanordnas innan ansökan om medlemskap i EG\r\nlämnas in och att grundlagen ändras innan\r\nförhandlingar inleds. Som framgått av vad jag\r\nredan sagt avstyrker utskottet dessa yrkanden. Ett\r\nmotionsyrkande om folkomröstning tillmötesgås\r\ndock av utskottet.</pre><pre>I reservation 2 tar miljöpartiet upp frågor som\r\nberör de pågående förhandlingarna om ett avtal\r\nmellan EFTA och EG om ett europeiskt\r\nekonomiskt samarbetsområde, EES. Utskottet har\r\ndär behandlat och besvarat ett yrkande från\r\nmoderaterna och ett från centern. Några ord om\r\ndetta. Utskottet behandlade i betänkandet i\r\ndecember i fjol frågan om EES-förhandlingarna.\r\nUtskottet uttalade sig då med bred majoritet om\r\növergripande riktlinjer för förhandlingarna mellan\r\nEFTA och EG. Dessa uttalanden äger full giltighet\r\näven i dag.</pre><pre>Utskottet gör den bedömningen att de\r\nförhandlingar som hittills förts och de resultat som\r\nvi hittills fått del av ligger väl i linje med\r\nförhandlingsmålen.</pre><pre>Vi har oförändrat stort intresse av ett EES-avtal\r\noch hoppas att ett förslag till avtal kan föreligga\r\nenligt den tidtabell som är uppgjord och således\r\npresenteras före sommaren. Utskottet vill här\r\nframhålla att intresset för ett EES-avtal inte på\r\nnågot sätt står i någon motsättning mot beslutet om\r\nsvensk ansökan om medlemskap i EG.</pre><pre>Jag yrkar bifall till utskottets hemställan och avslag\r\npå reservationerna.</pre><pre>Anf. 109 BENGT HURTIG (v) replik:</pre><pre>Fru talman! Nils T Svensson sade att det inte var\r\nfråga om att överge vår neutralitetspolitik. Nu är\r\ndet första steget taget när man från regeringen och\r\nde fyra partierna säger att något\r\nneutralitetsförbehåll inte skall fogas till själva\r\nansökan. De har också EG-ländernas\r\nutrikesministrar vid sin konferens varnat för. De\r\nvill själva upprätta sitt program för sitt\r\nförsvarspolitiska samarbete innan de släpper in\r\nnågra neutrala länder. Därför måste förmodligen\r\nförbehållet plockas bort.</pre><pre>Kabinettsekreteraren gick ut häromdagen och\r\nunderströk att Sveriges neutralitetspolitik är\r\nföråldrad och sade att man även kan tänka sig att i\r\nen framtid gå in i en allians. Är man alltså allierad\r\nmåste man lyda alliansens förpliktelser. Då måste\r\nrimligen också neutraliteten överges.</pre><pre>Samtidigt får man i studiecirklar som drivs ute i\r\nlandet inte minst i ABFs regi läsa vad Ingvar\r\nCarlsson säger om dessa frågor: ''Varje\r\növerenskommelse som förutsätter att Sverige ger\r\nupp en del av sitt utrikespolitiska oberoende\r\nkommer vi tveklöst att förkasta. Att ingå i ett\r\nkollektiv som syftar till koordinera utrikespolitiken\r\när inte förenligt med neutralitetspolitiken.'' Detta\r\nbudskap ger man alltså de egna\r\npartimedlemmarna, och sedan ger man också ett\r\nannat budskap. Den här boken, som jag citerade\r\nur, kom ut hösten 1990. Jag vill fråga om Nils T\r\nSvensson ställer sig bakom de formuleringar som\r\nIngvar Carlsson använder i boken ''20 röster om\r\nEG''.</pre><pre></pre><pre>Anf. 110 MARIANNE SAMUELSSON (mp)\r\nreplik:</pre><pre>Fru talman! Jag skulle vilja höra av vilken\r\nanledning man inte vill ha en rådgivande\r\nfolkomröstning medan det fortfarande finns\r\nrådrum. Ett senareläggande kan innebära att\r\nfolkomröstningen hålls vid en tidpunkt då man\r\nredan har låst sig. Det talades här om preliminära\r\navtal. Vad innebär dessa konkret? Det vore\r\nintressant att få veta om man inte genom\r\npreliminära avtal låser sig ganska rejält.</pre><pre>För mig är det svårt att få det att gå ihop när det\r\ngäller att passa in neutralitetspolitiken. På vilket vis\r\nskall man vara neutral? Hur skall man kunna vara\r\nmed i den här unionen och samtidigt vara neutral?\r\nMan måste faktiskt vara klar över vart man syftar\r\noch vart man är på väg. Det talas ju klart och tydligt\r\nom en politisk union och dessutom en gemensam\r\nförsvarsgräns. Det blir svårt att hävda\r\nneutraliteten, och jag tror att det kommer att stöta\r\npå problem.</pre><pre>Anf. 111 NILS T SVENSSON (s) replik:</pre><pre>Fru talman! I det beslut som fattades den 12\r\ndecember i fjol angavs att Sverige kan lämna in en\r\nmedlemskapsansökan när det har gjorts en samlad\r\nbedömning av de utrikes- och säkerhetspolitiska\r\nfaktorerna samt efter samråd i utrikesnämnden.\r\nDet som Bengt Hurtig talade om och den analys\r\nsom nu pågår är precis ett fullföljande av detta. Det\r\när då ganska naturligt att de fyra partier som stod\r\nbakom beslutet i december och som också tillhör\r\nutrikesnämnden gör denna analys tillsammans. Så\r\nsmåningom kommer den att redovisas här i\r\nkammaren.</pre><pre>När det gäller det studiecirkelsarbete som pågår ute\r\ni landet är det naturligtvis väldigt bra att det har\r\nkommit i gång mycket aktiviteter inom\r\nfolkrörelserna, inom de politiska partierna, inom\r\nde fackliga organisationerna och bland\r\nmedborgarna i allmänhet. Det finns all anledning\r\natt stimulera detta arbete. Jag hoppas att vi på den\r\npunkten gemensamt kan hjälpas åt och få i gång\r\nmånga aktiviteter.</pre><pre>Beträffande folkomröstningsfrågan är det rimligt\r\natt man först bör veta vad man skall folkomrösta\r\nom innan en sådan kommer till stånd. Om man\r\nskall kunna veta det, måste det finnas ett\r\nframförhandlat avtal att ta ställning till. För mig är\r\ndet alldeles självklart att man inte kan företa en\r\nfolkomröstning förrän man vet vilket resultatet blir\r\nav den förhandling som skall genomföras. Först\r\nskall Sverige lämna in en ansökan innan själva\r\nförhandlingsprocessen kommer i gång. Efter det är\r\ndet rimligt att genomföra en folkomröstning.</pre><pre>Anf. 112 BENGT HURTIG (v) replik:</pre><pre>Fru talman! Jag noterar att Nils T Svensson inte tog\r\nnågon ställning till det uttalande som nu flitigt\r\nciteras ute bland studiecirklarna. Därför\r\nåterupprepar jag Ingvar Carlssons uttalande:\r\n''Varje överenskommelse som förutsätter att\r\nSverige ger upp en del av sitt utrikespolitiska\r\noberoende kommer vi tveklöst att förkasta. Att\r\ningå i ett kollektiv som syftar till att koordinera\r\nutrikespolitiken är inte förenligt med\r\nneutralitetspolitiken''. Så sade Ingvar Carlsson, och\r\ndet får de socialdemokratiska partiarbetarna och\r\näven andra partiarbetare lära sig. Detta rimmar\r\ndåligt med de tongångar som nu hörs.</pre><pre>Av de resurser som har fördelats till studiearbete\r\noch opinionsarbete när det gäller EG har\r\nhuvudparten gått till de stora fackliga\r\norganisationerna, till LO, TCO, SACO och i viss\r\nmån till studieförbunden. Den rörelse som är\r\nkritisk mot ett EG-medlemskap och som gärna vill\r\nha till stånd ett bättre avtal med EG har ännu inte\r\nfått några resurser tilldelade. Är Nils T Svensson\r\nberedd att medverka till att även den organisation\r\nsom kallas Nej till EG får resurser för att den skall\r\nkunna spela åtminstone någon opinionsbildande\r\nroll i det här landet?</pre><pre>Anf. 113 MARIANNE SAMUELSSON (mp)\r\nreplik:</pre><pre>Fru talman! Nils T Svensson gör mig litet\r\nfundersam, och inte så litet heller förresten. Han\r\nsade att han inte vet vad vi skall folkrösta om och\r\natt Sverige först skall lämna in en ansökan. Då\r\nmåste vi väl kunna folkomrösta om huruvida\r\nSverige skall ansöka om medlemskap eller inte,\r\neftersom Sverige vid en medlemsansökan lämnar\r\növer en hel del av besluten till en överstatlig\r\norganisation.</pre><pre>Anf. 114 NILS T SVENSSON (s) replik:</pre><pre>Fru talman! Bengt Hurtig får lov att lugna sig ännu\r\nen tid innan han och alla andra får besked genom\r\nden analys som nu pågår om förutsättningar för en\r\nmedlemskapsansökan. Denna analys och de\r\nbedömningar som görs kommer att redovisas. Alla\r\nkommer då att kunna ta del av detta material och\r\nnaturligtvis få tillfälle tilll diskussioner. Håll ut ett\r\nlitet tag, så kommer besked på den punkten!</pre><pre>När det gäller informationsinsatserna har vi\r\nkommit fram till att det är lämpligt med en\r\nfolkomröstning. Under nästa riksmöte skall\r\nriksdagen ta ställning till formerna och andra\r\narrangemang kring det hela. I det sammanhanget\r\nfår man organisera kampanjer och annat på ett sätt\r\nsom är rimligt. Sverige är ju inte helt utan\r\nerfarenhet av folkomröstningar, även om de inte är\r\nså vanligt förekommande. På den punkten kan vi\r\nsäkert finna lämpliga former.</pre><pre>Det är emellertid viktigt att påpeka att man från\r\nregeringens sida nu satsar mer på resurser för att\r\ngöra det möjligt att producera information av olika\r\nslag. Där finns det utrymme, inte bara för\r\nregeringskansliet utan också för utomstående, att\r\ndelta. Inte minst studieförbunden har resurser och\r\nde är därför väl rustade att bedriva kampanjer av\r\nden här typen.</pre><pre>Till Marianne Samuelsson vill jag säga att för mig\r\när det ganska självklart att vi, efter det att vi lämnat\r\nin en medlemskapsansökan, förhandlar för att nå\r\nfram till ett förhandlingsresultat. Detta\r\nförhandlingsresultat skall sedan ligga till grund för\r\nen folkomröstning, så att folk vet vad de har att\r\nfolkomrösta om. Det är den rimliga vägen att gå,\r\ntycker jag.</pre><pre>Förste vice talmannen anmälde att Bengt Hurtig\r\noch Marianne Samuelsson anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 115 INGER KOCH (m):</pre><pre>Fru talman! Sveriges inträde i det europeiska\r\nsamarbetet är ett historiskt steg av stor betydelse\r\nför hela vårt samhälles utveckling. Det innebär nya\r\nmöjligheter för oss som medborgare, men också\r\nnya begränsningar för olika nationella politiska\r\ninstitutioner. Vi moderater anser därför att det är\r\nnaturligt att avtalet om Sveriges anslutning till EG\r\ngodkänns i en folkomröstning. För oss ter det sig\r\nockså naturligt att denna folkomröstning\r\nsammanfaller med riksdagsvalet den 18 september\r\n1994.</pre><pre>I den ordning som grundlagen föreskriver bör ett\r\nförsta godkännande av avtalet och de nödvändiga\r\nförändringarna i bl.a. grundlagen dessförinnan ske\r\nav riksdagen. Folkomröstningens resultat bör bli\r\npolitiskt bindande för riksdagens andra och slutliga\r\nställningstagande till avtalet hösten 1994.</pre><pre>Medlemskapet kan därefter, i den mån det\r\nankommer på Sverige, träda i kraft 1995. I\r\navvakten på detta är det viktigt att de nu pågående\r\nEES-förhandlingarna kan slutföras snabbt i syfte\r\natt ge EFTA-ländernas medborgare och företag så\r\ngoda förutsättningar som möjligt att medverka på\r\nden inre marknaden.</pre><pre>Genom ett EES-avtal kan delar av de fyra\r\nfriheterna, som EG avser att uppnå genom att\r\nskapa en gemensam inre marknad, även komma\r\nSverige och andra EFTA-länder till del redan 1993.</pre><pre>Fru talman! Med det anförda yrkar jag bifall till\r\nhemställan i utrikesutskottets betänkande.</pre><pre>Överläggningen var härmed avslutad.</pre><pre>(Beslut skulle fattas den 2 maj.)</pre><pre>9 § Biskoparna i kyrkomötet, m.m.</pre><pre>Föredrogs</pre><pre>konstitutionsutkottets betänkande</pre><pre>1990/91:KU35 Biskoparna i kyrkomötet, m.m.\r\n(prop. 1990/91:122).</pre><pre>Anf. 116 HANS NYHAGE (m):</pre><pre>Fru talman! Biskoparna var från tillkomsten av\r\nSvenska kyrkans kyrkomöte 1868 självskrivna\r\nledamöter av detta i 114 år. Kyrkomötet 1982 blev\r\ndet sista enligt den gamla ordningen. Därefter har\r\nbiskoparna haft närvaroplikt och yttranderätt vid\r\nkyrkomötena. Någon förslags- eller rösträtt har de\r\ndäremot inte haft, därest de inte varit valda\r\nledamöter.</pre><pre>Biskoparna är enligt gällande lagstiftning\r\nsjäklvskrivna som ordförande i resp. domkapitel,\r\noch de är också självskrivna som ordförande i de\r\nnyinrättade stiftsstyrelserna. Detta markerar deras\r\nställning som stiftets främste företrädare för såväl\r\nämbetet som vad gäller organisation och\r\nverksamhet.</pre><pre>Biskoparnas ställning som främste företrädare för\r\nresp. stift borde rimligen leda till att de åter blir\r\nsjälvskrivna som ledamöter i kyrkomötet med full\r\nyttrande-, förslags- och rösträtt. Deras kompetens\r\noch erfarenhet skulle därmed mer påtagligt komma\r\nkyrkomötet till godo.</pre><pre>Regeringen har i proposition 1990/91:122 föreslagit\r\natt biskoparnas ställning skall stärkas så till vida att\r\nde i fortsättningen också skall ges förslagsrätt i\r\nkyrkomötet. Något fullt medlemskap är det\r\nemellertid inte fråga om. Detta har dock föreslagits\r\ni ett antal motioner. Vi moderater anser att\r\nbiskoparna skall vara självskrivna ledamöter i\r\nkyrkomötet, och vi ställer oss således bakom\r\nmotionsyrkandena i detta avseende.\r\nUtskottsmajoriteten delar tyvärr inte denna\r\nuppfattning, varför vi tillsammans med folkpartiets\r\nledamöter i utskottet har reserverat oss till förmån\r\nför motionsyrkandena. Jag yrkar således bifall till\r\nreservationen i utskottsbetänkandet.</pre><pre>Fru talman! Därest reservationsyrkandet avslås\r\nkommer vi moderater i den påföljande\r\nomröstningen, som skall äga rum i enlighet med\r\nriksdagsordningen, att stödja majoritetsförslaget,\r\neftersom vi anser att en viss förbättring beträffande\r\nbiskoparnas ställning likväl kommer till stånd med\r\ndetta förslag.</pre><pre>Anf. 117 INGELA MÅRTENSSON (fp):</pre><pre>Fru talman! Folkpartiet liberalernas principiella\r\ninställning när det gäller svenska kyrkan är väl\r\nkänd. Vi anser att kyrkan skall ges en fri ställning i\r\nförhållande till staten. Tills vi når dithän -- och vi\r\nhoppas att det inte skall dröja alltför länge --\r\nregleras kyrkan via beslut i riksdagen.</pre><pre>I dag har vi att ta ställning till dels behörighet till\r\nbiskopstjänst, dels biskoparnas ställning i\r\nkyrkomötet. När det gäller behörigheten har vi\r\ninget att invända mot utskottets förslag. Däremot\r\nnär det gäller biskoparnas ställning har vi en annan\r\nåsikt än majoriteten i konstitutionsutskottet.</pre><pre>Frågan om biskoparnas ställning i kyrkorådet har\r\nvarit föremål för diskussion under många år. Det\r\nframgår också av utskottets betänkande, och jag\r\nbehöver inte upprepa vad som står där.</pre><pre>Vid förra kyrkomötet lade svenska kyrkans\r\ncentralstyrelse fram förslaget att biskoparna skulle\r\nvara självskrivna på kyrkomötet. Kyrkomötet\r\nbeslöt med 131 röster mot 117 att avslå förslaget.\r\nEfter många turer har kyrkomötet beslutat att\r\nbegära att regeringen föreslår riksdagen att ändra\r\nlagen, så att biskoparna och biträdande biskopen\r\nges förslagsrätt i kyrkomötet.</pre><pre>I de diskussioner som har förts i denna fråga menar\r\nman att de biskopar som så önskar kan låta sig\r\nväljas till kyrkomötet. I praktiken har detta visat sig\r\nvara mycket svårt. De två första\r\nkyrkomötetsperioderna som denna bestämmelse\r\npraktiserats har inneburit att biskoparna har delats\r\nin i tre kategorier:</pre><pre>*  de som inte är valda ombud och som därför\r\ndeltar i kyrkomötet enligt skyldigheten för biskop\r\natt närvara,</pre><pre>*  de som väljs i konsensus på gemensam stiftlista\r\neller placeras först på alla listor i valet och slutligen</pre><pre>*  de som väljs in på någon grupps lista till\r\nkyrkomötet.</pre><pre>Erfarenheterna bl.a. från Stockholms stift har\r\nförstärkt vår åsikt att ett system om erbjuder biskop\r\natt kandidera med en väljargrupp bör undvikas. I\r\nStockholms stift önskade biskop Lars Carlzon bli\r\ninvald för att få full yttranderätt, förslagsrätt och\r\nrösträtt. Men det gick inte att få en\r\növerensstämmelse mellan de i valet deltagande\r\ngrupperna om att placera biskopen på första plats\r\npå alla listor, eftersom moderatgruppen gick emot\r\ndetta förslag. Biskopen tvingades därför att söka\r\ninträde i den grupp som låg närmast hans politiska\r\nåsikter. Han blev på detta sätt vald i första hand\r\nsom partiföreträdare till mötet.</pre><pre>Vi från folkpartiet liberalerna anser att det är\r\nmycket olyckligt att en biskop på detta sätt ställs i\r\nen dylik valsituation och tvingas bli en politisk\r\nföreträdare. En biskop bör stå fri från de\r\nväljargrupper inom svenska kyrkan som kandiderar\r\ntill beslutade organ på olika nivåer. Detta undviks\r\nom biskoparna blir självskrivna ledamöter.</pre><pre>Ett annat starkt skäl för vårt förslag om att göra\r\nbiskoparna till självskrivna ledamöter av\r\nkyrkomötet är den dubbla ansvarslinjen inom\r\nsvenska kyrkan. Denna innebär att kyrkans organ\r\nbygger på en förening av prästerlig\r\nämbetsförvaltning och folkligt förankrad\r\nsjälvstyrelse. Denna dubbla ansvarslinje har ofta\r\nansetts grundläggande för svenska kyrkans\r\norganisation. Den återkommer i biskopens\r\nställning som självskriven ordförande i\r\nstiftstyrelsen och i kyrkoherdens självskrivna roll\r\nsom en av ledamöterna i kyrkorådet.</pre><pre>Mot detta hävdas det ofta i debatten att självskrivna\r\nbiskopar får en dubbel självskrivenhet, då de också\r\ntillhör kyrkomötets läronämnd. Vi delar inte denna\r\nuppfattning. Läronämnden är nämligen inte ett\r\nbesutande organ. Det är ju kyrkomötet som fattar\r\nbesluten.</pre><pre>Ett tredje skäl för att biskoparna skall vara\r\nsjälvskrivna är att alla andra lutherska kyrkor och\r\ntroligen också alla andra kristna kyrkor ger sina\r\nbiskopar rösträtt i sina beslutande församlingar.</pre><pre>Vi har i bilaga till vår reservation tillsammans med\r\nmoderaterna angett hur vårt förslag skulle regleras\r\ni lag.</pre><pre>Jag vill för folkpartiet liberalernas del också säga att\r\nvi, liksom moderaterna, i den första omgången av\r\nvoteringen kommer att rösta på vår reservation och\r\ni den andra omgången på utskottsmajoritetens\r\nförslag, eftersom det fordras tre fjärdedelar av\r\nrösterna för att förslaget skall gå igenom. Som Hans\r\nNyhage sade tidigare finns det i\r\nutskottsmajoritetens förslag vissa fördelar jämfört\r\nmed dagens situation. Men i första hand vill vi\r\nreservera oss för att biskoparna skall bli\r\nsjälvskrivna i kyrkomötet.</pre><pre>Anf. 118 TORGNY LARSSON (s):</pre><pre>Fru talman! 1990 års kyrkomöte beslöt med klar\r\nmajoritet att hos regeringen begära en lagändring\r\nmed innebörden att biskopar ges förslagsrätt i\r\nkyrkomötet. Detta kyrkomötesbeslut innebar en\r\nkompromiss. Detta har inte någon av de tidigare\r\ntalarna noterat i sina inlägg. Denna kompromiss\r\ninnebar att man sade nej till att biskoparna skulle\r\nfå rösträtt i kyrkomötet men att man däremot sade\r\nja till att dessa skulle få motions- och förslagsrätt.</pre><pre>Det är naturligtvis alldeles riktigt som har sagts att\r\nbiskoparna fram till 1982 hade rösträtt. Men då\r\nträffades en fyrpartiuppgörelse mellan\r\nsocialdemokraterna, moderaterna, folkpartiet och\r\ncentern. Denna innebar en demokratisering av\r\nkyrkomötet. Det var förresten inte bara biskoparna\r\nsom då var självskrivna. Det fanns även 26 präster\r\nsom var valda av präster. Det var alltså en\r\nkategoriindelning som avskaffades -- biskopar,\r\npräster och lekmän.</pre><pre>1982 fattades beslut om att ingen självskriven\r\nledamot längre skulle få finnas. Däremot skulle,\r\nsom det har sagts här, biskoparna få rätt att deltaga\r\ni kyrkomötets överläggningar, inte bara i plenum\r\nutan även i de olika utskotten. Dessutom bildades\r\nett nytt organ, läronämnden, där biskoparna kom\r\natt få en mycket kraftig majoritet, 13 av 21. Nu är\r\ndet 14 av 22 sedan en biträdande biskop i Uppsala\r\ntillkom. Detta innebär att innan kyrkomötet fattar\r\nbeslut i lärofrågor ges läronämnden rätt att yttra\r\nsig. Därigenom ges biskoparna ännu en möjlighet\r\natt ge sina åsikter till känna för kyrkomötets\r\nledamöter innan beslut fattas. Biskoparna deltar\r\nalltså i läronämnden, och det finns alltid en eller två\r\nbiskopar i varje utskott. Dessutom deltar de i\r\nplenum.</pre><pre>Efter hand väcktes förslag i kyrkomötet om att\r\nåterge biskoparna rösträtt. Med växlande resultat\r\nvar frågan föremål för behandling 1984, 1985 och\r\n1988. Men -- och detta är mycket viktigt att\r\nbetona -- när frågan kom upp 1990 blev beslutet en\r\nkompromiss. Majoriteten ansåg då det vara viktigt\r\natt man skapade en konstruktion, eller rättare sagt\r\nbehöll en konstruktion, som både tillgodosåg\r\nkravet på en folklig demokrati och möjlighet för det\r\nkyrkliga ämbetet genom biskoparna att få ett väl\r\navvägt inflytande. Det innebär att demokratin kan\r\nbevaras samtidigt som företrädarna för läroämbetet\r\nges ett förstärkt inflytande, förstärkta möjligheter\r\natt framföra sin synpunkter.</pre><pre>När nu regeringen beslutat att bifalla kyrkomötets\r\nbegäran är det egendomligt att man från\r\nreservanternas sida inte vill acceptera vad kyrkan\r\nsjälv genom dess högsta beslutande organ önskat. I\r\ndetta sammanhang tycker jag nog att man skall\r\nskilja på moderaterna och folkpartiet. Jag har i alla\r\nfall inte uppfattat att man från moderat håll har sagt\r\natt man skall ta hänsyn till vad kyrkomötet har sagt.\r\nDäremot har man från folkpartihåll gång på gång i\r\nolika sammanhang sagt att det är mycket viktigt att\r\nstaten inte lägger sig i kyrkans egna interna\r\nangelägenheter. Kyrkan bör bli fri, säger man på\r\nfolkpartihåll. Och så länge den inte är det skall man\r\nså långt som möjligt effektuera de önskemål som\r\nkyrkan ställer.</pre><pre>Här har kyrkan tagit ställning. Vad gör då\r\nfolkpartiet? Jo, då struntar man i detta. Jag tycker\r\nfaktiskt att man på folkpartihåll skall försöka följa\r\nupp vad man själv säger. Jag tycker att man måste\r\nbestämma om man skall lyssna till vad kyrkan här\r\nönskar. Detta är ju ändå en typisk intern kyrklig\r\nangelägenhet, som riksdagen måste befatta sig med\r\npå grund av nuvarande ordning. Jag tycker att detta\r\nvisar att folkpartiet inte har någon kyrkopolitik\r\nvärd namnet. Det är naturligtvis ingen skam att\r\nhålla en låg profil i en fråga. Jag tycker att man\r\nkunde ha gjort som vänsterpartiet i denna fråga. De\r\nhar egentligen inte tagit ställning, utan de har följt\r\nmajoriteten, eftersom de då effektuerar de\r\nönskemål som kyrkan själv har uttryckt. Jag menar\r\natt också folkpartiet kunde ha gjort det.</pre><pre>Jag noterar dock med tillfredsställelse att man från\r\nvarken folkpartiet eller moderaterna kommer att\r\nförsöka sätta käppar i hjulet med hänvisning till\r\nkravet på tre fjärdedels majoritet.</pre><pre>Herr talman! På den tid då biskoparna hade\r\nsjälvskriven rösträtt, innan kyrkomötet var\r\ndemokratiserat, fanns ingen läronämnd. Nu vill\r\nmoderaterna och folkpartiet inte bara låta\r\nbiskoparna få tillbaka sin rösträtt, utan man vill\r\ndessutom behålla läronämnden, fastän den kom till\r\nsom en ersättning för biskoparnas förlorade\r\nrösträtt. Varför vill man då inte i logikens namn\r\navskaffa läronämnden? Varför behövs då\r\nläronämnden? Den kom ju till som en följd av att\r\nbiskoparna inte längre skulle vara självskrivna\r\nledamöter.</pre><pre>Herr talman! Jag yrkar bifall till utskottets\r\nhemställan och avslag på reservationen.</pre><pre>Anf. 119 HANS NYHAGE (m) replik:</pre><pre>Herr talman! Torgny Larsson har här gett en\r\nbeskrivning av hur kyrkomötet har handlagt frågan\r\nom biskoparnas ställning i kyrkomötet. Jag skall\r\ninte kommentera detta på annat sätt än genom att\r\npåpeka att det vid det senaste kyrkomötet trots allt\r\nvar en mycket stark minoritet som ansåg att\r\nbiskoparna skulle vara självskrivna ledamöter.\r\nEftersom vi moderater delar denna uppfattning är\r\ndet ganska naturligt att vi i det här sammanhanget\r\nföljer upp den uppfattningen och alltså yrkar på att\r\nbiskoparna skall få denna ställning i kyrkomötet.</pre><pre>Jag finner ingen anledning att bemöta Torgny\r\nLarsson när det gäller läronämnden. Vi har i varje\r\nfall inte det i det här läget ansett att det har funnits\r\nanledning att avskaffa densamma.</pre><pre>Vi vidhåller att biskoparna skall ges fullt\r\nledamotskap i kyrkomötet.</pre><pre>Anf. 120 INGELA MÅRTENSSON (fp)\r\nreplik:</pre><pre>Herr talman! Torgny Larsson säger att det är fråga\r\nom en klar majoritet i kyrkorådet, men det är ju\r\ninte en så våldsamt stor majoritet. Om man fördelar\r\nrösterna på ett annat sätt skulle det skilja sex eller\r\nsju röster. Det är alltså inte någon överväldigande\r\nmajoritet av kyrkomötets ledamöter som har röstat\r\nmot förslaget att biskoparna skulle vara\r\nsjälvskrivna på mötet.</pre><pre>Till saken hör dessutom att det på de föregående\r\nkyrkomötena fanns en majoritet i den andra\r\nriktningen. Jag skulle därför snarare vilja säga att\r\nfrågan står och väger.</pre><pre>Det är riktigt som Torgny Larsson säger, att\r\nfolkpartiet vill ha en fri kyrka. Av den anledningen\r\nhar vi inte gått in i vissa frågor, utan vi tycker att\r\nkyrkan själv skall få bestämma exempelvis när det\r\ngäller organisationen. Men i det här fallet måste\r\nändå riksdagen ta ställning, och vi menar att\r\nerfarenheterna av den nuvarande situationen, med\r\nden politisering som därmed tvingas fram, är så\r\npass negativa att vi därför vill markera att det vore\r\nrimligare att biskoparna var självskrivna på mötet.\r\nVi skulle då slippa ifrån att biskoparna tvingas in i\r\nen politisk grupp för att bli valda. Vi har av den\r\nanledningen motionerat i frågan, och vi står fast vid\r\natt de bör vara självskrivna på mötet.</pre><pre>Om vi skulle få majoritet för vårt förslag kan man\r\nväl gott tänka sig att läronämnden skulle avvecklas.\r\nMen det lär ju knappast bli så.</pre><pre></pre><pre>Anf. 121 TORGNY LARSSON (s) replik:</pre><pre>Herr talman! Jag sade inte att det var fråga om en\r\növerväldigande majoritet i kyrkomötet, utan jag\r\nsade att det var en klar majoritet. Det var nämligen\r\n131 ja och 116 nej. 2 ledamöter avstod och 2 var\r\nfrånvarande. Detta ger totalt 251 ledamöter. Det\r\nblev alltså en majoritet med 15 röster. Vi kan i och\r\nför sig diskutera och tvista om vad som skall kallas\r\nklart och vad som skall kallas överväldigande. Jag\r\nbara konstaterar att det var vad jag anser vara en\r\nklar majoritet. Jag är mycket förvånad över att\r\nfolkpartiet talar om att man skall låta kyrkan sköta\r\nsina interna angelägenheter men att man sedan inte\r\ngör det.</pre><pre>Det sägs här att biskoparna skulle ha det så\r\nbesvärligt på grund av att de måste välja parti.\r\nDetta har hittills bara hänt tre gånger. I två av fallen\r\nstod biskoparna på samlingslistor, och den tredje,\r\nLars Carlzon, valdes på en socialdemokratisk lista\r\nen eller möjligen två gånger, och sedan gick han i\r\npension. Han har för övrigt nu lämnat kyrkomötet.\r\nDet är för närvarande ingen biskop som är vald,\r\nutan alla har avstått från att kandidera och kan i\r\nallra högsta grad delta i de här sammanhangen.</pre><pre>Jag är som sagt mycket förvånad över folkpartiets\r\nhållning i den här frågan.</pre><pre>Anf. 122 INGELA MÅRTENSSON (fp)\r\nreplik:</pre><pre>Herr talman! Faktum kvarstår ändå: Lars Carlzon\r\ntvingades gå in och bli partiföreträdare i stället för\r\natt ha rösträtt på kyrkomötet. Jag förstår att andra\r\navskräcks av detta, och därför existerar i realiteten\r\ninte den möjligheten att bli vald.</pre><pre>Torgny Larsson sade i sitt huvudanförande att\r\nbiskoparna genom att de sitter i läronämnden har\r\nmöjligheter. Men där har man alltså inte\r\nbeslutsrätt, och det är ju ändå det avgörande för om\r\nman får besluta eller ej.</pre><pre>Anf. 123 TORGNY LARSSON (s) replik:</pre><pre>Herr talman! Ingela Mårtensson! Genom\r\ntillkomsten av läronämnden fick ju biskoparna en\r\ngod möjlighet att uttrycka sina åsikter. Kyrkomötet\r\ni sin helhet har faktiskt svårt att gå emot vad de\r\nsamlade biskoparna i läronämnden säger. Jag kan\r\ninte på rak arm erinra mig om det har förekommit\r\nnågot fall -- det kan hända. Men biskoparna får\r\ngenom läronämnden en väldig tyngd. Biskoparna\r\när nu 14 utöver de 251 ledamöterna, dvs. 14 av 265.\r\nTyngden i argumenten påverkar väl ändå mer än\r\nröstknappen. Om inte annat så har väl vi här i\r\nriksdagen erfarenhet av att argumenten är mer\r\navgörande.</pre><pre>Tredje vice talmannen anmälde att Hans Nyhage\r\noch Ingela Mårtensson anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Anf. 124 LARS AHLMARK (m):</pre><pre>Herr talman! Jag har motionerat om att\r\nregeringens befattning med utnämning av biskopar\r\nskall upphöra. I sitt svar hänvisar utskottet till 1986\r\nårs kyrkomöte. Vad utskottet anför är värt att\r\ncitera:</pre><pre>''1986 års kyrkomöte behandlade frågan om\r\nutnämning av biskop med anledning av ett\r\nmotionsyrkande om att utnämningsrätten skulle\r\nflyttas över till svenska kyrkans centralstyrelse.\r\nKyrkolagsutskottet hänvisade till att regeringens\r\nrätt att utnämna biskoparna har sin grund i det\r\nnuvarande förhållandet mellan staten och kyrkan.\r\nSom chefer för domkapitlen är biskoparna i\r\nadministrativt hänseende underställda regeringen.\r\nSvenska kyrkans centralstyrelse är däremot i\r\nkonstitutionellt hänseende en statlig\r\nförvaltningsmyndighet under kyrkomötet\r\n(punkt 11 övergångsbestämmelserna till\r\nregeringsformen och 8 § första stycket lagen om\r\nsvenska kyrkan).</pre><pre>Kyrkolagsutskottet uttalade att en ordning enligt\r\nvilken centralstyrelsen utser biskopar, vilka är\r\nchefer för statliga förvaltningsmyndigheter under\r\nregeringen strider mot den grundlagfästa ordningen\r\nnär det gäller statsskickets grunder.\r\nKyrkolagsutskottet underströk vidare att\r\ndomkapitlen också efter ikraftträdandet av\r\nkommande nya organisation skulle ha\r\nbetydelsefulla myndighetsfunktioner gentemot de i\r\nstiften anställda prästerna, som har statligt\r\nreglerade tjänster.''</pre><pre>Jag har, herr talman, aldrig träffat på en mer\r\növertygande -- låt vara helt oavsiktlig --\r\nargumentation för ändrade relationer mellan\r\nkyrkan och staten. Kyrkan skall inte vara ett antal\r\nstatliga förvaltningsmyndigheter -- hon skall vara\r\nen självständig kraft i det svenska samhället.</pre><pre>Nu anser jag personligen absolut inte att det är\r\nsvenska kyrkans centralstyrelse som skall utnämna\r\nbiskopar. Varje stift borde i stället i lämpliga former\r\nutse sin biskop. Endast ärkebiskopen kan behöva\r\nen bredare bas för sin utnämning.</pre><pre>Poängen i min motion är dock att detta inte är en\r\nsak för någon annan än kyrkan själv att avgöra. Jag\r\nhoppas att den utredning som utskottet hänvisar till\r\nbedrivs med all skyndsamhet och når fram till\r\nsamma resultat.</pre><pre>Anf. 125 TORGNY LARSSON (s):</pre><pre>Herr talman! I sakfrågan delar jag helt den\r\nuppfattning som föregående talare gav uttryck för,\r\natt kyrkan själv så småningom bör svara för\r\nutnämningen. Jag delar också uppfattningen att\r\nstiften och inte centralstyrelsen skall svara för det.\r\nJag vill bara hänvisa till det som står på sidan efter\r\ndet stycke som Lars Ahlmark läste upp. Utskottet\r\nsäger där att man bör avvakta den utredning som\r\nnu pågår under ledning av Carl Axel Petri.</pre><pre>Överläggningen var härmed avslutad.</pre><pre>(Beslut skulle fattas den 2 maj.)</pre><pre>10 § Statlig lokalförsörjning</pre><pre>Föredrogs</pre><pre>finansutskottets betänkande</pre><pre>1990/91:FiU26 Statlig lokalförsörjning (prop.\r\n1990/91:100 delvis).</pre><pre>Anf. 126 LARS TOBISSON (m):</pre><pre>Herr talman! Nu har det alltså hänt igen!\r\nFinansutskottets flertal med socialdemokraterna i\r\nspetsen avstyrker en moderat motion med konkreta\r\nförslag som i samma veva övertas och framläggs av\r\nregeringen för riksdagen. Den debatt vi nu skall\r\nföra kan nog göras kort, men den måste med\r\nnödvändighet handla om utskottsmajoritetens\r\nhandlingssätt och bevekelsegrunderna för detta.\r\nAvser Hans Gustafsson, som nu tydligen i egen hög\r\nperson skall ta hand om debatten, att om en månad\r\navstyrka även regeringens i princip likalydande\r\nförslag? Om inte, är han då beredd att medverka till\r\nett uppskov med ställningstagande till motionen, så\r\natt vi slipper en dubbel hantering här i kammaren,\r\ndär majoriteten först är negativ och sedan positiv\r\ntill en och samma sak?</pre><pre>Under en följd av år har vi moderater lagt fram\r\nförslag om effektivisering av statens\r\nlokalförsörjning genom övergång till en mer\r\nmarknadsmässig ordning, innefattande bl.a.\r\ndecentralisering och privatisering på det här\r\nområdet. Regeringen har successivt rört sig i rätt\r\nriktning, men det har varit med korta och försiktiga\r\nsteg; de har på intet sätt varit tillräckligt\r\nlångtgående, trots de avslöjanden som slag i slag\r\ngjorts om häpnadsväckande brister i effektivitet i\r\ndet här avseendet.</pre><pre>De moderata förslagen har i huvudsak gått ut på för\r\ndet första större frihet för statsmyndigheterna att\r\nsjälva råda över sina lokalfrågor, vilket för det\r\nandra förutsätter att byggnadsstyrelsens monopol\r\nsom lokalhållare upphävs. För att sedan\r\nkonkurrens på lika villkor skall råda har vi för det\r\ntredje förordat att byggnadsstyrelsen skall\r\nombildas till aktiebolag.</pre><pre>De här förslagen avstyrktes i förra veckan av\r\nfinansutskottets majoritet. I tisdags kom\r\nregeringen med exakt de förslagen. Jag förstår att\r\ndet är förargligt för en trogen supportergrupp i\r\nfinansutskottet, som trodde sig göra sin plikt men\r\nfick stryk på fingrarna redan några dagar senare.\r\nDet är inget nytt. Det har skett många gånger\r\ntidigare under 80-talet, inte minst under senare tid.\r\nJag kan visa på det stora exemplet, som gäller\r\nvalutaregleringens avskaffande. Vi har ett färskt\r\närende som ännu inte är avgjort. Det gäller den\r\nmångåriga kampen från moderat håll för att få till\r\nstånd en nyordning när det gäller statliga\r\nbetalningar, nämligen att bankgirot skall kunna\r\nanvändas på samma sätt som postgirot. Där\r\nkommer nu regeringen i\r\nkompletteringspropositionen med förslag som i\r\nlånga stycken tillgodoser det önskemålet. Men på\r\nden punkten hade utskottsmajoriteten ändå den\r\ngoda smaken att vänta med behandlingen av den\r\nmoderata motionen tills vi också tar ställning till\r\nförslagen i kompletteringspropositionen och där\r\nframgår att ett sedan länge framfört moderat\r\nförslag nu äntligen har vunnit stöd även på\r\nregeringskanten.</pre><pre>Hans Gustafsson kan invända att den moderata\r\nmotionen innehåller även tankar om en framtida\r\nprivatisering som inte direkt kommer till uttryck i\r\npropositionen. Låt mig då påpeka att det där sägs\r\natt ombildningen av byggnadsstyrelsen till\r\naktiebolag är ett led i en aktivare\r\nförmögenhetsförvaltning och att resurser på det\r\nsättet frigörs för andra satsningar, t.ex.\r\ninvesteringar i infrastruktur. Det ansluter nära för\r\natt inte säga helt till den moderata ståndpunkten att\r\nutbyggnaden av infrastruktur skall bekostas genom\r\nförsäljning av statliga tillgångar.</pre><pre>Jag kan fortsätta med ett citat ur propositionen, där\r\ndet heter: ''statens balansräkning bör konsolideras\r\nunder de närmaste åren med avseende på vad\r\nstaten bör äga''. Det är krångligt uttryckt men\r\nöppnar onekligen för försäljning av statliga\r\nfastigheter i syfte att nedbringa innehavets storlek.</pre><pre>Jag skall inte göra pinan längre för Hans Gustafsson\r\nutan yrkar bifall till reservation 1, vilket tillika\r\ninnebär ett tillstyrkande inte bara av den\r\nsocialdemokratiska motionen Fi404, som väckts\r\nunder den allmänna motionstiden, utan även i\r\nförskott av yrkandena 18, 19 och 20 i regeringens\r\nhäromdagen avgivna kompletteringsproposition.</pre><pre>Anf. 127 HANS GUSTAFSSON (s):</pre><pre>Herr talman! Jag skall allra först be att få yrka\r\nbifall till utskottets hemställan och avslag på\r\nreservationer som finns redovisade i betänkandet.</pre><pre>Utskottet har inte haft någonting att erinra mot de\r\nförslag som framlagts i budgetpropositionens bil. 9.\r\nÄven reservanterna anser -- det fick vi nyss\r\nytterligare styrkt -- att utvecklingen har gått åt rätt\r\nhåll. Men den har inte gått tillräckligt snabbt och\r\nvarit tillräckligt omfattande enligt reservanternas\r\nuppfattning. När utskottet behandlade frågan och\r\nreservationerna utarbetades förelåg inte\r\nkompletteringspropositionen. Nu kan det\r\nkonstateras att regeringen har tagit ytterligare steg\r\ni samma riktning som den gjort redan tidigare.\r\nDärmed borde önskemålen om snabbare och mer\r\ngenomgripande förändringar ha varit\r\ntillgodosedda. Jag har verkligen svårt att förstå att\r\nLars Tobisson kan bli så oerhört upprörd över att\r\nhan enligt egen mening har fått sina krav\r\ntillgodosedda.</pre><pre>Det är inte så, Lars Tobisson, att det är full\r\növerensstämmelse mellan motionen och den\r\nkompletteringsproposition som nu har lagts fram.\r\nPå väsentliga och viktiga punkter finns det, inte\r\nminst från ideologisk synpunkt, betydande\r\nskillnader mellan motionen och den\r\nkompletteringsproposition som nu har lagts fram.</pre><pre>På Lars Tobissons fråga vill jag svara att jag skall\r\narbeta för att kompletteringspropositionen skall\r\nbifallas, och Lars Tobisson kan ju medverka till att\r\nunderlätta behandlingen i kammaren, om han nu\r\ntycker att den är så påfrestande, genom att inte\r\nyrka bifall till reservationerna.</pre><pre>Anf. 128 LARS TOBISSON (m):</pre><pre>Herr talman! Hans Gustafsson är i alla fall ärlig när\r\nhan medger att det förslag som vi har arbetat för\r\növerensstämmer med det som sedermera har\r\nframlagts i kompletteringspropositionen. Han sade\r\nnågot vagt att det skulle föreligga grundläggande\r\nideologiska skillnader, men han begagnade inte\r\ntiden här i kammaren till att närmare utreda vad de\r\nkan bestå i. Det skulle jag gärna vilja efterhöra --\r\ndem kan jag då verkligen inte urskilja, och jag har\r\nnoga läst avsnittet i kompletteringspropositionen.</pre><pre>Om jag nu tycker att den här behandlingen är\r\nonödig är det helt enkelt därför att när\r\nfinansutskottets ordförande konstaterar att han så\r\natt säga i misshugg har förordat avslag på en motion\r\nsom överensstämmer med något som regeringen\r\nsjälv senare kommit att föreslå och som\r\nutskottsmajoriteten dessutom kommer att ställa sig\r\nbakom -- varför medverkar Hans Gustafsson då\r\ninte till att motionen kommer att behandlas\r\nparallellt med regeringsförslaget? Då anser jag mig\r\nkunna tillstyrka hemställanspunkterna i\r\nkompletteringspropositionen, och vi behöver då\r\ninte tillämpa den här konstiga ordningen, att vi\r\nförst avslår ett förslag som till innehållet\r\növerensstämmer med det som sedan mot\r\nriksmötets slut skall bifallas.</pre><pre>Anf. 129 HANS GUSTAFSSON (s):</pre><pre>Herr talman! Jag fann ingen anledning att redovisa\r\nskillnaderna mellan motionen och det förslag som\r\nnu föreligger i kompletteringspropositionen,\r\neftersom Lars Tobisson gjorde det själv i sitt inlägg.\r\nHan påpekade där att i motioinen ingår också\r\nfrågan om privatisering, utförsäljning av statliga\r\nfastigheter. Något sådant återfinns inte i\r\nkompletteringspropositionen under avsnittet om\r\nbyggnadsstyrelsen. Det är en avgörande skillnad i\r\nsammanhanget.</pre><pre>Det är väl många gånger på det sättet att vi får ta\r\nställning till motioner som i allt väsenligt\r\növerensstämmer med förslag som framlagts i\r\npropositioner. Vi behandlar dem ändå, på samma\r\nsätt som vi nu har behandlat motionen i anslutning\r\ntill det ärende som var aktuellt vid det tillfället.\r\nKompletteringspropositionen och det förslag som\r\nfinns där får vi behandla när den frågan blir aktuell.\r\nDen står inte på dagordningen.</pre><pre>Anf. 130 LARS TOBISSON (m):</pre><pre>Herr talman! Jag läser högt ur\r\nkompletteringspropositionen, den berörda bilagan,\r\nsom handlar om effektivare statlig\r\nfastighetsförvaltning: ''Genom att öka\r\navkastningen på existerande tillgångar och genom\r\nomdisponering av tillgångar kan resurser frigöras\r\nför andra satsningar, t.ex. investeringar i\r\ninfrastruktur. Under de närmaste åren bör statens\r\nbalansräkning konsolideras med avseende på vad\r\nstaten bör äga.''</pre><pre>Detta kan inte uttolkas på annat sätt än att just\r\nombildningen till aktiebolag syftar till att\r\nunderlätta en utförsäljning, vare sig det avser\r\nenskilda fastigheter eller delar av bolaget.</pre><pre>Jag vill fråga Hans Gustafsson: Anser Hans\r\nGustafsson för det första att det är fel att de statliga\r\nmyndigheterna får större frihet att själva råda över\r\nsina lokalfrågor? Anser Hans Gustafsson för det\r\nandra att det är fel att upphäva byggnadsstyrelsens\r\nmonopol på statens lokalförsörjning? Avser Hans\r\nGustafsson för det tredje att gå emot en ombildning\r\nav byggnadsstyrelsen till aktiebolag? Om man\r\ntänker ställa upp på dessa tre punkter och därtill på\r\nden av mig citerade skrivningen i\r\nkompletteringspropositionen -- hur kan Hans\r\nGustafsson förorda ett avslag på den moderata\r\nmotionen, där just dessa tre punkter är\r\nhuvudingredienserna?</pre><pre>Anf. 131 HANS GUSTAFSSON (s):</pre><pre>Herr talman! De frågor som Lars Tobisson nu\r\nställde till mig skall jag besvara när det ärendet\r\nkommer upp till behandling i finansutskottet och\r\nnär motionerna föreligger. Vid det tillfället har vi\r\nmöjlighet att ta ställning till frågan i dess helhet.</pre><pre>Det avsnitt i kompletteringspropositionen som har\r\nanknytning till behandlingen här i kväll är det\r\navsnitt som handlar om byggnadsstyrelsen. Där\r\nsägs ingenting om att fastigheter skall säljas ut eller\r\nprivatiseras. Det handlar om den statliga\r\nlokalförvaltningen, inte om statliga fastigheter.</pre><pre>Anf. 132 LARS TOBISSON (m):</pre><pre>Herr talman! Hans Gustafsson förutskickar att det\r\nskall bli ett resonemang i utskottet kring de\r\nmotioner som kommer att väckas med anledning av\r\nkompletteringspropositionen. Jag kan försäkra\r\nHans Gustafsson att jag inte ser någon anledning\r\natt väcka en motion som innehåller en ren\r\ntillstyrkan av regeringens förslag, i synnerhet som\r\ndenna motion redan har varit föremål för\r\nbehandling i finansutskottet, där dess ordförande\r\nav någon anledning försvarar att den först avstyrks\r\ninnan den tillstyrks i den skepnad den får av\r\nregeringen i kompletteringspropositionen.</pre><pre>Anf. 133 HANS GUSTAFSSON (s):</pre><pre>Herr talman! Jag vill bara erinra om att Lars\r\nTobisson inte är den enda i riksdagen som har\r\nmotionsrätt. Han kan inte uttala sig för de andra\r\n348 ledamöterna.</pre><pre>Överläggningen var härmed avslutad.</pre><pre>(Beslut skulle fattas den 2 maj.)</pre><pre></pre><pre>11 § Studiestöd</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU12 Studiestöd (prop. 1990/91:100 delvis\r\noch prop. 1990/91:108).</pre><pre>Anf. 134 HANS DAU (m):</pre><pre>Herr talman! Jag har i tidigare studiestödsdebatter\r\nkonstaterat att vi har en avsevärd snedrekrytering\r\ntill högre studier och forskning i Sverige. Det är ett\r\ni och för sig välkänt förhållande som för den sakens\r\nskull inte är oväsentlig.</pre><pre>Orsakerna är givetvis flera. Det kan vara sociala\r\noch regionala skäl, som kan vara svåra för\r\nriksdagen att påverka. Trots det är de ganska\r\nväsentliga. Det kan gälla bristande studievana i\r\nhemmet och ett långt avstånd till studieorterna. De\r\nekonomiska orsakerna är emellertid också viktiga.\r\nHär kommer studiestödets utformning in, och vi i\r\nriksdagen kan påverka hur man skall komma till\r\nrätta med den delen av snedrekryteringen.</pre><pre>Den socialdemokratiska regeringens ovilja att\r\ngenomföra förändringar i studiestödet trots\r\nuppenbara missförhållanden är beklaglig. Endast\r\nnär oppositionen har förmått enas har det blivit\r\nresultat. Så skedde vid fjolårets behandling i\r\nutskottet när fribeloppet blev föremål för ganska\r\nomfattande överläggningar och justerades i positiv\r\nriktning för de studerande. Ett annat exempel är\r\nCSN-kortet som regeringen ville avskaffa, men där\r\noppositionen fick de socialdemokratiska\r\nföreträdarna i utskottet att ta reson.</pre><pre>Nu har regeringen dessutom genomfört sådana\r\nförändringar i skattesystemet att studenternas\r\nekonomiska ställning ytterligare försämras. Lägre\r\ninkomstskatter betalas fullt ut med höjd moms på\r\nmat, resor, byggande, personlig hygien och skatter\r\nsom höjer hyrorna mycket drastiskt.</pre><pre>Studerande som inte får del av lägre inkomstskatt\r\nmen måste vara med och betala\r\nhöginkomsttagarnas skattesänkningar drabbas av\r\nalla dessa pålagor.</pre><pre>Större delen av denna otillräckliga kompensation\r\nsom man trots allt har fått utgörs av högre\r\nskuldsättning. Man får låna mer, och problemen\r\nökar ytterligare.</pre><pre>Herr talman! Ett lågvattenmärke har noterats i\r\nårets budgetproposition. Glesbygdsungdomarna\r\nvägras nämligen kompensation för de\r\nkostnadsökningar som de drabbats av genom\r\nskatteomläggningen. De som måste bo borta, långt\r\nborta från föräldrar och familj, får större kostnader\r\nför resor, dyrare mat och högre hyror precis som\r\nalla andra. För att dessa gymnasieelever inte skall\r\nfå ökade självkostnader vill CSN höja\r\ninackorderingsbidraget. Göran Persson vägrar\r\ndock att gå med på CSNs förslag. Han prutar 320\r\nkr. i månaden för dem som har de högsta\r\nkostnaderna. Om man vet att det ofta gäller\r\nföräldrar med små inkomster och låg\r\nstudiemotivation förstår man att det är ett\r\nförödande slag.</pre><pre>Vårt krav att höja till den nivå som CSN anser är\r\nnödvändig stöds förvånande nog endast av centern.\r\nJag trodde att flera partier skulle ställa upp på\r\ndenna åtgärd och gå emot Göran Perssons\r\norättfärdiga förslag. Man bör inse att dessa\r\nungdomar behöver stöttas redan när det gäller\r\ngymnasiestudierna för att inte tala om deras vidare\r\nstudier på högskola. Därför yrkar jag bifall till\r\nrereservation nr 1.</pre><pre>Den största stötestenen är dock studenternas ökade\r\nskuldsättning och problemen kring denna. Vi\r\nmoderater har, trots att vi var med om\r\nhuvuddragen, utformningen av det nya\r\nstudiemedelssystemet, snabbt insett att\r\nskuldsättningens problematik måste ses över. Vi\r\nhar krävt en översyn av dessa förhållanden tidigare\r\når, och vi upprepar detta krav även i år.</pre><pre>Allt fler partier ansluter sig till vår uppfattning att\r\ndet behövs en förutsättningslös utredning om hur\r\nman skall komma till rätta med problemen kring\r\nden höga ibland livslånga skuldsättningen som\r\nhotar stora grupper. Tyvärr har folkpartiet ännu\r\ninte insett hur allvarligt studenterna och deras\r\nanhöriga ser på detta. Liksom regeringen har man\r\ninte förstått hur stor del\r\nskuldsättningsproblematiken har i\r\nsnedrekryteringen till högskolan. Jag yrkar bifall\r\ntill reservation nr 6.</pre><pre>I övrigt står jag givetvis bakom reservationerna nr\r\n2 och 4 som tar upp den orättvisa som begås mot de\r\nungdomar som vill bedriva gymnasiestudier\r\nutomlands. Det har jag pläderat för tidigare år, och\r\njag tänker inte återupprepa det. Det gäller dock\r\nsaker som vi moderater har arbetat för tidigare, och\r\ndet kommer vi att fortsätta med.</pre><pre>I reservation nr 8 tas det skeva inkomstbegrepp som\r\ndrabbar vissa barnfamiljer och egenföretagare upp.\r\nI reservation nr 9 upprepar vi vårt krav om\r\navskaffande av fribeloppet. Det är krav som i allra\r\nhögsta grad stöds av studentorganisationerna och\r\nde studerande.</pre><pre>När det gäller fribeloppet noterar jag dessutom\r\nmed en viss förvåning att folkpartiet inte har\r\nanslutit sig till vår ståndpunkt. Om jag inte minns\r\nfel fanns det uppgifter i pressen om att FPU fick\r\nfolkpartiets landsmöte med på sitt förslag att\r\navskaffa inkomstprövningen. Barbro Sandberg\r\nkanske har någon förklaring till att man inte har\r\nstött vårt krav.</pre><pre>Reservationerna nr 11 och 12 angående avskrivning\r\nav studielån och terminsavgifter vid utlandsstudier\r\nstöder jag givetvis också, även om jag för tids\r\nvinnande inte kommer att begära votering så länge\r\ndet endast är vi moderater som ömmar för dessa\r\ngrupper.</pre><pre>Vi moderater inser att de studerande vid\r\nkonstskolor har en svår situation som absolut måste\r\nuppmärksammas. Vi avstår dock från något\r\nyrkande till dess sittande utredning kommer med\r\nförslag. Vi vill också avvakta tills regeringen t.ex.\r\navgjort Forumskolornas ställning, vilket vi\r\nförutsätter kommer att ske mycket snart.</pre><pre>Vuxenstudiestödet behandlas även i detta\r\nbetänkandet. När det gäller ersättningsnivån inom\r\nkorttidsstudiestödet stöder vi propositionen och\r\ntillbakavisar utskottsmajoritetens förslag. Vi kan\r\ninte acceptera att pengar tas från\r\nvuxenstudiestödet, där det alltid fattas medel till\r\nden ökande grupp vuxna som vill vidareutbilda sig.\r\nDe 10,4 milj.kr. som vänsterpartierna vill ta från\r\nvuxenstudiestödet behövs fullt ut inom det\r\nområdet.</pre><pre>Beträffande anslaget till studiesociala ändamål är\r\nutskottet enigt om att bidraget till\r\nstuderandehälsovården behöver höjas. Samtliga\r\noppositionspartier utom vänsterpartiet vill höja\r\ndetta anslag med 5 milj.kr., medan vänstern gått\r\nihop med socialdemokraterna som nöjer sig med 2\r\nmilj.kr.</pre><pre>Med tanke på det goda arbete som Studenthälsan\r\nutför på många håll tycker vi att 5 miljoner behövs.</pre><pre>Herr talman! Slutligen vill jag uttala min\r\ntillfredsställelse över de framsteg som CSN har\r\ngjort i förhandlingarna med trafikföretagen när det\r\ngäller reserabatterna för studerande. Den utökning\r\nav resemöjligheterna som erbjuds är bra. Möjligen\r\nkan några mindre grupper studerande som behöver\r\nrabatt ha hamnat utanför systemet. Det gäller t.ex.\r\nvissa med extra lång studietid, doktorander som\r\nbehöver företa många långa resor i studierna och de\r\nsom studerar på distans. Vi förutsätter i utskottet\r\natt CSN följer dessa gruppers situation och kommer\r\nmed förslag till lösning av deras problem om så\r\nanses nödvändigt. CSN bör också fortsätta\r\nsträvandena att nå uppgörelse med flera\r\ntrafikföretag. Det borde vara i alla parters intresse\r\natt få de studerande att utnyttja kollektiva\r\nfärdmedel. Som jag sade tidigare tycker jag att CSN\r\nhar lyckats bra i sina förhandlingar, och jag tror att\r\nman kommer att göra det även i fortsättningen.</pre><pre>Anf. 135 BARBRO SANDBERG (fp):</pre><pre>Herr talman! Sverige har ett bra\r\nstudiefinansieringssystem. Visserligen får vi som\r\narbetar med dessa frågor ofta ta emot önskemål om\r\nytterligare förbättringar, men i ett internationellt\r\nperspektiv har våra studenter en bra situation.</pre><pre>Våra högskolestudier är avgiftsfria, och\r\nstudiemedel och extrainkomster gör att studenter\r\nkan leva på samma ekonomiska standard som\r\nungdomar i samma ålder som arbetar. I många\r\nandra länder är ungdomarna beroende av sina\r\nföräldrar. Föräldrarnas inkomster är avgörande för\r\nom studenterna skall få studiestöd. Föräldrar med\r\ngoda inkomster förväntas försörja sina ungdomar\r\näven när dessa studerar på högskolan. I andra\r\nländer är studenterna tvingade att konkurrera om\r\nstipendier. Vårt studiemedelssystem är en del av\r\nden generella välfärdspolitiken. Jag tycker att vi i\r\nstort sett skall vara stolta över vårt\r\nstudiemedelssystem.</pre><pre>Men ingenting är så bra att det inte går att\r\nförbättra. Det system som vi har i dag infördes för\r\nett par år sedan, och det måste, Hans Dau, enligt\r\nfolkpartiet liberalernas mening utvärderas innan en\r\neventuellt ny parlamentarisk utredning tillsätts. I\r\npropositionen 1987/88:116 om ett nytt\r\nstudiemedelssystem sade föredragande statsrådet\r\natt om systemet skulle råka i allvarlig obalans under\r\nlängre tid, så skulle åtgärder vidtas.</pre><pre>Förra våren beslutade, precis som Hans Dau sade,\r\nockså riksdagen om vissa förbättringar, bl.a. att\r\nreduktionen skall göras proportionell på bidrags-\r\noch lånedel i stället för att först ta hela\r\nbidragsdelen. Även fribeloppsgränsen höjdes.</pre><pre>CSN har i uppdrag att göra en utvärdering av\r\nstudiemedelssystemets funktion och dess effekter.\r\nVi anser att denna utvärdering bör göras\r\nomedelbart och inte först om några år som\r\nregeringen föreslår och att den även skall omfatta\r\nen beräkning av kostnaderna för avskaffandet av\r\nfribeloppsgränsen. CSN bör presentera alternativa\r\nlösningar av frågan hur låntagarnas skuldbörda\r\nskall kunna minskas.</pre><pre>Jag måste återigen konstatera att moderaterna\r\nuppenbarligen har en mycket större kassakista än\r\nvad vi har. Vi har föreslagit en gemensam\r\nekonomisk plattform. Folkpartiet liberalernas\r\nplattform inrymmer inte vad det ändå kostar att\r\navskaffa fribeloppet. Därför tycker vi att man\r\nåtminstone måste ha en kostnadsberäkning. Det är\r\nriktigt, som Hans Dau sade, att vårt\r\nungdomsförbund har drivit igenom att vi skall\r\navskaffa fribeloppet. Det är också vår avsikt att\r\ngöra det när vi får pengar till det. Men vi anser att\r\näven denna reform måste betalas.</pre><pre>Fr.o.m. år 1989 kan svenska studenter som studerar\r\nutomlands få svenskt studiestöd. Det är något som\r\nfolkpartiet liberalerna pläderat för i många år. Att\r\ndet också var efterlängtat förstår man av antalet\r\nansökningar. Dessa har tredubblats jämfört med\r\ntiden före reformen. Nu visar det sig emellertid att\r\nstudier utomlands ofta är förknippade med höga\r\nkostnader för terminsavgifter och resor. CSN kan\r\nbevilja extra studiemedel för utlandsstudier men\r\nendast i form av lån. För att hålla skuldsättningen\r\nnere föreslår vi att bidrag skall ges med 25 % av\r\nkostnaderna för terminsavgifterna.</pre><pre>För ungdomar med ambition att idrotta på elitnivå\r\när det ofta svårt att kombinera utbildning med\r\nträning och tävling. Det måste också vara möjligt\r\natt kombinera höskolestudier med kvalificerad\r\nidrott. Därför bör man ha rätt till förlängd\r\nstudiegång med fullt studiestöd, och för att undvika\r\nalltför stora skulder för idrottsungdomarna bör en\r\nsärskild stipendiefond inrättas.</pre><pre>Herr talman! Vuxenstudiestöd är en särskild form\r\nav statligt studiestöd som i första hand riktar sig till\r\nvuxenstuderande med förhållandevis kort tidigare\r\nutbildning och svåra arbetsförhållanden. Den del\r\nav stödet där bidragsbeloppets storlek varierar med\r\nA-kassans dagpenningnivå är särskilt\r\nvuxenstudiestöd, förkortat SVUX.</pre><pre>Folkpartiet liberalerna anser att reglerna för SVUX\r\nbör ändras för att skapa större rättvisa mellan skilda\r\ngrupper sökande. Medlem i arbetslöshetskassa får i\r\ndagens system högre ersättning än den som inte är\r\nmed i A-kassan. Man har inte heller rätt till\r\nbarntillägg om man inte är med i A-kassa.</pre><pre>Vuxenutbildningsavgiften tas ut av alla\r\narbetsgivare. Därför är det orimligt att\r\ndifferentiera vuxenstudiestödet beroende på om\r\nman är medlem i A-kassan eller ej. Detta drabbar\r\ndessutom oftast kvinnor som varit hemma och\r\nvårdat barn.</pre><pre>Jag kan inte heller låta bli att säga att jag tycker att\r\nni socialdemokrater gör märkliga prioriteringar. Ni\r\nanser att det inte finns pengar till att förbättra\r\nstudiemedlen. Inte heller vi anser att de pengarna\r\nfinns. Den vanliga invändningen från er sida när\r\noppositionen äskar pengar är, att man skall avvakta\r\nnågon utredning. Men helt plötsligt går ni omvänd\r\nväg. I avvaktan på finvuxutredningen höjer ni\r\ntimersättningen för dem som studerar kort tid och\r\nlåter det gå ut över antalet långa studiestöd. Bara\r\nför att ge högre stöd till dem som kanske t.o.m. har\r\nett jobb men ändå behöver viss utbildning, så är ni\r\nberedda att offra dem som behöver en längre\r\nutbildning -- och detta när arbetslösheten stiger och\r\nmånga fler kommer att behöva utbildning. I\r\nreservation 19 yrkar de tre borgerliga partierna\r\nbifall till propositionen, något som i det här\r\nsammanhanget får anses som litet udda.</pre><pre>En annan fråga som diskuterats under många år i\r\ndenna kammare är den kollektiva ansökan om\r\ninternatbidrag. Den infördes år 1987 på försök\r\nunder två år. Sedan dess har regeringen bara\r\nförlängt detta försök varje år, egentligen utan\r\nnågon motivering. Medel från\r\nvuxenutbildningsavgiften måste anses vara till för\r\nmänniskor i yrkesaktiv ålder. Ett av era försvar för\r\ndifferentieringen av vuxenstudiestödet är att de\r\nsom betalar fackavgift skall ha rätt till det högre\r\nbidraget. Pensionärer betalar väl ingen avgift till\r\nfacket! De har heller inte någon arbetsgivare som\r\nbetalar någon vuxenutbildningsavgift. Vi anser\r\nfortfarande att försöket med kollektiv ansökan\r\nskall permanentas för handikapporganisationerna\r\nmen upphöra för pensionärsorganisationerna.\r\nDessa borde få sina medel från annat håll.</pre><pre>Däremot anser vi att möjligheten till kollektiv\r\nansökan om internatbidrag också bör kunna\r\nerbjudas Lantbrukarnas riksförbund, Sveriges\r\nFiskares riksförbund och Företagens\r\nriksorganisation på samma villkor som\r\nlöntagarorganisationerna.</pre><pre>Studerandehälsovårdens organisation har\r\nkritiserats. I dag är studentkåren huvudman. Men\r\ndet behöver inte finnas någon Studenthälsa -- det\r\navgör studentkåren. Vill den driva verksamhet får\r\nden statsbidrag. I samband med utredningen om\r\nkårobligatoriet har även Studenthälsans\r\norganisation diskuterats.</pre><pre>Folkpartiet liberalerna anser att oavsett om\r\nkårobligatoriet avskaffas eller ej, måste\r\nstuderandehälsovården få en fastare form och en\r\nmer stabil finansiering. I dag tvingas man t.o.m. att\r\navskeda personal därför att pengarna inte räcker.\r\nObligatorieutredningen föreslår att stiftelser\r\nbildas. Det kan vara en väg. Regeringen bör lägga\r\nfram ett förslag i frågan.</pre><pre>Anslaget till studerandehälsovården har\r\ndiskuterats varje år. Oppositionen har alltid kunnat\r\nenas om ett högre belopp än vad regeringen\r\nföreslagit. Det har trots allt endast rört sig om små\r\nbelopp. Nu är den ekonomiska situationen, som jag\r\nsade tidigare, kritisk -- man t.o.m. avskedar\r\npersonal. Vi har från de borgerliga partiernas sida\r\nföreslagit en kraftigare höjning i år, men då väljer\r\nvänsterpartiet att stödja socialdemokraterna.\r\nVisserligen innebär vänsterpartiets förslag en\r\nhöjning i förhållande till propositionens förslag,\r\nmen den är trots allt inte tillräcklig.</pre><pre>Studenthälsan har en viktig uppgift när det gäller\r\nstudenternas fysiska och psykiska hälsa. Dessutom\r\nvet vi att tillströmningen till universitet och\r\nhögskolor kommer att öka. Riksdagen kommer\r\ntroligen att på förslag av utbildningsutskottet fatta\r\nbeslut om fler platser. Att i det läget inte ge\r\nstatsbidrag i vad vi anser rimlig omfattning tycker\r\njag vara missriktad sparnit. Vi har föreslagit 5\r\nmilj.kr. utöver regeringens förslag.</pre><pre>Till sist herr talman några ord om CSN-kortet.\r\nFörra året föreslog utskottet att regeringen skulle\r\nge CSN i uppdrag att förhandla fram förmånligast\r\nmöjliga reserabatter. Från CSN ansåg man att man\r\nskulle kunna nå betydande resultat i en sådan\r\nförhandling. Vi har också kunnat konstatera att\r\nman har slutit avtal som ger möjlighet till rabatt\r\näven med andra trafikföretag än SJ.</pre><pre>CSN-kortet bör ses som en studiesocial förmån och\r\ndärför bör villkoret att den studerande måste ta ut\r\nåtminstone bidragsdelen av studiemedlen\r\navskaffas. Det avgörande bör vara att man har rätt\r\ntill studiestöd. Om man sedan tar ut pengar eller\r\ninte är den enskildes ensak.</pre><pre>Utländska studenter som studerar i Sverige inom\r\nErasmus-samarbetets ram kommer inte att\r\nomfattas av reserabatterna. Vi anser att regeringen\r\nbör beakta detta vid utformningen av de\r\ngäststuderandes ekonomiska villkor under tiden i\r\nSverige.</pre><pre>Herr talman! Folkpartiet liberalerna står givetvis\r\nbakom alla reservationer som de liberala\r\nrepresentanterna i utskottet undertecknat men jag\r\nyrkar endast bifall till reservationerna 7 och 30.</pre><pre>Anf. 136 HANS DAU (m) replik:</pre><pre>Herr talman! Barbro Sandberg gjorde en\r\nkommentar till mitt anförande. Hon tog fram den\r\ngemensamma plattform Carl Bildt och Bengt\r\nWesterberg har lagt fram. Jag vill erinra Barbro\r\nSandberg om att så sent som kl. 11 i dag lade Lars\r\nTobisson och Lars Leijonborg fram ett program om\r\nde satsningarna på högre utbildning. Där nämnde\r\nman att en av de saker man måste göra är att\r\nåtgärda ett ofullkomligt studiestödssystem.</pre><pre>Jag kan inte anse att man då var överens om att det\r\när sådana saker som jag nämnde i mitt anförande\r\nsom borttagande av fribeloppet och en utredning\r\nom hur man skall komma till rätta med\r\nskuldsättningen som är det de avser.</pre><pre>Då kan man säga som ni sade även i fjol att man\r\nmåste ha en kostnadsberäkning beträffande\r\nfribeloppets avskaffande.</pre><pre>CSN har utrett och till mig sagt att ett borttagande\r\nav fribeloppet för heltidsstuderande kostar 60\r\nmiljoner. Även om vi också skall vara rädda om\r\nslantarna anser vi att detta är en nödvändig satsning\r\nför att få ett fungerande studiestöd.</pre><pre>Dessutom begär ni att CSN skall göra en\r\nutvärdering. De studerande har redan utvärderat\r\ndetta och tycker att skuldsättningen inte fungerar\r\nsom den skall. Vi behöver inte en utvärdering till,\r\nutan vi behöver ett förslag på någonting som är\r\nbättre.</pre><pre>Anf. 137 BARBRO SANDBERG (fp)\r\nreplik:</pre><pre>Herr talman! Jag tycker att det är viss skillnad på\r\nen ny parlamentarisk studiemedelsutredning som\r\nmoderaterna begär och en utvärdering av en ganska\r\nny reform.</pre><pre>Alla reformer måste följas upp innan man tillsätter\r\nutredning om en ny reform. Denna genomfördes\r\nför två år sedan. Jag har därför väldigt liten\r\nförståelse för tanken på en utredning.</pre><pre>En ny parlamentarisk utredning kommer att ta\r\nganska många år. Det gjorde den förra\r\nutredningen. Om jag inte tar alldeles fel står även\r\nmoderaterna bakom det förslag vi har i dag.</pre><pre>Att skuldsättningen är ett problem är vi också\r\növerens om. Därför har även vi i en reservation\r\nyrkat att man skall se över skuldsättningen och ta\r\nfram vad det skulle kosta att avskaffa\r\nfribeloppsgränsen.</pre><pre>Att sedan Hans Dau, som sitter i CSNs styrelse, har\r\nfått en annan information än jag för tillfället har må\r\nvara hänt. Jag har inte de siffrorna som Hans Dau\r\nhar.</pre><pre>Anf. 138 MARIANNE JÖNSSON (c):</pre><pre>Herr talman! Det var riktigt uppiggande den här\r\nsena kvällstimmen att få höra en replikväxling\r\nmellan moderaterna och folkpartiet liberalerna.\r\nMen låt mig gå över till mitt anförande.</pre><pre>All utbildning är god investering -- för den enskilde,\r\nför samhället och för framtiden. När vi i dag\r\ndebatterar SfU12 om studiestöd m.m. rör det sig\r\nom en mängd anslagsfrågor alltifrån studiehjälp till\r\ngymnasieungdom, bl.a. i form av\r\ninackorderingstillägg, till\r\npensionärsorganisationers internatbidrag.</pre><pre>Jag vill börja med inackorderingstillägg för\r\ngymnasieungdom. I reservation 1 föreslår vi en\r\nhöjning härav till lägst 1 030 kr. och högst 2 330 kr.</pre><pre>För föräldrar till barn i gymnasieskolan innebär det\r\nmånga extra utgifter, när utbildningsorten ligger så\r\nlångt från hemmet att barnen måste vara\r\ninackorderade. Inackorderingstillägget täcker inte\r\nalla merkostnader som uppstår nu när hyrorna stigit\r\noch matkostnaderna ökat. Det är mycket cyniskt\r\natt, som socialdemokraterna gör, säga att\r\nföräldrarna kan betala de ökade hyres-, mat- och\r\nresekostnaderna med eventuella skattesänkningar.</pre><pre>De föräldrar det gäller bor i glesbygdsområden. De\r\nhar inte fått särskilt stora skattesänkningar, och\r\ndrabbas av höga avgifter och svårigheter att klara\r\nsin ekonomi.</pre><pre>Risken är stor att många avstår från en utbildning\r\nsom under andra betingelser skulle ha valts. Detta\r\nbidrar ytterligare till att förstärka den sociala och\r\nregionala snedrekryteringen beträffande gymnasie-\r\noch senare högskolestudier.</pre><pre>För de ökade kostnader som den av oss föreslagna\r\nhöjningen av inackorderingstillägget kommer att\r\nmedföra vill vi anvisa ytterligare 10 milj.kr.</pre><pre>Det studiemedelssystem som vi har sedan den 1\r\njanuari 1989 har utsatts för mycken kritik. Genom\r\nsin konstruktion med bidragsregler,\r\nfribeloppsbestämmelser och låneregler är det\r\nsvåröverskådligt för den studerande. Det ger också\r\nkraftiga marginaleffekter. Den kraftigaste kritiken\r\nhar gällt skuldbördan.</pre><pre>Redan en normalutbildning på tre år vid\r\nhögskola/universitet ger en rejäl studieskuld.\r\nStörsta problemen får de grupper som har en lång\r\nutbildning och en förhållandevis låg inkomst. Hit\r\nräknas många grupper som är mycket nödvändiga\r\nför samhället: personal på vård- och skolområdet,\r\nbibliotekarier, socionomer och präster. Åtskilliga\r\nkommer aldrig att kunna återbetala studieskulden\r\nunder sin förvärvsaktiva tid.</pre><pre>Det nuvarande studiemedelssystemet infördes för\r\nbara drygt två år sedan. Trots detta behövs redan\r\nnu en översyn.</pre><pre>Centern var kritisk redan under utredningstiden\r\noch påtalade vad som skulle komma med de brister\r\nsom fanns i systemet. Just skuldsättningen\r\nföranledde den starkaste kritiken.</pre><pre>Centern har många gånger i kammaren utvecklat\r\nsin modell för hur ett bra studiemedelssystem skall\r\nvara beskaffat -- vi kallar det studielön. Eftersom vi\r\ni dag är fyra partier som kräver en förutsättningslös\r\nutredning om studiemedelssystemet och om hur\r\nstudier i fortsättningen skall finansieras, nöjer jag\r\nmig härmed och yrkar bifall till reservation 6. Jag\r\nutvecklar inte närmare vår modell.</pre><pre>Jag beklagar, liksom Hans Dau gjorde, att\r\nfolkpartiet liberalerna skiljer ut sig och inte kunnat\r\nansluta sig till oss andra. I annat fall hade vi här i\r\ndag kunnat skicka en beställning om en omedelbar\r\növersyn av det som är så angeläget för de\r\nstuderande.</pre><pre>Herr talman! Vuxenstudiestödet förekommer i\r\nmånga former. Reglerna för tillämpningen är\r\nmånga och ofta svåra att tolka. Därför är det bra att\r\nregeringen har beslutat företa en översyn av\r\nvuxenstudiestödet.</pre><pre>Centern anser inte att det är rimligt att det särskilda\r\nvuxenstudiestödet är differentierat på det sätt som\r\ngäller i dag.</pre><pre>Den som är medlem i arbetslöshetskassa får högre\r\nbelopp än den som står utanför. Precis som Barbro\r\nSandberg säger här leder det ofta till att kvinnor\r\nsom varit hemma och vårdat barn och som är\r\nkorttidsutbildade inte har möjlighet att få ett\r\nbelopp som täcker kostnaderna för studier och\r\növriga utgifter man har i samband med det. Det\r\nmåste utredas hur detta slår. Det har mycket stor\r\nbetydelse för möjligheterna att rekrytera kvinnor\r\ntill utbildning. Även det speciella barntillägget\r\nanser vi bör utgå på lika villkor för alla. Får vi en\r\nannan beräkningsgrund med en jämnare fördelning\r\nav det särskilda vuxenstudiestödet skulle det\r\nbetyda att fler hade möjlighet att utnyttja det för\r\nstudier.</pre><pre>Regeringen har föreslagit en höjning av\r\nkorttidsstudiestödet till 58 kr. Nu föreslår\r\nsocialdemokraterna och vänsterpartiet en\r\nytterligare höjning till 65 kr. Det kan visserligen\r\nvara befogat. Det skall i så fall också gälla\r\ngrundvux, servux och grund-sfi. Men\r\nfinansieringen tycker vi i centern är felaktig. Man\r\nskall inte omfördela inom vuxenstudiestödet. Det\r\när just denna grupp som är korttidsutbildad och\r\nsom behöver stöd till sina studier som nekas det\r\nsärskilda vuxenstudiestödet. Omfördelningen\r\nkommer att gälla en summa på 10,4 milj.kr. Vi\r\nanser detta vara en felaktig prioritering av olika\r\nstuderandegrupper. Vi yrkar därför bifall till\r\npropositionen i denna del, vilket tidigare gjorts här\r\nav moderaterna och folkpartiet liberalerna.</pre><pre>I en pågående försöksverksamhet finns möjligheter\r\nför olika organisationer att kollektivt ansöka om\r\ninternatbidrag. Centern anser att denna\r\nförsöksverksamhet skall permanentas för\r\nhandikapporganisationerna.</pre><pre>Med de begränsade resurser som står till buds anser\r\nvi att vuxenstudiestödet skall begränsas till att gälla\r\nstuderande i yrkesaktiv ålder. Vi tycker därför\r\nliksom folkpartiet liberalerna att pensionärerna på\r\nannat sätt bör få stöd för sin studieverksamhet,\r\nt.ex. genom studieförbunden. Därför anser vi det\r\nvara riktigt att försöksverksamheten upphör när\r\ndet gäller pensionärsorganisationer.</pre><pre>Vi anser att den kollektiva ansökan om\r\ninternatbidrag som gäller löntagarorganisationerna\r\nskall utsträckas att gälla Lantbrukarnas\r\nriksförbund, Sveriges Fiskares riksförbund och\r\nFöretagarnas riksorganisation. Detta vill vi ge\r\nregeringen till känna. Vi tycker det är en\r\nrättvisefråga.</pre><pre>Till sist, herr talman, vill jag ta upp bidraget till\r\nstuderandehälsovården. Som här tidigare sagts är\r\nStudenthälsan, som den heter, föremål för\r\növerväganden. Kårobligatorieutredningen har\r\nföreslagit en omorganisation. En sådan är\r\nsäkerligen välbehövlig. Utredningen menar att\r\nstuderandehälsovården skall vara förebyggande\r\noch att den i statsbidragshänseende skall jämföras\r\nmed företagshälsovården.</pre><pre>För 1991 är anslaget till företagshälsovården 276 kr.\r\nper anställd och år. Detta kan jämföras med\r\nStudenthälsan som har totalt 90 kr. per student och\r\når.</pre><pre>Vi har genom olika källor inhämtat att den\r\nekonomiska situationen för studerandehälsovården\r\när sådan att det behövs en kraftig förstärkning av\r\nanslaget. Personal får sägas upp och man har\r\nmycket svårt att bedriva sin verksamhet.</pre><pre>Vi i centern anser att det är ytterst väl investerade\r\npengar att genom den verksamhet som\r\nStudenthälsan bedriver göra det möjligt för fler\r\nstudenter att klara sig igenom sin\r\nhögskoleutbildning. Det är en påfrestande tid för\r\nmånga unga och avhoppen är också stora. 20 %\r\nfullföljer inte en högskoleutbildning. Med de\r\nstödinsatser som Studenthälsan många gånger kan\r\nförmedla kan det vara möjligt att fullfölja en\r\nhögskoleutbildning. Det är samhällsekonomiskt\r\noförsvarbart att inte förstärka resurserna till\r\nStudenthälsan, anser vi. Därför föreslår vi att\r\nanslaget höjs med 5 milj.kr. utöver vad regeringen\r\nföreslagit.</pre><pre>Så några ord om CSN-kortet. Det avtal som har\r\nförhandlats fram tycker vi är bra. Vissa grupper\r\nkommer visserligen i kläm här, men CSN får följa\r\nutvecklingen och komma tillbaka med rapporter\r\nom hur det utvecklas. Vi har också från centern\r\nansett det viktigt att man förhandlar med de fyra\r\nnordliga länstrafikföretagen för busstrafik, så att\r\nman får avtal även där, liksom man fått i övriga\r\ndelen av Sverige.</pre><pre>Med det anförda, herr talman, yrkar jag bifall till\r\nreservationerna 1, 6 och 31. Men jag står givetvis\r\nbakom alla motioner som centern undertecknat. I\r\növrigt yrkar jag bifall till utskottets hemställan.</pre><pre>Anf. 139 MARGÓ INGVARDSSON (v):</pre><pre>Herr talman! En av 1987 års\r\nstudiemedelskommittés viktiga uppgifter var att\r\nlägga fram ett förslag till ett nytt\r\nstudiemedelssystem, som inte innebar en så stor\r\nskuldbörda för studenterna som det då gällande\r\nsystemet gjorde. En annan viktig uppgift var att se\r\ntill att studenterna fick en tillräcklig summa pengar\r\nper månad under studietiden.</pre><pre>1989 trädde det nya systemet i kraft och\r\ntotalbeloppet höjdes. I år kan studenterna\r\nkonstatera att höjningen av totalbeloppet inte\r\nförslår gentemot de kostnadsökningar som är en\r\nföljd av skattereformen. Som bekant har\r\nstudenterna till 70 % fått låna till kompensationen\r\nför dessa kostnadsökningar. Skuldsättningen\r\nverkar bli lika stor som i det hårt kritiserade gamla\r\nsystemet.</pre><pre>Skatteomläggningen har påverkat\r\nåterbetalningsvillkoren, så att många låntagare\r\naldrig kommer att hinna betala igen lånen före 65\r\nårs ålder. Konsekvenserna av detta blir att staten i\r\nefterhand tvingas subventionera\r\nåterbetalningsdelen. Det var också en del i det nya\r\nsystemet, att man skulle ta bort subventionerna\r\nfrån återbetalningssidan och flytta dem till\r\nbidragssidan. Nu kommer man alltså att återigen få\r\nsubventionera återbetalningsdelen. Det blir inte\r\nefter några urvalskriterier, utan det blir helt\r\nslumpmässigt. Vi tycker att det borde vara bättre\r\nom man kunde använda pengarna på ett planerat\r\nsätt, till subventioner på tilldelningssidan.</pre><pre>Stockholms Universitets Studentkår har tagit fram\r\nett räkneexempel som visar skillnaderna mellan\r\nberäknade kostnader med det nya systemet och det\r\nfaktiska utfallet för 1990 och 1991. Sparbankerna\r\nhar gjort liknande beräkningar.</pre><pre>Det exempel som studenterna har tagit fram gäller\r\nett lån på 150 000 kr. När det nya systemet infördes\r\nberäknades att den årliga kostnaden för lånet skulle\r\nbli 3 750 kr. Men 1991 blir den faktiska kostnaden\r\n12 450 kr., dvs. nästan fyra gånger så mycket.</pre><pre>1989 angav man att det krävdes en inkomst på\r\n93 750 kr. om året för att skulden på 150 000 kr. inte\r\nskulle öka, utan i stället minska när man började\r\nbetala av. Men det faktiska förhållandet är att det i\r\når krävs en inkomst på 311 250 kr. för att man skall\r\nkunna göra så stora årliga inbetalningar att skulden\r\ninte ökar. Det råder alltså helt andra\r\nförutsättningar i dag än när studiemedelskommittén\r\nlade fram sitt förslag.</pre><pre>Det mest besvärande med återbetalningarna är att\r\nju lägre inkomst man har, desto mer växer skulden\r\noch desto längre blir återbetalningstiden. En\r\nlåginkomsttagare får alltså med det här systemet ett\r\nbetydligt dyrare lån än vad höginkomsttagaren får.\r\nDet drabbar kvinnor i större utsträckning än män,\r\neftersom kvinnors utbildning oftare än mäns leder\r\ntill låglöneyrken. Givetvis drabbar det kvinnor som\r\nbara kan jobba deltid på grund av bristande\r\nbarnomsorg.</pre><pre>Detta är anledningen till att vi anser att det snarast\r\nmåste göras en ny översyn av\r\nstudiemedelssystemet. Vi ställer inte nu några krav\r\npå en övergång till studielön. Det är vårt gamla\r\nkrav. Vi är faktiskt villiga att diskutera andra vägar.\r\nVi tycker också att det finns många positiva tankar\r\ni det förslag till nytt system som studenterna själva\r\nhar skissat på.</pre><pre>Utskottsmajoriteten, dvs. socialdemokraterna och\r\nfolkpartiet, tycker att det räcker med att CSN skall\r\nfå i uppgift att göra en utvärdering av systemets\r\nfunktion och effekter. Men vi menar att detta\r\nuppdrag till CSN inte kan ersätta den politiska\r\növersyn som vi förespråkar. Vi vill inte bara ha en\r\nexpertöversyn. Vi vill att man samtidigt skall göra\r\nen politisk prövning av om det finns förutsättningar\r\nför att i grunden ändra på nuvarande system. Det\r\nmissar man helt med expertöversynen.</pre><pre>Vi vill också ha förändringar i möjligheterna att få\r\nstudiemedel till utbildning vid de s.k. fristående\r\nkonstskolorna. I dag begränsas den möjligheten\r\nsom bekant av att man bara kan få studiemedel för\r\nsex terminers studier på gymnasienivå.\r\nUtbildningarna på konstskolorna kan omfatta upp\r\ntill tio terminer. Vi menar att dessa fristående\r\nkonstskolor bör undantas från regeln om sex\r\nterminer.</pre><pre>Jag vill understryka att det avtal om reserabatter\r\nsom CSN har förhandlat fram är bra. Det innebär\r\nförbättringar för många som bor på långt avstånd\r\nfrån studieorten. Men vi vill att CSN skall få göra\r\nett försök till för att fler studerande skall få del av\r\nrabatterna. Vi anser att en del av dem som nu ställs\r\nutanför kommer att få uppenbara ekonomiska\r\nproblem. Vi tänker främst på dem som misslyckats\r\nmed studierna och som inte får dispens av CSN för\r\nfortsatta studiemedel, liksom på den grupp\r\nstudenter som reser mycket på grund av\r\nutbildningen.</pre><pre>Våra förslag finns i reservationerna till betänkandet\r\noch jag yrkar bifall till nr 6.</pre><pre>Men, herr talman, jag vill också kommentera den\r\ngemensamma reservationen från miljöpartiet och\r\nde borgerliga om en 50-procentig höjning av\r\nstatsbidraget till studerandehälsovården. Den 50-\r\nprocentiga höjningen har ställts mot vänsterpartiets\r\noch socialdemokraternas föreslagna höjning på\r\n20 %. Jag vill också påpeka att tidigare om åren har\r\njag tillsammans med de borgerliga partierna plussat\r\npå till studenthälsovården, men då har det rört sig\r\nom storleksordningen 4 %, dvs. helt andra summor.\r\nI år läggs förslag om en 50-procentig höjning av\r\nstatsbidraget.</pre><pre>Då frågar man sig givetvis vad det är som har hänt\r\nmed studenthälsovården. Hans Dau sade bara att\r\nstudenthälsan med tanke på det goda arbete som\r\nutfördes behövde 5 miljoner. Men det är inget nytt\r\nför i år. De har alltid utfört ett gott arbete. Det\r\nmåste vi alla säga. Det har de gjort hela tiden. Det\r\narbetet har de utfört under knappa ekonomiska\r\nförhållanden. Det som Barbro Sandberg och\r\nMarianne Jönsson säger är inte sant, att\r\nstudenthälsan inför kommande budgetår skulle\r\nvara i den situationen att man skulle avskeda\r\npersonal. Det är inte sant. Studenthälsan säger\r\nsjälv att pengarna i och för sig räcker till att betala\r\nbefintlig personal. Men man vill höja lönerna. Det\r\ntycker vi också är mycket berättigat, för\r\nstudenthälsans personal har en lägre lön än vad\r\nmotsvarande personal har inom offentlig\r\nhälsovård. Men studenthälsans egen kommentar\r\ntill kravet på lönehöjningar är att löneförhöjningar\r\ngivetvis inte kan ske över en enda natt. Det\r\ninstämmer nog vi i. Det går alltså inte att höja\r\nlönerna på det sättet. Då frågar man sig igen: Vad\r\när det som har hänt på studenthälsan? Vad är det\r\nsom motiverar en 50-procentig höjning av\r\nbidraget?</pre><pre>Situationen är som den har varit förut. Svaret är att\r\ningenting nytt i sak har hänt. Det nya är att fyra\r\npartier plötsligt har enats om ett krav på en 50-\r\nprocentig höjning av statsbidraget. Det är det nya.\r\nDärför är de här fyra partierna mycket uppbragta\r\növer att det femte oppositionspartiet inte vill gå\r\nmed på den här höjningen. För i så fall hade man\r\nalltså fått majoritet. Det är det nya.</pre><pre>Vänsterpartiets avsikt är att så småningom höja\r\nstatsbidraget till studenthälsan. Det är en\r\nnödvändighet. Det är också en nödvändighet att\r\nman bestämmer sig för vem som skall vara\r\nhuvudman för studenthälsan. Studentkåren tycker\r\nsjälv att den är olämplig att vara huvudman. Man\r\nvill egentligen inte syssla med studenthälsovården,\r\noch studenthälsan själv är inte heller så förtjust i att\r\nha studentkåren som huvudman. Vi menar att man\r\nmåste lösa frågan om huvudmannaskapet. När man\r\nhar bestämt sig för vem som skall ansvara för\r\nstudenthälsan och även fastställt vilken\r\nambitionsnivå studenthälsan skall ha, då skall vi\r\nockså anslå tillräckligt med pengar till den\r\nverksamheten. Det är vår avsikt.</pre><pre></pre><pre>Anf. 140 BARBRO SANDBERG (fp)\r\nreplik:</pre><pre>Herr talman! Margó Ingvardsson säger att det inte\r\när sant att Studenthälsan har måst säga upp\r\npersonal. Jag vet inte vad hon grundar detta sitt\r\npåstående på. Under en lång rad år har det när det\r\ngäller studerandehälsovården faktiskt skett, vilket\r\nju har konstaterats, en liten uppräkning. Men\r\ndenna har ingalunda varit till fyllest. Den har inte\r\nens täckt löneuppräkningarna under de år som är\r\naktuella. I Örebro har man faktiskt, Margó\r\nIngvardsson, sagt upp sin studentläkare. Detta har\r\nman gjort enbart av ekonomiska skäl. Vidare har\r\npersonalstyrkan i Stockholm under senare år\r\nnästan halverats -- och detta av samma anledning.\r\nJag tycker att det här är skäl nog att göra någonting.\r\nDet har alltså hänt saker. Därför måste\r\nstatsbidraget höjas.</pre><pre>Sedan tycker jag att det är alldeles riktigt att man\r\nmåste bestämma sig för vilken huvudman man skall\r\nha. Men man kan inte vänta tills hela Studenthälsan\r\nså att säga har ramlat ihop. Något måste alltså göras\r\ni det sammanhanget. Mot den bakgrunden tycker vi\r\natt man faktiskt kan tala om ett något kaotiskt läge.</pre><pre>Anf. 141 MARGÓ INGVARDSSON (v)\r\nreplik:</pre><pre>Herr talman! Barbro Sandberg frågar vad det är\r\nsom ligger till grund för mitt uttalande att ingen\r\nkommer att avskedas inför kommande budgetår.\r\nJag kan då säga att jag grundar detta påstående på\r\nupgifterna från studenterna själva.De borgerliga\r\npartierna föreslår plötsligt i år en höjning av\r\nanslaget i fråga med 50 %. Då måste jag fråga: Vad\r\när det som har hänt i år? Varför föreslog ni inte i\r\nfjol eller året dessförinnan att statsbidraget till\r\nstuderandehälsovården skulle höjas med 50 %?\r\nDet är ju under tidigare år som det har varit på det\r\nsätt som Barbro Sandberg beskriver, nämligen att\r\nman har tvingats avskeda personal. Inför det här\r\nbudgetåret säger studenterna själva att pengarna\r\nräcker till befintlig personal men att man vill höja\r\nlönerna.</pre><pre>Vi tycker att det är ett berättigat krav och föreslår\r\ndärför att 2 miljoner skall anslås för detta ändamål.\r\nDet innebär en höjning av statsbidraget till\r\nstuderandehälsovården med 20 % -- pengar som\r\nbehövs för att Studenthälsan skall kunna satsa på\r\nsin personal.</pre><pre>Anf. 142 BARBRO SANDBERG (fp)\r\nreplik:</pre><pre>Herr talman! Vi har också fått uppgifter från\r\nStudenthälsan. De uppgifter som vi har är alltså\r\ninte gripna ur luften, Margó Ingvardsson!</pre><pre>Ja, man säger kanske att det inte är nödvändigt att\r\njust nu avskeda personal. Men den här personalen\r\nhar, som Margó Ingvardsson sade, lägre löner.\r\nMan får inte någon utbildning. Man kan inte åka på\r\nkurser. Sådant får man betala själv. Det sades från\r\ndet hållet vid den uppvaktning som var i utskottet.</pre><pre>Sammanfattningsvis: Att vi har fått uppgifter från\r\nstuderandehälsovården och att vi grundar våra\r\npåståenden på dessa lär alltså inte vara någon nyhet\r\nför Margó Ingvardsson.</pre><pre>Anf. 143 MARGÓ INGVARDSSON (v)\r\nreplik:</pre><pre>Herr talman! Det är bra att Barbro Sandberg nu\r\nbörjar ge akt på vad studenterna egentligen säger.\r\nBarbro Sandberg och jag har alltså fått samma\r\nuppgifter. Det är klart att man inför kommande\r\nbudgetår inte skall avskeda någon personal. De\r\npengar som vi vill anslå är i huvudsak avsedda just\r\nför de personalförbättrande åtgärder som Barbro\r\nSandberg kräver.</pre><pre>Anf. 144 RAGNHILD POHANKA (mp):</pre><pre>Herr talman! Det har varit en mycket lång\r\nkulturdebatt här i kammaren i dag. För att svenska\r\nungdomar skall kunna undgå att enbart ta intryck\r\nav den kommersiella flodvåg av tvivelaktiv\r\nvåldsporr och glitterfixerad kultur i fråga om video,\r\nmusik, tidningar och böcker gäller det att från\r\nföräldrarnas, skolans och samhällets sida ge\r\nalternativ. Genom att erbjuda möjigheter till en\r\ngod utbildning för barn och ungdomar -- det gäller\r\ndå även vuxenutbildning och högskolestudier -- kan\r\nsamhället ge människor personliga förutsättningar\r\nför en bättre konstruktiv kritik och ett kreativt\r\ntänkande.</pre><pre>Vidare skall utbildningen syfta till att motverka\r\nutslagning. Genom ekonomiska styrmedel kan vi\r\nmotverka snedrekrytering vad gäller utbildning\r\nefter grundskolan. Det gäller även tillströmningen\r\ntill postgymnasial utbildning. I dag kan en\r\nsnedrekrytering konstateras -- könsmässigt,\r\nregionalt och klassmässigt. Hårdast drabbas de som\r\ninte går ut grundskolan. I dessa fall måste speciella\r\nåtgärder vidtas kommunalt. Så sker också genom\r\nuppföljningskurser inom grundvux t.ex.</pre><pre>Vi i miljöpartiet säger ja till en utredning om bättre\r\nvillkor för gymnasieelever. Det handlar då om\r\nreservation 5. Gymnasieelever arbetar i allt större\r\nutsträckning under kvällar och helger och orkar då\r\ninte satsa helhjärtat på sina studier. Det kan vara\r\norsaken till att en del ej fullföljer sina studier eller\r\ntill att utgångsläget för fortsatt utbildning blir\r\nalltför dåligt.</pre><pre>Vi i miljöpartiet vill i likhet med moderaterna,\r\ncenterpartiet och vänsterpartiet ha en särskild\r\nutredning om studiemedelssystemet för högre\r\nstudier. Det nya systemet, som gäller sedan två år\r\ntillbaka, fungerar uppenbarligen inte. Studenterna\r\nhamnar oåterkalleligen i en skuldfälla. Detta måste\r\nvi göra någonting år. Det är inte bra att, som\r\nfolkpartiet gör, säga att det har gått för kort tid. Ju\r\nsnabbare ett fel upptäcks, desto färre hinner ju\r\ndrabbas. Självfallet skall man omedelbart starta ett\r\narbete här.</pre><pre>Det är tråkigt att vi inte har fått igenom kravet på\r\nen sådan utredning. I och för sig vill vi i miljöpartiet\r\nha en utredning som studielön. Men vi har anslutit\r\noss till vad den förutsättningslösa parlamentariska\r\nutredningen säger -- detta för att reservationen\r\nskulle få större tyngd. Vi hoppades därmed att det\r\nskulle gå att få igenom detta krav.</pre><pre>Vi i miljöpartiet anser, och det framgår av\r\nreservation 10, att studerande skall kunna skaffa sig\r\ninkomster under ferier utan att studiemedlen\r\npåverkas härav.</pre><pre>I reservation 29, som handlar om\r\nteckenspråksundervisning, säger vi att vi vill\r\nundersöka -- vi kräver alltså inte någon utredning --\r\nom syskon till döva och hörselskadade barn också\r\nkan få stöd när det gäller teckenspråksutbildning.\r\nSå är det inte i dag. Det finns vissa barngrupper vid\r\nfolkhögskolan Västanvik i Leksand. Men det är\r\ninte fråga om någon direkt utbildning. Sådan\r\nbehövs dock. De här barnen och familjerna är\r\nväldigt utsatta och behöver all hjälp som det är\r\nmöjligt att ge.</pre><pre>Vidare vill vi att taket för folkhögskoleveckorna\r\nskall höjas för de här speciella kurserna.</pre><pre>Reservation 31 handlar om bidrag till\r\nstuderandehälsovården. Vi reservanter säger att\r\ndet behövs en 50-procentig förstärkning. Margó\r\nIngvardsson undrar vad det är som har hänt. Ja,\r\negentligen har det inte hänt någonting speciellt. De\r\nakuta problemen kan möjligen avhjälpas genom de\r\n2 miljoner som majoriteten har tillstyrkt. Efter att\r\nha undersökt hur det förhåller sig är jag väl\r\nmedveten om att nivån beträffande\r\nstuderandehälsovården inte räcker till.\r\nStudenterna har oerhört stora behov. Fysiskt är de\r\nfriskare än genomsnittsbefolkningen. Det gäller då\r\ninte genomsnittet i samma ålder. Men studenterna\r\ntillhör i alla fall de friskaste grupperna i samhället.\r\nDäremot har studenterna mycket stora psykiska\r\nproblem. Vi vet att det är många självmord bland\r\nstudenterna. 20 % av dem fullföljer inte sin\r\nutbildning. Orsakerna härtill är inte enbart\r\nekonomiska. Det är mot den bakgrunden som vi vill\r\nsatsa 5 miljoner här. Vi är övertygade om att det\r\nbehövs ännu mera pengar. Men det går inte att satsa\r\nännu mera pengar, eftersom de inte skulle så att\r\nsäga sugas upp på ett bra sätt direkt. Det här är\r\nnågonting som måste ske successivt. Det behövs\r\nalltså större resurser i detta sammanhang. Jag yrkar\r\nbifall till reservation 31.</pre><pre>När det gäller studeranderabatterna tycker också vi\r\natt man har gjort ett mycket bra arbete. Vi är glada\r\növer att vi förra året tillsammans med andra partier\r\nfick igenom kravet på att CSN-kortet skall behållas.\r\nDäremot anser vi att det är alldeles för många\r\nstudenter som hamnar utanför, som inte får del av\r\ndet här. Många studenter har ju stora behov, som\r\nhar nämnts tidigare i kväll. Vi menar att det är\r\nnödvändigt att satsa litet mera pengar. Vi föreslår\r\natt 10 miljoner satsas här för att täcka in alla\r\ngrupper av studenter.</pre><pre>Jag yrkar bifall till reservationerna 6, 29, 31, 34 och\r\n35. Det aktuella betänkandet är mycket viktigt. Jag\r\nhar alltså yrkat bifall till många reservationer. Men\r\nnaturligtvis står jag bakom alla reservationer som\r\nmiljöpartiet har undertecknat.</pre><pre>Anf. 145 ARNE MELLQVIST (s):</pre><pre>Herr talman! Inledningsvis kan jag säga att jag i\r\nmångt och mycket instämmer i de beskrivningar av\r\nstudiefinansieringssystemet som tidigare talare här\r\nhar gett i sina anföranden. Diskussionen har\r\nmycket kommit att kretsa kring några punkter i det\r\nbetänkande som vi nu har att ta ställning till.</pre><pre>Det nya studiemedelssystemet har funnits i drygt\r\ntvå år. Vi kan konstatera att antalet\r\nstudiemedelstagare har ökat.\r\nStudiemedelssystemet är ett av de instrument som\r\nsamhället utnyttjar för att kunna uppnå de\r\nutbildningspolitiska mål som vi, åtminstone\r\ntidigare år, har uttalat att vi är överens om.\r\nEmellertid har en debatt om den kommande\r\nskuldsättningen uppstått vad gäller studiemedlen.\r\nFrån ett antal partier har krav på en utredning\r\nhöjts. Men det är inte på något sätt en garanti för\r\natt problemen kommer att kunna lösas.</pre><pre>Herr talman! Det viktiga här är att handla snabbt.\r\nDet tycker jag att regeringen gör i och med att man\r\nger CSN, en allmänt uppskattad myndighet, i\r\nuppdrag att utvärdera studiemedelssystemet med\r\nsärskild prioritering av återbetalningsfrågorna inför\r\nen kommande treårsbudget. Hösten 1992 kommer\r\nutvärderingen om återbetalningen. Den kommer\r\natt ge fakta på bordet.</pre><pre>Allmänt vill jag säga att vi har ett utmärkt system.\r\nDet går att stoppa in mera pengar i systemet, om\r\nman har dem.</pre><pre>Svenska Sparbanksföreningen och SACO har\r\nnyligen presenterat en rapport kring studieskulden.\r\nSlutsatsen i rapporten vill jag i detta sammanhang\r\nåterge. Man skriver så här:</pre><pre>''En högre ränta slår således hårt mot\r\nåterbetalningen i form av längre återbetalningstid\r\noch därmed högre kostnad för lånet.</pre><pre>Att rätta till obalanserna i den svenska ekonomin\r\noch sänka räntan bör därför vara ett starkt\r\nstudentintresse.''</pre><pre>Det ligger i linje med den ekonomiska politik som\r\nregeringen och det socialdemokratiska partiet för.\r\nDen kommer att på detta sätt komma de\r\nstuderande till del. Avskrivningar i\r\nstudiemedelssystemet är självfallet ingen bra form\r\nav subvention, det vill jag gärna understryka.\r\nSjälvfallet skall man använda pengarna som går åt\r\ntill en eventuell avskrivning till att minska\r\nskuldsättningen redan i studiernas begynnelse. Det\r\när visshet om bl.a. detta som vi förväntar oss att få\r\ni CSNs översyn.</pre><pre>Studiehjälpen utgör en viktig del i samhällets stöd\r\ntill barn och ungdomar. Den följer barnbidraget\r\noch höjs således till 835 kr. per månad den 1 januari\r\n1992. Centrala studiemedelsnämnden kommer på\r\nregeringens uppdrag att ägna särskild\r\nuppmärksamhet åt hela studiehjälpssystemet. En\r\nutvärdering är så gott som klar. CSN återkommer i\r\nanslagsframställan i höst.</pre><pre>Vuxenstudiestödsreformen fyller 16 år i år. Den har\r\nunder åren förändrats ganska marginellt. Dess\r\nbärande tanke finns fortfarande kvar. Den är, som\r\nväl känt är, uppbyggd efter en trestegsraket, där\r\nden uppsökande verksamheten är själva\r\nbärraketen. Den syftar till att försöka förmå folk att\r\nbryta upp från arbete, att testa sina vingar under en\r\nkortare studieperiod innan man med ökade\r\nkunskaper och ökat självförtroende vågar ta klivet\r\nut till de längre studierna, där det särskilda\r\nvuxenstudiestödet är avsett att hjälpa till att klara\r\nden ekonomiska bördan.</pre><pre>När det gäller vuxenstudiestödet finns till\r\nbetänkandet som vi nu diskuterar några\r\nreservationer fogade. Folkpartiet har här flaggat\r\nför att man vill ha en annan beräkningsgrund för\r\ndet särskilda vuxenstudiestödet. Man hoppas\r\ndärigenom uppenbarligen att stöden skall komma\r\natt räcka åt fler. Men kommer stöden verkligen fler\r\ntill del om man höjer ej-A-kassemedlemmars\r\nersättningsnivå? Man vill ge denna grupp rätt till\r\nbarntillägg. Det kommer säkerligen inte heller att\r\ngöra stöden fler till antalet.</pre><pre>FINVUX-kommittén som tillsattes på initiativ från\r\nutskottet kommer bl.a. att se på hur de samlade\r\nresurserna för studiestöd till vuxna används och\r\nkommer med ett förslag till fördelning.</pre><pre>Ersättningsnivån inom korttidsstudiestödet är\r\nockså den föremål för reservation. Här har\r\nutskottet ansett det angeläget att redan nu höja\r\ndensamma. En tilltalande princip torde vara full\r\nersättning för förlorad arbetsförtjänst, men som ett\r\nsteg på väg mot detta behöver ersättningen höjas\r\nnågot mer än vad regeringen i budgetpropositionen\r\nföreslår -- detta för att inte svårigheter att den här\r\nvägen rekrytera till längre studier skall upplevas\r\navskräckande.</pre><pre>Den uppsökande verksamheten är också\r\nuppmärksammad i år på så sätt att vissa reservanter\r\nhelst vill låta den gå i graven. Syftet med\r\nuppsökeriet är ju att förmå kortutbildade att\r\nkomma till utbildning. Vi tror fortfarande att\r\nfackliga organisationer, som känner\r\narbetsförhållandena och som kan röra sig fritt på\r\narbetsplatserna, bäst kan nå ut till de grupper som\r\nstödet i första hand är avsett för. En fördel är också\r\natt de fackliga organisationerna står fria från\r\nutbildningsanordnare och utifrån sina medlemmars\r\nbehov kan råda dessa till studier på komvux, vid\r\nfolkhögskolor eller studieförbund.</pre><pre>I förra årets betänkande i ärendet uttalade\r\nutskottet att CSN borde ta upp förhandlingar om\r\nstudenternas resor, inte bara med SJ utan också\r\nmed andra trafikföretag. I årets proposition\r\nredovisas tre avtal om reserabatter för studerande\r\nsom CSN framgångsrikt slutit. Avtal har träffats\r\nmed SJ, Linjeflyg/SAS och Svenska Buss.\r\nDärigenom har möjligheterna ökat för studerande\r\nfrån glesbygd och Norrland att till ett reducerat pris\r\nresa exempelvis mellan hemorten och studieorten.</pre><pre>Herr talman! Med det anförda yrkar jag bifall till\r\nsocialförsäkringsutskottets hemställan i dess\r\nhelhet.</pre><pre>Anf. 146 MARGÓ INGVARDSSON (v):</pre><pre>Herr talman! Jag har givetvis ett stort förtroende\r\nför CSN. Men en myndighetsöversyn kan inte\r\nersätta den politiska översyn över\r\nstudiemedelssystemet som vi vill ha. Jag utgår från\r\natt vi vid en sådan politisk översyn av systemet\r\nskulle få del av myndighetens fackkunskaper. Jag\r\nmenar att man förlorar tid på att gå den vägen att\r\nförst göra en myndighetsöversyn. Sedan måste det\r\nju ändå ske en politisk prövning huruvida det finns\r\nen politisk majoritet för att pröva om systemet. Det\r\nhade varit bra om vi hade kunnat få allt i ett.</pre><pre>Jag tycker givetvis att det låter betryggande att den\r\nekonomiska politiken nu ligger i linje med\r\nstudenternas intresse av att hålla nere räntan så att\r\nlånen inte blir för dyra och återbetalningstiden så\r\nlång. Men hur har det varit sedan 1989, då vi fick\r\ndet nya systemet, och fram till i dag? Verkligheten\r\nser litet annorlunda ut. Det var en\r\nexpertbedömning 1989 då man räknade på de olika\r\nmodellerna att räntekostnaden för lånen skulle\r\nligga på 2,5 %. 1990 var den 6,5 % om året. 1991\r\nblir den 8,3 %. Det är ju verkligheten som gör att\r\ndet studiemedelssystem som nu är i kraft inte håller.\r\nJag tror att det är något grundläggande fel på det\r\noch att man behöver göra om det helt och hållet,\r\ninte bara lappa på det gamla systemet.</pre><pre>Anf. 147 HANS DAU (m):</pre><pre>Herr talman! Liksom Margó Ingvardsson vill jag\r\nsäga att Arne Mellqvists undanflykter med tal om\r\natt vi skall få en utvärdering från CSN hösten 1992\r\ngör att vi bara förlorar tid. En politisk utvärdering\r\nborde göras så snart som möjligt.</pre><pre>Sedan säger Arne Mellqvist att man skall föra en\r\nekonomisk politik som gör att räntan sänks. Hittills\r\nhar vi inte sett några exempel på en sådan\r\nekonomisk politik. Vi tycker tvärtom att man fört\r\nen helt annan ekonomisk politik. Jag vill erinra\r\nArne Mellqvist om att höjningen av räntan på\r\nstudielånen inte enbart är resultatet av den\r\nekonomiska politiken och den allmänna\r\nräntenivåhöjningen. Räntan på studielånen har\r\ndessutom höjts på grund av skattereformen. Man\r\nsäger att eftersom andra har mist vissa rättigheter\r\ntill avdrag för ränteutgifter skall man höja räntan\r\nför studenterna också. Det kommer inte att beröras\r\nav vilken ekonomisk politik som förs. Dessutom\r\nskall man komma ihåg att subventionerna för\r\nräntan håller på att bli ganska stora, eftersom\r\nräntan på studielånen nu är 8,3 % medan vi har en\r\nbetydligt högre ränta i övrigt.</pre><pre>Arne Mellqvist talade mycket om den uppsökande\r\nverksamheten som ett medel för att få folk att gå in\r\ni längre vuxenstudier. Det kan hända att han tycker\r\nså. Då vill jag erinra om att vi redan har alltför\r\nmånga som inte kan få vuxenstudiestöd. Det finns\r\nfler sökande än vi har möjligheter att ge bidrag till\r\njust på grund av bristen på pengar. Använd\r\npengarna till alla som behöver vuxenstudiestöd nu.</pre><pre>Sedan tycker jag att det är bestickande att Arne\r\nMellqvist i sitt anförande inte tar upp det som både\r\ncentern och moderaterna anser har försummats,\r\nnämligen inackorderingstillägget. Göran Persson\r\nprofiterar på de svagaste i samhället när man gör på\r\ndet här viset. Det borde Arne Mellqvist ta upp i sina\r\nrepliker.</pre><pre>Anf. 148 BARBRO SANDBERG (fp):</pre><pre>Herr talman! Jag skall börja med att ta upp\r\nhöjningen av korttidsstudiestödet. Jag vet inte om\r\ndet rörde sig om en felsägning av Arne Mellqvist,\r\nmen han menade att det var viktigt att höja denna\r\nersättning till full ersättning för förlorad\r\narbetsförtjänst. Då skulle det bli lättare att\r\nrekrytera fler till längre studier.</pre><pre>Som Hans Dau sade innebär ju denna höjning att\r\ndet kommer att utbetalas färre studiestöd för långa\r\nstudier, eftersom man tar pengar från denna\r\nersättning för att ge till dem som studerar kortare\r\ntid. De har i så fall större möjligheter att finansiera\r\nsina kortare studier. Många har kanske ett arbete\r\nsom de är tjänstlediga ifrån. Den ekvationen går\r\ninte riktigt ihop.</pre><pre>Jag instämmer med Hans Dau i att det är viktigare\r\natt det fördelas pengar till dem som studerar längre\r\ntid, för dessa studerande är ofta arbetslösa och det\r\när de som behöver ha tillgång till studier.</pre><pre>När det gäller den uppsökande verksamheten har\r\nstudieförbunden redan etablerat kontakter ute på\r\narbetsplatserna. Den uppsökande verksamheten\r\nbehöver inte något extra statsbidrag. Dessa pengar\r\nkan göra bättre nytta på annat håll.</pre><pre>Arne Mellqvist sade att det gäller att handla snabbt\r\nbeträffande skuldsättningen. Det är just därför vi\r\nhar reserverat oss. Vi anser att regeringen inte\r\nhandlar tillräckligt snabbt. Man bör sätta i gång\r\nmed den här utredningen omedelbart och inte\r\nvänta till hösten 1992. Då har det hunnit gå för lång\r\ntid.</pre><pre>Anf. 149 ARNE MELLQVIST (s):</pre><pre>Herr talman! Vi skall överväga ytterligare\r\nomläggningar av och förändringar i regelsystemet i\r\nfråga om studiehjälpen när CSNs analys föreligger.\r\nVi skall följa detta noga. Elevernas rätt att välja\r\nutbildning får självfallet inte begränsas på grund av\r\natt kommunerna fr.o.m. budgetåret 1992/93 tar\r\növer ansvaret för elevernas inackordering.</pre><pre>När det gäller rekryteringen och höjningen av\r\nersättningen för de korta stöden, glömmer man\r\nkanske perspektivet när man säger att om denna\r\nersättningsnivå varit lägre, hade stöden räckt till\r\nfler som går på de långa kurserna. Syftet med\r\nvuxenstudiestödsreformen är att nå de grupper som\r\nnormalt är svåra att motivera för studier. Att ta\r\nklivet direkt in på komvux är kanske inte det\r\nnaturliga för dessa grupper, utan man behöver tid\r\natt känna sig för, t.ex. i en studiecirkel eller i en\r\nkortare studiekurs, där man kan pröva sina tidigare\r\nskolkunskaper och där man kan få yrkes- och\r\nstudievägledning, innan man känner att vingarna\r\nbär för en längre utbildning. Det är i detta skede\r\nsom den uppsökande verksamheten fyller sin\r\nfunktion och som en ersättning för förlorad\r\narbetsförtjänst är viktig. Ekonomiska skäl skall inte\r\nlägga hinder i vägen för en kontinuitet när det gäller\r\ndem man avser att motivera med det särskilda\r\nvuxenstudiestödet, så att de inte kliver av på vägen.\r\nAv det skälet behövs det korta stödet för att i någon\r\nmån uppnå paritet med den arbetsinkomst som den\r\nstuderande går förlustig. 65 kr. är inte någon\r\növerdrivet hög ersättning. Till hösten räknar man\r\nmed att en genomsnittlig industriarbetarlön\r\nkommer att ligga på närmare 75 kr. Det krävs ändå\r\nen viss övertygelse att man har satsat rätt innan man\r\nlämnar sitt arbete.</pre><pre></pre><pre>Anf. 150 HANS DAU (m):</pre><pre>Herr talman! Arne Mellqvist tog till sist upp frågan\r\nom inackorderingstillägget. Han sade att\r\nkommunerna så småningom skall ta över ansvaret.\r\nFör min del anser jag att det är ännu viktigare att\r\nman har rätt nivå på inackorderingstillägget när\r\nkommunerna skall ta över. Eljest är risken stor för\r\natt man konserverar en alldeles för låg nivå. Jag\r\ntror personligen att vi måste vara väldigt\r\nobservanta för att det inte skall bli för stor spridning\r\noch för låga inackorderingstillägg när det skall\r\nfattas beslut på olika nivåer. Därför borde Arne\r\nMellqvist borde erkänna att det nu verkligen\r\nbehövs en rimlig nivå. Jag har fortfarande svårt att\r\nacceptera Göran Perssons beslut att dra ner på\r\ninackorderingstillägget.</pre><pre>Anf. 151 BARBRO SANDBERG (fp):</pre><pre>Herr talman! Jag blev litet förvånad över Arne\r\nMellqvists förklaring till höjningen av\r\nkorttidsstudiestödet. Denna höjning skall företas\r\nbara för att få människor att uppskatta en\r\nutbildning och hålla sig kvar på den. Om man deltar\r\ni en studiecirkel, skall man då behöva ha en lika hög\r\ntimpenning som man har när man arbetar, bara för\r\natt gå kvar och fullfölja denna studiecirkel?</pre><pre>Dessutom frångår ni en princip som ni hävdar i alla\r\nandra sammanhang, nämligen den principen att det\r\ninte går att vidta några förändringar förrän en\r\nutredning har gjorts. Här kan man helt plötsligt\r\nhöja en ersättning med hänvisning till att en\r\nindustriarbetare har si och så mycket i lön. Det är\r\nplötsligt en omvänd ordning som ni går efter.</pre><pre>Jag kan ändå inte låta bli att tro att samtidigt som\r\nni tillstyrker motioner från egna partikamrater,\r\navstyrker ni oppositionens goda förslag rakt upp\r\noch ned, oavsett hur bra förlagen är. I det här fallet\r\ntillämpar ni en omvänd ordning.</pre><pre>Anf. 152 ARNE MELLQVIST (s):</pre><pre>Herr talman! Stödet till vuxna är föremål för en\r\növersyn inom finvuxutredningen. Redan i sommar\r\nräknar man med att presentera ett förslag till hur\r\nvuxna skall kunna finansiera sina studier i\r\nframtiden. Jag är övertygad om att även dessa delar\r\nkommer att övervägas inom utredningen och ingå i\r\nett framtida förslag. Trots Barbro Sandbergs\r\nsvårigheter att följa med i tankegången, finner vi\r\ndet angeläget att stödja dem som ger sig i kast att\r\nbryta upp från ett arbetsliv och ge sig in i en\r\nstudietillvaro.</pre><pre>Barbro Sandberg talade om cirkelstudier. Det är en\r\nalldeles utmärkt studieform. Med hjälp av den\r\ntrygghet som cirkelkamraterna utgör vågar man\r\nkanske ta klivet att skaffa sig kunskaper i allmänna\r\nämnen, t.ex. samhällskunskap, matematik och\r\nhistoria, för att därmed våga ge sig på de långa\r\nstudierna. Det är just det som är syftet med\r\nreformen.</pre><pre>Vi får återkomma till det framtida, bestående\r\nsystemet efter sommaren, då finvux har presenterat\r\nsitt förslag.</pre><pre>Anf. 153 BARBRO SANDBERG (fp):</pre><pre>Herr talman! Jag har full förståelse för Arne\r\nMellqvists alla goda argument för den här\r\nförändringen. Trots allt går den ut över människor\r\nsom kanske t.o.m. är arbetslösa. Människor som\r\nhar ett arbete och som vill studera för att kunna\r\nbyta det får högre ersättning, medan stöden för\r\ndem som kanske inte ens har ett arbete och därför\r\nbehöver längre studier skall minska.</pre><pre>Vi vet att det är många i dag som inte får studiestöd\r\nför längre studier, medan det är svårt att rekrytera\r\ntill studier med korttidsstöd. Då skall man locka till\r\nkorta studier med högre timersättning, vilket\r\nmedför att det dras ned på de långa studierna där\r\ndet redan är kö.</pre><pre>Jag kan inte tycka att man tar saker och ting i rätt\r\nordning när man gör på det här viset.</pre><pre>Anf. 154 ARNE MELLQVIST (s):</pre><pre>Herr talman! Det särskilda vuxenstudiestödet för\r\narbetslösa berörs inte alls av dessa förändringar i de\r\nekonomiska ramarna. De pengarna anvisas i annan\r\nordning och ligger utanför det som vi nu diskuterar.</pre><pre>Anf. 155 BARBRO SANDBERG (fp):</pre><pre>Herr talman! Jag vill bara säga att det sista faktiskt\r\ninte var riktigt sant. Man plockar ju bort drygt 10\r\nmilj.kr. från det särskilda vuxenstudiestödet.</pre><pre>Överläggningen var härmed avslutad.</pre><pre>(Beslut skulle fattas den 2 maj.)</pre><pre>12 § Beslut om fortsatt ärendebehandling den 2\r\nmaj</pre><pre>Kammaren beslöt att ärendebehandlingen skulle\r\nfortsättas vid arbetsplenum torsdagen den 2 maj.</pre><pre>13 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:181 Sjuklön, m.m.</pre><pre>1990/91:185 Vissa ändringar av det särskilda\r\ngrundavdraget för folkpensionärer</pre><pre>Motionerna</pre><pre>med anledning av prop. 1990/91:169 Ett nytt\r\nprövningsförfarande vid ansökan om vapenfri\r\ntjänst</pre><pre>1990/91:Fö22 av Knut Wachtmeister och Per\r\nStenmarck (m)</pre><pre>1990/91:Fö23 av Birgitta Hambraeus (c)</pre><pre>1990/91:Fö24 av Berndt Ekholm m.fl. (s)</pre><pre>1990/91:Fö25 av Jan-Erik Wikström m.fl. (fp)</pre><pre></pre><pre>14 § Anmälan om interpellationer</pre><pre>Anmäldes att följande interpellationer framställts</pre><pre>den 24 april</pre><pre>1990/91:184 av Viola Claesson (v) till\r\nmiljöministern om Narmada-projektet:</pre><pre>Narmada-projektet, exploatering av en av Indiens\r\nmäktigaste floder, är ett av de största projekt som\r\nnågonsin planerats. Drygt 3 000 dammar ingår i\r\nprojektet. Syftet med dammarna är att de skall\r\nanvändas till konstbevattning samt produktion av\r\nelkraft.</pre><pre>1985 beviljade Världsbanken 450 miljoner dollar\r\nför byggnationen av dammen Sardar Sarovar i\r\nfloden Narmada. Redan från början var projektet\r\nomdiskuterat. Friends of Earth International,\r\nSurvival International and Environmental Defense\r\nFund är några av de många organisationer som\r\nengagerat sig för att stoppa projektet.</pre><pre>Byggs Sardar Sarovar-dammen betyder det att\r\n90 000 människor tvingas flytta. Om och när\r\nprojektet i sin helhet fullföljs innebär det att\r\nomkring 1 miljon människor måste lämna sina\r\nområden. Flertalet är fattiga jordbrukare, som\r\nredan tillhör de mest utsatta i Indien. Flera hundra\r\ntusen hektar bördig, jordbruks- och\r\nskogsbruksareal kommer att läggas under vatten,\r\ntrots att Indien har brist på sådana arealer. Kritiker\r\ninom och utom den internationella miljörörelsen\r\nmenar att det vore både mer lönsamt och ekologiskt\r\nmer försvarbart att bl.a. satsa på ökad\r\nlivsmedelsproduktion genom småskalig bevattning.</pre><pre>Enligt Världsbankens policy skall det redan innan\r\nett projekt av detta slag godkänns, finnas en plan\r\nför ''rehabilitering''. Men ännu finns det ingen\r\nsådan plan för de 90 000 människor som tvingas\r\nflytta när dammprojektet byggs.</pre><pre>Narmada-utbyggnaden finansieras av\r\nVärldsbanken via den Internationella\r\nUtvecklingsfonden (IDA). Världsbankens\r\nmedlemsstater bidrar till finansieringen. 1989/90\r\nvar Sveriges bidrag till IDA 800 milj.kr., vilket var\r\nen tolftedel av det totala svenska u-landsbiståndet.</pre><pre>Jag vill därför fråga statsrådet följande:</pre><pre>1.  Anser statsrådet att biståndet till Narmada-\r\nprojektet vägleds av omsorg om miljön och\r\nnaturresurserna i Indien?</pre><pre>2.  Anser statsrådet att projektet kan bidra till\r\nsociala förbättringar för de många fattiga bönder\r\noch andra som tvingas flytta när bördig skogs- och\r\njordbruksmark dränks under vatten?</pre><pre>1990/91:185 av Sten Andersson i Malmö (m) till\r\njustitieministern om protestaktion vid införsel av\r\nrågvete:</pre><pre>Med tanke på den olagliga aktion LRF\r\n(Lantbrukarnas Riksförbund) ställde sig bakom i\r\nMalmö hamn vintern 1990 är rubriken väl\r\nmotiverad.</pre><pre>I en frågedebatt den 23 april 1991 sade\r\ncivilministern att inskränkningar i\r\ndemonstrationsrätten inte kommer att göras. Mot\r\ndetta finns givetvis inget att invända! Men\r\nhändelsen som åberopas var ingen demonstration.\r\nVad det handlade om i praktiken var en attack mot\r\nenskilda företag, vilka till alla delar följt gällande\r\nregler. LRF ställde sig bakom och agerade aktivt\r\ngenom pressmeddelande och brev.</pre><pre>Åkeriföretag och enskilda åkare fick klart för sig av\r\nLRF, att utfördes transporter av det parti rågvete,\r\nsom lagligen importerats, skulle inga\r\ntransportuppdrag erhållas framöver.\r\nLastbilsekipage saboterades och ''demonstranter''\r\nställde sig i vägen för lastbilar. Enligt pressen\r\nuttalades direkta hot mot statliga tjänstemän.\r\nImportören av rågvetet gjorde en förlust på 1,5\r\nmilj.kr. trots att alla regler följts. Men dessa\r\npassade uppenbarligen inte LRF, utan\r\norganisationens kritik mot svensk jordbrukspolitik\r\ndrabbade oskyldiga och seriösa företagare!</pre><pre>Om polis och åklagares tveksamma agerande i\r\närenden av ovan nämnd art beror på bristfällig\r\nlagstiftning, är då statsrådet beredd medverka till\r\nen lagändring i syfte att förhindra upprepning?</pre><pre>1990/91:186 av Karin Israelsson (c) till\r\njordbruksministern om gränsen för fjällnära skog:</pre><pre>Vid riksdagens beslut den 6 december 1990 om nya\r\nregler i fjällnära skog, beslöts det att det skulle\r\nupprättas en gräns för fjällnära barrskog. Gränsen\r\nskulle grundas på den skogsodlingsgräns som\r\nanvändes vid riksskogstaxeringen 1969. På statens\r\nmark är den identisk med domänverkets tidigare\r\ntillämpade skogsodlingsgräns.</pre><pre>Riksdagsbeslutet innebar att endast smärre\r\njusteringar av gränsen skulle vidtas. Detta för att\r\nrätta till vissa olägenheter som uppstått vid den\r\nschablonmässiga sammanbindningen av gränsen\r\nmellan domänverkets gränser och privat mark.</pre><pre>När man nu granskar det kartmaterial som skall\r\nligga som underlag för den framtida gränsen ser\r\nman för Sorsele kommuns del att gränsen dragits\r\nbetydligt längre ner än vad som gällde för den\r\ntidigare tillämpade skogsodlingsgränsen. Det\r\nbetyder för Sorsele kommuns del att ytterligare\r\n9 000 ha produktiv skogsmark undantas av\r\ndomänverkets mark. Detta innebär att ca 20 % av\r\ndomänverkets mark kommer att ligga ovanför\r\ngränsen för fjällnära skog. Till detta kommer den\r\nprivata skogsmarken, bl.a. den s.k.\r\nallmänningsskogen, som också kommer att\r\nomfattas av stränga restriktioner.</pre><pre>Vad som nu händer är att flera skogsägare anhåller\r\nom att få avverka sin skog, innan denna\r\ngränsdragning fastläggs. På det sättet har skyddet\r\nför de fjällnära skogarna förfelat sin verkan, om\r\nskogen avverkas, innan gränsen blir klar.</pre><pre>Med anledning av detta vill jag fråga om regeringen\r\när beredd att justera den nu föreslagna gränsen till\r\nden ursprungliga skogsodlingsgränsen.</pre><pre>1990/91:187 av Hans Göran Franck (s) till\r\nutrikesministern om Mellanöstern m.m.:</pre><pre>Kuwait är nu lyckligtvis fritt från irakiska\r\ninkräktare och ockupationstrupper. Iraks angrepp\r\nmot Kuwait var ett brott mot freden, det\r\nallvarligaste av alla folkrättsbrott. Det gäller nu att\r\nge Kuwait skydd för sitt nationella oberoende och\r\nmot nya angrepp eller otillbörlig inblandning i\r\nlandets inre angelägenheter. Ett viktigt sätt är att en\r\ndemilitariserad zon upprättas mellan Irak och\r\nKuwait under beskydd av FN-observatörer och\r\nfredsbevarande förband.</pre><pre>Det är emellertid oroande att den palestinska\r\nbefolkningen i Kuwait utsatts för allvarliga\r\növergrepp. Det är bl.a. Amnesty Internationals\r\nrapporter, som nu liksom tidigare, gett en\r\ninträngande bild av vad som förekommit i Kuwait.\r\nDet är nödvändigt att vidta mer kraftfulla åtgärder\r\nän hitintills för att ge skydd åt denna folkgrupp.</pre><pre>Det finns andra konflikthärdar i Mellanöstern. Det\r\nfinns andra ockupationer av främmande territorier\r\nsom måste upphävas.</pre><pre>Ansträngningarna måste nu inriktas på att uppnå\r\ninte bara fred och säkerhet utan även frihet och\r\nrättvisa i Mellanöstern. Den avgörande\r\nförutsättningen för en varaktig fred i Mellanöstern\r\när att folkens självbestämmanderätt säkras.</pre><pre>Det är orimligt och oförsvarligt att det palestinska\r\nfolket fått leva i 23 år under israelisk ockupation.\r\nDet måste äntligen bli ett slut på denna ockupation.\r\nDet palestinska folket har rätt till ett eget hemland\r\noch en egen stat. Frågan är om man mäter med\r\nolika eller samma måttstock då det gäller det\r\nkuwaitiska och det palestinska folkens rätt till\r\nsjälvbestämmande.</pre><pre>Palestina måste bli fritt snarast men inte genom\r\nmilitära aktioner. Det räcker att FN och dess\r\nmedlemsländer använder alla de fredliga medel\r\nsom står till buds för att förmå Israel att förhandla\r\nom en fredlig lösning. Israel måste lämna\r\nVästbanken och Gaza.</pre><pre>Trots starka protester från skilda håll fortsätter de\r\nisraeliska bosättningarna på Västbanken. Dessa\r\nbosättningar framstår som provokativa och ökar\r\nsvårigheterna att uppnå förhandlingslösningar\r\nmellan berörda parter. Det är därför erforderligt att\r\nnya ansträngningar görs för att få ett stopp på\r\ndenna bosättningspolitik.</pre><pre>Syrien och Israel har under lång tid de facto\r\nockuperat olika delar av Libanon. Syrien och Israel\r\nhar en ovillkorlig skyldighet att dra sig tillbaka från\r\nLibanon och upphöra med den otillbörliga\r\ninblandningen i landets inre angelägenheter.</pre><pre>Syrien och Israel bör i stället ägna sig åt att lösa sina\r\ninbördes konflikter bl.a. om Golanhöjderna som\r\nIsrael ockuperat.</pre><pre>Detsamma gäller de konflikter och\r\nmotsatsförhållanden som råder mellan Israel å ena\r\nsidan och olika arabländer å den andra.</pre><pre>Det kurdiska folket, ca 20 miljoner människor, som\r\nutgör en stor minoritet i fem olika länder i regionen\r\nhar i internationella sammanhang inte lyckats få\r\nerforderlig medverkan och stöd til lösning av sina\r\nsträvanden om autonomi och självbestämmande\r\neller om respekt för sin minoritetsställning och sina\r\nmänskliga rättigheter.</pre><pre>Det krävs idag att en rad olika freds- och\r\nförhandlingsprocesser igångsätts för att söka\r\nfredliga lösningar. Först bör detta ske separat\r\nbeträffande här angivna konflikter för att därefter\r\növergå till en breddad internationell fredskonferens\r\nför hela Mellanöstern-regionen där de\r\növergripande målsättningarna för fred och säkerhet\r\nuppnås och de separata lösningarna på de speciella\r\nkonflikterna behandlas. Jag anser sålunda att det\r\nsnarast bör fattas beslut om en internationell\r\nMellanöstern-konferens och att förberedelserna\r\nigångsätts i dess olika delar utan vidare dröjsmål.</pre><pre>I detta sammanhang fordras att initiativ tas till en\r\ninternationell plan för omfattande bistånd till alla\r\nländer och folk i Mellanöstern som drabbats av\r\ndetta och tidigare krig liksom av ockupationer och\r\nförföljelse.</pre><pre>Om självbesämmanderätten i Mellanöstern skall\r\nkunna säkras är det nödvändigt att stormakterna\r\nupphör med militär inblandning. De allierade\r\nmilitära styrkorna från USA och icke-arabiska\r\nländer bör snarast möjligt lämna regionen. USA\r\nhar lovat detta, men nu begränsas löftet till\r\nmarkstridskrafter och sålunda icke i fråga om flyg-\r\noch marinstyrkor. Fred och säkerhet i regionen bör\r\nistället säkras genom FN-observatörer och FN-\r\nförband i erforderlig utsträckning för att nå detta\r\nsyfte.</pre><pre>Iraks krigsmakt byggdes upp i stor utsträckning\r\ngenom jättelika vapenleveranser från bl.a. USA,\r\nSovjet och Frankrike. Den internationella\r\nvapenhandeln måste begränsas kraftigt och ställas\r\nunder sträng kontroll och registrering genom ett\r\neffektivt och självständigt FN-organ. Men en\r\nförutsättning för att denna effektivitet skall uppnås\r\när att motsvarande kontroll och övervakning\r\nkommer till stånd av rustningsindustrin i alla\r\nländer.</pre><pre>Den internationella vapen- och rustningskontrollen\r\nskall vara ett viktigt led i den internationella ned-\r\noch avrustningen som nu måste forceras.</pre><pre>Det är angeläget att aktivt verka för att\r\nåterupprätta och stärka förtroendet för FN som\r\ninternationellt organ för fred och säkerhet, för\r\nfrihet och rättvisa. FNs övergripande målsättning\r\när att rädda mänskligheten från krigets gissel.</pre><pre>FNs stadga måste försvaras och förbättras men bara\r\nför att stärka dess roll som fredsinstrument. FN\r\nskall strikt följa stadgan då det gäller frågor om krig\r\noch fred, då det gäller att avvärja fara för krig som\r\nt.o.m. kan sätta världsfreden i fara.</pre><pre>Då FN redan genomgår och framdeles kan göra\r\nbetydande förändringar och förbättringar i\r\nvitaliserande och förstärkande riktning, får FN inte\r\ngöra s.k. innovationer eller nyskapelser av stadgan\r\nsom medför storkrig eller fara därför. Ändringar av\r\nbetydelse i FN-stadgan skall ske i den ordning som\r\nföreskrivs i dess 18:e kapitel.</pre><pre>Frågor om fred och säkerhet i regingen måste lösas\r\nmed fredliga medel. FNs generalsekreterare Javier\r\nPeres de Cuellar har sagt nej till aktioner som syftar\r\ntill att störta en regering som är medlem i FN. Detta\r\ngäller alla, även Irak. Det är emellertid av stor\r\nbetydelse att den demokratiska oppositionen i Irak\r\noch och andra länder i Mellanöstern får ett fredligt,\r\nsolidariskt internationellt stöd i sin kamp för frihet\r\noch demokrati samt för att få regeringar med denna\r\ninriktning.</pre><pre>Krigsaktivisterna har agerat mycket intensivt under\r\nden gångna svåra tiden. Men de har mött starkt\r\nmotstånd från antikrigsrörelsen, från fredsrörelsen\r\noch fredsopinionen i vårt land och runt om i\r\nvärlden.</pre><pre>Det är fredens krafter som skall forma vår framtida\r\nvärld i fred och mellanfolklig samverkan. I Sverige\r\nstår de olika fredsorganisationerna eniga i allt\r\nväsentligt som rör Mellanöstern. Aktionsgruppen\r\nför fred i Mellanöstern, som har sin förankring i\r\nfreds- och folkrörelserna och i olika riksdagspartier\r\nspelar därvid en viktig roll. De krav som gruppen\r\nhar framfört, är ett uttryck för detta.</pre><pre>Hundratusentals offer har drabbats av kriget.\r\nMiljontals kurder har drivits på flykt med ett stort\r\nantal döda och skadade som följd. De\r\nkrigsdrabbades sorg och vrede är mycket stor.</pre><pre>Kriget löser inga problem i dagens värld.\r\nFredsrörelsens huvuduppgift är att förebygga krig\r\noch väpnade konflikter. Men de som begår brott\r\nmot folkrätten och internationella konventioner\r\nmåste ställas till ansvar både politiskt och rättsligt.</pre><pre>Det skulle behövas en internationell\r\nkrigsförbrytardomstol. Med hänsyn till att\r\npresident George Bush talar så starkt för att Irak\r\nmed rätta är skyldigt att betala ersättning för de\r\nförbrytelser som begåtts i Kuwait finns det\r\nanledning att erinra om att den utfästa\r\nkrigsskadeersättningen till folken i Indokina ännu\r\ninte betalats. Under USAs angreppskrig bombades\r\ndessa små länder sönder och samman.</pre><pre>Det är av stor betydelse att frågor om\r\nkrigsförbrytelser och krigsskadestånd behandlas\r\nobjektvt och konsekvent.</pre><pre>Under kriget vid Persiska viken har förekommit</pre><pre>1. bombning av skyddsrum, kyrkor, moskéer, skolor\r\noch bostadsområden</pre><pre>2. bombning av kärnkraftsanläggningar m.m.</pre><pre>3. otillåten behandling av krigsfångar</pre><pre>4. allvarliga övergrepp av den irakiska\r\nockupationsstyrkan mot civilbefolkningen i Kuwait</pre><pre>5. användning av laser och andra sofistikerade\r\nvapen.</pre><pre>En opartisk undersökning bör göras av de\r\nkrigsföringsmetoder som använts av båda sidor.</pre><pre>Många människor upprörs med rätta av alla brott\r\nmot mänskliga rättigheter, av den tortyr och de\r\navrättningar som förekommit före och under\r\nkriget. Även detta bör utredas och prövas. Detta\r\ngäller också dödsskjutningarna och tortyren i\r\nIsrael, utomrättsliga avrättningar och massakrer i\r\nSyrien liksom de politiska fångarnas situation i\r\nSaudi-Arabien och Egypten. Listan kan göras\r\nlängre. Amnesty International har gjort utförliga\r\nrapporter om övergreppen i alla länder i\r\nMellanöstern.</pre><pre>Kränkningar av mänskliga rättigheter måste\r\nbeivras var än de inträffar och inte utnyttjas när det\r\npassar som ett politiskt propagandamedel mot dem\r\nman ogillar.</pre><pre>Mänskliga rättigheter främjas bäst av fred och\r\navspänning, inte av krig och konfrontation.</pre><pre>På grund av det anförda får jag ställa följande\r\nfrågor till utrikesminister Sten Andersson.</pre><pre>1.  Avser Sverige att i FN framlägga förslag om\r\neller på annat sätt medverka till en breddad\r\ninternationell Mellanösternkonferens?</pre><pre>2.  Hur bedömer utrikesministern möjligheterna\r\ntill att få till stånd en omfattande internationell\r\nbiståndsplan för Mellanöstern?</pre><pre>3.  Vilka åtgärder avser regeringen att vidta mot\r\nden internationella vapenhandeln samt för\r\nrustningsregistrering och rustningskontroll?</pre><pre>4.  Hur ställer sig regeringen till inrättande av en\r\ninternationell krigsförbrytardomstol samt till en\r\nFN-undersökning av krigsföringsmetoder och\r\nfolkrättskränkningar i Mellanöstern?</pre><pre>5.  Vad kan göras för att återupprätta och förstärka\r\nförtroendet för FN?</pre><pre>15 § Anmälan om fråga</pre><pre>Anmäldes att följande fråga framställts</pre><pre>den 24 april</pre><pre>1990/91:559 av Ingbritt Irhammar (c) till\r\njustitieministern om påföljden vid grovt rattfylleri,\r\nm.m.:</pre><pre>Polisrapporterna om antalet trafikskadade visar\r\noacceptabelt höga siffror, trots att dessa\r\npolisrapporter inte visar hela sanningen.\r\nSjukhusens statistik visar därtill, att betydligt fler\r\nän vad som framgår av polisstatistiken skadas.</pre><pre>Tillgången till tillförlitlig statistik måste anses vara\r\nnödvändig för att kunna minska antalet\r\ntrafikolyckor. Korrekt statistik bör ligga till grund\r\nför åtgärder i syfte att förbättra trafiksäkerheten på\r\nolika vägsträckor och vägar.</pre><pre>Många trafikolyckor sker med alkohol i blodet.\r\nDen som kör efter att ha druckit alkohol är en fara\r\nför sig själv och för andra i trafiken. Det är\r\noacceptabelt att fängelse inte längre kan anses\r\nutgöra normalpåföljd för grovt rattfylleri.\r\nPåföljden vid grovt rattfylleri måste därför ses över.</pre><pre>Jag vill med anledning av vad som ovan anförts\r\nställa följande fråga till justitieministern. Vilka\r\nåtgärder ämnar regeringen vidta för att öka\r\ntrafiksäkerheten på vägarna?</pre><pre>16 § Kammaren åtskildes kl. 22.48.</pre><pre>Förhandlingarna leddes</pre><pre>av  förste vice talmannen från sammanträdets\r\nbörjan t.o.m. 5 § anf. 28 (delvis),</pre><pre>av  talmannen därefter t.o.m. anf. 52 (delvis),</pre><pre>av  tredje vice talmannen därefter t.o.m.\r\najourneringen kl. 18.00,</pre><pre>av  förste vice talmannen därefter t.o.m. 9 § anf.\r\n118 (delvis) och</pre><pre>av  tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}