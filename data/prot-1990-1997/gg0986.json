{"dokumentstatus":{"dokument":{"hangar_id":"2387769","dok_id":"GG0986","rm":"1992/93","beteckning":"86","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"86","slutnummer":"0","datum":"1993-03-30 00:00:00","systemdatum":"2005-10-27 13:59:31","publicerad":"1993-03-30 00:00:00","titel":"Riksdagens snabbprotokoll 1992/93:86 Tisdagen den 30 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{EC648D2D-6B46-40FE-A249-6852A2400263}","dokument_url_text":"http://data.riksdagen.se/dokument/GG0986/text","dokument_url_html":"http://data.riksdagen.se/dokument/GG0986","dokumentstatus_url_xml":"http://data.riksdagen.se/dokumentstatus/GG0986","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:86</div>\r\n<div class=\"sidhuvud_datum\">Tisdagen den 30 mars</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Meddelande om information från\r\nregeringen</pre><pre>Anf. 1  ANDRE VICE TALMANNEN:</pre><pre>Vid kammarens sammanträde torsdagen den 1 april\r\nkl. 14.30 lämnar statsrådet Ulf Dinkelspiel (m)\r\ninformation om europeiska integrationsfrågor.</pre><pre>2 §  Justering av protokoll</pre><pre>Justerades protokollet för den 24 mars.</pre><pre>3 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1992/93:95</pre><pre>Till riksdagen</pre><pre>Interpellation 1992/93:95 ''Bistånd till Eritrea'' av\r\nEva Johansson kommer att besvaras den 23 april.</pre><pre>Interpellanten och jag har inte kunnat finna en tid\r\nför interpellationens besvarande inom den aktuella\r\n4-veckorsfristen på grund av andra engagemang.</pre><pre>Vi har därför tillsammans med kammarkansliet\r\nträffat en överenskommelse om att jag skall svara\r\npå interpellationen den 23 april.</pre><pre>Stockholm den 23 mars 1993</pre><pre>Birgit Friggebo</pre><pre>Interpellation 1992/93:103</pre><pre>Till riksdagen</pre><pre>Interpellation 1992/93:103 ''Regeringens\r\nflyktingpolitik'' av Ingrid Näslund kommer att\r\nbesvaras den 23 april.</pre><pre>Interpellanten och jag har inte kunnat finna en tid\r\nför interpellationens besvarande inom den aktuella\r\n4-veckorsfristen på grund av andra engagemang.</pre><pre>Vi har därför tillsammans med kammarkansliet\r\nträffat en överenskommelse om att jag skall svara\r\npå interpellationen den 23 april.</pre><pre>Stockholm den 23 mars 1993</pre><pre>Birgit Friggebo</pre><pre>4 §  Svar på fråga 1992/93:482 om reglerna för\r\nomnämnande av sponsorer till\r\ntelevisionsprogram</pre><pre>Anf. 2  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö har frågat\r\nom jag är beredd att föreslå sådana förändringar av\r\nlagstiftningen att reglerna för reklam och sponsring\r\ni televisionen blir begripliga för medborgarna.\r\nBakgrunden är att Sten Andersson anser det vara\r\ninkonsekvent att Radionämnden har funnit att TV\r\n4 har brutit mot radiolagen genom sitt sätt att\r\npresentera vinster i programmet Bingolotto, medan\r\nt.ex. TV 2 i bild och ljud får tala om vilka företag\r\nsom sponsrar fotbollsmatcher.</pre><pre>Enligt 6 § andra stycket radiolagen får ett\r\nprogramföretag inte i programverksamheten mot\r\nvederlag eller annars på ett otillbörligt sätt gynna\r\nett kommersiellt intresse. Detta gäller inte vad som\r\nsänds under annonstid i televisionen eller annonser\r\noch liknande meddelanden i sökbar text-TV. Syftet\r\nmed regeln är att motverka smygreklam. Reglerna\r\nom otillbörligt gynnande av kommersiellt intresse\r\ngäller lika för TV 4 och Sveriges Television.</pre><pre>Radionämnden har vid två tillfällen, den 22\r\noktober 1992 och den 24 februari 1993, funnit att\r\nTV 4 har brutit mot bestämmelsen genom sitt sätt\r\natt presentera vinster i programmet Bingolotto.\r\nRadionämnden ansåg att olika varumärken\r\nframhävdes på ett sätt som inte kunde motiveras\r\nmed hänsyn till något beaktansvärt informations-\r\neller underhållningsintresse.</pre><pre>Radionämnden har således funnit att TV 4 i detta\r\navseende brutit mot 6 § radiolagen, inte mot\r\nsponsringsreglerna i avtalet mellan staten och\r\nNordisk Television.</pre><pre>Reglerna om sponsorsmeddelanden i Sveriges\r\nTelevisions och TV 4:s sändningar finns i avtalen\r\nmellan staten och resp. företag.\r\nAvtalsbestämmelserna för Sveriges Television och\r\nTV 4 är likartade. Reglerna för Sveriges Television\r\nnär det gäller utformning och placering av\r\nsponsorsmeddelanden har dock skärpts något\r\nfr.o.m. den 1 januari 1993 mot bakgrund av\r\nerfarenheterna av de regler som gällde tidigare.</pre><pre>Enligt den nuvarande lydelsen av avtalet mellan\r\nstaten och Sveriges Television skall sponsorns eller\r\nsponsorernas namn eller firma anges i början eller\r\nslutet av ett sponsrat program. Om Sveriges\r\nTelevision finner det lämpligt kan detta ske såväl\r\nföre som efter programmet. Meddelande om\r\nsponsorskap får inte lämnas i pauser. Meddelandet\r\nskall -- med beaktande av att ändamålet med\r\nmeddelandet skall vara att upplysa publiken om\r\nsponsorskapet -- ges en sådan utformning att det\r\ninte riskerar att förväxlas med sedvanliga\r\nreklaminslag i reklamfinansierad TV. Sponsorns\r\nlogotyp får användas endast om det kan ske utan\r\nrisk för förväxling med tjänst eller vara som\r\nsponsorn erbjuder till försäljning. Meddelandet,\r\nsom skall vara kort, får inte åtföljas av musik och\r\nskall även i övrigt ges en neutral utformning.</pre><pre>Radionämnden har ännu inte prövat hur de nya\r\nreglerna för Sveriges Television har tillämpats.</pre><pre>Radiolagens förbud mot otillbörligt gynnande av\r\nkommersiella intressen har tillkommit i syfte att\r\nmotverka att sponsorer och andra påverkar\r\nprogrammens utformning. Syftet med\r\navtalsbestämmelserna för Sveriges Television och\r\nTV 4 om utformning och inplacering av\r\nsponsorsmeddelande, är att informera TV-tittarna\r\nom att ett program är sponsrat.</pre><pre>Jag har inte för avsikt att ta initiativ till några\r\nytterligare ändringar.</pre><pre>Anf. 3  STEN ANDERSSON i Malmö (m):</pre><pre>Herr talman! Jag tackar för svaret. En politiker\r\nborde ha som förstahandsuppgift att ta bort eller\r\nmotivera de lagar som en majoritet av\r\nmedborgarna har mycket svårt att förstå innehållet\r\ni eller avsikten med. Ett sådant exempel är\r\nbestämmelserna om reklamen i radio och TV.</pre><pre>Man får alltså inte lov att nämna ett firmanamn,\r\nt.ex. i Bingolotto, där vissa företag delar ut vinster\r\ni programmet. Däremot kan man mycket väl i\r\nsamma program nämna märket på en bil som delas\r\nut som vinst. Logiken är här inte alldeles uppenbar.</pre><pre>Vi kan också se, som statsrådet nämnde i sitt svar,\r\natt man t.ex. efter Sportextra på lördagarna säger\r\natt en match har sponsrats av det eller det företaget.\r\nDet visas reklam i olika sammanhang, framför allt i\r\nsamband med sport. Runt rinkarna vid ishockey\r\noch runt fotbollsplanerna är det nerlusat med\r\nreklamskyltar. Även om man inte uttalar namnen,\r\när de flesta som ser på TV läskunniga, och de får\r\nbudskapet. Konsekvensen i detta lyser med sin\r\nfrånvaro.</pre><pre>Jag vill fråga statsrådet: Förstår statsrådet att det\r\nfinns många människor utanför detta hus som har\r\nsvårt att förstå logiken och konsekvensen i dessa\r\nregler?</pre><pre>Anf. 4  Kulturminister BIRGIT FRIGGEBO\r\n(fp):</pre><pre>Herr talman! Jag tror att publiken mycket väl\r\nförstår att det finns en allmän TV där man inte vill\r\nha reklam. Den finansieras på ett sätt. Sedan finns\r\nreklam-TV, som är ganska nytt i Sverige. Den\r\nfinansieras på ett annat sätt. Det tror jag är ganska\r\nenkelt.</pre><pre>En annan sak är att det inte skall finnas\r\nsmygreklam, annonsering, i vanliga program. Det\r\när lika för Sveriges Television och för TV 4. Det\r\ntror jag också är ganska klart. Däremot kan det\r\nuppstå missförstånd, eller verka litet rörigt, när det\r\ngäller att man före och efter programmen får\r\nnämna vem som har sponsrat programmen. Man\r\nfår i TV 4 vara tydligare än vad man får vara i\r\nSveriges Television.</pre><pre>Här tror jag att det kan råda vissa missförstånd.\r\nMen att vi har en reklamfri allmän TV och en\r\nreklam-TV, vilket är den stora huvudfrågan, är\r\nganska lätt att begripa.</pre><pre>Anf. 5  STEN ANDERSSON i Malmö (m):</pre><pre>Herr talman! Jag tror nog att statsrådets\r\nanhängare, dvs. de som förstår att detta är lätt att\r\nbegripa, inte har någon omfattande numerär.</pre><pre>Vad är smygreklam? Vad kallas det när man t.ex.\r\nser fotboll från England på lördagarna och hela\r\narenan är fylld med reklamskyltar som förekommer\r\nunder hela programmet? Däremot är det\r\nannorlunda om man, som miljoner svenskar gör i\r\ndag, ser på programmet Bingolotto. Om nu Volvo\r\nskulle vilja dela ut en Volvobil som vinst, får man\r\ninte säga att den kommer från Volvo. Men man får\r\nlov att säga att bilen heter Volvo. Konsekvensen i\r\ndetta skulle jag gärna vilja få förklarad.</pre><pre>Överläggningen var härmed avslutad.</pre><pre>5 §  Svar på frågorna 1992/93:491 och 494 om\r\nensamma flyktingbarn</pre><pre>Anf. 6  Kulturminister BIRGIT FRIGGEBO\r\n(fp):</pre><pre>Herr talman! Annika Åhnberg har frågat mig om\r\nregeringen avser att vidta åtgärder så att Sverige\r\nbehandlar flyktingbarn i enlighet med FN:s\r\nkonvention om barnets rättigheter.</pre><pre>Rune Backlund har frågat mig om jag är beredd att\r\nta initiativ till en snabb översyn av\r\nförhållningssättet till ensamma flyktingbarn.</pre><pre>Jag besvarar frågorna i ett sammanhang.</pre><pre>Jag anser att svenska myndigheter, i asylärenden\r\nliksom i andra sammanhang, tar stor hänsyn till\r\nbarnens behov. Åt alla ensamma barn som söker\r\nasyl förordnas en god man, förutom ett offentligt\r\nbiträde, så att deras intresse kan tillgodoses på\r\nbästa sätt. Man tar också särskild hänsyn till\r\nbarnens situation vid prövningen av\r\nasylansökningar, och ärenden rörande ensamma\r\nbarn behandlas alltid med förtur.</pre><pre>FN:s kommitté för barnets rättigheter höll i januari\r\ni år, i enlighet med förfarandet enligt FN:s\r\nkonvention om barnets rättigheter, förhör med\r\nföreträdare för Sverige på grundval av den svenska\r\nrapporten om tillämpningen av konventionen.\r\nKommittén ansåg att Sverige i stort uppfyller\r\nkonventionens krav. Förutom vissa synpunkter på\r\nförvarstagande av barn framfördes ingen kritik\r\nrörande behandlingen av asylsökande barn.</pre><pre>Jag vill påpeka att det stora flertalet ensamma barn\r\nsom söker asyl i Sverige är över 16 år. Det är mycket\r\novanligt att yngre barn ensamma söker asyl här och\r\ndet är följaktligen endast i ett fåtal fall som det kan\r\nbli aktuellt att avvisa ett yngre ensamt barn.\r\nSvenska myndigheter kan naturligtvis aldrig skicka\r\ntillbaka ett litet barn, om man inte vet att någon tar\r\nhand om det vid ankomsten till hemlandet.</pre><pre>Detta betyder emellertid inte att ensamma barn\r\nautomatiskt har rätt till uppehållstillstånd i Sverige.\r\nDet skulle knappast vara i enlighet med principen\r\nom barnets bästa som bl.a. uttrycks i FN:s\r\nbarnkonvention. I denna princip ingår ju att barn i\r\nmöjligaste mån skall få vara med sin familj. Därför\r\nförsöker svenska myndigheter så långt det är\r\nmöjligt hitta barnets familj och se till att familjen\r\nkan återförenas, om möjligt i sitt hemland.</pre><pre>Asylsökande får sina asylansökningar prövade\r\nindividuellt. Frågan om avvisning till hemlandet\r\neller något annat land avgörs på grundval av de skäl\r\nden enskilde asylsökanden åberopar. Möjligheten\r\natt verkställa en avvisning ingår emellertid också i\r\nmyndigheternas ställningstagande -- om det är\r\nomöjligt att verkställa en avvisning kan den\r\nasylsökande beviljas uppehållstillstånd i Sverige,\r\näven om han eller hon inte uppfyller kraven för\r\nasyl.</pre><pre>Om det i undantagsfall är nödvändigt att ett barn\r\nsom finns i Sverige omhändertas av svenska\r\nmyndigheter finns möjligheter till detta i vår\r\nlagstiftning. Men det bästa för barn är ju normalt\r\natt få vara med sin familj, och det är detta som man\r\ni dag söker uppfylla då det är möjligt. Vid våra\r\nmyndigheters tolkning av lagar och bestämmelser\r\nutgår myndigheterna från barnets bästa.</pre><pre>Anf. 7  ANNIKA ÅHNBERG (-):</pre><pre>Herr talman! Jag tackar för svaret på min fråga. Jag\r\när inte nöjd med svaret. Jag är ganska missnöjd. Jag\r\när förvånad över statsrådets, som jag tycker,\r\nokritiska inställning till Invandrarverkets sätt att\r\nhantera ensamma flyktingbarn.</pre><pre>Sverige har mycket tidigt ratificerat FN:s\r\nkonvention om barnets rättigheter. Vi har också i\r\nvår egen grundlag, regeringsformen, klart och\r\ntydligt uttryckt att allt vad det offentliga, dvs.\r\nsamhällets myndigheter, gör, skall de göra i syfte att\r\nöka den enskildes välfärd. Myndigheterna skall\r\nhandla för barnets bästa. Statsrådet avslutade med\r\natt säga att myndigheter gör så.</pre><pre>Jag tycker inte att det är bevis nog att statsrådet\r\npåstår att så är fallet eller att Invandrarverket själv\r\nanser sig göra det. Det som har kommit till allmän\r\nkännedom under senare tid om hur några ensamma\r\nflyktingbarn har blivit behandlade talar snarare för\r\nmotsatsen. Vi skulle behöva ordentligt se över om\r\ndetta har förekommit i fler fall och hur\r\nInvandrarverket egentligen tolkar barnets bästa.</pre><pre>Jag skulle också vilja ha mer definierat vad som\r\nmenas med att man inte kan skicka i väg ett barn\r\nom det inte finns någon som tar hand om det. Vad\r\nfinns det för regler och föreskrifter som definierar\r\ndetta ''någon tar hand om''? Det måste finnas\r\nmycket tydliga sådana. Vad jag kan förstå har det i\r\nåtminstone ett av dessa fall faktiskt inte handlat om\r\natt återförena barn, utan om att skilja barn från en\r\nmoder som fanns kvar i det här landet medan\r\nbarnet skulle återsändas. Jag känner stor oro inför\r\ndetta.</pre><pre>I de här fallen har dessutom andra myndigheter\r\nsom också har att ta hand om barn uppenbarligen\r\ndelat den kritiska uppfattningen och inte den\r\nokritiska som statsrådet har. Det är nämligen de\r\nsom har reagerat. I ett fall var det polisen och i ett\r\nannat fall föreståndaren på ett barnhem. Jag tycker\r\natt det behövs en ordentlig översyn av detta. Jag är\r\nförvånad över det svar som jag har fått här i dag.</pre><pre>Anf. 8  RUNE BACKLUND (c):</pre><pre>Herr talman! Jag vill också börja med att tacka för\r\nsvaret. Jag upplever svaret som en redovisning av\r\nde förhållanden och regler som gäller. Men när man\r\ntittar på det fall som varit aktuellt, och som i vissa\r\nstycken är ett ganska unikt fall, upptäcker man att\r\nvi hamnar i en diskussion om vårt synsätt på hur\r\nbarn skall hanteras och under vilka förhållanden\r\nbarn skall leva.</pre><pre>Våra sociala myndigheter har gjort bedömningen\r\natt föräldrarna var olämpliga som vårnadshavare i\r\ndetta läge. Då uppstår en mycket delikat fråga om\r\nvilket ansvar vi har för det här barnets situation vid\r\nett eventuellt hemsändande. Enligt regler och\r\nkonventioner har vi ju fortfarande inte rätt att\r\nsplittra familjer. Vi är skyldiga att ta hänsyn till att\r\ndet finns biologiska föräldrar. Ändå finns det\r\ngrundläggande synsättet på hur barnet skall leva\r\noch växa upp och hur de skall ha det i en\r\nfamiljesituation.</pre><pre>Jag har funnit att det finns flera motstridiga\r\nintressen som kommer in i dessa ärenden. Även om\r\nde inte är så många är de tillräckliga för att bli\r\nmycket uppmärksammade och väcka stor debatt\r\noch undran hos den allmänna opinionen. Vi har å\r\nena sidan de internationella åtagandena genom\r\nbarnkonventionen, den konvention som säger att vi\r\ninte får splittra familjer och vi har åtaganden som\r\nsäger att vi inte utan vidare får behålla ett barn. Å\r\nandra sidan finns då frågan vad som skall hända\r\nmed ett barn som lämnar landet och där vi vet att\r\nfamiljeförhållandena är mycket besvärliga eller där\r\ndet inte finns en ordnad familjesituation.</pre><pre>Då blir jag litet förvånad över att kulturministern\r\ninte är beredd att titta litet på hur vårt\r\nförhållningssätt skall vara i den här typen av\r\närenden. Jag tycker inte att det finns några givna\r\noch självklara svar på dessa frågeställningar. Vi\r\nmåste försöka väga samman dessa olika intressen\r\noch se vad vi har rätt att göra internationellt sett i\r\nett sådant ärende.</pre><pre>Inom flyktingpolitiken har man sett att det faktiskt\r\nfinns en liten tendens till att föräldrar dumpar sina\r\nbarn i en del länder för att lösa sina egna\r\nbekymmer.</pre><pre>Anf. 9  Kulturminister BIRGIT FRIGGEBO\r\n(fp):</pre><pre>Herr talman! Det är ju ofta många svåra\r\navvägningar som våra myndigheter har att ta\r\nställning till. Det kan ju vara flera myndigheter som\r\när inblandade. Livet är ju sådant att det ofta finns\r\nmotstridiga intressen.</pre><pre>Men våra myndigheter är enligt min uppfattning väl\r\nskickade att göra sådana avvägningar. Det tvingas\r\nde att göra nästan varje dag. Utgångspunkten\r\nmåste vara, och är också, barnets bästa. Det är\r\nnaturligtvis beklagligt att man inte i en diskussion\r\nkan belysa principer utifrån de enskilda fallen.\r\nIngen av frågeställarna har heller dragit upp de\r\nenskilda fallen.</pre><pre>Möjligen kan man säga att det som många trodde\r\nskulle hända inte har hänt, dvs. att man har sänt i\r\nväg barn utanför Sveriges gränser utan att man har\r\nsäkerställt att det finns någon som tar hand om det.\r\nI normalfallen brukar man kontakta föräldrar eller\r\nandra anhöriga som tar emot när ett barn skickas\r\ntillbaka till sitt hemland. Det är normalfallet. Detta\r\ngäller ju ofta äldre barn och inte spädbarn.</pre><pre>Det kan däremot delvis komma i ett annat läge om\r\nbarnet har varit omhändertaget, t.ex enligt LVU.\r\nDär är andra myndigheter än Invandrarverket\r\ninblandade för att ta ställning till om det finns en\r\nvårdnadshavare som är acceptabel. Men denna\r\nvägning skall våra myndigheter göra utifrån de\r\nallmänna intentioner och riktlinjer som vi har för\r\nbeslutsfattande i Sverige, nämligen barnets bästa.</pre><pre>Anf. 10  RUNE BACKLUND (c):</pre><pre>Herr talman! Vi får ju inte diskutera det enskilda\r\nfallet. Men vad som skulle kunna inträffa i den här\r\ntypen av ärenden är ju att de svenska sociala\r\nmyndigheterna gör den bedömningen att det inte\r\nfinns en acceptabel familjesituation för barnet att\r\nsändas tillbaka till. Då uppstår frågan vilken rätt vi\r\ni Sverige har att ta ansvar för det här barnet enligt\r\nde konventioner som gäller i fråga om\r\nfamiljesplittring, biologiska föräldrars rätt osv.</pre><pre>Jag menar att det i den debatt som har förekommit\r\nkring det nu aktuella fallet inte riktigt har klarats ut\r\nvilka rättigheter och skyldigheter vi har i ett sådant\r\nhär ärende, vilka rättigheter och skyldigheter\r\ninvandrare har och vilka skyldigheter sociala\r\nmyndigheter har att tillämpa konventioner och\r\nartiklar som Sverige i andra sammanhang arbetar\r\nför. Vi har ju det omvända förhållandet då barn förs\r\nur Sverige till andra länder. I sådana sammanhang\r\nhar vi med mycket stor kraft hävdat att barnen skall\r\nföras tillbaka till vårdnadshavarna i Sverige. Jag\r\nmenar därför att det här finns en principfråga som\r\när värd att diskutera.</pre><pre>Anf. 11  ANNIKA ÅHNBERG (-):</pre><pre>Herr talman! Naturligtvis är det här oerhört svåra\r\noch komplicerade frågor. Så är det alltid när barn\r\ndrabbas av svåra förhållanden. Det här är extremt\r\nsvåra frågor.</pre><pre>Jag har inte haft för avsikt att få det att framstå som\r\natt jag tror att flyktingbarn vanligtvis behandlas på\r\ndet här sättet. Det är emellertid ett faktum att det\r\nfinns flera sådana här fall, där olika myndigheter,\r\nsom alla har att se till barnets bästa, har reagerat\r\nmycket olika, och enligt min uppfattning är det\r\nInvandrarverket som står för det omänskliga sättet\r\natt behandla barn, som icke ser till barnets bästa.\r\nDetta gör mig orolig, och jag tycker att det finns\r\nanledning att se över området.</pre><pre>Vad vet jag, kanske har det förekommit andra fall,\r\ni vilka andra myndigheter inte har haft möjlighet att\r\nbemöta Invandrarverket eller att protestera mot\r\nInvandrarverkets sätt att bete sig. Kanske händer\r\ndet i andra fall, som vi aldrig får kännedom om, att\r\nInvandrarverket i sitt handlande inte tillämpar\r\nFN:s barnkonvention eller svensk grundlag. Det\r\nförvånar mig att statsrådet uppenbarligen är så\r\növertygad om att det aldrig händer och att det\r\nkanske inte ens har hänt i de här fallen. Det är det\r\nsom enligt min uppfattning behöver ses över, så att\r\nvi får en bättre analys av situationen och möjligen\r\nnya riktlinjer för Invandrarverket i de här fallen.</pre><pre>Anf. 12  Kulturminister BIRGIT FRIGGEBO\r\n(fp):</pre><pre>Herr talman! Utgångspunkten för de ställda\r\nfrågorna har varit ett mycket litet barn, och det är\r\nväldigt sällsynt att så små barn blir ensamma.</pre><pre>Rune Backlund säger att den debatt som har\r\nförekommit inte har klarat ut de olika lagarnas\r\ntillämpningsområden och om de krockar med\r\nvarandra. Våra myndigheter skall tillämpa lagarna,\r\noch tillämpningen av lagarna i det här fallet är ännu\r\ninte färdiggjord. Därför kan man i dag inte med\r\nsäkerhet säga att lagarna strider mot varandra.\r\nMyndigheternas tillämpning av lagarna framöver\r\nfår visa om så är fallet.</pre><pre>Jag är alldeles övertygad om att både\r\nInvandrarverket och de sociala myndigheterna\r\nkommer att ha barnets bästa som utgångspunkt.\r\nVad som skall hända om man över huvud taget inte\r\nhittar någon vårdnadshavare är det myndigheternas\r\nsak att bedöma.</pre><pre>Jag vill, herr talman, tillbakavisa Annika Åhnbergs\r\npåstående att Invandrarverket nästa alltid skulle\r\nhandla omänskligt. Invandrarverket har många\r\nensamma barn, som dock ofta är över 16 år, att ta\r\nhänsyn till. I vissa avseenden kommer också en\r\ngenomlysning och en översyn att ske beträffande de\r\nungdomarna.</pre><pre>Anf. 13  RUNE BACKLUND (c):</pre><pre>Herr talman! Det är korrekt att myndigheterna har\r\natt handlägga det här fallet fullt ut och att man först\r\nmed facit i hand kan säga exakt var problemen\r\nligger.</pre><pre>Anledningen till att jag ställde den här frågan om\r\nett initiativ från regeringen är att jag tycker att det\r\nvore värdefullt att få klarlagt vad som är våra\r\nrättigheter och skyldigheter i den här typen av\r\närenden. Jag tror att många människor runt om i\r\nvårt land som via medierna har följt redovisningen\r\ni det här fallet har haft mycket svårt att riktigt hänga\r\nmed i den här typen av frågeställningar rörande\r\nutlänningslagens tillämpning och socialtjänsten --\r\nman ser fallet endast med utgångspunkt i barnets\r\nsituation och har väldigt svårt att hänga med i de\r\njuridisk-byråkratiska svängarna i ett sådant här\r\närende.</pre><pre>Jag tror därför att det hade varit värdefullt om\r\nregeringen hade kunnat belysa de förhållningssätt\r\nsom allmänt gäller vid hanteringen av barn som\r\nbefinner sig i en mycket utsatt situation, vilket det\r\nuppenbarligen är fråga om i det här fallet.</pre><pre>Anf. 14  ANNIKA ÅHNBERG (-):</pre><pre>Herr talman! Eftersom Rune Backlund och jag\r\ndelvis har olika frågeställningar, följer den här\r\ndebatten delvis två olika spår.</pre><pre>Det är bra att statsrådet säger att det skall komma\r\nen redovisning av Invandrarverkets egen\r\nhandläggning av fall som gäller ensamma\r\nflyktingbarn. Jag påstår inte att Invandrarverket\r\nbeter sig felaktigt, men jag känner en oro när det\r\nkommer till kännedom att sådana här fall\r\nförekommer.</pre><pre>Man kan heller inte säga att tillämpningen av\r\nlagarna inte är färdig och att vi därför inte vet hur\r\ndet gick. Om Invandrarverket hade fått bestämma\r\nhade nämligen tillämpningen varit färdig.\r\nInvandrarverket har i flera fall -- det handlar inte\r\nbara om ett -- faktiskt beslutat om utvisning. Hade\r\ninte andra myndigheter protesterat, hade vi nu stått\r\nhär med facit i hand -- eller rättare sagt: vi hade inte\r\nstått här med facit i hand, eftersom ärendena då\r\ninte hade kommit till allmän kännedom. Det är\r\ndärför enligt min mening ett mycket märkligt\r\nresonemang.</pre><pre>Vi har en princip som säger att man skall utgå från\r\nbarnets bästa, och olika myndigheter kommer till\r\nhelt olika slutsatser. Då måste det finnas anledning\r\natt förtydliga definitionen av vad som är barnets\r\nbästa.</pre><pre>I den rapport till FN som nämndes tidigare i\r\ndebatten tas detta inte alls upp. Det är därför inte\r\nså märkligt att FN-konventionen inte har kunnat\r\nbehandla frågan. Invandrarverkets egen\r\nhandläggning berörs inte, däremot berörs vad som\r\nhänder ute på flyktingförläggningar. En hel del\r\nfattas alltså.</pre><pre>Anf. 15  Kulturminister BIRGIT FRIGGEBO\r\n(fp):</pre><pre>Herr talman! Annika Åhnberg gav nu en\r\nbeskrivning av fallet. Hon sade att det hade funnits\r\nen risk att barnet hade kastats ut ur landet om\r\nInvandrarverket hade fått agera på egen hand.\r\nDetta är inte sant. Inget barn, och framför allt inte\r\nbarn i den åldern, sänds ut från Sverige utan att det\r\nfinns garantier för att det finns en vårdnadshavare.\r\nDet beslut som är fattat av Invandrarverket\r\nomfattar både moder och barn.</pre><pre>Det här är ett mycket komplicerat enskilt ärende.\r\nDet är oacceptabelt att barn växer upp under under\r\nsådana förhållanden. Det har i den allmänna\r\ndebatten antytts att Invandrarverket eller andra\r\nsvenska myndigheter skulle kunna avvisa ett barn\r\nutan att man har garantier för att det finns en\r\nvårdnadshavare. Detta sker icke. Jag förstår alla\r\ndem som är upprörda, som trodde att detta var\r\nmöjligt i Sverige.</pre><pre>Anf. 16  ANNIKA ÅHNBERG (-):</pre><pre>Herr talman! Jag kan bara konstatera att andra\r\nmyndigheter -- det är ju faktiskt flera sådana här\r\nfall som har kommit till allmän kännedom -- som\r\nockså har att se till de här barnens bästa,\r\nuppenbarligen inte har gjort samma bedömning\r\nsom Invandrarverket. Jag menar att det fortfarande\r\nfinns anledning att klargöra vad vi menar med att\r\ndet skall finnas någon som tar hand om barnet om\r\ndet utvisas tillbaka till sitt hemland. Vad ställer vi\r\nfrån svensk sida för krav? Vad innebär detta?\r\nTydligen gör man på olika myndigheter helt olika\r\nbedömningar.</pre><pre>Jag anser fortfarande att det finns skäl att klargöra\r\noch särskilt belysa Invandrarverkets egen\r\nhandläggning. Det är bra att man har fokuserat\r\nväldigt mycket på andra som tar hand om ensamma\r\nflyktingbarn, men vad man gör på Invandrarverket\r\nborde kanske belysas litet bättre. Det tycker jag\r\nfortfarande.</pre><pre>Anf. 17  RUNE BACKLUND (c):</pre><pre>Herr talman! Invandrarministern har rätt i att\r\nbeslutet i det här ärendet omfattade både moder\r\noch barn. En av krockarna i det här ärendet är\r\nuppenbarligen att en annan svensk myndighet, dvs.\r\nsocialtjänsten, inte anser modern, som nu har\r\nförsvunnit, lämplig som vårdnadshavare. Då\r\nuppstår en mycket delikat situation som gäller vår\r\nsyn på hur ett barn i ett sådant här fall skall hanteras\r\noch biologiska föräldrars rätt till sitt barn. Jag\r\nupplever att vi inte riktigt har klarlagt våra andra\r\ninternationella åtaganden i sådana här fall.</pre><pre>Det här kanske är ett unikt fall på så sätt att något\r\nliknande tidigare inte har förekommit, men under\r\nde år jag har sysslat med flykting- och\r\ninvandrarfrågor har jag sett att det, beroende på\r\nolika sätt att se på vad som ryms i begreppet familj,\r\ntill och från uppstår problem i samband med\r\nåtersändande av ensamma barn till vissa områden\r\nav världen.</pre><pre>Anf. 18  Kulturminister BIRGIT FRIGGEBO\r\n(fp):</pre><pre>Herr talman! Det är väl få ärenden som är så svåra\r\natt hantera som dessa. Det gäller inte bara\r\nutländska barn som kommer hit, utan också\r\nsvenska barn som av olika skäl befinner sig i andra\r\nländer och kring vilka det råder motstridande\r\nintressen inom familjen.</pre><pre>Som jag sade tidigare till Annika Åhnberg\r\nkontaktar Invandrarverket i normalfallet -- och då\r\nhandlar det ofta om ungdomar -- någon närstående\r\ni hemlandet. Det är okomplicerat, därför att det\r\nfinns någon som vill ta emot barnet när det sänts i\r\nväg. Följeslagare ser till att ungdomar möts av en\r\nvuxen person -- ofta en närstående, och då\r\nmestadels föräldrar.</pre><pre>I det här fallet handlar det om ett i Sverige av de\r\nsociala myndigheterna omhändertaget barn. Som\r\njag antydde är kraven kanske något högre när det\r\ngäller att säkerställa vem som är vårdnadshavare.\r\nMen det är inte min uppgift att här i riksdagen tala\r\nom för de sociala myndigheterna hur de skall\r\nbedöma läget i detta fall.</pre><pre>Det är min förhoppning och utgångspunkt att det är\r\nbarnets bästa som man har för ögonen.</pre><pre>Överläggningen var härmed avslutad.</pre><pre>6 §  Svar på fråga 1992/93:498 om presstödet</pre><pre>Anf. 19  Kulturminister BIRGIT FRIGGEBO\r\n(fp):</pre><pre>Herr talman! Harriet Colliander har frågat om jag\r\när beredd att medverka till en förändring av det\r\nförhållandet att merparten av det totala presstödet\r\ngår till de stora tidningarna och att närmare hälften\r\nav dagspressens momsbefrielse går till liberala\r\ntidningar. Frågan föranleds av den nyligen\r\npresenterade ESO-rapporten om presstödets\r\neffekter.</pre><pre>Staten har länge markerat dagspressens särställning\r\ni förhållande till andra varor och tjänster genom att\r\nvidta en rad presspolitiska åtgärder -- dels i form av\r\ndirekta statliga bidrag till tidningar i\r\nkonkurrensmässigt underläge, dels i form av en\r\nförmånlig skattebehandling av\r\ndagstidningsföretagen generellt.</pre><pre>Den förmånliga skattebehandlingen innebär att\r\ndagstidningarna är befriade från mervärdesskatt på\r\nsina upplageintäkter och att de betalar lägre\r\nreklamskatt än andra reklambärare. ESO-\r\nrapportens slutsats om det totala presstödets\r\nstorlek, och hur det är fördelat, bygger på tanken\r\natt dagspressen egentligen skulle betala 25-\r\nprocentig moms och full reklamskatt. För mig är ett\r\nsådant resonemang snarast av akademiskt intresse.</pre><pre>ESO-rapportens granskning av situationen i övriga\r\nEuropa visar t.ex. att dagspressen genomgående\r\nhar en lägre -- oftast mycket lägre -- moms än den\r\ngenerella mervärdesskatten i resp. land. Inom EG,\r\nsom beslutat harmonisera medlemsländernas uttag\r\nav mervärdesskatt, tillhör dagspressen också den\r\nkategori av varor och tjänster som kan undantas\r\nfrån den generella momsnivån. Dessutom har\r\nflertalet länder över huvud taget inte någon skatt på\r\nreklam i dagspressen.</pre><pre>Vid en teoretisk beräkning av värdet på\r\ndagspressens momsbefrielse är det ofrånkomligt att\r\nförmånen växer med storleken på tidningens\r\nomsättning. Det innebär givetvis inte att mindre\r\ntidningar skulle vara missgynnade, eftersom alla\r\ndagstidningar behandlas lika i momshänseende.\r\nSkatteuttaget är alltså neutralt.</pre><pre>För reklamskatten gäller att den ursprungligen\r\ninfördes för att finansiera det direkta presstödet till\r\nsmå och konkurrensutsatta dagstidningar. Den\r\növervägande delen av skatteuttaget på reklam\r\nkommer också från stora dagstidningar och andra\r\nreklambärare.</pre><pre>Enligt uppgift kommer den särskilde utredaren K-\r\nG Svensson att behandla dagspressen i sin\r\nutredning om mervärdesskattefrågor. Jag vill också\r\nnämna att jag har för avsikt att föreslå regeringen\r\natt tillsätta en utredning med uppgift att belysa\r\ndagspressens situation.</pre><pre>Anf. 20  HARRIET COLLIANDER (nyd):</pre><pre>Herr talman! Jag tackar kulturministern för svaret.\r\nI svaret sägs det att staten länge har markerat\r\ndagspressens särställning i förhållande till andra\r\nvaror och tjänster genom att vidta en rad\r\npresspolitiska åtgärder. I pressutredningen sägs det\r\natt statens syfte med de presspolitiska åtgärderna är\r\natt borga för en fri och allsidig opinionsbildning.</pre><pre>Ny demokrati har motionerat om ett avskaffande\r\nav det direkta partistödet och av momsbefrielsen\r\nför tidningarna. Vi har föreslagit detta därför att vi\r\nanser att presstödet har tillkommit för att gynna\r\npartipolitiska intressen i första hand. ESO-\r\nrapporten bekräftar att så är fallet.</pre><pre>Vi säger att vi vill ha en fri och framför allt obunden\r\noch allsidig opinionsbildning.</pre><pre>I fråga om den utredning som kulturministern har\r\nför avsikt att tillsätta skulle jag vilja fråga om\r\nkulturministern delar min uppfattning att ett syfte\r\nmed de presspolitiska åtgärderna skall vara att man\r\nockså försöker åstadkomma en obunden\r\nopinionsbildning.</pre><pre>Anf. 21  Kulturminister BIRGIT FRIGGEBO\r\n(fp):</pre><pre>Herr talman! Det är naturligtvis önskvärt att\r\nreglerna är så neutrala som det över huvud taget är\r\nmöjligt. Merparten av de här frågorna gäller\r\nmomsen, och reglerna i det avseendet är neutrala.\r\nDet finns ingen styrning till en viss typ av tidningar.</pre><pre>Det är mig också helt främmande att styra\r\ntidningarnas val av beteckning på sig själva. I\r\nHarriet Collianders senaste fråga fanns det litet av\r\nen antydan om att regeringen eller riksdagen på\r\nnågot sätt skulle tala om för tidningarna var de står\r\noch vilken beteckning de skall ha. Det är\r\nfullständigt uteslutet, och jag skulle tro att det\r\ngäller samtliga riksdagsledamöter, dvs. att gå in och\r\nstyra på det sättet. Särskilt för en liberal minister är\r\ndet uteslutet att föreslå sådana regler.</pre><pre>Anf. 22  HARRIET COLLIANDER (nyd):</pre><pre>Herr talman! Jag har inte avsett att tidningarna\r\nskall föreslås någonting. Jag kan bara säga att\r\npressutredningen konstaterar att de partipolitiska\r\nintressena har gynnats. Det är alltså ett uttalande\r\nfrån utredningen.</pre><pre>Vidare finns det faktiskt stöd i utredningen för att\r\nstaten ökar ägarkoncentrationen genom\r\npresstödet. Man kan alltså säga att Bonniers genom\r\npresstödet sitter säkert i sadeln. Man kan också här\r\ntala om en monopolbildning med statens stöd. Vi\r\nanser att detta är felaktigt. Jag gissar att\r\nkulturministern också anser det. Det är väl också\r\nnågot som man får försöka råda bot på i direktiven\r\nför den utredning som man ämnar tillsätta.</pre><pre>Anf. 23  Kulturminister BIRGIT FRIGGEBO\r\n(fp):</pre><pre>Herr talman! Syftet med intresset från riksdagens\r\noch statens sida när det gäller presspolitiken är att\r\ngarantera en mångfald. Jag har inte kunnat läsa ut\r\nav ESO-rapporten att vissa partipolitiska intressen\r\ngynnas. Däremot har man redovisat vilka\r\nbeteckningar tidningarna har på sig själva när man\r\nförsökt att strukturera vilka olika typer av tidningar\r\nsom har olika slags stöd.</pre><pre>Men såvitt jag kan se finns det inte någon värdering\r\ni ESO-rapporten som säger att vissa partier\r\notillbörligt gynnas.</pre><pre>Pressen är faktiskt -- det kan variera något --\r\nförhållandevis fristående i vårt land. Det får även\r\njag som liberal gång på gång erfara. Det\r\nförekommer inte något som helst gynnande av\r\nbehandlingen av min person eller mitt fögderi i\r\nolika typer av tidningar, utan det är ungefär likadan\r\nbehandling. Men, som sagt, en översyn av pressens\r\nförhållanden skall göras, och då kommer väl sådana\r\nhär frågor upp.</pre><pre>Anf. 24  HARRIET COLLIANDER (nyd):</pre><pre>Herr talman! Jag vidhåller att det står i rapporten\r\natt de partipolitiska intressena gynnas av det\r\npresstöd som finns.</pre><pre>Så till en annan sak som jag vill ta upp här.\r\nKulturministern säger: ''ESO-rapportens slutsats\r\nom det totala presstödets storlek, och hur det är\r\nfördelat, bygger på tanken att dagspressen\r\negentligen skulle betala 25-procentig moms och full\r\nreklamskatt. För mig är ett sådant resonemang\r\nsnarast av akademiskt intresse.''</pre><pre>Då kommer jag in på frågor om andra medier och\r\nom reklam i lokalradio och TV som den här\r\nsubventionerade reklamskatten inte gäller för.</pre><pre>Vi i Ny demokrati är för att medier behandlas lika.\r\nJag undrar om kulturministern rent generellt också\r\när det och hur hon ser på detta med reklam och\r\nreklamskatt i olika medier.</pre><pre>Anf. 25  Kulturminister BIRGIT FRIGGEBO\r\n(fp):</pre><pre>Herr talman! Som Harriet Colliander väl vet har vi\r\ni Sverige en mycket besvärlig ekonomisk situation.\r\nOm vi hade full handlingsfrihet och reklamskatten\r\nkunde avskaffas, skulle jag över huvud taget inte\r\nsakna den.</pre><pre>Anf. 26  HARRIET COLLIANDER (nyd):</pre><pre>Herr talman! Jag tackar för de svar som jag har fått\r\nav kulturministern.</pre><pre>Överläggningen var härmed avslutad.</pre><pre>7 §  Svar på fråga 1992/93:500 om kostnader då\r\nflykting flyttar från anvisad ort</pre><pre>Anf. 27  Kulturminister BIRGIT FRIGGEBO\r\n(fp):</pre><pre>Herr talman! Robert Jousma har, mot bakgrund av\r\nen redovisning av vissa problem och kostnader då\r\nen flykting flyttar från en anvisad ort, frågat mig\r\nvilka åtgärder regeringen tänker vidta för att rätta\r\ntill dessa problem. Robert Jousma ifrågasätter bl.a.\r\nom en flykting som vistas i Sverige skall medges att\r\nbyta ort, då detta visat sig ytterligare belasta den\r\nmycket hårt ansträngda flyktingadministrationen. I\r\nvart fall bör enligt Robert Jousmas uppfattning\r\ninget helt schablonbelopp utgå till\r\ninflyttningskommunen.</pre><pre>Flyktingar och andra utlänningar som har fått\r\nuppehållstillstånd i Sverige har en självklar rätt att\r\nbosätta sig var de vill i landet, och någon\r\ninskränkning av denna rätt är inte aktuell. En sådan\r\ninskränkning skulle vara inhuman och strida mot\r\ninternationella konventioner. En annan sak är i\r\nvilken utsträckning flyktingen vid en flyttning skall\r\nkunna påräkna särskilt stöd från samhället och hur\r\nstaten skall ersätta kommunernas kostnader för\r\nsådant stöd.</pre><pre>Det nuvarande ersättningssystemet trädde i kraft\r\nden 1 januari 1991. Särskilda resurser har avsatts\r\nför uppföljning och urvärdering. Vid sidan av\r\nresultatuppföljning sker också en central\r\nuppföljning av kostnadsutvecklingen för stat och\r\nkommun.</pre><pre>Jag är medveten om att det kan finnas behov av\r\nvissa förändringar av ersättningsreglerna när en\r\nflykting flyttar från en kommun till en annan. Bl.a.\r\nRiksdagens revisorer har påtalat detta.</pre><pre>I januari 1993 tillsattes bl.a. mot denna bakgrund\r\nen särskild arbetsgrupp inom Kulturdepartementet\r\nmed företrädare för Statens invandrarverk och\r\nSvenska kommunförbundet. Arbetsgruppen skall\r\nbl.a. göra en översyn av reglerna för utbetalning av\r\nschablonersättningen när en flykting flyttar till\r\nannan kommun. Arbetsgruppen kommer att\r\nredovisa eventuella behov av regeländringar under\r\nvåren.</pre><pre>Anf. 28  ROBERT JOUSMA (nyd):</pre><pre>Herr talman! Fru statsråd! Ett nytt\r\nersättningssystem för kommunalt\r\nflyktingmottagande trädde som bekant i kraft den 1\r\njanuari 1991. Syftet med detta ersättningssystem är\r\natt man skall åstadkomma en ökad frihet för\r\nkommunerna att göra individuella\r\nintroduktionsprogram, så att varje flykting så fort\r\nsom möjligt skall bli självförsörjande och kunna\r\ndelta i samhällslivet. Det tycker jag är mycket bra\r\noch rätt tänkt.</pre><pre>Syftet med min fråga var naturligtvis inte att\r\nbeskära flyktingarnas frihet, utan jag anser att det\r\nhela handlar om att man redan från början tar mer\r\nhänsyn till flyktingarnas önskemål om placeringsort\r\nnär de lämnar förläggningarna.</pre><pre>Jag vill bestämt hävda att detta skulle spara mycket\r\npengar, närmare bestämt i runda siffror 39 miljoner\r\nkronor.</pre><pre>Statens invandrarverk har studerat hur\r\nflyktingmottagandet fungerade 1991. I studien\r\nredovisas bl.a. vad kommunerna tyckte om de s.k.\r\nsekundärflyktingarna. Sammanfattningsvis kan\r\nman säga att tjänstemännen tyckte att\r\nInvandrarverket borde ta större hänsyn till\r\nflyktingarnas önskemål om typ av bosättningsort\r\nför att undvika sekundärflyktingar.\r\nTjänstemännen, liksom jag, ifrågasatte också det\r\nlämpliga i att ge sekundärflyktingarna socialbidrag\r\npå den nya orten, eftersom de från början hade sin\r\nförsörjning tryggad i mottagningskommunen.\r\nSamtidigt tyckte tjänstemännen att utflyttnings-\r\noch inflyttningskommunerna borde ha bättre\r\nkontakt med varandra än de hittills har haft.</pre><pre>Anf. 29  Kulturminister BIRGIT FRIGGEBO\r\n(fp):</pre><pre>Herr talman! Robert Jousma pekar på just en del\r\nproblem som detta system har. Som jag sade\r\ntidigare har vi tillsatt en särskild arbetsgrupp som\r\nskall se över dessa frågor. Bakgrunden till det är att\r\ndet finns en del förhållanden som inte är särskilt\r\nbra.</pre><pre>Vad jag vände mig emot i frågan, vilket kanske var\r\nett missförstånd, är att det står att en flykting skall\r\nmedges rätt att byta ort. I det ligger att det skulle\r\nvara fråga om något slags tillståndsgivning från en\r\nmyndighet. Men det kan naturligtvis inte komma i\r\nfråga.</pre><pre>Utredningsresultatet kommer emellertid att\r\nredovisas ganska snart. Det är min förhoppning att\r\nvi då skall kunna komma bort från en del\r\noformligheter som det här systemet har.</pre><pre>Anf. 30  ROBERT JOUSMA (nyd):</pre><pre>Herr talman! Jag ser verkligen fram emot att denna\r\nutrednings resultat skall redovisas. Flyktingarnas\r\nskäl att flytta har i de flesta fall varit vantrivsel,\r\nsysslolöshet, kontaktlöshet, m.m. De har trott att\r\nde skulle få det bättre om de flyttade.</pre><pre>I rapporten från Invandrarverket påpekas det\r\nemellertid att de sakligt sett fått det lika dåligt eller\r\nsämre genom flyttningen, främst på grund av\r\narbetslöshet och dåliga bostadsförhållanden.</pre><pre>Detta är ett problem framför allt för kommunerna,\r\nsärskilt de små kommunerna. De har byggt upp en\r\nmottagningsapparat och administration för hela\r\ndenna affärsverksamhet. Men i och med detta\r\nmister de såväl flyktingen som halva\r\nschablonbidraget. Jag tror att det känns mycket\r\nbetungande för de små kommunerna som har lagt\r\nupp ett bra introduktionsprogram som inte fullföljs\r\nför flyktingen. Bl.a. svenskundervisningen, som är\r\nen mycket viktig del, försenas.</pre><pre>Anf. 31  Kulturminister BIRGIT FRIGGEBO\r\n(fp):</pre><pre>Herr talman! Robert Jousma har just pekat på ett\r\nav de problem som finns, nämligen för de\r\nkommuner som är mycket ambitiösa och lägger upp\r\nbreda program och sedan bara får halva\r\nersättningen, trots att de har räknat med att ha\r\nflyktingen i kommunen en längre tid.\r\nStorstadskommunerna hävdar ibland att flyttningar\r\nfrån de små kommunerna sker efter sex månader,\r\nvilket innebär att de små kommunerna får ett helt\r\nbidrag och sedan blir av med sina kostnader och\r\nskjuter över problemet på de stora kommunerna.\r\nDetta är en bakgrund till att vi faktiskt redan har\r\ntagit itu med att se över om man kan hitta mindre\r\noformliga regler för hur kommunerna skall ersättas\r\nfrån statens sida för de kostnader som de har för\r\nden första introduktionen.</pre><pre>Anf. 32  ROBERT JOUSMA (nyd):</pre><pre>Herr talman! Jag får tacka statsrådet för ett bra\r\nsvar. Jag ser fram emot utredningens resultat och\r\nber att eventuellt få återkomma om det är några\r\noklarheter.</pre><pre>Överläggningen var härmed avslutad.</pre><pre>\r\n8 §  Svar på fråga 1992/93:503 om det statliga\r\nstödet till Älvkarleby kommun för mottagning av\r\nflyktingar</pre><pre>Anf. 33  Kulturminister BIRGIT FRIGGEBO\r\n(fp):</pre><pre>Herr talman! Bengt Ahlquist har frågat mig om\r\nvilket statligt stöd Älvkarleby kommun kan\r\npåräkna för att fullt ut täcka underskott i\r\nflyktingmottagning för åren 1993 och 1994.</pre><pre>Fram till år 1991 erhöll kommunerna ersättning för\r\nekonomisk hjälp som lämnats till flyktingar och\r\nvissa andra utlänningar under det kalenderår då\r\nuppehållstillstånd första gången beviljades och de\r\ntre därpå följande åren. Den 1 januari 1991 trädde\r\nett nytt ersättningssystem i kraft, vilket innebär att\r\nden tidigare ersättningen för ekonomiskt bistånd\r\noch huvuddelen av övriga bidrag till kommunerna\r\nlades samman i en schabloniserad ersättning.\r\nHuvudsyftet med förändringen av\r\nersättningssystemet var att stimulera kommunerna\r\natt vidta aktiva åtgärder för att flyktingarna\r\nsnabbare skall kunna bli självförsörjande.</pre><pre>I likhet med tidigare ersättningssystem kan\r\nkommunerna fortfarande få ersättning även för\r\nvissa särskilda kostnader. De särskilda kostnaderna\r\navser ekonomiskt bistånd, social hemhjälp och\r\nfärdtjänst för vissa handikappade och äldre\r\nflyktingar samt ersättning för faktiska kostnader för\r\nbistånd och vård som ges till ensamma flyktingbarn\r\nunder 18 år.</pre><pre>Statens invandrarverk får vidare lämna ersättning\r\ntill kommuner som haft betydande extraordinära\r\nkostnader för flyktingmottagandet. Det kan\r\nexempelvis avse betydande merkostnader till följd\r\nav att man tagit emot särskilt resurskrävande\r\nflyktinggrupper, t.ex. sådana med en stor andel\r\nanalfabeter. Bidrag kan också lämnas för\r\nbetydande strukturella merkostnader. För\r\nbudgetåret 1992/93 disponerar Invandrarverket 100\r\nmiljoner kronor för detta ändamål.</pre><pre>För att snabbt kunna avveckla administrationen av\r\ndet gamla ersättningssystemet infördes vissa\r\növergångsregler där den ersättning för socialbidrag\r\nsom skulle lämnas till kommunerna enligt det\r\ngamla systemet för åren 1991--1993\r\nschablonberäknades. Dessutom avsattes 40\r\nmiljoner kronor för särskild ersättning till\r\nkommuner som genom denna schablonberäkning\r\nkunde bedömas få väsentligt lägre ersättning för\r\nsina socialbidragskostnader för flyktingar mottagna\r\nföre år 1991 än vad man skulle ha fått med de äldre\r\nreglerna. Regeringen beslutade den 11 februari i år\r\natt Statens invandrarverk under budgetåret 1992/93\r\nskulle få disponera ytterligare 15 miljoner kronor\r\nför att kompensera kommuner som drabbats hårt\r\nav övergångsreglerna.</pre><pre>Staten har ett övergripande ekonomiskt ansvar för\r\nflyktingmottagandet under flyktingarnas\r\nintroduktion i det svenska samhället. Det är\r\nemellertid inte detsamma som att kommunerna är\r\ngaranterade full täckning för sina kostnader för\r\nflyktingmottagandet. Någon sådan garanti har\r\naldrig funnits, vare sig i det gamla eller i det nya\r\nersättningssystemet.</pre><pre>Utgångspunkten för nuvarande ersättningssystem\r\nhar varit att kostnadsfördelningen mellan stat och\r\nkommun i allt väsentligt skulle vara oförändrad\r\njämfört med tidigare. Jag är medveten om att\r\nrådande arbetsmarknadssituation kan komma att\r\nleda till ökade kostnader för flyktingmottagandet.\r\nDe uppföljningar av det nya ersättningssystemet\r\nsom hittills gjorts av bl.a. Svenska\r\nkommunförbundet och Statens invandrarverk\r\nutgör emellertid ännu inte tillräckligt underlag för\r\natt kunna avgöra om kostnadsfördelningen mellan\r\nstat och kommun har blivit annorlunda än vad som\r\nvar avsett. Jag har för avsikt att i samråd med\r\nStatens invandrarverk och Svenska\r\nkommunförbundet fortsätta att följa och analysera\r\nkostnadsutvecklingen.</pre><pre>Anf. 34  BENGT AHLQUIST (fp):</pre><pre>Herr talman! Fru statsråd! Älvkarleby kommun\r\nhade redan i slutet av 80-talet ett mycket ambitiöst\r\nflyktingmottagande och ställde sig positiv även till\r\nett kommunalt flyktingmottagande.</pre><pre>\r\nUnder den första perioden, mellan 1986 och 1989,\r\ntog kommunen emot 127 latinamerikanska\r\nflyktingar. Av dem bor 41 kvar i kommunen, och de\r\när i stort sett självförsörjande.</pre><pre>När vi 1989 tecknade ett avtal med Invandrarverket\r\ngällde regeln att man skulle få betalt för\r\nmottagningsåret och tre år till. Det ledde till att\r\nkommunen beslöt sig för att försöka starta ett\r\nkommunalt mottagande med en mycket hög\r\nambitionsnivå, 75 flyktingar per år. Det ledde så\r\nsmåningom till 235 flyktingar. Mer normalt för den\r\nhär kommunstorleken hade varit att ta emot 25--30\r\nstycken. Vi har på så sätt tagit emot en kvot\r\nmotsvarande 10 års mottagande.</pre><pre>Problemet uppstod när arbetsmarknaden blev\r\nmörk. Kvotflyktingarna, av vilka en mycket stor\r\nandel är analfabeter, har haft mycket svårt att lära\r\nsig svenska. Sedan kom lågkonjunkturen och vi fick\r\ninte ut dem på arbetsmarknaden. I dag är det en\r\nhandfull som har arbete. Resterande delen måste\r\nkommunen klara med socialbidrag.</pre><pre>I de nedskärningstider vi har, med dålig ekonomi,\r\noch när Älvkarleby har den sjätte största\r\narbetslösheten i landet, har vi ytterst svårt att på ett\r\npositivt sätt klara debatten i kommunen, att klara\r\nvåra flyktingar och samtidigt skära i skola,\r\näldreomsorg och barnomsorg.</pre><pre>Jag har lagt märke till att svaret som statsrådet har\r\nskrivit är positivt. Men jag måste faktiskt vidhålla\r\natt problemet är att vi har gått in i\r\nflyktingmottagandet i en litet annan tro. Nu ser jag\r\nfram emot den översyn som skall göras. Men den\r\nmåste följas upp skyndsamt. När kan vi vänta ett\r\nnytt ställningstagande i riksdagen?</pre><pre>Anf. 35  Kulturminister BIRGIT FRIGGEBO\r\n(fp):</pre><pre>Fru talman! Jag håller med om att Älvkarleby\r\nkommun har varit ambitiös i sitt mottagande av\r\nflyktingar. Nu säger Bengt Ahlquist att man har\r\nhaft extraordinära kostnader på grund av att många\r\nhar varit analfabeter. Just av det skälet kan man få\r\nett särskilt bidrag. Sådana ansökningar skall lämnas\r\ntill Invandrarverket.</pre><pre>Vi är också mycket medvetna om att arbetslösheten\r\när högre bland invandrare än bland befolkningen i\r\növrigt. Det pågår ständigt diskussioner om hur vi\r\nvia arbetsmarknadspolitiken skall kunna se till att\r\nmänniskor får någonting att göra. Inte minst\r\nbehovet av att lära sig svenska är stort bland\r\ninvandrarna. Det är min förhoppning att\r\nmöjligheterna för invandrarna att få en meningsfull\r\nsysselsättning skall kunna utökas, när det inte går\r\natt få ett regelrätt arbete.</pre><pre>Det är inte någon vanlig utredning som pågår i\r\nregeringskansliet, utan det är dels en utvärdering av\r\ndet nya systemet, dels en normal uppföljning inför\r\nde överläggningar som alltid sker innan regeringen\r\nlägger fram sitt budgetförslag och innan riksdagen\r\nfattar beslut om ersättningsnivån till kommunerna.</pre><pre>Anf. 36  BENGT AHLQUIST (fp):</pre><pre>Fru talman! Ett ytterligare problem är att när vi har\r\nsökt medel för arbetsmarknadsinsatser har inte de\r\nheller räckt till vare sig det gällt rent arbetsintensiva\r\ninsatser eller utbildning. Det är ytterligare ett\r\nproblem när vi skall ta debatten hemma i\r\nÄlvkarleby om att även i fortsättningen få pengarna\r\natt räcka till också för våra flyktingar. Där skulle vi\r\ngärna se att man fick en särskild avsättning i just\r\nflyktingkommunerna för att hjälpa våra flyktingar\r\nliksom vi hjälper våra handikappade att komma ut\r\ni arbete.</pre><pre>Överläggningen var härmed avslutad.</pre><pre>9 §  Svar på fråga 1992/93:505 om åtgärder mot\r\nhäleri</pre><pre>Anf. 37  Statsrådet REIDUNN LAURÉN</pre><pre>(-):</pre><pre>Fru talman! Bengt Ahlquist har frågat\r\njustitieministern om hon är beredd att medverka till\r\natt lagstiftningen beträffande godtrosförvärv ses\r\növer. Enligt Bengt Ahlquist skulle det bli svårare\r\natt stjäla och att avyttra tjuvgods om reglerna\r\nändras på visst sätt.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Den lagstiftning som i första hand är avsedd att\r\nmotverka handeln med stöldgods är naturligtvis\r\nbestämmelserna i brottsbalken om häleri.\r\nBestämmelser med liknande syfte finns i bl.a. lagen\r\n(1981:2) om handel med skrot och begagnade varor\r\noch i förordningen (1981:403) om handel med\r\nbegagnade varor.</pre><pre>Hälerilagstiftningen har relativt nyligen setts över.\r\nDärvid har tillämpningsområdet utvidgats, bl.a. för\r\natt uppfylla Sveriges internationella åtaganden på\r\nområdet. Vidare har riksdagen nyligen beslutat om\r\nen skärpning av straffet för vissa häleribrott.</pre><pre>Något behov av att nu göra en förnyad översyn av\r\nhälerilagstiftningen föreligger inte. Det kan inte\r\nheller komma i fråga att -- på sätt som Bengt\r\nAhlquist synes mena -- utvidga det straffbara\r\nområdet så att en normalt aktsam person riskerar\r\natt straffas för att ovetandes ha köpt stöldgods. En\r\nsådan kriminalisering skulle inte bara vara\r\norättfärdig, den skulle också i hög grad försvåra den\r\nnormala handeln med varor i samhället.</pre><pre>Den civilrättsliga lagstiftningen om godtrosförvärv\r\ninnefattar en avvägning mellan å ena sidan den\r\nursprunglige ägarens intresse av att få tillbaka\r\negendom som han har förlorat och å andra sidan\r\nden rätt som en aktsam person bör ha att få behålla\r\negendom som han har förvärvat i god tro. Reglerna\r\nhar utformats bl.a. så att de skall motverka handeln\r\nmed stöldgods.</pre><pre>Lagen (1986:796) om godtrosförvärv av lösöre\r\nträdde i kraft den 1 januari 1987. Genom lagen\r\nskärptes och preciserades de krav som ställs på en\r\nförvärvare av lösöre för att denne skall anses vara i\r\ngod tro.</pre><pre>Sedan lagen trädde i kraft har den flera gånger\r\nbehandlats i riksdagen till följd av motioner. Senast\r\nfrågan behandlades hänvisade lagutskottet i sitt av\r\nriksdagen godkända betänkande (1992/93:LU2\r\ns. 5) till att utskottet tidigare hade uttalat att det\r\ninte fanns någon anledning att ompröva de\r\nprinciper och skäl som ligger bakom lagen.\r\nUtskottet förutsatte emellertid att reglerna följs\r\nupp och att regeringen ser till att en utvärdering av\r\nlagen kommer till stånd i lämpligt sammanhang.</pre><pre>En utvärdering av tillämpningen av lagen angående\r\ngodtrosförvärv av lösöre har påbörjats i\r\nJustitiedepartementet. Överläggningar i frågan har\r\nnyligen ägt rum med företrädare för ett stort antal\r\nmyndigheter och organisationer. Med ledning av\r\nvad som då kom fram pågår nu ett arbete i\r\nJustitiedepartementet med att utforma olika\r\nhandlingsalternativ i syfte att komma till rätta med\r\ndet problem som handeln med stöldgods utgör.</pre><pre>Anf. 38  BENGT AHLQUIST (fp):</pre><pre>Fru talman! Fru statsråd! Jag tackar för svaret på\r\nmin fråga.</pre><pre>Den här frågeställningen har jag haft anledning att\r\nintressera mig för i 25 år. Redan när jag i Göteborg\r\nläste propedeutisk kurs i juridik tyckte jag att det\r\nvar litet konstigt och snårigt att en person som blir\r\nav med sin egendom, om han kommer på var\r\negendomen finns, måste lösa denna för att få den\r\ntillbaka.</pre><pre></pre><pre>Sedan dess har det hänt en hel del, och av svaret\r\nframgår att dessa lagbestämmelser har setts över.\r\nMan tar också i program på TV upp dessa frågor.\r\nJag får när jag är ute bland folk frågan varför\r\nlagarna är skrivna på ett sätt som är svårt att förstå\r\nför gemene man, och det är också svårt att förstå att\r\nman inte skall ha rätt till sin egen egendom när man\r\nhittar på den. De mest vanliga fallen gäller väl\r\nstulna cyklar och bilar.</pre><pre>Internationellt har man litet annorlunda regler på\r\ndetta område. Man har där större rätt att få tillbaka\r\nsin egendom. Jag förmodar att det bl.a. är för att\r\nuppfylla Sveriges internationella åtaganden som\r\nman ser över dessa lagregler.</pre><pre>Jag vill ställa följande frågor: Skulle det vara\r\nomöjligt att kräva ett kvitto med en namnteckning\r\nfrån den som försäljer varan, så att det blir svårare\r\nför tjuvarna att avyttra den? När får vi tillgång till\r\nresultatet av det nya översynsarbete som\r\nJustitiedepartementet bedriver?</pre><pre>Anf. 39  Statsrådet REIDUNN LAURÉN</pre><pre>(-):</pre><pre>Fru talman! Kvitton och inköpspris beaktas redan i\r\ndag av domstolen som bevisfakta med avseende på\r\nde subjektiva rekvisiten i mål som avser häleribrott.\r\nJag tror att mycket av svårigheterna beror på att\r\nman har två processer som pågår jämsides. Man har\r\nå ena sidan en brottmålsprocess, där man söker\r\nfälla någon för häleri. I den processen kan den\r\nenskilde delta som målsägande. Å andra sidan finns\r\nockså en civilrättslig reglering av godtrosförvärv.\r\nReglerna i brottmålsprocessen och i civilprocessen\r\nskiljer sig ganska avsevärt från varandra.</pre><pre>Man ställer mycket högre krav på bevisning i\r\nbrottmålsprocessen, där åklagaren måste ha full\r\nbevisning för att ett brott har begåtts innan den\r\nåtalade fälls. I civilprocessen tar man däremot\r\nhänsyn dels till egendomens beskaffenhet, dels till\r\nde förhållanden under vilka egendomen bjöds ut,\r\ndels till omständigheterna i övrigt. Bevisbördan\r\nfaller där till största delen på den som har förvärvat\r\negendomen. Han måste i civilprocessen visa att han\r\nvarit i god tro.</pre><pre>Det är naturligtvis inte alldeles lätt för den enskilde\r\natt klara ut att man har möjlighet att driva en\r\ncivilprocess om godtrosförvärv och att man faktiskt\r\nockså har goda utsikter att nå framgång. Om det\r\nt.ex. gäller ett förvärv som har skett genom handel\r\npå Sergels Torg eller på liknande sätt föreligger\r\nknappast någon god tro hos förvärvaren. Man utgår\r\nåtminstone från att det skall mycket till för att han\r\nskall kunna visa att han varit i god tro. Men som jag\r\nsade i mitt svar håller vi på att se över dessa regler.</pre><pre>Anf. 40  BENGT AHLQUIST (fp):</pre><pre>Fru talman! De här aktuella spörsmålen har tagits\r\nupp i TV, och vi har där fått höra om svårigheterna\r\natt kontrollera andrahandsförsäljning. Det handlar\r\nom annonser på ''Gula sidorna'' och om affärer på\r\nöppen gata. Varför kan man inte få ställa krav på\r\nett kvittoförfarande, så att förvärvaren kan bevisa\r\natt han har inhandlat varan av en viss person? Det\r\nskulle då för den som kommit över saker på ett\r\nfelaktigt sätt bli svårare att hävda att det har skett i\r\ngod tro.</pre><pre>Anf. 41  Statsrådet REIDUNN LAURÉN</pre><pre>(-):</pre><pre>Fru talman! Jag vill påstå att just dessa frågor har\r\nrelevans i den civilprocess som jag talar om. De\r\nskall där besvaras för att man skall kunna anses\r\nvara i god tro.</pre><pre>Bengt Ahlquist berörde förhållandena i utlandet.\r\nMan bedömer sådana här frågor efter två principer.\r\nVindikationsprincipen innebär att den ursprunglige\r\nägarens rätt består och att han utan att betala någon\r\nersättning för stöldgodset får igen det när han hittar\r\npå det. I Sverige tillämpar vi extinktionsprincipen,\r\nsom innebär att den som har förvärvat någonting i\r\ngod tro, får behålla det, men med den\r\nreservationen att den ursprunglige ägaren kan\r\nåterlösa det mot ersättning.</pre><pre>Det som vi håller på att se över i\r\nJustitiedepartementet är just frågan om vi\r\neventuellt skall övergå till någon form av\r\ntillämpning av vindikationsprincipen i stället. Det\r\nskulle onekligen klara upp många av de fall som vi\r\nhär talar om.</pre><pre>Anf. 42  BENGT AHLQUIST (fp):</pre><pre>Fru talman! Jag får tacka statsrådet för svaret och\r\nser fram emot resultatet av den uppföljning som\r\npågår i Justitiedepartementet.</pre><pre>Överläggningen var härmed avslutad.</pre><pre>10 §  Svar på fråga 1992/93:477 om\r\nutrikessekretessen</pre><pre>Anf. 43  Statsrådet REIDUNN LAURÉN</pre><pre>(-):</pre><pre>Fru talman! Liisa Rulander har, med anledning av\r\nUtlänningsnämndens tolkning av sekretesslagen i\r\nett visst fall, frågat mig om jag avser att verka för\r\nen översyn av reglerna om utrikessekretess.</pre><pre>Om en allmän handling begärs utlämnad skall\r\nUtlänningsnämnden som alla andra myndigheter\r\npröva om det finns uppgifter som kan vara av så\r\nkänsligt slag att handlingen eller vissa uppgifter i\r\nden omfattas av sekretess.</pre><pre>Jag kan och skall inte heller uttala mig om en\r\nmyndighets tolkning i ett visst fall är riktig eller\r\ninte. Detta får som vanligt bedömas av de instanser\r\nsom kan pröva ett överklagande av en myndighets\r\nbeslut att inte lämna ut allmän handling; i fråga om\r\nUtlänningsnämnden är det Kammarrätten i\r\nStockholm och Regeringsrätten.</pre><pre>Utlänningsnämnden liksom andra myndigheter\r\nskall tillämpa sekretesslagen (1980:100) när fråga\r\nuppkommer om en allmän handling kan lämnas ut\r\neller ej. Bestämmelserna i 7 kap. 14 §\r\nsekretesslagen om skydd för den enskilde i ärenden\r\nom utlänningskontroll tar direkt sikte på nämndens\r\nverksamhet. Därutöver kan nämnden få anledning\r\natt främst tillämpa bestämmelserna om\r\nutrikessekretess i 2 kap. 1 § andra stycket\r\nsekretesslagen.</pre><pre>Regeringen har den 11 mars i år beslutat om\r\ndirektiv för en utredning som skall se över\r\nsekretesslagens bestämmelser om utrikessekretess.\r\nSyftet med den utredningen är främst att närmare\r\nanalysera utrikessekretessens innehåll och\r\ntillämpning inför ett svenskt medlemskap i EG.\r\nUtredningen skall emellertid ha frihet att ta upp\r\nalla frågor som kan behöva övervägas inom ramen\r\nför en sådan översyn.</pre><pre>Anf. 44  LIISA RULANDER (kds):</pre><pre>Fru talman! Jag tackar statsrådet för svaret. Det var\r\nju intressant att veta att regeringen redan har gett\r\ndirektiv till en utredning om dessa frågor. Det är på\r\ntiden att man ser över dessa lagregler.</pre><pre>Människor har rätt att undra över vad som\r\negentligen händer. Mycket av det som har sagts\r\nt.ex. om resan och som föranledde mig att ställa\r\nmin fråga är riktigt. Det är en stor besvikelse för\r\nasylsökande, för deras advokater och läkare och för\r\ndem som arbetar seriöst med flyktinggrupper -- som\r\nnumera dessutom kan jämställas med\r\nfolkrörelser -- att inte få reda på vad som egentligen\r\nhände under en resa.</pre><pre>Utan att gå in på något enskilt fall, som den aktuella\r\nnämndens resa, tycker jag ändå att det vore mycket\r\nintressant om statsrådet kunde ange några andra\r\nområden än t.ex. försvarspolitik som kan beröras\r\nav en dylik utrikessekretess.</pre><pre>Anf. 45  Statsrådet REIDUNN LAURÉN</pre><pre>(-):</pre><pre>Fru talman! Utrikessekretess kommer i framtiden\r\natt tillämpas t.ex. när det gäller EG-dokument som\r\nkommer till Sverige. Det var ju en av orsakerna till\r\natt den här utredningen tillsattes. Det är ett\r\nområde, som jag kan komma på nu med detsamma,\r\nmen det kan naturligtvis också finnas andra, som\r\ninte just nu är aktuella för mig.</pre><pre>Anf. 46  LIISA RULANDER (kds):</pre><pre>Fru talman! Jag funderar på om rättspraxis i ett\r\nland kan hemligstämplas. Frågan om det är möjligt\r\natt hemligstämpla den typen av ärenden eller om\r\ndet går att få ta del av de handlingar man är\r\nintresserad av har ställts förut. Allmänheten ställer\r\nsig just dessa frågor.</pre><pre>Dessa frågor är oerhört känsliga och laddade, och\r\nmånga anser att dessa frågor är höljda i dunkel utan\r\natt det finns skälig anledning till det. Det är oerhört\r\nviktigt att statsrådet gör klart att det nu finns skälig\r\nanledning till detta.</pre><pre>Anf. 47  Statsrådet REIDUNN LAURÉN</pre><pre>(-):</pre><pre>Fru talman! Utlänningsnämnden har som\r\nmyndighet att följa sekretesslagen. Då är det fråga\r\nom huruvida detta är något som stör Sveriges\r\nförhållande till andra länder enligt 2 kap.\r\nsekretesslagen. Vidare är det fråga om huruvida\r\ndetta kan vara skadligt för utlänningen enligt 7 kap.\r\n14 § sekretesslagen. Beträffande det sistnämnda\r\nfinns det ju ganska vidsträckta möjligheter att\r\nsekretessbelägga just med hänsyn till utlänningen.</pre><pre>Vidare har vi frågan om rättspraxis. Jag har svårt\r\natt se att det går att sekretessbelägga ren\r\nrättspraxis. Sådan brukar ju redovisas offentligt.</pre><pre>Anf. 48  LIISA RULANDER (kds):</pre><pre>Fru talman! Jag tycker att det låter som om detta\r\nändå är bra både för den utlänning som söker asyl\r\nhär och det land han kommer från och för vårt land.\r\nHar länderna och de människor som bor i dessa\r\nländer nytta av en sekretesslag, skall den\r\nnaturligtvis tillämpas. Jag kommer med intresse att\r\nfölja den utredning som har tillsatts. Jag tackar för\r\nsvaret.</pre><pre>Överläggningen var härmed avslutad.</pre><pre>11 §  Svar på fråga 1992/93:489 om förlängning\r\nav ungdomspraktik</pre><pre>Anf. 49  Arbetsmarknadsminister BÖRJE\r\nHÖRNLUND (c):</pre><pre>Fru talman! Liisa Rulander har frågat mig vilka\r\nåtgärder jag tänker vidta för att dels skapa ett mer\r\nflexibelt system vad gäller en förlängning av\r\nungdomspraktiken, dels att i vissa fall tillåta praktik\r\nunder sommaren.</pre><pre>Ungdomspraktik får anvisas i högst sex månader,\r\nmed möjlighet till förlängning i ytterligare sex\r\nmånader. Den unge får därigenom en möjlighet att\r\ndelta i ungdomspraktik i maximalt tolv månader.\r\nOm den unge, efter ett år i ungdomspraktik, ännu\r\ninte har funnit något lämpligt arbete, bör andra\r\nåtgärder prövas. Arbetsförmedlingen skall då\r\ntillsammans med den unge se över dennes\r\nutbildningssituation och möjligheten att finna ett\r\narbete genom någon annan arbetsmarknadspolitisk\r\nåtgärd.</pre><pre>Vid införandet av det nya åtgärdssystemet med\r\nungdomspraktik beslöts att anvisning till\r\npraktikplats under perioden den 1 juni till den 31\r\naugusti normalt inte bör ske. Skälet var att inte\r\nriskera att störa den reguljära arbetsmarknaden\r\nunder sommarmånaderna med goda möjligheter till\r\nsemestervikariat för ungdomarna.</pre><pre>Av samma skäl gäller nu att ungdomar som\r\npåbörjar ungdomspraktik efter den 1 april\r\ntemporärt skall avbryta ungdomspraktiken i två\r\nmånader under perioden juni till augusti.\r\nUngdomar med arbetshandikapp samt de som\r\nannars skulle utförsäkras från a-kassa eller KAS är\r\nemellertid undantagna från denna regel.</pre><pre>De ungdomar som haft ungdomspraktik under\r\nvåren och som fått anställning som t.ex.\r\nsommarvikarie vid samma företag skall i september\r\nkunna återgå till ungdomspraktik om bättre\r\nalternativ saknas.</pre><pre>Som framgått av vad jag nu har sagt, finns således\r\nredan i dag i vissa fall möjlighet till förlängning av\r\nungdomspraktiken och till praktik under\r\nsommaren.</pre><pre>Anf. 50  LIISA RULANDER (kds):</pre><pre>Fru talman! Jag tackar så mycket för svaret.</pre><pre>En del av det som statsrådet sade var mycket\r\nbekant. Det finns en del att läsa om detta i den\r\nproposition som har lagts fram. Jag är intresserad\r\nav att få veta vad som har planerats längre fram.\r\nVilka planer finns på att ungdomspraktiken skall få\r\nfortgå? Det finns många unga som inte har de s.k.\r\nsärskilda skälen som anges i propositionen, men\r\nlikafullt med nuvarande regler blir utan\r\nsysselsättning och därmed får dålig ekonomi.</pre><pre>Det finns ju många som har gått arbetslösa en tid\r\ninnan de har fått denna plats. Sedan får de jobba\r\nfyra månader. Sedan tvingas de göra ett\r\nsommaruppehåll, som de egentligen inte har råd\r\nmed. Vidare får de inget sommarjobb, eftersom det\r\när så många andra som söker jobb. Sedan får får de\r\nvara möjda med att jobba under två månader under\r\nhösten. Det känns inte så särskilt tillfredsställande.</pre><pre>Det finns också många bevis på att dessa regler har\r\ntillämpats strängt -- såsom en del ungdomar säger.\r\nUngdomarna har inte fått någon förlängning, som\r\narbetsmarknadsministern här talar om, upp till 12\r\nmånader. De känner sig alltså väldigt illa\r\nbehandlade. Det kan vara av intresse att få veta hur\r\nstränga reglerna bör vara. Skall det komma förslag\r\ntill nya direktiv? Propositionen avser ju ändå bara\r\nen period med försöksverksamhet.</pre><pre>Anf. 51  Arbetsmarknadsminister BÖRJE\r\nHÖRNLUND (c):</pre><pre>Fru talman! Problemet är att under nästa budgetår\r\nräknar jag tyvärr med att det kommer att finnas\r\növer 200 000 ungdomar under 25 år utanför\r\nordinarie arbetsmarknad. Självklart skall här satsas\r\npå ordinarie skolor och högskolor m.m.\r\nRekryteringsstödet skall innebära att man är på väg\r\nin i ordinarie avtal och att staten och arbetsgivaren\r\ndelar på kostnaderna.</pre><pre>Men det blir kvar en grupp ungdomar. Vi har den\r\nmålsättningen att unga människor icke skall\r\nuppleva längre arbetslöshetsperioder. Så länge\r\ndessa höga tal finns kvar, behöver vi\r\nungdomspraktiken. Den är nu säkrad genom beslut\r\nfram till den 1 juli 1994. Jag ser inget hellre än att\r\nvi kan trappa ner verksamheten med\r\nungdomspraktik så fort som möjligt. Men i denna\r\nmycket besvärliga arbetsmarknadssituation är det\r\nalltid bättre att få praktik i stället för att stanna\r\nhemma eller vara ute på gator och torg. Det är den\r\nsämsta lösningen.</pre><pre>Vi håller stegvis på att utvärdera\r\nungdomspraktiken. Vi är naturligtvis beredda att\r\ngöra förändringar. Vi har via TEMO undersökt vad\r\n1 000 ungdomar tycker om ungdomspraktiken.\r\nResultatet visar på förvånansvärt goda siffror.\r\nDrygt 90 % tycker om denna åtgärd. Det är sällan\r\nman får så positiva svar i en undersökning. Ca 50 %\r\nanser att de har möjlighet att eventuellt få arbete\r\nhos samma arbetsgivare efter praktiken. Men det\r\ntror jag är en för hög siffra.</pre><pre>Anf. 52  LIISA RULANDER (kds):</pre><pre>Fru talman! Det är glädjande att det finns planer\r\nända fram till 1994 när det gäller dessa\r\npraktikplatser. Självklart måste ungdomar, precis\r\nsom alla andra, ha sysselsättning antingen i form av\r\nstudier eller arbete. Det är kanske ännu viktigare i\r\ndag än någonsin tidigare att vi jobbar för\r\nungdomspraktikplatser och ungdomsarbete.\r\nUngdomar har i dag en helt annan inställning till\r\narbete och utbildning än vad ungdomar hade litet\r\nlängre tillbaka i tiden.</pre><pre>Jag funderar på om det finns några nya metoder för\r\nungdomar under 25 år att kunna få fast anställning.\r\nUngdomspraktikplatser är ju bara subventionerade\r\npå ett sätt, nämligen för att vara en tillfällig lösning.\r\nDet finns kanske idéer som ännu inte har uttalats\r\nom en fortsättning där arbetstillfällena kan\r\npermanentas, t.ex. med hjälp av sänkta\r\narbetsgivaravgifter för ungdomar osv. Jag är\r\nnaturligtvis nyfiken på att få höra om det finns\r\nytterligare planer, bortsett från att\r\nungdomspraktikplatserna har förlängts till 1994.</pre><pre>Anf. 53  Arbetsmarknadsminister BÖRJE\r\nHÖRNLUND (c):</pre><pre>Fru talman! Rekryteringsstödet är en bra åtgärd.\r\nDet utgår ju under sex månader. Vidare brukar ju\r\nlönekostnaderna delas. Då vet ju arbetsgivaren att\r\nden unga praktikanten är lämpad för just den typen\r\nav arbete. Då går det att fortsätta ytterligare sex\r\nmånader med hjälp av litet stöd -- i avvaktan på att\r\narbetsmarknaden blir så bra att det bär på egen\r\nhand.</pre><pre>Jag för en diskussion med olika\r\narbetsgivarorganisationer för att kunna göra litet\r\nmer på ungdomsområdet. Men det är litet för tidigt\r\natt lyfta fram diskussionen offentligt. Jag för dessa\r\ndiskussioner med både de fackliga parterna och\r\narbetsgivarparterna.</pre><pre>Anf. 54  LIISA RULANDER (kds):</pre><pre>Fru talman! Jag har en sista fråga att ställa.\r\nUngdomarna funderar mycket över hur de skall\r\nlösa problemet med utebliven semesterersättning.\r\nUngdomspraktik ger naturligtvis ingen\r\nsemesterersättning.</pre><pre>Om ungdomarna misslyckas med att få arbete efter\r\nungdomspraktiktiden, om de varken haft\r\nsommarjobb eller haft något vikariatarbete, utan\r\ngått helt utan ersättning under sommaren, är de\r\ninte heller berättigade till semesterersättning. Den\r\nhär oron har väldigt många ungdomar som har det\r\njobbigt i dag uttryckt.</pre><pre>Vad säger arbetsmarknadsministern om det?</pre><pre>Anf. 55  Arbetsmarknadsminister BÖRJE\r\nHÖRNLUND (c):</pre><pre>Fru talman! Det stämmer att ungdomspraktik inte\r\nger semesterersättning eftersom det inte handlar\r\nom någon anställning. Ersättning för den lediga\r\nmånad som de flesta vill ha sker i de flesta fall med\r\nhjälp av KAS eller a-kassa.</pre><pre>Överläggningen var härmed avslutad.</pre><pre>12 §  Svar på fråga 1992/93:484 om utnämningen\r\nav chef för AMU</pre><pre>Anf. 56  Arbetsmarknadsminister BÖRJE\r\nHÖRNLUND (c):</pre><pre>Fru talman! Laila Strid-Jansson har frågat mig om\r\njag är beredd att medverka till att regeringen i\r\nstället för en politisk utnämning tillsätter en\r\nerfaren, kvalificerad och kompetent företagsledare\r\ni nyckelpositionen som AMU-koncernens chef.</pre><pre>Regeringen beslöt den 25 mars 1993 att uppdra åt\r\nkommittén för ombildande av AMU-gruppen till\r\naktiebolag att som en förberedande åtgärd bilda ett\r\naktiebolag. I bolagets uppgifter fram till den 1 juli\r\n1993, då ombildningen av AMU-gruppen sker,\r\ningår bl.a. att ta ställning i frågan om koncernchef.</pre><pre>Anf. 57  LAILA STRID-JANSSON (nyd):</pre><pre>Fru talman! Herr arbetsmarknadsminister! Jag\r\ntackar arbetsmarknadsministern för svaret, men\r\njag är inte alls nöjd med svaret.</pre><pre>Redan den 24 februari hävdade Ny demokrati med\r\nkraft i denna kammare att AMU-chefen till varje\r\npris måste tillsättas efter kompetens och inte efter\r\npolitisk tillhörighet. AMU skall nu bli ett\r\naktiebolag. Det är bra. En ny VD och en ny styrelse\r\nskall tillsättas.</pre><pre>Eftersom AMU med fog är ett av de mest\r\nkritiserade statliga verken är tillsättandet av en ny\r\nVD en fråga av yttersta vikt. Kompetensen hos\r\nvederbörande måste vara kristallklar.</pre><pre>Det är också helt klart att den nya koncernen står\r\ninför komplicerade omstruktureringsproblem, som\r\nskall lösas på en alltmer konkurrensutsatt\r\nmarknad. Man möter omedelbart vikande\r\nefterfrågan och ökad konkurrens från andra\r\nutbildningsanordnare.</pre><pre>Tillsättandet av en ny VD är därför avgörande för\r\nverkets framtid. Det behövs med andra ord en\r\nföretagsledare med stor erfarenhet inom\r\naffärsvärlden och med synnerligen hårda nypor.\r\nDet är nödvändigt att chefen för koncernen har\r\ndokumenterad förmåga att med kraft, med\r\nprofessionellt kunnade och med samarbetsförmåga\r\nvara kompetent att föra verksamheten i dess nya\r\nformer till framgång.</pre><pre>Min fråga är: Skall Larz Johansson utses till chef för\r\nAMU? Om så är fallet undrar jag om det är\r\nlämpligt att han ingår i den nya interimsstyrelse som\r\nbl.a. skall utse ny VD.</pre><pre>Anf. 58  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag håller med Laila Strid-Jansson om\r\natt det är en svår uppgift att leda det nya AMU,\r\neftersom AMU står inför omfattande\r\nomställningar. Det är därför som ägaren, i det här\r\nfallet regeringen, naturligtvis är utomordentligt\r\nintresserad av att få just en erfaren, kvalificerad,\r\nkompetent och beslutsstark chef, med bred\r\nerfarenhet. Dessa egenskaper kan man förvärva på\r\nolika sätt.</pre><pre>Det rör sig om en koncernchef och ett antal andra\r\nchefer, som tillsammans skall stå för all den bredd\r\noch all den kompetens som behövs. Detta ansvar\r\nhar den nya styrelsen. Den nya styrelsen kommer\r\ninom kort att sammanträda och diskutera de här\r\nfrågorna. Ägaren staten har ett stort intresse av\r\nbåde en kompetent chef och en kompetent styrelse.</pre><pre>Anf. 59  LAILA STRID-JANSSON (nyd):</pre><pre>Fru talman! Under dramatiska former avgick i\r\nprotest den sittande styrelseordföranden Håkan\r\nHansson, eftersom han inte fick avsluta sitt arbete.\r\nEnligt egen utsago hade han kommit långt i sina\r\nförberedelser att ''vaska fram'' nya kandidater, som\r\nskulle föreslås departementet.</pre><pre>Jag håller med Håkan Hansson om att det, om\r\nutnämningen kommer till stånd, är helt klart fråga\r\nom en politisk tillsättning. En styrelse måste ha fria\r\nhänder att välja en professionell kraft. I annat fall\r\nskulle AMU inte väcka förtroende på marknaden,\r\nallra minst när det blir fråga om privatisering.</pre><pre>Kan arbetsmarknadsministern i nuläget verkligen\r\nförsvara en sådan eventuell utnämning som jag\r\ntalar om?</pre><pre>Anf. 60  Arbetsmarknadsminister BÖRJE\r\nHÖRNLUND (c):</pre><pre>Fru talman! Håkan Hansson fick naturligtvis gärna\r\navsluta sitt arbete. Det var hans eget val att avgå.</pre><pre>Det är inte en kommittéordförandes uppgift att utse\r\nstyrelse och VD. Det är ägarens uppgift att utse\r\nstyrelse. Styrelsen utser VD. Så kommer det att gå\r\ntill även i detta fall.</pre><pre>Jag har inga ytterligare kommentarer när det gäller\r\nHåkan Hansson.</pre><pre>Anf. 61  LAILA STRID-JANSSON (nyd):</pre><pre>Fru talman! Skall jag tyda svaret som\r\narbetsmarknadsministern ger så, att det icke\r\nkommer att ske någon politisk utnämning, utan att\r\nman kommer att ta full hänsyn till att det verkligen\r\nbehövs en kompetent person till detta misskötta\r\nverk?</pre><pre>Anf. 62  Arbetsmarknadsminister BÖRJE\r\nHÖRNLUND (c):</pre><pre>Fru talman! Utan att diskutera person, utan att\r\ndiskutera den eller den myndigheten, det eller det\r\nbolaget, påstår jag med bestämdhet att det finns\r\nkompetent folk också i en politikerkrets. Politiker\r\nhar många gånger också en bred erfarenhet och\r\nbakgrund. Man är icke helt oduglig därför att man\r\nråkat hamna i Sveriges riksdag.</pre><pre>Anf. 63  LAILA STRID-JANSSON (nyd):</pre><pre>Fru talman! Självfallet är det så! Det håller jag med\r\narbetsmarknadsministern om.</pre><pre>Men eftersom det förekommit rykten om denna\r\nutnämning -- om det nu är bara rykten -- ber jag\r\narbetsmarknadsministern att överväga, huruvida\r\nden person som är föreslagen -- säkerligen en\r\nutomordentligt kompetent person på rätt plats -- är\r\nkompetent att vara VD för AMU. Personligen\r\nanser jag att den här personen inte är kompetent att\r\nvara VD för AMU, därför att det behövs, som jag\r\ntidigare sagt, en företagsledare med stor erfarenhet\r\nav företag och med mycket hårda nypor. Ny\r\ndemokrati kommer att noga bevaka detta ärendes\r\ngång.</pre><pre>Överläggningen var härmed avslutad.</pre><pre>13 §  Svar på fråga 1992/93:485 om frivårdens\r\nbehandlingscentral</pre><pre>Anf. 64  Justitieminister GUN HELLSVIK\r\n(m):</pre><pre>Fru talman! Bo Holmberg har frågat mig om jag\r\navser att rusta ned ett väl fungerande\r\nbehandlingsalternativ som Frivårdens\r\nbehandlingscentral i Stockholm.</pre><pre>Frivårdens behandlingscentral startade sin\r\nverksamhet år 1972. Verksamheten var i första\r\nhand avsedd för frivårdsklienter som befann sig i\r\ndålig fysisk eller psykisk kondition. Verksamheten\r\nbestår i dag av ett inackorderingshem, en\r\nsocialmedicinsk grupp med läkarmottagning samt\r\nen psykologgrupp. Det har ifrågasatts om\r\nverksamheten vid behandlingscentralen i alla delar\r\nligger inom kriminalvårdens ansvarsområde. Mot\r\nden bakgrunden uppdrog regeringen i december\r\n1991 åt Kriminalvårdsstyrelsen att se över\r\nverksamheten vid behandlingscentralen i\r\nStockholm.</pre><pre>I en skrivelse den 1 juli 1992 uppgav\r\nKriminalvårdsstyrelsen att en principutredning\r\navseende bl.a. delat huvudmannaskap för den\r\naktuella verksamheten hade utförts. För att kunna\r\nutarbeta ett mer konkret förslag till organisation\r\noch verksamhetsinnehåll begärde\r\nKriminalvårdsstyrelsen anstånd med att redovisa\r\nuppdraget till den 31 december 1992. I ett beslut\r\nden 3 september 1992 beviljade regeringen denna\r\nframställning.</pre><pre>Enligt vad jag inhämtat kommer\r\nKriminalvårdsstyrelsen att redovisa uppdraget till\r\nregeringen inom kort. Förseningen beror bl.a. på\r\natt förhandlingarna med personalorganisationerna\r\ntagit längre tid än beräknat. Jag vill inte föregripa\r\nKriminalvårdsstyrelsens redovisning med att redan\r\nnu ta ställning till hur verksamheten skall utformas\r\ni framtiden.</pre><pre>Min principiella inställning är dock att\r\nfrivårdsarbetet är en del av en straffpåföljd och att\r\ndess roll är att vara kontrollerande och\r\nförmedlande. Det är andra samhällsorgans uppgift\r\natt sköta det allmänt sociala arbetet och det mesta\r\nbehandlingsarbetet.</pre><pre>Talmannen konstaterade att frågeställaren inte var\r\nnärvarande i kammaren och förklarade\r\növerläggningen avslutad.</pre><pre>14 §  Svar på fråga 1992/93:492 om\r\nsamhällstjänst</pre><pre>Anf. 65  Justitieminister GUN HELLSVIK\r\n(m):</pre><pre>Fru talman! Det är glädjande att se att Sigrid\r\nBolkéus som vanligt är närvarande och intresserad\r\nav frågesvaret. Det är inte lika roligt när den som\r\nställt frågan inte är intresserad av svaret.</pre><pre>Sigrid Bolkéus har frågat mig vilka åtgärder jag\r\navser att vidta på grund av att lagen om\r\nsamhällstjänst medfört icke avsedda\r\nstraffskärpningar.</pre><pre>Bakgrunden är att enligt Brottsförebyggande rådet\r\n(BRÅ) en fjärdedel av de som dömts till\r\nskyddstillsyn med föreskrift om samhällstjänst i\r\nstället kunde ha dömts till villkorlig dom eller\r\nskyddstillsyn utan föreskrifter.</pre><pre>Försöksverksamhet med skyddstillsyn med\r\nföreskrift om samhällstjänst har pågått på fem orter\r\ni landet under åren 1990--1992. Fr.o.m. den 1\r\njanuari 1993 har försöksverksamheten utvidgats till\r\natt omfatta hela landet. Den utvidgade\r\ntillämpningen har tidsbegränsats till utgången av år\r\n1995.</pre><pre>Inledningsvis vill jag nämna att det av förarbetena\r\ntill lagen om försöksverksamhet med samhällstjänst\r\n(prop. 1989/90:7) framgår att samhällstjänsten är\r\navsedd att ersätta fängelsestraff. En föreskrift om\r\nsamhällstjänst skall bedömas vara av avgörande\r\nbetydelse när det gäller att döma till skyddstillsyn i\r\nstället för fängelse. Intentionerna med\r\nlagstiftningen har således kommit till klart uttryck.</pre><pre>Under flera år har ett intensivt arbete pågått för att\r\nskapa nya straffrättsliga reaktionsformer som kan\r\nanvändas i stället för fängelsestraff. För att komma\r\ntill rätta med framför allt ungdomsbrottsligheten\r\nkrävs ett välutformat och mer innovativt\r\npåföljdssystem. Här har samhällstjänsten visat sig\r\neffektiv. Erfarenheterna från försöksverksamheten\r\nhar varit goda; det har inte varit svårt att finna\r\narbetsuppgifter, och de dömda har skött sig bra.</pre><pre>Alltsedan försöket inleddes har\r\nBrottsförebyggande rådet haft till upggift att\r\nutvärdera verksamheten. Den siffra som nämns i\r\nfrågan härrör från en undersökning av\r\nförsöksverksamhetens första del och är ungefärlig.\r\nDen baseras på ett litet antal domar och måste även\r\ni övrigt sägas vara osäker.</pre><pre>Brottsförebyggande rådet kommer att lämna en\r\nslutrapport halvårsskiftet 1994. Då kommer vi att\r\nha ett större underlag och även kunna få en\r\nuppfattning om återfallsbenägenheten hos dem\r\nsom dömts till skyddstillsyn med samhällstjänst.\r\nDärefter kommer vi att ta ställning till vilka\r\nförändringar som kan behöva göras i regelsystemet.</pre><pre>Det kan avslutningsvis nämnas att det ingår i\r\nStraffsystemkommitténs uppdrag att överväga hur\r\nsamhällstjänsten permanent kan infogas i det\r\nkommande påföljdssystemet.</pre><pre>Anf. 66  SIGRID BOLKÉUS (s):</pre><pre>Fru talman! Jag tackar justitieministern för svaret.\r\nSom justitieministern skriver kan\r\nStraffsystemkommittén, där jag är ledamot, föreslå\r\nt.ex. att det skall vara en självständig påföljd. Vi\r\nhar i kommittén fria händer att överväga om\r\nsamhällstjänst bör utgöra alternativ inom ramen för\r\nvillkorligt fängelsestraff. Men vi skall inte komma\r\nmed vårt huvudbetänkande förrän i slutet av 1994.\r\nSedan är det en remissomgång. Innan\r\npropositionen kan komma är vi inne i 1996.</pre><pre>BRÅ har kommit fram till att en fjärdedel döms till\r\nsamhällstjänst som alternativ till mildare påföljder.\r\nDen siffran stämmer nog ganska gott. Det innebär\r\nen straffskärpning för 25 % av de dömda. Det är en\r\nutvärdering som gjorts efter erfarenheterna från\r\nfem försöksorter. Domstolarna i dessa fall har inte\r\ntillämpat lagen om samhällstjänst, som det står i\r\nproposition JU1989/90:7, på ett riktigt sätt.</pre><pre>Detta måste rättas till snarast. Som\r\njustitieministern säger utvidgas projektet nu till att\r\nomfatta hela landet. Risken är att det kan bli\r\nstraffskärpningar inom samtliga tingsrätter, vilket\r\njag tycker är oacceptabelt.</pre><pre>Inom Straffsystemkommittén överväger vi\r\nytterligare alternativ till fängelsestraff, bl.a. den\r\nomdiskuterade elektroniska övervakningen. Om\r\ningenting görs snarast, under det närmaste året, för\r\natt domstolarna enbart skall döma till\r\nsamhällstjänst som alternativ till fängelsestraff,\r\ntvekar åtminstone jag till att ställa upp för att införa\r\nnya påföljder, som riskerar att få samma resultat.\r\nJag vill inte medverka till någon smyghöjning av\r\nstraffen. Det har aldrig varit avsikten.</pre><pre>Anf. 67  Justitieminister GUN HELLSVIK\r\n(m):</pre><pre>Fru talman! Det har på senaste tiden förekommit\r\nen del tidningsartiklar om hur samhällstjänsten har\r\nutnyttjats. Jag utgår från att Sigrid Bolkéus har tagit\r\ndel av de refererade rapporterna.</pre><pre>Jag skulle gärna vilja ha svar på frågan, även om jag\r\ninte är frågeställare, om Sigrid Bolkéus också har\r\nläst BRÅ:s rapport. Att av rapporten dra slutsatser\r\noch lägga dessa till grund för lagstiftning, menar\r\njag, är ytterligt tveksamt. Det behövs mer. 35\r\ndomar om samhällstjänst har undersökts. Man har\r\nlåtit sex domare på pappret avgöra hur de skulle ha\r\ndömt i motsvarande fall. De har alltså inte varit\r\nnärvarande under själva rättegången. Jag tror att\r\nSigrid Bolkéus och jag är helt överens om att vi inte\r\nfår göra avkall på omedelbarhetsprincipen när det\r\ngäller den svenska rättegången.</pre><pre>I själva utredningen sägs det dessutom att 3 av de\r\n35 fallen med all sannolikhet skulle ha resulterat i\r\nen lindrigare påföljd. När det gäller de övriga fallen\r\nkänner man stor osäkerhet med tanke på den\r\nbegränsning som själva utredningen har. Det sägs\r\nockså i utredningen att analysen av olika rättsfall\r\ntyder på att samhällstjänst i högre utsträckning\r\ntillämpats för sitt syfte.</pre><pre>Jag är lika angelägen som Sigrid Bolkéus om att\r\nreglerna följs. Men vi skall kanske inte rusa i väg\r\nmed åtgärder förrän vi har större erfarenhet.</pre><pre>Anf. 68  SIGRID BOLKÉUS (s):</pre><pre>Fru talman! Jag har inte läst BRÅ:s rapport, men vi\r\nfick redan i höstas en föredragning av det som fanns\r\ntillgängligt från BRÅ angående samhällstjänsten.\r\nDet är möjligt att det är precis så som\r\njustitieministern säger, att underlaget inte är\r\nfullödigt. Jag tycker i alla fall att tendensen är\r\nväldigt oroväckande. Samhällstjänsten skall bara\r\nvara alternativ till fängelsestraff.</pre><pre>Man får hoppas nu att BRÅ:s rapport går ut till de\r\ntingsrätter som har dömt till samhällstjänst och till\r\ndem som kommer att dömas, så att de blir\r\nmedvetna om detta.</pre><pre>Anf. 69  Justitieminister GUN HELLSVIK\r\n(m):</pre><pre>Fru talman! Jag vill än en gång understryka att det\r\när viktigt att intentionerna med lagstiftningen också\r\nföljs.</pre><pre>Jag vill avsluta med att rekommendera Sigrid\r\nBolkéus och övriga i Straffsystemkommittén att ta\r\ndel av själva utvärderingen, för den ser helt\r\nannorlunda ut i sin formulering än vad som framgår\r\nav tidningsreferaten.</pre><pre>Anf. 70  SIGRID BOLKÉUS (s):</pre><pre>Fru talman! Jag skall läsa igenom hela BRÅ-\r\nrapporten. Vi har en gemensam önskan,\r\njustitieministern och jag, nämligen att vi skall få\r\nfram bra alternativ till bra fängelsestraff.</pre><pre>Överläggningen var härmed avslutad.</pre><pre>15 §  Svar på fråga 1992/93:493 om Hudiksvalls\r\nkriminalvårdsanstalt</pre><pre>Anf. 71  Justitieminister GUN HELLSVIK\r\n(m):</pre><pre>Fru talman! Sigrid Bolkéus har frågat mig om\r\nkriminalvården kommer att få de 400--500 miljoner\r\nkronor som enbart driften av det ökade antalet\r\nfängelseplatser kostar.</pre><pre>I årets budgetproposition redovisade jag min syn på\r\nbeläggningssituationen vid\r\nkriminalvårdsanstalterna. Jag nämnde då bl.a. att\r\ndet under hösten 1992 hade skett en kraftig\r\nuppgång av antalet intagna på anstalterna och att\r\nBrottsförebyggande rådet på mitt uppdrag gjort en\r\nanalys av utvecklingen. Jag nämnde också att det\r\nskulle finnas anledning för mig att återkomma till\r\nregeringen med förnyade prognoser längre fram,\r\nmed hänsyn till den då svårbedömda situationen.</pre><pre>Jag har härefter noga följt och analyserat\r\nutvecklingen i nära samarbete med\r\nKriminalvårdsstyrelsen. Dessutom har regeringen\r\ngett Brottsförebyggande rådet i uppdrag att i\r\nsamverkan med Kriminalvårdsstyrelsen och\r\nRikspolisstyrelsen ta fram en framtids- och\r\nomvärldsanalys bl.a. som ytterligare underlag för\r\nmer långsiktiga bedömningar angående\r\nbelastningen på kriminalvården.</pre><pre>Jag är på grundval av detta arbete beredd att i\r\nanslutning till årets kompletteringsproposition --\r\nmen inte i dag -- närmare redovisa hur jag nu ser på\r\nbeläggningen på anstalterna och häktena och vilka\r\nbehov av eventuellt ytterligare medel som behövs\r\nför verksamheten. Jag vill också erinra om att\r\nriksdagen i förra veckan i anslutning till beslutet om\r\nen reform av systemet med villkorlig frigivning har\r\nbegärt att regeringen skall återkomma i\r\nkompletteringspropositionen med förslag till ny\r\nbudgetreglering för budgetåret 1993/94 samt med\r\nen långsiktig konsekvensanalys rörande\r\nkriminalvården.</pre><pre>Anf. 72  SIGRID BOLKÉUS (s):</pre><pre>Fru talman! Jag tackar justitieministern även för\r\ndet här svaret. Jag hade naturligtvis hoppats på att\r\nfå beskedet att kriminalvården skall få de pengar\r\nsom behövs för att man skall klara den ökande\r\nbeläggningen. Glädjen är stor i Hudiksvall över att\r\nKriminalvårdsstyrelsen vill fortsätta med\r\nverksamheten vid fängelset där. Men jag har inte\r\nkunnat dela denna glädje, och det beror på att jag\r\nvill först veta om det finns pengar.</pre><pre>Enligt Kriminalvårdsstyrelsen kommer\r\nbeläggningen att ökas med 1 020 platser under de\r\nnärmaste två åren. Om beläggningsgraden -- som\r\nriksdagen har beslutat -- skall vara 85 %, rör det sig\r\nom 1 263 platser. Kostnaden för driften blir då 400--\r\n500 miljoner, samtidigt som\r\ninvesteringskostnaderna uppgår till drygt 1 miljard.</pre><pre>Jag har några frågetecken angående dessa pengar. I\r\nalla andra sammanhang finns det inga nya pengar\r\npå grund av det ekonomiska läget, som ju är\r\nallvarligt. I direktiven till Straffsystemkommittén\r\nstår det: ''Förslaget om en permanent lösning av\r\nsystemet med villkorlig frigivning skall rymmas\r\ninom oförändrad resursram''. Det är alltså det\r\nkravet som vi arbetar under.</pre><pre>Dessutom efterlyste utskottet finansieringen när vi\r\nförra veckan behandlade betänkandet om\r\nprovisoriet angående den villkorliga frigivningen.\r\nFinansieringen och en långsiktig konsekvensanalys\r\nskall presenteras i kompletteringspropositionen.</pre><pre>Redan den 1 juli i sommar skall provisoriet\r\nangående villkorlig frigivning börja att gälla.\r\nKriminalvårdsstyrelsen behöver redan nu besked\r\nför sin planering. Oron är mycket stor.</pre><pre>Jag lär väl knappast få något besked om pengar.\r\nDet skall ju komma förslag i propositionen. Men\r\njag vill fråga: Kan jag säga till de anställda på\r\nHudiksvallsfängelset att de kan vara lugna,\r\neftersom det inte blir någon nedläggning den 1\r\ndecember i år?</pre><pre>Anf. 73  Justitieminister GUN HELLSVIK\r\n(m):</pre><pre>Fru talman! Här kommer flera andra frågor in i\r\ndiskussionen. Frågan om effekterna av\r\nupphävandet av den obligatoriska\r\nhalvtidsfrigivningen har tidigare varit uppe i\r\nkammaren. Jag har då informerat -- vilket jag kan\r\ngöra även nu -- att projekteringen började planeras\r\nredan på ett tidigare stadium, eftersom vi visste att\r\nom förslaget gick igenom, skulle det mycket snart\r\nuppstå behov av ytterligare platser. Detta har vi\r\nförberett så långt det har varit möjligt. Också på\r\nKriminalvårdsstyrelsen är man medveten om detta.</pre><pre>Vidare tog Sigrid Bolkéus upp\r\nStraffsystemkommittén, som har som en av sina\r\nuppgifter att se på utformningen av den villkorliga\r\nfrigivningen på sikt. Men det är inte den enda\r\nuppgiften. Därmed hänger kravet på att man skall\r\nhålla sig inom befintliga resurser samman med att\r\ndet i uppdraget ingår att också komma med förslag\r\ntill alternativa påföljder. Vi arbetar så att säga från\r\nbåda hållen. Det måste finnas möjlighet till\r\nfrihetsberövande där så är påkallat. Men vi kan inte\r\nfortsätta som i dag, då det ofta saknas instrument\r\nför att komma åt speciellt unga människor som\r\nbehöver ett ingripande. I dag finns det bara\r\nfängelse.</pre><pre>Min förhoppning är att vi skall få ett underlag som\r\ngör det möjligt att ersätta fängelse i vissa fall med\r\nandra påföljder som kan verkställas i frihet.</pre><pre>Anf. 74  SIGRID BOLKÉUS (s):</pre><pre>Fru talman! Det planeras 275 slutna, 50 öppna och\r\n207 tillfälliga platser, vilket inte kommer att räcka.\r\nJag undrar alltså hur det är med förberedelserna.</pre><pre>Det stämmer att det ingår i Straffsystemkommitténs\r\nuppdrag att lägga fram förslag om alternativa\r\npåföljder. Vi skall också redovisa de ekonomiska\r\nkonsekvenserna av våra förslag. Det blir ganska\r\nsvårt, både när det gäller ekonomin och när det\r\ngäller hur många platser som kan räknas bort på\r\nfängelserna, om inte de påföljder som vi föreslår\r\nkommer att tillämpas som alternativ till fängelse.\r\nDet är ju en förutsättning.</pre><pre>Jag fick inget svar på frågan: Anser\r\njustitieministern att Hudiksvallsfängelset -- ett väl\r\nfungerande fängelse som har varit riksanstalt under\r\nden tid då Härnösandsfängelset har byggts om --\r\nskall vara kvar?</pre><pre>Anf. 75  Justitieminister GUN HELLSVIK\r\n(m):</pre><pre>Fru talman! När det gäller den långsiktiga\r\nplaneringen för kriminalvårdsanstalten Hudiksvall\r\nutgår jag ifrån att Sigrid Bolkéus och jag är överens\r\nom att en anstalt från 1869 inte för evigt kan\r\nfungera som en kriminalvårdsanstalt. Därför står\r\ndet tidigare beslutet -- som ju också\r\nSocialdemokraterna stod bakom -- om en\r\nnedläggning fast. Däremot är det tveksamt om\r\ndetta beslut kan verkställas redan kommande\r\nbudgetår. Det är en av de frågor som vi nu brottas\r\nmed inför kompletteringspropositionen.</pre><pre>Anf. 76  SIGRID BOLKÉUS (s):</pre><pre>Fru talman! Det stämmer att en anstalt från 1869\r\ninte kan finnas kvar för evigt i det skick som\r\nanstalten är i dag. Men det finns baracker,\r\ngymnastiksalar, sjukavdelningar osv., och då tycker\r\njag att det inte skall behöva råda några tvivel om att\r\nanstalten behöver finnas kvar flera år framöver. Vi\r\nstod visserligen bakom beslutet att fängelset skulle\r\nstängas, när det inrättades 32 nya platser i Gävle,\r\nmen situationen då var ju en helt annan.\r\nPersonligen har jag aldrig förstått varför man skulle\r\nlägga ner en så bra anstalt.</pre><pre>Anf. 77  Justitieminister GUN HELLSVIK\r\n(m):</pre><pre>Fru talman! Jag kan bara återigen påpeka att frågan\r\nkommer att avgöras av regeringen i samband med\r\natt vi lägger fram kompletteringspropositionen.</pre><pre>Överläggningen var härmed avslutad.</pre><pre>16 §  Svar på fråga 1992/93:495 om frivillig\r\nskuldsanering</pre><pre>Anf. 78  Justitieminister GUN HELSVIK\r\n(m):</pre><pre>Fru talman! Maj-Lis Lööw har frågat mig vilka\r\nåtgärder jag avser att vidta för att verksamheten\r\nmed frivillig skuldsanering inte skall försenas eller\r\nhelt stoppas upp.</pre><pre>Många människor har det bekymmersamt med sin\r\nekonomi. Det gäller inte minst dem som har sett\r\nvärdet på sin villa eller bostadsrättslägenhet sjunka\r\nunder den skuld som belastar egendomen.</pre><pre>Jag är en varm anhängare av frivillig skuldsanering,\r\nvilket jag framhållit i många sammanhang, bl.a. här\r\ni riksdagen. De projekt som pågår på olika håll i\r\nlandet följer jag med stort intresse. Jag är inte\r\nriktigt säker på vad Maj-Lis Lööw syftar på med sin\r\nfråga. Möjligen är det vissa uppgifter i massmedier\r\nom att regeringen inte skjutit till utlovade medel till\r\nden försöksverksamhet som pågår i\r\nKonsumentverkets regi. Dessa uppgifter är\r\nfelaktiga. Regeringen har stött projektet finansiellt\r\nmed totalt 400 000 kr, eller 200 000 kr per år.\r\nDärutöver har regeringen inte åtagit sig att bidra till\r\nfinansieringen av projektet. Enligt\r\nKonsumentverkets ursprungliga\r\nprojektbeskrivning var kostnaderna för\r\nförsöksverksamheten budgeterad till totalt 1,4\r\nmiljoner kronor. För att klara detta har\r\nKonsumentverket begärt, och fått, 400 000 kr av\r\nregeringen. Jag har naturligtvis inget inflytande\r\növer själva genomförandet av\r\nförsöksverksamheten, men jag håller mig\r\ninformerad om utvecklingen. Jag har därigenom\r\nfått veta att Konsumentverket har fått problem när\r\ndet gäller finansieringen av försöksverksamheten,\r\nbl.a. beroende på att förhållandena har ändrats\r\nefter det att projektet först presenterades. Samtal\r\npågår med bl.a. bankerna för att lösa detta\r\nproblem. Det är därför min förhoppning att dessa\r\nproblem snarast, i allas intresse skall kunna lösas på\r\nett tillfredsställande sätt.</pre><pre>Anf. 79  MAJ-LIS LÖÖW (s):</pre><pre>Fru talman! Jag tackar justitieministern för svaret.\r\nJustitieministern förstår nog mycket väl vad som\r\nföranledde min fråga. I morse sades det på\r\nnyheterna i radion att denna mycket viktiga\r\nverksamhet inte kunde fullföljas, eftersom staten\r\ninte hade betalat ut utlovade pengar. Det är klart\r\natt detta är alarmerande. Uppgiften var hämtad,\r\ninte ur mitt partiorgan utan ur justitieministerns\r\nviktigaste partiorgan.</pre><pre>Mitt i den debatt som vi nu har, där alla aktörer\r\nsåsom myndigheter, konsumentföreträdare,\r\nbanker och numera också konsumentministern\r\nhävdar att vi behöver en skuldsaneringslag, är\r\njustitieministerns och hennes medarbetares enda\r\nargument att man vill avvakta den\r\nförsöksverksamhet som har startats bl.a. i\r\nSkellefteå och Stockholm.</pre><pre>Även för oss som stångar oss blodiga för att få en\r\nskuldsaneringslag är givetvis den enda trösten\r\nhittills att denna verksamhet åtminstone skulle\r\nkunna komma i gång. Det är klart att det då är\r\nalarmerande när man hör uppgifter om att denna\r\nverksamhet inte skulle kunna komma i gång. Det är\r\nvisserligen bra att den pågår, men den behöver inte\r\nförsena en lag.</pre><pre>Jag skulle önska att justitieministern nu inte bara,\r\nsom hon säger, har förhoppningar om att dessa\r\nproblem skall lösas, utan att hon faktiskt garanterar\r\natt den här försöksverksamheten nu skall fortlöpa\r\nså som det är tänkt. Annars tycker jag att det vore\r\nganska katastrofalt.</pre><pre>Anf. 80  Justitieminister GUN HELLSVIK\r\n(m):</pre><pre>Fru talman! Skälet till att jag uttalade att jag inte\r\nvar riktigt säker på vad Maj-Lis Lööw syftade på\r\nmed sin fråga var att eftersom Maj-Lis Lööw själv\r\nhar erfarenhet som statsråd och därför vet bättre än\r\nandra hur arbetsfördelningen är ordnad, borde\r\nfrågan som den är formulerad rimligen ha ställts till\r\ndet statsråd som ansvarar för detta projekt,\r\nnämligen civilministern.</pre><pre>Justitieministerns och Justitiedepartementets del i\r\nprojektet är att vi av våra anslag överför pengar till\r\nCivildepartementet som betalar till\r\nKonsumentverket. Därför anade jag, vilket jag nu\r\nockså får bekräftat, att det verkliga skälet till frågan\r\ninte var att diskutera frivillig skuldsanering, utan\r\nett förslag till tvångsskuldsanering i form av en\r\nskuldsaneringslag. När det gäller den diskussionen\r\nhar jag varit mycket tydlig om min uppfattning,\r\nvilken innebär att vi måste göra allt vi kan för att\r\nfinna former för frivillig skuldsanering.</pre><pre>Det ena projektet efter det andra växer nu också\r\nupp. I förra veckan startade man i Jönköpings\r\nkommun en diskussion från vilken jag från\r\nkommunstyrelseordföranden har fått information\r\nom att man i samverkan mellan kommun och\r\nbanker etc. har för avsikt att få i gång ett\r\nskuldsaneringsarbete. Kronofogdemyndigheten i\r\nMalmö har satt i gång ett arbete för att hjälpa\r\nmänniskor.</pre><pre>Vår lagstiftning skapar ganska goda förutsättningar\r\nför skuldsanering, men vi har i Sverige varit dåliga\r\npå att utnyttja den lagstiftning som finns. Denna\r\ndiskussion om frivillig skuldsanering har, märker\r\njag i dag, också skapat en medvetenhet om de\r\nmöjligheter som redan finns.</pre><pre>Anf. 81  MAJ-LIS LÖÖW (s):</pre><pre>Fru talman! Jag är medveten om att det är\r\nkonsumentministern som ansvarar för dessa\r\npengar. Jag har nu inte hunnit att ordentligt kolla\r\nupp vad som ligger bakom de senaste dagarnas\r\nuttalanden av konsumentministern. Men vad jag\r\nförstår inser också hon vikten av att vi får en\r\nskuldsaneringslag. Jag har sällan upplevt att ett\r\nstatsråd lutar sig så hårt mot en försöksverksamhet\r\nsom Gun Hellsvik har gjort när vi har debatterat\r\nom varför vi inte får en skuldsaneringslag.\r\nArgumentet har hela tiden varit att vi först skall\r\navvakta vad försöksverksamheten ger.</pre><pre>Om denna försöksverksamhet inte kommer i gång\r\nborde det medföra ett stort bekymmer, inte bara för\r\noss här i riksdagen och för konsumentministern,\r\nutan också för justitieministern. Detta tycker jag\r\nnog ändå att justitieministern skulle kunna\r\nerkänna. Till saken hör att alla de, som så vällovligt\r\narbetar med den försöksverksamhet som\r\njustitieministern beskriver, med stort patos hävdar\r\natt de behöver en lagstiftning för att kunna utföra\r\nsina jobb.</pre><pre>Anf. 82  Justitieminister GUN HELLSVIK\r\n(m):</pre><pre>Fru talman! Det är helt riktigt, som Maj-Lis Lööw\r\nsäger, att jag är bekymrad över att projektet med\r\nden frivilliga skuldsaneringen inte har kommit i\r\ngång. Så snart vi fick den informationen, vilken vi\r\ninte har fått direkt från Konsumentverket utan på\r\nomvägar, engagerade vi oss för att ta reda på hur\r\nman kan komma vidare. Det är helt klart att den\r\nförsta budgeteringen, som låg till grund för\r\nKonsumentverkets begäran om pengar, inte håller.\r\nNär nu Konsumentverket har kommit fram till\r\ndetta har diskussioner kommit i gång för att finna\r\nen lösning på problemet.</pre><pre>Överläggningen var härmed avslutad.</pre><pre>17 §  Svar på fråga 1992/93:496 om\r\npersonalkontrollen</pre><pre>Anf. 83  Justitieminister GUN HELLSVIK\r\n(m):</pre><pre>Fru talman! Ingela Mårtensson har frågat mig vilka\r\nåtgärder jag avser att vidta för att förbättra\r\npersonalkontrollen.</pre><pre>Ingela Mårtensson syftar på ett fall, som nyligen\r\nuppmärksammats i massmedia, där en\r\nriksdagsledamot framställts som en säkerhetsrisk.</pre><pre>Som Ingla Mårtensson väl känner till finns det inte\r\nmöjlighet att personalkontrollera\r\nriksdagsledamöter för deras uppdrag i riksdagen.\r\nDet har heller såvitt jag vet aldrig varit på förslag\r\natt införa sådan kontroll.</pre><pre>Den händelse som Ingela Mårtensson syftar på\r\ngäller alltså inte personalkontroll. Jag kan ändå\r\nnämna att ett förslag om vissa ändringar i reglerna\r\nom personalkontroll har framlagts av SÄPO-\r\nkommittén i dess slutbetänkande.</pre><pre>Denna fråga bereds för närvarande inom\r\nJustitiedepartementet. Jag räknar med att ett\r\nförslag till reformering av personalkontrollen skall\r\nligga på regeringens bord före sommaren.</pre><pre>Anf. 84  INGELA MÅRTENSSON (fp):</pre><pre>Fru talman! Jag tackar justitieministern för svaret.\r\nSom sägs i svaret utsätts inte riksdagsledamöter för\r\npersonalkontroll, utan det gäller personer som är\r\nanställda. Det har framförts synpunkter på att en\r\nledamot skulle vara en säkerhetsrisk.\r\nPersonalkontrollen innebär att man skall ge akt på\r\nde personer som kan misstänkas utgöra\r\nsäkerhetsrisker. Det är ett mycket viktigt arbete att\r\nse till att personer inte förråder vårt land. Samtidigt\r\när det allvarligt att anklaga en person för att utgöra\r\nen säkerhetsrisk. Därför är det ett grannlaga arbete\r\natt se till att landet skyddas samtidigt som\r\nrättssäkerheten skall vara så stor som möjligt.</pre><pre>Det har under många år riktats kritik mot\r\npersonalkontrollen, vilket har gjort att ytterligare\r\nen utredning tillsattes för mer än fem år sedan.\r\nUtredningen kom sedan med ett förslag som har\r\nlegat i tre år. Den innehöll bara en reservation\r\nbeträffande buggningsmöjligheterna. I övrigt var\r\nman helt överens om att förslaget var bra.\r\nRemissbehandlingen gav uttryck för samma sak.\r\nDet är därför så märkligt att detta förslag nu har\r\nlegat så länge och att ingenting händer. Jag får nu\r\nigen svaret att frågan bereds, och att den troligen\r\nblir klar till sommaren.</pre><pre>När KU behandlade ett ärende, som jag också hade\r\nanmält, vilket gällde försvarsministerns chaufför,\r\nriktades ingen anmärkning mot försvarsministern\r\nutan mot hur hela ärendet hanterades. Man svarade\r\ndå att ett lagförslag skulle komma före jul. Om jag\r\nförstår svaret rätt skall förslaget nu komma före\r\nsommaren. Kommer det förslaget att vara\r\ndetsamma som SÄPO-kommittén kom fram till?</pre><pre>Anf. 85  Justitieminister GUN HELLSVIK\r\n(m):</pre><pre>Fru talman! Det är för tidigt för mig att yttra mig.\r\nJag vill avvakta tills jag får materialet från mina\r\ntjänstemän.</pre><pre>När det gäller tidpunkten ''före jul'' har jag i alla fall\r\ninte varit delaktig i att lämna den informationen.\r\nDen information som jag har lämnat och den\r\nkontroll som jag har gjort på mitt eget departement\r\nger mig skäl att, som jag själv har uttryckt, räkna\r\nmed att ett förslag skall föreligga före sommaren.</pre><pre>Anf. 86  INGELA MÅRTENSSON (fp):</pre><pre>Fru talman! Varför har det tagit så lång tid? Även\r\nden socialdemokratiska regeringen har legat på\r\nförslaget. Jag hade förväntat mig att den\r\nsocialdemokratiska regeringen skulle ha lagt fram\r\nförslaget, eftersom det var den som tillsatte\r\nutredningen. Jag kommer inte exakt ihåg hur länge\r\nberedningen pågick, men den pågick under en\r\nganska lång tid utan att något förslag lades fram.\r\nDet har under den nuvarande regeringens tid dröjt\r\nytterligare. Varför har beredningen tagit så lång\r\ntid?</pre><pre>Anf. 87  Justitieminister GUN HELLSVIK\r\n(m):</pre><pre>Fru talman! Orsaken till fördröjningen är att det\r\nbl.a. inom kommittén fanns olika uppfattningar.\r\nUtgångspunkten var att man skulle lägga fram ett\r\nstörre paket. Det fanns olika uppfattningar i vissa\r\nstora frågor.</pre><pre>Vi har när det gäller frågan om personalkontrollen\r\nför avsikt att lägga fram förslaget. På detta område\r\npågår ju en hel del annat arbete också.\r\nDiskussionerna om hur stora paket man skall lägga\r\nfram bidrar också till fördröjningen.</pre><pre>Jag skall göra vad jag kan för att ett förslag skall\r\nläggas fram före sommaren.</pre><pre>Anf. 88  INGELA MÅRTENSSON (fp):</pre><pre>Fru talman! Jag vet inte vad justitieministern syftar\r\npå när hon talar om andra sammanhang. När det\r\ngäller själva betänkandet var det just kring frågan\r\nom buggningen som det fanns en avvikande\r\nmening, men vad beträffar tillämpningen av\r\npersonalkontrollen var man helt överens. Förslaget\r\nvar ju uppskattat hos remissinstanserna också.</pre><pre>Har det pågående Europasamarbetet haft något att\r\ngöra med att arbetet fördröjs? Kan det vara\r\norsaken?</pre><pre>Anf. 89  Justitieminister GUN HELLSVIK\r\n(m):</pre><pre>Fru talman! Om det hade varit så, hade jag inte\r\nkunnat säga att vi skall lägga ett förslag på\r\nregeringens bord före sommaren.</pre><pre>Överläggningen var härmed avslutad.</pre><pre>18 §  Svar på fråga 1992/93:481 om\r\nförhandsbesked från skattemyndigheterna</pre><pre>Anf. 90  Statsrådet BO LUNDGREN (m):</pre><pre>Fru talman! Carl Fredrik Graf har frågat mig vilka\r\nåtgärder jag avser vidta för att en skattskyldig skall\r\nkunna förutse de skattemässiga konsekvenserna av\r\nsitt handlande.</pre><pre>Frågan har ställts mot bakgrund av att musikern Per\r\nGessle enligt tidningsuppgifter vänt sig till\r\nRiksskatteverket för att få veta hur den byggnad\r\nsom han planerat att uppföra skulle komma att\r\nbehandlas från skattesynpunkt och fått till svar att\r\nhuset, trots att ritningar och modeller finns, först\r\nmåste uppföras innan myndigheten kan ta ställning\r\ntill sakfrågan.</pre><pre>Jag känner inte till de faktiska omständigheterna i\r\nPer Gessles fall. Rent generellt vill jag säga att en\r\nskattskyldig alltid kan vända sig till\r\nskattemyndigheten för att få hjälp med sina\r\nskatteproblem. De besked som skattemyndigheten\r\nlämnar är emellertid inte bindande vid en senare\r\nprövning av den skattskyldiges taxering. Bindande\r\nförhandsbesked kan bara lämnas av\r\nSkatterättsnämnden som den 1 juli 1991 bröts ut\r\nfrån Riksskatteverket.</pre><pre>Som förutsättning för att ett förhandsbesked skall\r\nlämnas gäller att frågan skall vara av synnerlig vikt\r\nför sökanden eller för en enhetlig lagtolkning eller\r\nrättstillämpning. Det är i princip endast ärenden\r\ndär rättsläget är oklart som tas upp. Det är\r\nSkatterättsnämnden som avgör om ett ärende skall\r\ntas till prövning eller inte.</pre><pre>Just beträffande frågan om en fastighets\r\nklassificering är reglerna så klara att det i regel inte\r\ntorde vara något problem att bedöma\r\nbeskattningskonsekvenserna.</pre><pre>I många skattefrågor är det emellertid svårt att göra\r\nen bedömning på förhand. För detta krävs\r\nkännedom om samtliga faktiska omständigheter\r\nsom kan påverka bedömningen. Frågor där\r\nförutsättningarna inte är tillfredsställande\r\nklarlagda lämpar sig inte för förhandsbesked.</pre><pre>Svaret på Carl Fredrik Grafs fråga blir att jag för\r\nnärvarande inte har för avsikt att vidta några\r\nsärskilda åtgärder.</pre><pre>Anf. 91  CARL FREDRIK GRAF (m):</pre><pre>Fru talman! Jag ber att få tacka statsrådet för\r\nsvaret, även om det väcker ytterligare några frågor.</pre><pre>Min nästa fråga gäller vem som bäst tolkar\r\nbestämmelserna i skattelagstiftningen. Är det den\r\nenskilde eller myndigheten? Statsrådet har i sitt\r\nsvar pekat på möjligheten att få ärendet prövat i\r\nSkatterättsnämnden, men det gäller ju bara i\r\nprincipiella fall. En enskild kan ha en fråga till\r\nskattemyndigheten som kan gälla betydande\r\nbelopp utan att den är principiellt viktig. Den blir\r\ninte föremål för Skatterättsnämndens prövning.</pre><pre>I det läget kan man hamna i en svår situation. Det\r\ngäller väl också det fall som har föranlett\r\ntidningsrubrikerna. Varför skall det behöva vara på\r\ndet viset? Det förefaller ju som om rättsläget i de\r\nfallen är osäkert för den enskilde.</pre><pre>Anf. 92  Statsrådet BO LUNDGREN (m):</pre><pre>Fru talman! Man kan, som jag sade, inte ge\r\nförhandsbesked i alla fall. Det gäller för oss\r\npolitiker att försöka förenkla skattelagstiftningen\r\nså långt som möjligt. Det gäller naturligtvis också\r\nför skattskyldiga att med eller utan hjälp kunna\r\nbedöma konsekvenserna i vissa fall.</pre><pre>I normalfallet vet man att det utgår fastighetsskatt\r\nom man bygger ett hus för bostadsändamål. De\r\nreglerna är fullkomligt klara. Det som kan skapa\r\nproblem är om man skall kombinera sitt bostadshus\r\nmed arbetsytor. Då kan man diskutera vilka\r\nkonsekvenserna blir, men även i de fallen är\r\nreglerna förhållandevis klara.</pre><pre>Problemen uppstår oftast då man vill använda\r\nlokaler som är inredda som arbetslokaler också för\r\nprivat ändamål. Då får man räkna med att betala\r\nmotsvarande skatt i det avseendet.</pre><pre>Jag har inte direkt tagit reda på vad som gäller i det\r\nfall Carl Fredrik Graf har tagit upp, men jag har\r\nförstått att det är fråga om en mycket stor villa som\r\nskall innehålla vinkällare, studio, pool, jacuzzibad\r\noch annat -- om jag skall tro på tidningsuppgifter.</pre><pre>Jag är ganska säker på att gymnastiksal för eget\r\nbruk, pool, videorum, jacuzzi, sovrum, matsal, kök\r\noch vinkällare får räknas som bostad. Ingen ser\r\nnågra oklarheter i detta.</pre><pre>Den studio som eventuellt planeras kan, om vissa\r\nförutsättningar uppfylls, vara att betrakta som\r\narbetslokal. De förutsättningarna finns angivna i\r\nmånga rättsfall.</pre><pre>Den här typen av frågor löses bäst genom att den\r\nskattskyldige har kontakt med någon som är kunnig\r\nom skattelagstiftningen och kan hjälpa till att ta\r\nfram material. Den lämpar sig inte för\r\nförhandsbesked i Skatterättsnämnden.</pre><pre>Anf. 93  CARL FREDRIK GRAF (m):</pre><pre>Fru talman! Jag håller helt med statsrådet om det\r\nsenare påståendet. Man kan rent generellt fråga sig\r\nvilken betydelse det får för allmänhetens tilltro till\r\nskattesystemet att ett sådant här fall får ganska stor\r\npublicitet. Det är en känd person inblandad, men\r\nförhållandena kan överföras på många andra fall,\r\ndär mindre kända personer är inblandade och där\r\ndet inte skrivs en rad i tidningen.</pre><pre>När den skattskyldige läser om detta tycker han\r\neller hon att det råder stor oklarhet och att det är\r\norimligt att skattemyndigheten inte kan ge besked.\r\nJag tror nog att statsrådet delar min uppfattning. På\r\nvilket sätt påverkar det skattesystemet på längre\r\nsikt?</pre><pre>Anf. 94  Statsrådet BO LUNDGREN (m):</pre><pre>Fru talman! Förhandsbeskedsinstitutet behövs, och\r\ndet har också förbättrats i många avseenden. Jag\r\nhar lämnat frågesvar tidigare i kammaren om just\r\nden saken.</pre><pre>Jag tycker att det finns anledning att ändå\r\nuppehålla sig vid just denna typ av fall -- inte just\r\ndetta enskilda fall.</pre><pre>Det är ett problem för skattemyndigheten att\r\nritningar som företetts frångås. Hur skall man\r\nexempelvis bedöma det faktum att en dörr tagits\r\nupp från en tidigare avskild lokal in till\r\nboendedelen? Det är en liten justering i ett stort\r\nbygge, men den kan påverka skattekonsekvenserna\r\navsevärt.</pre><pre>Skattemyndigheterna har därför all anledning att\r\nvara restriktiva med att uttala sig innan man ser\r\nnågonting föreligga. Om man vet förutsättningarna\r\nför att få en del av en bostad klassificerad som\r\narbetslokal och därmed undgå att belasta\r\nfastigheten med de skattekonsekvenser som följer\r\nav att den är en bostad, kan man som individ\r\nanpassa bygget till detta. Jag tror att väldigt många\r\nsom har funderat över detta också vidtar rätt\r\nåtgärder för att klarar sig på ett bra sätt vad gäller\r\nskatten.</pre><pre>Anf. 95  CARL FREDRIK GRAF (m):</pre><pre>Fru talman! Jag kan avslutningsvis konstatera att\r\nskattesystemet även i fortsättningen ställer stora\r\nkrav på den enskilde. Det gör att vi måste fortsätta\r\narbetet med att förenkla lagstiftningen. Det är det\r\nbästa sättet att gå till väga för att komma till rätta\r\nmed problemen.</pre><pre>Anf. 96  Statsrådet BO LUNDGREN (m):</pre><pre>Fru talman! Jag delar Carl Fredrik Grafs\r\nuppfattning. Det är både fråga om att förenkla\r\nskattesystemet och om att försöka minska -- i varje\r\nfall försöka att inte öka -- uttaget av skatter i\r\nSverige.</pre><pre>Frågan har sin utgångspunkt i ett fall där man\r\nsannolikt som enskild, med hjälp av den\r\nskatteexpertis man ändå har tillgång till, relativt\r\nenkelt kan klara att förutse skattekonsekvenserna.\r\nDet är kanske inte ett så stort problem som pressen\r\nhar givit sken av.</pre><pre>Överläggningen var härmed avslutad.</pre><pre>19 §  Svar på fråga 1992/93:490 om\r\nnäringsidkares F-skattesedlar</pre><pre>Anf. 97  Statsrådet BO LUNDGREN (m):</pre><pre>Fru talman! Liselotte Wågö har pekat på att de nya\r\nreglerna om F-skattebevis kan medföra att den som\r\nbehandlas av en tandläkare under vissa\r\nförutsättningar kan bli skyldig att betala\r\narbetsgivaravgifter på ersättningen för\r\nbehandlingen. Hon har frågat mig vilka åtgärder\r\njag är beredd att vidta för att undvika detta.</pre><pre>Fr.o.m. den 1 april i år gäller som bekant nya regler\r\nför uppbörd av källskatt och socialavgifter.\r\nHuvudregeln är att den som betalar ut ersättning\r\nför arbete till någon som har en skattsedel på\r\npreliminär A-skatt skall göra skatteavdrag från och\r\nbetala arbetsgivaravgifter på ersättningen. Har\r\nmottagaren däremot en F-skattesedel skall han\r\nsjälv betala såväl den preliminära skatten som\r\nsocialavgifterna.</pre><pre>För att underlätta för fysiska personer som inte\r\nbedriver näringsverksamhet, men som ändå i något\r\nfall betalar ut ersättning för arbete, finns en\r\nundantagsbestämmelse som innebär att\r\nskatteavdrags- och avgiftsskyldighet uppkommer\r\nförst om ersättningen till en A-\r\nskattesedelsinnehavare uppgår till minst 10 000\r\nkronor.</pre><pre>Det fall som Liselotte Wågö nämner i sin fråga, dvs.\r\nen ersättning på minst 10 000 kronor till en\r\ntandläkare, bör enligt min mening emellertid inte\r\nmedföra några problem i praktiken. Regeringen\r\nhar nämligen ändrat tandvårdstaxan på så sätt att\r\ndet i regel är mest fördelaktigt för en tandläkare att\r\nskaffa sig en F-skattesedel med åtföljande F-\r\nskattebevis.</pre><pre>Om det i något enstaka fall skulle vara så att en\r\ntandläkare inte har ett F-skattebevis, är han enligt\r\nen särskild bestämmelse i uppbördslagen skyldig att\r\nupplysa patienten om att han innehar en A-\r\nskattesedel. Om tandläkaren inte uppger vilken\r\nskattsedel han har är patienten i princip skyldig att\r\ngöra skatteavdrag och betala avgifter. Patienten bör\r\ndärför för säkerhets skull fråga efter F-skattebevis i\r\nde få fall ersättningen för arbetet överstiger 10 000\r\nkronor.</pre><pre>Det ligger emellertid i tandläkarens eget intresse att\r\nlämna upplysning om eventuell A-skattesedel\r\neftersom det i ett sådant här fall kan bli aktuellt att\r\ntillämpa reglerna om eftergift av skyldigheten att\r\nbetala arbetsgivaravgifter och göra skatteavdrag.\r\nHar tandläkaren då inte upplyst patienten om sin\r\nskattsedel kan tandläkaren bli skyldig att själv svara\r\nför avgifterna och skatten.</pre><pre>Jag är inte beredd att nu ta några initiativ till\r\nändringar i det nya systemet med F-skattebevis. Av\r\nerfarenhet vet jag emellertid att det när man gör så\r\nhär stora systemförändringar inte sällan uppstår\r\noförutsedda situationer. När systemet har\r\ntillämpats någon tid och praktisk erfarenhet har\r\nvunnits av de nya bestämmelserna kan det därför\r\nfinnas skäl för mig att ta initiativ till vissa\r\njusteringar.</pre><pre>Anf. 98  LISELOTTE WÅGÖ (m):</pre><pre>Fru talman! Jag tackar statsrådet Lundgren för\r\nsvaret. Jag har ställt frågan mot bakgrund av ett\r\npressmeddelande från skatteförvaltningen, vari\r\nsägs: ''Kolla om den du anlitar för ett jobb har F-\r\nskattebevis.'' Då vet du om du skall dra skatt och\r\nbetala arbetsgivaravgifter eller inte. Du slipper\r\nockså risken att räkningen på 10 000 kr plötsligt blir\r\n13 000 kr.</pre><pre>Att jag har valt exemplet med tandläkaren beror på\r\natt det är litet motsägelsefullt. Skatteförvaltningen\r\nsäger att man, om F-skattebevis inte företes och\r\nräkningen överstiger 10 000 kr, kan få betala skatt\r\noch arbetsgivaravgifter. Men efter kontakt med\r\nPrivattandläkarföreningen har jag fått den\r\nuppfattningen att Försäkringskassan drar dessa\r\navgifter direkt på ersättningen för den som inte har\r\nF-skattebevis. Detta har\r\nPrivattandläkarföreningen protesterat emot. Man\r\nvill inte att den tandvårdsersättning som utbetalas\r\ntill tandläkaren från Försäkringskassan skall\r\nreduceras med skatt och arbetsgivaravgifter. Den\r\nersättningen är inte grundad på ett arbetsavtal\r\nmellan tandläkaren och Försäkringskassan. Avtalet\r\när egentligen träffat mellan tandläkaren och\r\npatienten.</pre><pre>Detta gör att det hela blir något förvirrat. Måste\r\nden enskilde fråga sina tandläkare om denne har F-\r\nskattebevis, eller drar Försäkringskassan\r\nautomatiskt dessa avgifter från\r\ntandvårdsförsäkringen?</pre><pre>Anf. 99  Statsrådet BO LUNDGREN (m):</pre><pre>Fru talman! När det gäller tandvårdsförsäkringen\r\nfår frågan ställas till Bo Könberg, som har hand om\r\nsådana frågor, och inte till mig. Det finns många\r\nkrångligheter även i andra system än\r\nskattesystemet.</pre><pre>Det är viktigt att komma i håg att F-skattebeviset\r\nhar kommit till för att undvika de konsekvenser\r\nsom t.ex. uppstod för en i media känd snickare från\r\nGöteborg, som anlitade ett företag och blev skyldig\r\natt betala det företagets skatter, eftersom företagets\r\nskattesituation inte var helt klar, trots att snickaren\r\nhade kontrollerat moms och annat.</pre><pre>På initiativ av bl.a. det parti som jag företräder har\r\nvi nu fått en utredning till stånd, som föreslår ett\r\nsystem där man har en sak att rätta sig efter,\r\nnämligen F-skattebeviset. Som jag tidigare sade\r\nkan det naturligtvis uppkomma\r\ntillämpningsproblem, men dem får vi slipa av under\r\nvägen.</pre><pre>När det gäller just tandläkarna, som frågan avsåg,\r\nkan jag konstatera att det inte är något som helst\r\nproblem, om det belopp som man såsom\r\nkonsument av tandvårdstjänster skall betala\r\nunderstiger 10 000 kr. I de ytterst få fall där\r\nbeloppet överstiger 10 000 kr, kanske man bör tala\r\nom det. Men i normalfallet förutsätter jag att\r\ntandläkaren själv upplyser om eventuella problem.\r\nDär finns kontrollmöjligheten. Dessutom finns\r\nnaturligtvis också möjligheten -- jag har dock inte\r\nkollat upp det, eftersom jag trodde att allt var\r\nklart -- att man kan få eftergift på detta med de\r\nkonsekvenser som detta får för tandläkaren.</pre><pre>Anf. 100  LISELOTTE WÅGÖ (m):</pre><pre>Fru talman! Egentligen är det ändå krångligare,\r\noch det är kanske inte riktigt att ta upp det i denna\r\ndebatt. Men jag måste ändå påpeka det. Enskilda\r\ntandläkare som inte är anslutna till Praktikertjänst\r\nt.ex. skall ha ett F-skattebevis. Det är nog som\r\nstatsrådet säger i sitt svar, att det enligt de nya\r\nreglerna är mest förmånligt för tandläkarna att\r\nskaffa ett sådant. Men de tandläkare som är\r\nanslutna till Praktikertjänst har inget eget F-\r\nskattebevis utan det är bolaget som har det.\r\nErsättningen betalas till bolaget. Det blir då väldigt\r\nkrångligt för den enskilde.</pre><pre>Jag kanske inte delar statsrådets uppfattning när\r\ndet gäller beloppet 10 000 kr. Det avser ju ett helt\r\når, och det kan faktiskt hända en del med ens\r\ntandstatus under ett år. Man behöver kanske\r\nåterkomma till tandläkaren, och ersättningarna kan\r\nackumuleras, t.ex. vid tandlossning. Visst kan man\r\nkomma upp i denna summa. Det är inte så ovanligt.</pre><pre>Detta kan bli ganska krångligt för den enskilde.\r\nDepartementet har förmodligen för avsikt att\r\nföreslå en förändring i tandvårdsförsäkringen, som\r\ngör att patienten hamnar i en förhandlingssituation\r\nmed tandläkaren. Skall patienten dessutom\r\nkontrollera F-skattebeviset blir det litet krångligt.</pre><pre>Anf. 101  Statsrådet BO LUNDGREN (m):</pre><pre>Fru talman! Återigen -- debatten om\r\ntandvårdstaxans utformning får vi ta i annat\r\nsammanhang. En kontroll av F-skattebeviset torde\r\nbli aktuell i ytterst få fall. Det tror jag att vi kan vara\r\növerens om. Man måste ju väga krånglet för vissa\r\nindivider mot den stora vinst som man faktiskt gör\r\ngenom att ha ett system, som medför att vi undviker\r\ns.k. Hjortbergsfall, där människor verkligen kan\r\nkomma till skada. Jag tror att det ringa besväret i de\r\nfå fallen -- det torde inte bli känt som något större\r\nbesvär -- är värt priset.</pre><pre>Överläggningen var härmed avslutad.</pre><pre>20 §  Svar på fråga 1992/93:463 om\r\nprissättningen på statliga och kommunala varor\r\nm.m.</pre><pre>Anf. 102  Näringsminister PER\r\nWESTERBERG (m):</pre><pre>Fru talman! Sten Svensson har frågat mig vad\r\nregeringen är beredd att göra för att hindra att\r\nstaten eller kommunerna genom underprissättning\r\nsnedvrider konkurrensen och därigenom slår ut\r\nprivata företag.</pre><pre>Sten Svensson hänvisar till att stat och kommuner i\r\nvissa fall bedriver verksamhet som konkurrerar\r\nmed privata företag.</pre><pre>Jag menar att problem och risker av det slag som\r\nSten Svensson tar upp kan åtgärdas på i princip två\r\nsätt. Det ena och grundläggande är att se till att\r\noffentlig verksamhet renodlas och koncentreras till\r\nsådan verksamhet som är egentlig\r\nmyndighetsutövning och till andra närliggande\r\nuppgifter som bäst handhas av det allmänna. Det\r\ninnebär att stat och kommuner i princip inte bör\r\nuppträda som aktörer på marknader där det inte\r\nfinns förutsättningar för privata företag att etablera\r\nsig eller på marknader där det redan finns en väl\r\nfungerande konkurrens.</pre><pre>Regeringen omprövar, från dessa utgångspunkter,\r\nsuccessivt de statliga myndigheternas,\r\naffärsverkens och de statliga bolagens verksamhet.\r\nVerksamhet som kan skötas av den privata sektorn\r\navvecklas. För kommunal verksamhet ges de\r\ngenerella ramarna för offentligt bedriven\r\nnäringsverksamhet i kommunallagen (1991:900)\r\noch i övrigt i de speciallagar som anger det\r\nkommunala verksamhetsområdet.</pre><pre>Om offentlig verksamhet ändå bedrivs på en\r\nkonkurrensutsatt marknad, är ett grundläggande\r\nkrav att den konkurrensutsatta verksamheten\r\navgränsas och redovisas åtskild från annan\r\nverksamhet.</pre><pre>Den andra åtgärden är att se till att\r\nkonkurrensmyndigheterna har tillräckligt kraftfulla\r\nregler för att i enskilda fall kunna pröva påståenden\r\nom underprissättning i offentlig\r\nnäringsverksamhet. Ett flertal sådana ärenden har\r\nunder årens lopp prövats med stöd av den nu\r\ngällande konkurrenslagen. En ny skärpt\r\nkonkurrenslag (1993:20) har nyligen antagits av\r\nriksdagen. Lagen, som träder i kraft den 1 juli i år,\r\nförbjuder bl.a. att en dominerande aktör\r\nmissbrukar sin dominerande ställning på\r\nmarknaden.</pre><pre>Anf. 103  STEN SVENSSON (m):</pre><pre>Fru talman! Jag ber att få tacka näringsministern\r\nför svaret på min fråga. Jag förstår att\r\nnäringsministern reagerar på samma sätt som jag,\r\nnär man studerar det exempel som jag angav i min\r\nfråga. Jag pekade där på lantmäteriet, som på\r\ngrund av nedgången i fastighetsbranschen har en\r\növerkapacitet och nu använder denna för\r\nunderprissättning för att sysselsätta sin personal.</pre><pre>Lantmäteriet har således sänkt priset på digitala\r\nkartor från ca 1 500 kr till ca 300 kr per hektar.\r\nEnligt ett enskilt ägt företag, som i konkurrens med\r\nlantmäteriet också säljer digitala kartor, ligger\r\nmarknadspriset på omkring 1 000 kr.</pre><pre>Stat och kommun skall inte ägna sig åt att genom\r\nunderprissättning snedvrida konkurrensen. Jag vill\r\nfråga näringsministern om de åtgärder som han ger\r\nexempel på kan vara tillräckliga för att komma till\r\nrätta med dessa problem, så att inslag av den typ\r\nsom jag nu har givit exempel på kan elimineras.</pre><pre>Anf. 104  Näringsminister PER\r\nWESTERBERG (m):</pre><pre>Fru talman! I det enskilda fallet kan och skall jag\r\ninte uttala mig. Jag har bara noterat att det finns ett\r\nliknande ärende hos Konkurrensverket, som för\r\nnärvarande är under beredning. Vi kommer säkert\r\nsedermera att få någon form av besked därifrån om\r\nvad som har eller inte har förekommit.</pre><pre>Svårigheten med underprissättning i den här typen\r\nav konkurrens är de brister som finns i\r\nredovisningssystem av traditionell karaktär. Som vi\r\nser det finns det egentligen två olika metoder. Den\r\nena är att man försöker renodla och bolagisera\r\nkonkurrensutsatt verksamhet, så att man skär av de\r\nnaturliga ekonomiska livlinorna till den offentliga\r\nverksamheten. Därmed kan man klart se vad saker\r\nkostar, och det blir normal konkurrensutsatt\r\nverksamhet. Den andra metoden är att man\r\navyttrar konkurrensutsatt verksamhet. Av egen\r\nerfarenhet vet jag att det är svårt att bedriva sådan\r\ni egen regi.</pre><pre>Anf. 105  STEN SVENSSON (m):</pre><pre>Fru talman! Jag kan inse att det finns svårigheter.\r\nJag förstår att näringsministern inte kan ingripa i\r\nenskilda fall. Det var inte heller min avsikt att\r\nbegära det. Jag tolkar ändå näringsministern på det\r\nsättet att han -- om utvecklingen, trots dessa\r\nåtgärder, skulle fortsätta och det förekommer fall\r\nav den typ som jag har givit exempel på -- kommer\r\natt ingripa och föreslå åtgärder av principiell natur,\r\nså att det här inslaget kan elimineras.</pre><pre>Anf. 106  Näringsminister PER\r\nWESTERBERG (m):</pre><pre>Fru talman! Vi går för närvarande igenom\r\naffärsverk för affärsverk. Vi försöker renodla\r\nfunktionerna: myndighetsutövning,\r\nbeställningskontor och produktion av varor och\r\ntjänster. Produktionen av varor och tjänster\r\nbolagiseras och konkurrensutsätts. Detta går\r\nförhållandevis snabbt och genomförs på en rad\r\nolika områden. Jag hoppas att vi även skall kunna\r\nslutföra detta inom samtliga myndigheter. Därmed\r\ntror jag att Sten Svenssons problem löses.</pre><pre>Anf. 107  STEN SVENSSON (m):</pre><pre>Fru talman! Jag ber att få tacka för dessa signaler.\r\nDe är tydliga. Näringsministern visar att han har en\r\nambition att komma till rätta med problemen. Jag\r\nuttrycker min tillfredsställelse över detta.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.22 på förslag av talmannen\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>21 §  Svar på fråga 1992/93:480 om\r\nexamensbenämning för utbildning vid\r\nIdrottshögskolan</pre><pre>Anf. 108  Utbildningsminister PER UNCKEL\r\n(m):</pre><pre>Herr talman! Karin Falkmer har frågat mig hur jag\r\navser att agera för att Idrottshögskolan i Stockholm\r\nskall få rätt att utfärda kandidatexamen.</pre><pre>Högskolan finns inrättad som en självständig\r\nhögskola fr.o.m. den 1 juli 1992 med uppgift att\r\nbedriva utbildning i idrott för skolans,\r\nidrottsrörelsens och andra avnämares behov. Enligt\r\nden nya högskoleförordningen har\r\nIdrottshögskolan rätt att utfärda\r\nidrottslärarexamen och högskoleexamen.</pre><pre>I arbetet med den nya förordningen gjordes\r\nbedömningen, vad gäller de generella\r\nhögskoleexamina, att små specialiserade högskolor\r\nsom t.ex. de konstnärliga och Idrottshögskolan inte\r\nskulle ges generell rätt att utfärda kandidatexamen.\r\nBredden i utbildningsutbudet ansågs vara alltför\r\nsnävt.</pre><pre>Examensrätten är emellertid inte en gång för alla\r\ngiven. Möjlighet finns att få den prövad. Prövning\r\nav rätten att utfärda examina görs av regeringen,\r\nefter förslag av universitetskanslern.</pre><pre>Anf. 109  KARIN FALKMER (m):</pre><pre>Herr talman! Den fråga som vi nu diskuterar är\r\nmycket viktig för Idrottshögskolans framtida\r\nutveckling. Idrottshögskolan är en skola med\r\nmycket hög kompetens när det gäller utbildningen,\r\nmycket lång tradition bakåt i tiden och gott\r\nrenommé utomlands.</pre><pre>I propositionen på s. 79 skriver statsrådet att det\r\nfrämsta medlet för att upprätthålla utbildningens\r\nkvalitet är den konkurrens som i framtiden i större\r\nutsträckning kommer att råda mellan olika\r\nutbildningsanordnare. Detta är en viktig fråga för\r\nIdrottshögskolan, eftersom utbildning till bl.a.\r\nidrottslärare finns på andra högskolor. Dessa\r\nhögskolor har rätt att utfärda kandidatexamen. Det\r\när viktigt för de elever som söker till en högskola\r\nvilken examen man kan erbjuda.</pre><pre>Kan statsrådet kommentera hur Idrottshögskolan\r\nskall få möjlighet att konkurrera med övriga\r\nhögskolor som erbjuder liknande utbildning?</pre><pre>Anf. 110  Utbildningsminister PER UNCKEL\r\n(m):</pre><pre>Herr talman! Som jag sade i mitt svar finns\r\nhögskolan inrättad som en självständig högskola\r\nfr.o.m. den 1 juli förra året. Jag är väl medveten om\r\natt verksamheten har bedrivits längre, men så som\r\nhögskolan nu är konstruerad är den ny.</pre><pre>Den bedömning regeringen har gjort är att det med\r\nutgångspunkt i det utbud som nu erbjuds är rimligt\r\natt högskolan ges rätt att utfärda\r\nidrottslärarexamen och högskoleexamen. Jag\r\nunderstryker dock att detta gäller med det utbud\r\nhögskolan i dag har, såsom den har inlett sitt arbete\r\nfr.o.m. den 1 juli 1992.</pre><pre>Det kan så småningom visa sig att det finns skäl att\r\nvidga högskolans uppdrag. Avtal om\r\nutbildningsuppdrag med högskolan sluts enligt den\r\nnya ordningen med tre års mellanrum. Om det i det\r\nnästkommande utbildningsuppdraget finns\r\nanledning att vidga det pensum som högskolan tar\r\npå sig, uppkommer naturligtvis automatiskt frågan\r\nom vilken typ av examina som blir aktuella.</pre><pre>Jag vill understryka, Karin Falkmer, att jag mer än\r\ngärna tar med mig synpunkter av dessa slag tillbaka\r\ntill departementet, inte minst därför att jag tror på\r\nett högskolesystem som befinner sig i ständig\r\nutveckling.</pre><pre>Anf. 111  KARIN FALKMER (m):</pre><pre>Herr talman! Idrottshögskolan visar mycket stor\r\nuppskattning av statsrådets nya idéer och de nya\r\nvindar som statsrådet har medverkat till att föra in\r\ni högskolevärlden. Högskolan planerar för den\r\nnärmaste treårsperioden att bredda och fördjupa\r\nsitt utbud.</pre><pre>Enligt min mening är det mera bråttom än vad\r\nstatsrådet här anser när det gäller frågan om att\r\nmedge kandidatexamen för högskolan. Det är en\r\nviktig fråga för de elever som söker sig till\r\nhögskolan. Det är viktigt för att det skall bli en\r\nkonkurrenssituation på lika villkor.</pre><pre>Jag vädjar till statsrådet, även om tongångarna är\r\npositiva, att inse att det är mera bråttom.</pre><pre>Anf. 112  Utbildningsminister PER UNCKEL\r\n(m):</pre><pre>Herr talman! Jag vill först säga några ord för att\r\nbara göra klart hur det förhåller sig i formfrågan.\r\nRiksdagen behandlar just nu en beskrivning från\r\nregeringens sida om hur det utbildningsuppdrag\r\navses bli utformat som skall gälla fr.o.m. den 1 juli\r\n1993. På basis av detta uppdrag, dvs. det som\r\nregeringen kräver av Idrottshögskolan, finns det\r\ninte skäl att gå utöver idrottslärarexamen och\r\nhögskoleexamen.</pre><pre>Nu ger emellertid den nya ordningen också\r\nmöjlighet för en högskola som så vill att frivilligt\r\nutvidga sitt uppdrag, om skolan på olika sätt kan\r\nskaffa resurser och kompetens för att klara en i så\r\nfall frivilligt påtagen uppgift. Om en högskola vill ta\r\npå sig en sådan uppgift bjuder dessutom ordningen\r\natt högskolan i fråga, på basis av denna sin\r\nsjälvpåtagna uppgift, ansöker hos regering och\r\nuniversitetskansler om möjlighet att få utfärda\r\neventuell examen som svarar mot det frivilliga\r\nuppdrag man påtagit sig. Ty följande för den nu\r\nkommande treårsperioden ligger bollen hos\r\nIdrottshögskolan, och då gäller den ordning som\r\njag just har beskrivit.</pre><pre>Anf. 113  KARIN FALKMER (m):</pre><pre>Herr talman! Enligt min mening uppfyller\r\nIdrottshögskolan redan nu de kriterier för att få\r\nutfärda kandidatexamen som är fastlagda,\r\nnämligen en utbildning på 120 poäng, varav 60\r\npoäng är en fördjupning i ett speciellt ämne och\r\nvarav 10 poäng utgörs av enskild arbete. I den\r\nmeningen uppfyller Idrottshögskolan redan i dag\r\nde kriterier som har uppsatts för att\r\nkandidatexamen skall kunna utfärdas.</pre><pre>Anf. 114  Utbildningsminister PER UNCKEL\r\n(m):</pre><pre>Herr talman! Det kan man tvista om.</pre><pre>Får jag emellertid understryka, vilket det är viktigt\r\natt få sagt, att det faktum att en högskola inte\r\nutfärdar just kandidatexamen inte innebär att de\r\nexamina som högskolan i fråga faktiskt utfärdar\r\nsaknar värde. En idrottslärarexamen är en examen\r\nmed ett betydande kvalitativt innehåll, ett krav som\r\njag är helt övertygad om att Idrottshögskolan i\r\nStockholm med den äran kommer att kunna\r\nuppfylla.</pre><pre>Anf. 115  KARIN FALKMER (m):</pre><pre>Herr talman! Det är jag också övertygad om. Det\r\när bara det att det kommer att finnas utbildningar\r\nför idrottslärare även i Göteborg, Örebro och\r\nUmeå. Högskolorna på dessa orter har möjlighet\r\natt utfärda kandidatexamen för de elever som\r\nväljer detta. När en elev väljer skola är det\r\navgörande vilka sådana möjligheter som finns.</pre><pre>Jag vädjar än en gång om att utbildningsministern\r\nskall se till att Idrottshögskolan får möjlighet att\r\nkonkurrera på lika villkor med övriga högskolor.</pre><pre>Överläggningen var härmed avslutad.</pre><pre>22 §  Svar på fråga 1992/93:487 om den s.k.\r\nparallell-lärarutbildningen</pre><pre>Anf. 116  utbildningsminister PER UNCKEL\r\n(m):</pre><pre>Herr talman! Inger Lundberg har frågat mig om det\r\nfaktum att regeringen angivit parallell-\r\nlärarutbildningen som alternativ 1 i\r\nhögskoleförordningen är uttryck för att denna\r\nlärarutbildning prioriteras av regeringen och dess\r\nutbildningsdepartement.</pre><pre>Inledningsvis vill jag erinra om de nya former för\r\nstudieorganisatioinen vid universitet och högskolor\r\nsom gäller från den 1 juli 1993. Dessa innebär en\r\nväsentligt ökad frihet för universitet och högskolor\r\natt själva fatta beslut om studieorganisationen.\r\nBeslut av regering och riksdag kommer i större\r\nutsträckning än i dag att inriktas på resultaten av\r\nuniversitetens och högskolornas\r\nutbildningsverksamhet både vad avser kvalitet och\r\nkvantitet. Den just fastställda examensordningen\r\nger universitet och högskolor större frihet att\r\norganisera studierna fram till de examina som\r\nkommer att finnas fr.o.m. den 1 juli 1993.</pre><pre>Utgångspunkten för införandet av en alternativ\r\ngrundskollärarutbildning har varit att skapa en\r\nutbildning som syftar till fördjupade\r\nämneskunskaper. Härigenom kan kvaliteten i\r\nskolans undervisning främjas.</pre><pre>Den nya utbildningen gör det möjligt att nå\r\nlärarexamen genom fritt val av ämnen och\r\nämneskombinationer, vilka kan studeras i valfri\r\nordningsföljd. Examen omfattar 40 poäng i\r\npraktisk-pedagogisk utbildning. Denna\r\nutbildningsväg ger en ökad frihet för studenterna\r\noch en breddning av rekryteringsunderlaget.</pre><pre>Att alla platser i den praktisk-pedagogiska delen av\r\nden nya utbildningen inte har gått att fylla det första\r\nåret ser jag som ett övergångsproblem. Det tar\r\nalltid en viss tid för nya utbildningar att bli kända.\r\nMan kan också förmoda att studenterna under\r\ninnevarande läsår kompletterar sina ämnesstudier\r\nför att fylla kraven på fördjupning.</pre><pre>I dag finns det två studievägar fram till\r\ngrundskollärarexamen. Tillsammans ger de båda\r\nutbildningarna möjlighet att utbilda lärare med\r\nolika yrkesprofil, vilket bör kunna ge en större\r\nbredd och variation i skolans undervisning.\r\nStudenternas val och universitetens och\r\nhögskolornas frihet att själva bestämma om\r\nutbildningsupplägget får i framtiden utvisa vilken\r\neller vilka av utbildningarna som kommer att\r\nbefinnas vara mest attraktiva.</pre><pre>Ordningsföljden i högskoleförordningen är inget\r\nuttryck för prioritering mellan de två alternativen.</pre><pre>Anf. 117  INGER LUNDBERG (s):</pre><pre>Herr talman! Jag vill tacka utbildningsministern för\r\nsvaret.</pre><pre>Det är inga små integrationsproblem man har sett\r\nnär det gäller parallell-lärarutbildningen. Ungefär\r\nen tredjedel av utbildningsplatserna har varit\r\nbesatta, och det har varit oerhört många avhopp\r\nfrån dem.</pre><pre>Självfallet finns det en oro över departementets syn\r\npå lärarutbildningen, speciellt mot bakgrund av\r\nden debatt som fördes från departementets sida när\r\nutbildningen instiftades. Då talades det raljant om\r\nämneskunskaperna i den tidigare lärarutbildningen\r\noch det pedagogiska innehållet och samverkan runt\r\nbarnen gavs då icke den omfattning som behövdes.</pre><pre>Det är viktigt, herr utbildningsminister, att lärarna\r\nser läraryrket som ett verkligt yrke. Högre\r\nutbildning är en process som utvecklar oss som\r\nmänniskor. Just detta att kunna varva pedagogisk\r\nutbildning med ämneskunskaper är ett instrument\r\nsom kan skapa lärare som verkligen kan stötta\r\nbarnen. Kunskap är utomordentligt viktigt, och det\r\när det viktiga målet för skolan. Men det är inte\r\nlärarnas kunskaper det gäller, utan att lärarna skall\r\nkunna förmedla goda kunskaper till barnen.\r\nBarnen skall växa i skolan.</pre><pre>Det har varit bekymmer på högstadiet för att det\r\ninte har funnits lärare som har kunnat undervisa på\r\nett sätt anpassat för barnens behov. Jag är glad att\r\nutbildningsministern i dag inte prioriterar parallell-\r\nlärarutbildningen. Jag vore än gladare om\r\nutbildningsministern verkligen ville se värdet av en\r\nintegration mellan pedagogik och ämnesstudier.</pre><pre>Anf. 118  Utbildningsminister PER UNCKEL\r\n(m):</pre><pre>Herr talman! För att historieskrivningen skall bli\r\nentydig: Jag har aldrig prioriterat mellan de båda\r\nutbildningarna. De båda har varit parallella, och\r\nparallella utbildningar är per definition likvärdiga.\r\nElever och studenter kan sedan uppfatta\r\nutbildningarna på olika sätt. Det är självfallet det\r\nsom är den bakomliggande idén, nämligen att\r\nerbjuda flera möjligheter.</pre><pre>Inger Lundberg och hennes parti resp. regeringen\r\nhar olika uppfattning om denna fråga. Det har vi\r\nmånga gånger konstaterat i denna kammare. Jag\r\nnoterar i dag att inte mycket nytt har tillförts\r\nmeningsutbytet. Man får helt enkelt bestämma sig\r\nför om man tror att det är bra att alla lärare utbildas\r\npå samma sätt eller om man tror att det är bättre att\r\nlärare kan utbildas på olika sätt.</pre><pre>Vi i regeringen intar ståndpunkten att vi finner det\r\nbra och befruktande för skolan att människor med\r\nolika bakgrund och olika ingångar i läraryrket kan\r\nfå verka sida vid sida och berika varandra med olika\r\nerfarenheter. Den ståndpunkten skiljer sig från den\r\nsocialdemokratiska, som anser att alla lärare skall\r\nutbildas på samma sätt. Vi lär inte kunna\r\növerbrygga det svalget.</pre><pre>Jag vill emellertid understryka att man inte riktigt\r\nkan säga vad Inger Lundberg har framfört. Hon\r\nsäger att lärarnas kunskaper inte är det viktiga,\r\nutan det är förmågan att lära eleverna. Det låter\r\nbestickande, men är likväl inte sant. För att kunna\r\nlära eleverna något är ett första, om än inte\r\ntillräckligt, villkor att man har goda kunskaper\r\nsjälv.</pre><pre>Anf. 119  INGER LUNDBERG (s):</pre><pre>Herr talman! Det som har tillkommit är\r\nerfarenheterna av de nya lärarutbildningen. De har\r\ninte varit goda.</pre><pre>Självfallet behöver vi lärare med olika bakgrund.\r\nDet skall vara lärare med djup förankring i olika\r\nbarns verklighet. Där finns en risk för att den nya\r\nlärarutbildningen ytterligare ökar\r\nsnedrekryteringen till utbildningen. Lärarnas\r\nkunskaper är viktiga. Det är därför\r\nlärarutbildningen ger gedigna ämneskunskaper.</pre><pre>Jag vill framhålla för utbildningsministern att det\r\nallra viktigaste för barnen är att ha en lärare som\r\nbryr sig. De vill ha en lärare som engagerar sig. Den\r\nlärare som är en god pedagog -- han eller hon --\r\nskaffar sig gedigna ämneskunskaper, inte för sin\r\negen skull utan för barnens skull.</pre><pre>Anf. 120  Utbildningsminister PER UNCKEL\r\n(m):</pre><pre>Herr talman! Om jag inte vore så väluppfostrad,\r\nskulle jag säga att Inger Lundberg var i det senaste\r\nhon sade riktigt oförskämd gentemot de studenter\r\nsom väljer parallell-lärarutbildningen.</pre><pre>Inger Lundberg insinuerar att en student som går\r\nen annan utbildningsväg än den hon förordar inte\r\nhar förmåga att uppträda väl och engagerat\r\ngentemot barnen. Jag delar inte den uppfattningen.</pre><pre>Jag tror att det finns en oändlig mängd kompetens,\r\nerfarenheter och infallsvinklar på läraryrket som\r\nalla tillgodoser mycket högt ställda krav på\r\nengagemang för våra barns framtid. Men återigen --\r\ndet är på denna punkt vi skiljer oss åt. Jag tror på\r\nmångfald, och det gör inte Socialdemokraterna.</pre><pre>Anf. 121  INGER LUNDBERG (s):</pre><pre>Herr talman! Det är bra för Sveriges barn att vi har\r\nen så väluppfostrad utbildningsminister. Det hade\r\nvarit riktigt bra om vi dessutom hade haft en litet\r\nmer kunnig utbildningsminister.</pre><pre>Jag tror, uppriktigt sagt, att utbildningsministern\r\nhar ägnat för litet engagemang åt betydelsen av att\r\nfå leva i en miljö under en längre period i\r\nutbildningen där barnen sätts i centrum. Jag vet,\r\nherr utbildningsminister, att många kan först skaffa\r\nsig en gedigen ämneskunskap och ändå utveckla en\r\nbra padagogisk kunskap. Men om vi generellt på\r\nden mera strukturella nivån väljer mellan två\r\nmodeller, är den modell som medger en integration\r\nav pedagogisk utbildning och ämneskunskaper\r\növerlägsen den modell som slänger in pedagogiken\r\nsom man slänger in jästen efter degen.</pre><pre>Anf. 122  Utbildningsminister PER UNCKEL\r\n(m):</pre><pre>Herr talman! Hoppsan! Nu säger plötsligt Inger\r\nLundberg att hon väl kan tänka sig att de som går\r\nen lärarutbildning där pekagogiken kommer i ett\r\nsenare skede visst kan vara engagerade i våra barns\r\nframtid. Men då inträffar den intressanta frågan om\r\nhuruvida det är möjligt att bli en god lärare på detta\r\nsätt. Varför i hela friden skall vi då förbjuda det?</pre><pre>Inger Lundberg säger att vi skall generellt se över\r\nutbildningen och välja en metod. Men det är just\r\ndet som jag inte vill göra. Jag vill skapa olika\r\nmöjligheter att bli lärare. Precis som Inger\r\nLundberg så korrekt framhåller, finner jag det\r\nsannolikt att många kan bli goda lärare också med\r\nhjälp av en annan utbildning än den gamla\r\nintegrerade utbildningen.</pre><pre>Anf. 123  INGER LUNDBERG (s):</pre><pre>Herr talman! Var det inte så, herr\r\nutbildningsminister, att utbildningsministern\r\negentligen inte ville ha den lärarutbildning som\r\ninnebar en integration av ämneskunskaper och\r\npedagogik, men tvingades att acceptera den på\r\ngrund av att det fanns en riksdagsmajoritet?\r\nUtbidningsministern lade sedan fram den modell\r\nministern själv prioriterade.</pre><pre>Jag är glad att utbildningsministern i dag har\r\nkommit så långt i debatten att utbildningsministern\r\ninte längre prioriterar den utbildning där den\r\npedagogiska kunskapen kommer efter\r\nutbildningen. Men jag hade varit än gladare om\r\nutbildningsministern ändå hade velat se det som\r\nvärdefullt med en integration mellan pedagogisk\r\nutbildning och ämneskunskaper.</pre><pre>Anf. 124  Utbildningsminister PER UNCKEL\r\n(m):</pre><pre>Herr talman! En gång till: Jag har aldrig prioriterat\r\nmellan de två.</pre><pre>Överläggningen var härmed avslutad.</pre><pre>23 §  Svar på fråga 1992/93:488 om högskolornas\r\nbetydelse för regional balans i Stockholms län</pre><pre>Anf. 125  Utbildningsminister PER UNCKEL\r\n(m):</pre><pre>Herr talman! Eva Johansson har frågat mig om jag\r\nhar för avsikt att klart uttrycka att universiteten och\r\nhögskolorna har ett ansvar för att bidra till regional\r\nbalans i Stockholms län.</pre><pre>I propositionen om Högre utbildning för ökad\r\nkompetens har jag betonat vikten av att\r\nuniversiteten och de stora högskolorna tar ett\r\nsärskilt ansvar för kunskapsutveckling och\r\nkunskapsspridning över hela landet. Detta gäller\r\ngivetvis även universitetet och de övriga\r\nhögskolorna i Stockholms län.</pre><pre>Behovet av högre utbildning på Södertörn är väl\r\nomvittnat. Redan i dag bedriver Stockholms\r\nuniversitet utbildning där inom bl.a. språk och\r\nsamhällsvetenskap. Regeringen föreslår att\r\nStockholms universitet årligen skall förlägga 275\r\nhelårsstudentplatser till verksamheten i anslutning\r\ntill forskningsparken Novum i Huddinge.\r\nHärigenom kan en stimulerande akademisk miljö\r\nskapas. Novum har betydande forskningsresurser\r\ninte minst i form av lokaler och utrustning.</pre><pre>Jag vill i sammanhanget erinra om att även andra\r\nstora högskolor i Stockholm redan bedriver\r\nutbildning av inte oväsentlig omfattning på\r\nSödertörn. Tekniska högskolan i Stockholm\r\nanordnar t.ex. ingenjörsutbildning i Haninge och\r\nKarolinska institutet bedriver såväl läkar- som\r\ntandläkarutbildning i Huddinge. Den senare\r\nutbildningen kompletteras således med de insatser\r\nregeringen nu föreslår.</pre><pre>Anf. 126  EVA JOHANSSON (s):</pre><pre>Herr talman! Jag vill börja med att tacka för svaret.\r\nDet är bra att Per Unckel säger att det finns ett\r\nsärskilt ansvar för högskolorna att bidra till en\r\nregional balans och att det också gäller Stockholms\r\nlän.</pre><pre>Det har gjorts många ansträngningar under årens\r\nlopp för att fördela den högre utbildningen på ett\r\nbättre sätt inom Stockholms län. Det handlar\r\nframför allt om att föra över utbildningsplatser till\r\nSödertörn. En del försök har rönts med framgång,\r\nprecis som Per Unckel säger i svaret, men mycket\r\nannat har dess värre runnit ut i sanden, en del med\r\nbenäget bistånd från det här huset.</pre><pre>Den fråga som jag har ställt nu är föranledd av att\r\nuniversitetet förra veckan lämnade besked om att\r\nde tänker dra in utbildningsplatser som redan är\r\nförlagda till Haninge för att uppfylla regeringens\r\nkrav på placering av andra platser i Huddinge. Det\r\ndrabbar i så fall språkutbildningen. Det är en\r\nmycket uppskattad kombination av språk, teknik\r\noch samhällsvetenskap som bedrivs i Haninge.\r\nBåde studerande och näringslivet där har\r\nefterfrågat den i hög grad.</pre><pre>Detta kan väl ändå inte ha varit\r\nutbildningsministerns mening? Det är min första\r\nfråga till utbildningsministern. Var det detta som\r\nmenades? Den andra frågan är om regeringen på\r\nnågot sätt kommer att följa upp hur högskolor och\r\nuniversitet i den här regionen lever upp till sitt\r\nansvar och hur de sköter den här frågan. Kan vi i så\r\nfall få en redovisning av hur det går, t.ex. i samband\r\nmed att regeringen om tre år skall lägga fram en ny\r\nproposition om den högre utbildningen, om de nu\r\när utbildningsministern som skall lägga fram den?</pre><pre>Anf. 127  Utbildningsminister PER UNCKEL\r\n(m):</pre><pre>Herr talman! Det är det säkert, som svar på den\r\nsista frågan.</pre><pre>Låt mig när det gäller den första delen av\r\nfrågeställarens påpekande, nämligen den om\r\nunderstrykandet av högskolornas och\r\nuniversitetens allomfattande geografiska ansvar,\r\npåminna om att vi med betydande kraft bestämde\r\noss för att slå fast detta i årets högskoleproposition.\r\nDet gjorde vi därför att vi -- som många andra, inte\r\nminst här i kammaren -- kunnat notera att alla\r\nuniversitet och högskolor nog inte riktigt har tagit\r\ndet ansvar som vi litet till mans har förväntat oss.</pre><pre>Däremot råder det i denna kammare bred enighet\r\nom att vi i görligaste mån skall undvika att\r\npekpinnemässigt ange att ett universitet eller en\r\nhögskola skall bedriva undervisning på ett visst\r\nställe. Det är det ansvaret vi har velat understryka\r\nmed propositionens formuleringar. Jag är\r\nsjälvfallet beredd att i anslutning till en kommande\r\nhögskoleproposition redovisa erfarenheterna av\r\ndetta mycket tydliga påpekande.</pre><pre>När det gäller själva Novum baseras det förslaget\r\npå precis den iakttagelse Eva Johansson har gjort,\r\nnämligen att somt har gått bra på Södertörn och\r\nsomt har gått mindre bra. Försöket att med ett\r\nextra stimulansbidrag förstärka utbildningen runt\r\nNovum är ett sätt att pröva en avvikelse från\r\nhuvudprincipen att inte peka ut enskilda\r\nutlokaliserade utbildningsplatser. Det skall jag\r\ngärna medge. Men vi ville ändå göra det för att se\r\nom det kan ge ett något bättre resultat än vad vi\r\ntidigare har uppnått.</pre><pre>Hur universitetet därutöver bedömer sitt\r\nutbildningsansvar på Södertörn vill jag av\r\nuppenbara skäl inte närmare kommentera.</pre><pre>Anf. 128  EVA JOHANSSON (s):</pre><pre>Herr talman! Jag tycker att det är en brist på\r\nmålsättning i dessa avseenden som kan bli mycket\r\nallvarlig.</pre><pre>Den här utbildningen har byggts upp i Haninge med\r\nmycket stora investeringar, både från kommunen\r\noch från andra intressenter. Den riskerar nu hux\r\nflux att läggas ner. Då har många av dessa\r\ninvesteringar gjorts förgäves.</pre><pre>Under dagen har det kommit besked från\r\nuniversitetet om att man kan tänka sig att behålla\r\nen del av den här utbildningen, och det är ju\r\ntacksamt att höra. Det visar att man kanske lyssnar\r\npå signaler som kommer. Man kanske vet att den\r\nhär frågan har kommit upp. Då är det viktigt att tala\r\nmycket tydligt. Kan det vara meningen att\r\nuniversitetet får dra bort andra utbildningar som\r\nredan ligger på Södertörn för att klara det här\r\npekpinneåtagandet?</pre><pre>Anf. 129  Utbildningsminister PER UNCKEL\r\n(m):</pre><pre>Herr talman! För att vara mycket exakt tillbaka, vill\r\njag säga att jag tror att Eva Johansson och jag har\r\nsamma uppfattning i huvudfrågan, nämligen att det\r\när bra om riksdagen kan avstå från att ange på exakt\r\nvilka orter universiteten skall bedriva undervisning.\r\nJag tycker att den principen har varit riktig. Den\r\nger möjlighet för en nödvändig flexibilitet.</pre><pre>Jag skall vara lika tydlig nu också. När regeringen\r\nhar tagit ställning för att göra en avvikelse från\r\nprincipen för att bygga upp något nytt och\r\nspännande kring Novum, där som sagt redan god\r\nutbildning bedrivs och där förutsättningarna är\r\nsärskilt goda, har vi inte ansett att detta beslut i sig\r\nhar något som helst att göra med beslut om\r\nförläggning av annan utbildning på Södertörn. Det\r\nfår universitet och högskolor själva ta ansvar för.</pre><pre>Anf. 130  EVA JOHANSSON (s):</pre><pre>Herr talman! Jag kan konstatera att det finns ett\r\nundantag här. För några månader sedan gjordes\r\nytterligare ett undantag som dess värre medförde\r\natt Södertälje blev utan Lärarhögskolan. Där var ju\r\nriksdagen också inne och pekade ut att den i varje\r\nfall inte fick ligga i Södertälje.</pre><pre>Jag vet inte om detta skall ses som en prioritering\r\nfrån utbildningsministerns sida att det är viktigt att\r\ndet kommer utbildningsplatser till Huddinge, men\r\ninte att den utbildning som redan är i gång och\r\nfungerar bra ligger kvar i Haninge. På det sättet har\r\nuppenbarligen Stockholms universitet uppfattat\r\nden här pekpinnen i propositionen. Jag tror att det\r\när viktigt att vi talar tydligt, och gärna högt, om\r\nutbildningssituationen på Södertörn. Det behövs\r\ntydliga signaler.</pre><pre>Anf. 131  Utbildningsminister PER UNCKEL\r\n(m):</pre><pre>Herr talman! Låt mig säga detta en gång till.\r\nRegeringen har inte haft anledning att reflektera\r\növer de beslut Stockholms universitet och\r\nhögskolorna i övrigt i Stockholm har att fatta inom\r\nramen för sitt regionala ansvar. Därutöver har\r\nregeringen fattat beslut om att avvika från\r\nprincipen att inte ha synpunkter för att pröva om vi\r\nkan få mer fart på utbildningen på Södertörn\r\ngenom en riktad insats på Novum. Jag hoppas att\r\nden skall lyckas. Den innebär en förstärkning av\r\nutbildningen på Södertörn.</pre><pre>Herr talman! Därutöver är, med förlov sagt,\r\nparallellen till Lärarhögskolans eventuella\r\nutflyttning till Södertälje inte speciellt väl vald,\r\neftersom det i detta fall var fråga om att flytta en hel\r\nlärarhögskola. Det ligger faktiskt inom riksdagens\r\nbeslutsmakt.</pre><pre>Anf. 132  EVA JOHANSSON (s):</pre><pre>Herr talman! Det får i alla fall avsevärda\r\nkonsekvenser för fördelningen av\r\nutbildningsplatser på Södertörn. Det är det viktiga,\r\nPer Unckel.</pre><pre>Jag håller med om att satsningen vid Novum är väl\r\nvärd allt stöd och uppmuntran den kan få. Men jag\r\nhoppas ändå, till sist Per Unckel, att vi kan få\r\nbesked om att det inte får innebära att man lägger\r\nner annan utbildning på Södertörn för att den skall\r\nkomma till stånd. Då flyttar man inte\r\nutbildningsplatser från de norra delarna som är\r\nmycket välförsedda, utan flyttar de som redan är\r\nplacerade i regionen.</pre><pre>Jag kan inte förstå att man måste ta några tiotal\r\nplatser från Haninge för att uppfylla satsningen vid\r\nNovum när det finns 30 000utbildningsplatser vid\r\nStockholms universitet. Det är för mig obegripligt,\r\noch det borde det vara för utbildningsministern\r\nockså. Jag tror att en tydlig signal i dag skulle kunna\r\nha en mycket stor effekt.</pre><pre>Överläggningen var härmed avslutad.</pre><pre>24 §  Svar på fråga 1992/93:486 om s.k.\r\nlivstestamente</pre><pre>Anf. 133  Statsrådet BO KÖNBERG (fp):</pre><pre>Herr talman! Jag tror inte mikrofonen är på. Å\r\nandra sidan lär det nog vara mycket lätt för oss att\r\nhöra varandra här framme. Det är väl bara vi som\r\när här. Är den på nu? Tack för det, herr\r\nutbildningsminister.</pre><pre>Herr talman! Kenneth Lantz har frågat mig om jag\r\nhar för avsikt att förbereda införande av s.k.\r\nlivstestamenten.</pre><pre>Enligt hälso- och sjukvårdslagen skall all vård\r\nbygga på respekt för patientens självbestämmande\r\noch integritet. Vad patienten själv önskar skall ha\r\navgörande betydelse. När en patient som drabbats\r\nav en allvarlig och dödlig sjukdom som det inte\r\nfinns något bot för, inte är i stånd att uttrycka sin\r\negen vilja t.ex. på grund av medvetslöshet, bör man\r\nförsökta ta reda på om patienten tidigare i livet\r\nuttalat sig för eller emot en viss behandling i livets\r\nslutskede.</pre><pre>Ett livstestamente är en skriftlig viljeförklaring där\r\nen person redan innan någon sjukdom brutit ut\r\nuttryckt sin inställning till livsuppehållande\r\nbehandling i livets slutskede.</pre><pre>På flera håll i världen har olika system med\r\nlivstestamenten införts. Sedan ett halvår är t.ex.\r\nläkare i Danmark enligt lag skyldiga att följa\r\nönskemål som framförts i livstestamente.\r\nLivstestamentet blir enligt den danska lagen\r\ntillämplig först i situationer där patienten inte\r\nlängre kan uttrycka sin vilja. Även i Finland och i\r\nolika delstater i Australien och USA har system\r\nmed livstestamenten införts.</pre><pre>Också i Sverige förekommer s.k. livstestamenten,\r\nspridda av organisationer som Rätten till vår död.\r\nDessa testamenten är dock inte juridiskt bindande,\r\nde registreras inte någonstans, och läkaren är inte\r\nheller skyldig att följa dem.</pre><pre>Riksdagen har vid några tillfällen under senare år\r\nbehandlat och avslagit motionsförslag om\r\ninförande av rättsligt bindande viljeförklaringar om\r\natt slippa livsuppehållande behandling.\r\nSocialutskottet, som pekat på olika svårigheter\r\nmed livstestamenten, menar att dessa endast bör\r\nses som ett indicium på den sjukes önskan. Värdet\r\noch styrkan av en skriftlig viljeförklaring hänger\r\nenligt utskottets mening bl.a. samman med för hur\r\nlänge sedan och under vilka omständigheter\r\nviljeförklaringen avgavs.</pre><pre>Frågan om att avstå från eller avbryta\r\nlivsuppehållande behandling i livets slutskede är\r\nmycket svår. Som jag sade inledningsvis skall\r\npatientens önskan respekteras så långt detta är\r\nmöjligt. Frågan är bara hur man bäst får reda på\r\npatientens önskan i den aktuella situationen.</pre><pre>Livstestamenten kan vara ett sätt att få reda på\r\npatientens vilja. Ett system med ställföreträdare för\r\npatienten kan vara ett annat.</pre><pre>Jag är helt klar över de svårigheter av både etisk\r\noch juridisk art som är förknippade med\r\nlivstestamenten, samtidigt som jag anser att de\r\nberör en väldigt angelägen fråga. Jag följer nu med\r\nstort intresse utvecklingen i Danmark och\r\nannorstädes och avser att med ledning av\r\nerfarenheterna från andra håll överväga om det bör\r\ntas några initiativ för svensk del.</pre><pre>Anf. 134  KENNETH LANTZ (kds):</pre><pre>Herr talman! Jag tackar statsrådet Könberg för det\r\nfylliga svaret. Jag skall erkänna att jag själv är litet\r\nosäker på vad som är rätt och fel i den här frågan,\r\nsom har aktualiserats i tidningarna i min hemtrakt\r\nHelsingborg.</pre><pre>Om vi skall ha ett system med livstestamenten,\r\nkommer vi i så fall att följa de vanliga reglerna för\r\ntestamenten, t.ex. att namnunderskriften skall\r\nbevittnas? Skulle man i så fall kunna tänka sig att\r\nlägga in lagtext om donationer av organ? Hur länge\r\nskulle man kunna tänka sig att ett dylikt\r\nlivstestamente gäller innan det blir för gammalt?\r\nStatsrådet nämnde detta i förbifarten. Ett\r\nlivstestamente bör, som jag har förstått det, kunna\r\nuppdateras under tiden det gäller, så att det blir\r\naktuellt. Det finns också några risker med detta,\r\nsom jag vill återkomma till senare.</pre><pre>Anf. 135  Statsrådet BO KÖNBERG (fp):</pre><pre>Herr talman! De frågor Kenneth Lantz nu ställer\r\nhar att göra med den konkreta utformningen av ett\r\nsådant livstestamente, och med hänvisning till\r\navslutningen av mitt skriftliga svar, att jag följer\r\nutvecklingen och i den mån jag finner anledning till\r\ndetta tänker återkomma till frågan, tänker jag inte\r\nbesvara de frågor Kenneth Lantz nu har ställt\r\nmuntligt.</pre><pre>Det är bara att konstatera att dessa frågor hanteras\r\nlitet olika i olika länder. Jag tror mig minnas att\r\nman i Danmark inte har någon bevittning av\r\nlivstestamenten, medan man i Finland har det. Det\r\nfinns alltså flera olika sätt att gå till väga.</pre><pre>Det är enligt min mening av stort värde att se vad\r\nsom händer i våra olika grannländer, länder med\r\nungefär samma juridiska struktur och samma typ av\r\nvärderingar som Sverige. Vi får nu möjlighet att se\r\nhur systemet faller ut i ett par av våra grannländer,\r\ntrots att vårt eget socialutskott och vår egen riksdag\r\nhar avstyrkt förslaget. Detta kan ge oss anledning\r\natt återkomma till frågan.</pre><pre>Anf. 136  KENNETH LANTZ (kds):</pre><pre>Herr talman! Det statsrådet säger känns bra.</pre><pre>Det finns emellertid en risk förenad med ett\r\ninförande av livstestamente. Jag tänker då på att\r\nhandikappade kan känna sig pressade i en dylik\r\nsituation. Det finns ingen människa som dör för sig\r\nsjälv. Kommer vi att skydda och värna om dessa\r\nmänniskor, eller skall vi acceptera en ''slippery\r\nslope'', att lagtexten kring dessa frågor är luddig?\r\nJag tycker att det är angeläget med en säkerhet för\r\nde svaga människorna, de handikappade, i vårt\r\nsamhälle, så att de inte känner sig pressade i en\r\ndylik situation.</pre><pre>Anf. 137  Statsrådet BO KÖNBERG (fp):</pre><pre>Herr talman! Kenneth Lantz kommer nu in på en\r\nav de enligt min mening svåraste frågor som vi har i\r\ndet svenska samhällslivet: I vilken utsträckning kan\r\nman vidga människors möjligheter till valfrihet\r\ninom sjukvården, även i sådana här svåra\r\nsituationer, utan att andra människor upplever en\r\nökad oro? En grupp som kan uppleva en ökad oro\r\nhar Kenneth Lantz redan nämnt, nämligen de\r\nhandikappade. En annan grupp är förstås de många\r\näldre i vårt samhälle. Om det -- förmodligen helt\r\nutan anledning -- i vissa situationer kan upplevas\r\nsom att våra sjukhus har ändrat policy, skapas\r\nförstås en hel del oro och ångest, och ingen av oss\r\när naturligtvis intressad av det.</pre><pre>Det rent juridiska är lättare att markera. Man kan\r\ninte i Sverige -- definitivt inte med nu gällande\r\nlagstiftning, och jag har svårt att tänka mig att det\r\nskulle bli möjligt med någon framtida lagstiftning --\r\nålägga en läkare att utföra en viss behandling eller\r\ninsats som vederbörande inte vill ge en patient. Å\r\nandra sidan däremot gäller att vi, så länge vi är\r\nmyndigförklarade och vet vad vi gör, har rätt att\r\nsäga nej till varje form av behandling.</pre><pre>Anf. 138  KENNETH LANTZ (kds):</pre><pre>Herr talman! Avslutningsvis skulle jag vilja hänvisa\r\ntill Ingrid Gertz, som har tagit upp en del av de här\r\nfrågorna. Hon påpekar hur svårt det är för läkarna\r\natt fatta dessa beslut, och det förstår jag\r\nnaturligtvis. Det hade varit bra om läkarna hade\r\nhaft möjlighet att följa patienten under ett antal år.</pre><pre>Det finns naturligtvis både etik och moral på hög\r\nnivå, men kan man uppnå en tillräckligt hög nivå på\r\netiken och moralen, finns det till slut ingen\r\nanledning att behålla något livstestamente. Men då\r\nkrävs att man ställer oerhört höga krav på etik och\r\nmoral hos de personer som skall behandla oss i\r\nlivets slutskede, när vi så småningom kommer dit.\r\nPå det sättet tror jag inte att vi behöver någon\r\nlagstiftning som reglerar frågan om\r\nlivstestamenten.</pre><pre>Anf. 139  Statsrådet BO KÖNBERG (fp):</pre><pre>Herr talman! Vi skall förstås slå vakt om högsta\r\nmöjliga etik och moral i all vår sjukvård, och\r\nspeciellt i de svåraste av situationer. Till dessa hör\r\nnaturligtvis hur man agerar i livets slutskede.</pre><pre>För min del tycker jag att det i de generella\r\nbestämmelser som finns, alltså exempelvis\r\nSocialstyrelsens allmänna råd, finns en bra\r\navvägning av hur mycket man skall sätta in av\r\nmodern teknik i ett skede då det inte ger något\r\npåtagligt gott resultat för patienten. Det vi nu har\r\ndiskuterat, och det som jag har uppfattat att\r\nKenneth Lantz fråga går ut på, är om människor\r\nskall ha möjlighet att avstå ytterligare genom en\r\naktiv viljehandling. Frågan är hur man\r\ndokumenterar denna vilja, hur man är säker på att\r\nden är den rätta.</pre><pre>Som sagt var: Vi får återkomma till frågan. Jag\r\ntänker göra det när vi vet litet mer om vad som har\r\nhänt i våra grannländer.</pre><pre>Överläggningen var härmed avslutad.</pre><pre>25 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:195 Ändring i lagen om marknadsdomstol\r\nm.m.</pre><pre>1992/93:213 Delegering av arbetsuppgifter till\r\nkanslipersonal vid domstol</pre><pre>1992/93:214 Ändringar i upphovsrättslagen</pre><pre>1992/93:216 Prövningstillstånd i hovrätt och\r\ninstansordningen i utsökningsmål</pre><pre>1992/93:222 Ändringar i svensk\r\nförsäkringsavtalsrätt med anledning av EES-avtalet</pre><pre>1992/93:225 Godkännande av protokoll med\r\njusteringar av avtalet om Europeiska ekonomiska\r\nsamarbetsområdet (EES) m.m.</pre><pre>Skrivelse</pre><pre>1992/93:224 Redogörelse för den svenska\r\nkrigsmaterielexporten år 1992</pre><pre>Motionerna</pre><pre>med anledning av prop. 1992/93:179 Åtgärder mot\r\nklimatpåverkan m.m.</pre><pre>1992/93:Jo83 av Sten Söderberg (-)</pre><pre>1992/93:Jo84 av Birgitta Carlsson m.fl.(c)</pre><pre>1992/93:Jo85 av Sten Svensson (m)</pre><pre>1992/93:Jo86 av Margareta Winberg m.fl.(s)</pre><pre>1992/93:Jo87 av Jan Jennehag m.fl.(v)</pre><pre>1992/93:Jo88 av Annika Åhnberg (-)</pre><pre>1992/93:Jo89 av Jan Fransson och Arne Kjörnsberg\r\n(s)</pre><pre>1992/93:Jo90 av Claus Zaar (nyd)</pre><pre>1992/93:Jo91 av Holger Gustafsson m.fl.(kds)</pre><pre>1992/93:Jo92 av Kenneth Lantz (kds)</pre><pre>med anledning av skriv. 1992/93:240 Statsrådens\r\narvoden</pre><pre>1992/93:K28 av Sten Söderberg (-)</pre><pre>Konstitutionsutskottets betänkande</pre><pre>1992/93:KU28 Valkretsindelningen i Malmöhus län</pre><pre>Kulturutskottets betänkanden</pre><pre>1992/93:KrU14 Idrott</pre><pre>1992/93:KrU17 Övergripande kulturfrågor</pre><pre>1992/93:KrU18 Allmän kulturverksamhet m.m.</pre><pre>1992/93:KrU19 Ersättningar och bidrag till\r\nkonstnärer</pre><pre>1992/93:KrU21 Bibliotek, bildkonst,\r\nkonsthantverk m.m.</pre><pre>1992/93:KrU23 Kulturmiljövård</pre><pre>Näringsutskottets betänkande</pre><pre>1992/93:NU23 Vissa anslag inom\r\nUtrikesdepartementets område</pre><pre>26 §  Anmälan om interpellationer</pre><pre>Anmäldes att följande interpellationer framställts</pre><pre>den 26 mars</pre><pre>1992/93:110 av Hans Nyhage (m) till\r\njustitieministern om ersättning till nämndemän:</pre><pre>I det svenska rättsväsendet finns nämndemän som\r\nskall svara för att lekmannasynpunkter kan anföras\r\nvid rättsskipningen. Att så sker anses allmänt vara\r\nav stor vikt för rättssäkerheten.</pre><pre>Det är således viktigt att till\r\nnämndemannauppdragen kunna rekrytera\r\npersoner som allsidigt företräder medborgarna i\r\nvårt samhälle. I dag föreligger vissa svårigheter att\r\nfå personer att engagera sig eftersom det för många\r\ninnebär en direkt ekonomisk förlust.</pre><pre>Ett exempel är följande:</pre><pre>En lågstadielärare är nämndeman vid Hovrätten.\r\nFör henne gäller följande ekonomiska\r\nförutsättningar per dag vid tjänstgöring:</pre><pre>Arvode</pre><pre>l0 &gt; 300:00 kr</pre><pre>Ersättning för förlorad arbetsinkomst</pre><pre>l0 &gt; 350:00 kr</pre><pre>v-4 &gt; ------------------</pre><pre>650:00 kr</pre><pre>Avdrag för tjänstledighet</pre><pre>l0 &gt; 839:50 kr</pre><pre>Inkomstförlust per tjänstgöringsdag</pre><pre>l0 &gt; 189:50 kr</pre><pre>Dessutom räknas bilersättningen med 1.20 kr/km\r\n(114 kr) samt ersättning för parkeringskostnader\r\n(35 kr), dvs. totalt 149 kr, in i bruttolönen för\r\nbeskattning. (Sifferuppgifterna gäller för förra\r\nåret).</pre><pre>Efter skatt blir förlusten (!) följande:</pre><pre>Inkomstförlust med 189:50 kr,</pre><pre>minus skatt (50 %)</pre><pre>l0 &gt;  94:75 kr</pre><pre>50 % i skatt på reseersättningar</pre><pre>med 149 kr</pre><pre>l0 &gt;  74:50 kr</pre><pre>169:25 kr</pre><pre>Nettoförlusten per dag blir alltså 169:25 kr.</pre><pre>Anser statsrådet det vara rimligt att en person skall\r\nförlora ekonomiskt på att fullgöra ett uppdrag i\r\nsamhällets tjänst?</pre><pre>Vilka åtgärder avser statsrådet vidtaga för att få en\r\nändring till stånd?</pre><pre>1992/93:111 av Ewa Hedkvist Petersen (s) till\r\nutbildningsministern om vårdhögskolan i Boden:</pre><pre>En särskild utredare har i sitt betänkande\r\nVårdhögskolor lagt förslag som i praktiken skulle\r\ninnebära att Vårdhögskolan i Boden läggs ner!\r\nEnligt utredningen skulle social- och omsorgslinjen\r\nsamt rehabiliteringslinjen (med arbetsterapi och\r\nsjukgymnastik) flyttas till universitetet i Umeå.\r\nSom en konsekvens av detta hotas då också\r\nsjuksköterskeutbildningen i Boden, eftersom den\r\nskulle bli den enda utbildningen som blir kvar och\r\nalla utbildningar behövs för att vårdhögskolan skall\r\nvara intressant och kunna locka studerande. Här\r\nbedrivs också forskningsverksamhet som behöver\r\nen stabil utbildningsbas att bygga på.</pre><pre>Utredaren gör i sitt förslag ingen som helst analys\r\nav konsekvenserna av sitt förslag för hälso- och\r\nsjukvården i olika regioner, tillgången på utbildad\r\narbetskraft inom sektorn, vikten av närheten till\r\nutbildning eller effekterna av långa avstånd till\r\nhögskoleutbildning. Med andra ord, helhetssynen\r\nsaknas.</pre><pre>En nedläggning av Vårdhögskolan i Boden skulle få\r\nstora negativa konsekvenser för hälso- och\r\nsjukvården i norra Sverige. Högskolan har byggts\r\nupp för att man inom hälso- och sjukvården\r\nbehöver välutbildad personal.\r\nKunskapsutvecklingen inom sektorn går mycket\r\nsnabbt och utbildningen har därför strategisk\r\nbetydelse för möjligheterna att möta kommande\r\nsekels behov med motsvarande kunnande och\r\nteknik. De stora pensionsavgångarna från mitten\r\nav 90-talet kräver också många nyutbildade.</pre><pre>Vårdhögskolan har också stor regionalpolitisk\r\nbetydelse för Norrbotten. Den bidrar till\r\nkompetensutvecklingen i regionen, och den har\r\nstor betydelse för kvinnorna i Norrbotten och övre\r\nNorrland. Här kan de få högskoleutbildning i sina\r\nyrken, men de får också här möjlighet att genom\r\nforskningsverksamhet och samarbete med bl.a.\r\nHögskolan i Luleå och Umeå universitet möta\r\nannan utbildning och forskning. Det är därför ur\r\nregional synpunkt, men också med kvinnoögon\r\nsett, viktigt att vårdhögskolan får fortsätta sin\r\nverksamhet.</pre><pre>Erfarenhet från hela landet visar dessutom att det\r\när viktigt att ha nära mellan studieort och hemort.\r\nDels för att kunna motivera fler till\r\nhögskolestudier, dels för att de som utbildar sig\r\nskall kunna stanna i den region de kommer från.\r\nOm regeringen menar allvar med sina propåer om\r\natt det behövs fler högskoleutbildade i landet kan\r\nden därför inte lägga ner en högskola och hänvisa\r\nstuderande 30--70 mil bort.</pre><pre>Mot denna bakgrund vill jag fråga\r\nutbildningsministern:</pre><pre>1.  Är utbildningsministern beredd verka för att\r\nvårdhögskolan i Boden även i fortsättningen får\r\nförsörja sjuk- och hälsovården i norra Sverige med\r\nvälutbildad personal?</pre><pre>2.  Vilken syn har utbildningsministern på\r\nvårdhögskolans betydelse för\r\nkompetensutvecklingen och personalförsörjningen\r\ninom hälso- och sjukvårdssektorn?</pre><pre>27 §  Anmälan om fråga</pre><pre>Anmäldes att följande fråga framställts</pre><pre>den 29 mars</pre><pre>1992/93:506 av Chatrine Pålsson (kds) till\r\nkulturministern om barnkonventionen och reglerna\r\nför avvisning av barn:</pre><pre>En treårig jugoslavisk flyktingpojke befinner sig på\r\nett barnhem i Aneby i Småland sedan en tid\r\ntillbaka. Han har kommit i kläm mellan\r\nInvandrarverkets beslut om avvisning och det\r\nfaktum att de sociala myndigheterna tagit över\r\nansvaret för barnet enligt lagen om vård av unga.</pre><pre>Invandrarverket tycker inte att det finns några\r\nhinder att avvisa treåringen trots att fadern är\r\nförsvunnen i det tidigare Jugoslavien och att\r\nmodern inte går att hitta. Enligt FN:s\r\nbarnkonvention om barnets bästa finns dock\r\nbestämmelser som skall vara vägledande i sådana\r\nhär fall. De sociala myndigheternas beslut om att\r\nomhänderta barnet borde betraktas som hinder för\r\nverkställighet menar bl.a. Göran Melander, docent\r\ni folkrätt vid Raul Wallenbergs institut för\r\nmänskliga rättigheter och humanitär rätt i Lund.</pre><pre>Det är mycket olyckligt att ett litet barn skall\r\nbehöva drabbas av en oförmåga att skapa klara\r\nregler. Därför bör reglerna granskas.</pre><pre>Avser statsrådet att se över reglerna så att FN:s\r\nkonvention om barnets bästa blir vägledande i\r\navvisningsärenden?</pre><pre>28 §  Kammaren åtskildes kl. 18.37.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 8 § anf. 34 (delvis),</pre><pre>av talmannen därefter t.o.m. ajourneringen kl.\r\n16.22 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}