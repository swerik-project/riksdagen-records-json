{"dokumentstatus":{"dokument":{"hangar_id":"2380418","dok_id":"GH0977","rm":"1993/94","beteckning":"77","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"77","slutnummer":"0","datum":"1994-03-22 00:00:00","systemdatum":"2005-10-27 13:40:31","publicerad":"1994-03-22 00:00:00","titel":"Riksdagens snabbprotokoll 1993/94:77 Tisdagen den 22 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{8A8FFA81-F26B-48D3-A46B-7185DA3508E6}","dokument_url_text":"http://data.riksdagen.se/dokument/GH0977/text","dokument_url_html":"http://data.riksdagen.se/dokument/GH0977","dokumentstatus_url_xml":"http://data.riksdagen.se/dokumentstatus/GH0977","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:77</div>\r\n<div class=\"sidhuvud_datum\">Tisdagen den 22 mars</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 16 mars.</pre><pre>2 §  Avsägelse</pre><pre>Talmannen meddelade att Jan Fransson (s) anhållit\r\nom att fr.o.m. den 18 april bli entledigad från\r\nuppdraget som ledamot av riksdagen.</pre><pre>Kammaren biföll denna avsägelse.</pre><pre>3 §  Meddelande om information från\r\nregeringen</pre><pre>Talmannen meddelade</pre><pre>dels att utrikesminister Margaretha af Ugglas (m)\r\nonsdagen den 23 mars kl. 9.00 skulle lämna\r\ninformation om läget i f.d. Jugoslavien och svenskt\r\ndeltagande i fredsbevarande insatser,</pre><pre>dels att statsrådet Bo Lundgren (m) tisdagen den 29\r\nmars kl. 14.00 skulle lämna information om\r\nskrivelse med redogörelse för vidtagna åtgärder för\r\natt stärka det finansiella systemet.</pre><pre>4 §  Meddelande om svar på interpellation</pre><pre>Till riksdagen hade inkommit följande skrivelse:</pre><pre>Interpellation 1992/93:94</pre><pre>Beträffande interpellation 1993/94:94 av Inger\r\nLundberg om fristående skolor får jag meddela att\r\njag inte kan besvara denna inom föreskrivna fyra\r\nveckor.</pre><pre>Skälet härtill är att en debattdag som passar både\r\ninterpellanten och mig inte stått att finna under\r\ndenna tidsperiod.</pre><pre>Jag kommer att besvara interpellationen måndagen\r\nden 18 april.</pre><pre>Stockholm den 18 mars 1994</pre><pre>Beatrice Ask</pre><pre></pre><pre>5 §  Svar på frågorna 1993/94:389 och 390 om de\r\nryska trupperna i Estland</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Fru talman! Pär Granstedt har frågat mig vilka\r\ninitiativ Sverige vidtar inom ESK och i övrigt med\r\nanledning av uppgifterna om att Ryssland inte\r\nlängre är berett att infria sina åtaganden\r\nbeträffande trupptillbakadragande från Estland.\r\nLars Sundin har frågat mig hur den svenska\r\nregeringen kan medverka till att den ryska\r\nregeringen håller sina tidigare utfästelser om ett\r\ntillbakadragande senast den 31 augusti.</pre><pre>Sedan frågorna ställdes har vi nåtts av den goda\r\nnyheten att Ryssland och Lettland har paraferat ett\r\navtalspaket, som förmodligen kan undertecknas vid\r\nett möte mellan ländernas presidenter någon gång\r\ni april. Avtalet anger den 31 augusti som slutdatum\r\nför uttåget.</pre><pre>Detta datum har Ryssland självt föreslagit även i\r\nsina förhandlingar med Estland. Esterna anser\r\nvisserligen att de 2 500 man som återstår av de f.d.\r\nsovjetiska trupperna borde kunna dras tillbaka\r\nsnabbare än så. Ändå har man gått med på den 31\r\naugusti för att över huvud taget få ett avtal.</pre><pre>Sverige har varit mycket aktivt under hela\r\nförhandlingsprocessen för att påverka denna i\r\ngynnsam riktning. Under de senaste veckorna har\r\nvi i synnerhet framhållit att den ryska utfästelsen\r\nom den 31 augusti måste hållas. Jag underströk\r\nsjälv detta vid en pressträff i samband med\r\nutrikesminister Luiks besök den 2 mars. Sverige har\r\nframhållit detsamma inom ESK, vid samtal i\r\nRysslands utrikesministerium och tillsammans med\r\növriga nordiska länder i form av ett uttalande vid\r\nnordiska statsministermötet den 7 mars. Den\r\ntydliga reaktionen från Sverige och andra länder\r\nsom noga följer utvecklingen i Baltikum är säkert\r\nen faktor som har bidragit till att de lettisk-ryska\r\nförhandlingarna fått ett lyckligt slut. Den bör också\r\nge resultat även i fråga om Estland.</pre><pre>En ny förhandlingsrunda mellan Estland och\r\nRyssland skall enligt planerna äga rum i Moskva\r\nden 5 och 6 april. Naturligtvis utgår vi från att man\r\ndenna gång når fram till ett avtal i frågan.\r\nChanserna har ökat betydligt i och med det lettiska\r\nresultatet.</pre><pre>Anf. 2  PÄR GRANSTEDT (c):</pre><pre>Fru talman! Jag ber att få tacka utrikesministern för\r\nsvaret på min fråga. Också jag har noterat att\r\nutvecklingen har gått framåt en del sedan frågan\r\nställdes. Det finns nu ett avtal med Lettland, och\r\ndet har kommit en förhandlingsöppning mellan\r\nRyssland och Estland. Men samtidigt är det med en\r\nmycket stark olust som man iakttar den ryska\r\npolitiken gentemot Estland och Lettland. Det är ett\r\nslags stop-and-go-politik, där det ibland lossnar\r\nmen där man sedan sviker träffade\r\növerenskommelser. Sedan får parterna börja om\r\nigen.</pre><pre>Det är en arrogant stormaktspolitik, som vi\r\nnaturligtvis inte kan acceptera. Det blir inte bättre\r\nav att Ryssland tenderar att koppla detta till\r\nsynpunkter på behandlingen av de ryskspråkiga\r\nminoriteterna i dessa länder. Också vi kan ha\r\nsynpunkter på hur man bäst tillgodoser den\r\nryskspråkiga befolkningens demokratiska och\r\nmänskliga rättigheter, men det är naturligtvis\r\nfullständigt oacceptabelt att man använder militära\r\npåtryckningar för att försöka få sin vilja igenom.</pre><pre>Det är därför i högsta grad nödvändigt att vi från\r\nsvensk sida alltid reagerar å det skarpaste vid varje\r\ntendens från ryskt håll att använda sina militära\r\nstyrkor som ett medel för att påverka estnisk och\r\nlettisk inrikespolitik.</pre><pre>Sverige har ju en hedervärd tradition på det här\r\nområdet, och utrikesministern hänvisar också till\r\nen hög svensk aktivitet. Det finns anledning att\r\nnotera den med stor tillfredsställelse, och jag är\r\nförvissad om att Sverige kommer att fortsätta\r\ndenna tradition att på allt sätt stödja de baltiska\r\nstaterna i deras fortsatta process för frigörelse från\r\ndet ryska inflytandet.</pre><pre>Anf. 3  LARS SUNDIN (fp):</pre><pre>Fru talman! Jag ber att få tacka för svaret på också\r\nmin fråga. Det är bra att den svenska regeringen\r\nhar varit aktiv i denna fråga. Det som oroar och\r\nsom gjorde att jag ställde frågan var naturligtvis\r\nuppgifterna om att samtalen om en rysk reträtt till\r\nden 31 augusti avbröts i början av mars. Den ryska\r\ndelegationsledaren ambassadör Svirin sade att han\r\nefter besked från Moskva hade att meddela esterna\r\natt den 31 augusti inte längre var aktuellt som ett\r\nreträttdatum. Ändå var det ryssarna själva som\r\nförst hade angivit detta datum. Esterna ville\r\nnaturligtvis ha ett tidigare datum men hade\r\naccepterat den 31 augusti. Ryssarna tog nu tillbaka\r\ndetta datum.</pre><pre>Utrikesministern är nu relativt optimistisk om att\r\nen rysk reträtt ändå skall genomföras till den 31\r\naugusti. Vad förutom den rysk-lettiska uppgörelsen\r\nfår utrikesministern att vara så optimistisk?</pre><pre>Anf. 4  Utrikesminister MARGARETHA AF\r\nUGGLAS (m):</pre><pre>Fru talman! Det är precis som Pär Granstedt här\r\nsäger: Vårt stöd för balternas självständighet är\r\nstarkt, både för balternas skull och för vår egen\r\nskull. Detta är en klar svensk politik.</pre><pre>Jag tycker att det fanns skäl för oro när den nye\r\nestniske utrikesministern var på besök här i\r\nStockholm och fick meddelandet från\r\nförhandlingarna om att de hade brutit samman. Jag\r\ntycker samtidigt att det är en mycket betydande\r\nframgång som nu har ägt rum i och med att\r\navtalspaketet är paraferat i Moskva. Det är alldeles\r\nutomordentligt.</pre><pre>Det datum som ryssarna själva hade satt ut har\r\ndärmed fått en bekräftelse. Jag tycker att vi nu bara\r\nhar att uttrycka den mycket starka förhoppningen\r\natt även ester och ryssar når ända fram och att\r\nryssarna accepterar datumangivelsen den 31\r\naugusti. Det är icke en dag för tidigt i förhållande\r\ntill de utfästelser som de tidigare har gjort såväl i\r\nESK som i andra sammanhang.</pre><pre>Anf. 5  PÄR GRANSTEDT (c):</pre><pre>Fru talman! Jag tycker att de mycket tydliga\r\nmarkeringar som utrikesministern här gör är\r\nmycket bra. Vi har utan tvivel ett ansvar för våra\r\nbroderfolks situation.</pre><pre>Samtidigt bör vi kanske inte vara obegränsat\r\noptimistiska, även om vi just nu har positiva\r\nutfästelser från ryssarnas sida. Det har vi haft förut,\r\noch de har svikits förr. Därför är det nödvändigt\r\nmed en fortsatt vaksamhet. Det är också av största\r\nvikt att man på rysk sida vet att världssamfundet\r\noch inte minst grannländerna följer detta\r\nutomordentligt noga och kommer att reagera\r\nmycket skarpt, om det kommer nya svek i den\r\nfortsatta processen. Jag har ganska stor förtröstan\r\nom att det är precis så Sverige kommer att agera.</pre><pre>Anf. 6  LARS SUNDIN (fp):</pre><pre>Fru talman! Det är alltså den lettisk--ryska\r\nuppgörelsen som gör att utrikesministern är ganska\r\noptimistisk om en estnisk--rysk uppgörelse. Den\r\nskulle alltså kunna vara vägledande även när det\r\ngäller förhandlingarna mellan ester och ryssar. Har\r\nutrikesministern fått några signaler från Moskva\r\nsom tyder på detta, eller vet utrikesministern vad\r\nman tror om detta i Tallinn? Är denna lettisk--ryska\r\nuppgörelse vägledande även för en estnisk--rysk\r\nuppgörelse? Tror man det i t.ex. Tallinn?</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Fru talman! Jag vill inte säga att den är det i sina\r\ndetaljer eller att vi skall önska det. Varje baltisk stat\r\nhar sina speciella önskemål och synpunkter. Det\r\ngäller även relationerna mellan denna baltiska stat\r\noch Ryssland.</pre><pre>Däremot tror jag att det var ett viktigt genombrott\r\nsom skedde. Det visar på en vilja hos ryssarna att\r\ntill slut, efter fördröjning, honorera de förpliktelser\r\noch de åtaganden de själva har tagit på sig i\r\ninternationella sammanhang. Det är därför jag\r\nhoppas att vi även skall få se framsteg i de\r\nförhandlingar som skall äga rum mellan ester och\r\nryssar.</pre><pre>Anf. 8  LARS SUNDIN (fp):</pre><pre>Fru talman! Jag delar naturligtvis denna\r\nförhoppning. Jag kan även dela esternas oro över\r\natt det kommer nya och hårdare tongångar från\r\nMoskva. Talet om ett Baltikum som ett nära utland\r\nmåste ju oroa. Det kommer nya signaler. Men det\r\nråder ingen som helst tvekan om att det är esterna\r\nsom har folkrätten på sin sida i de förhandlingar\r\nsom nu förestår.</pre><pre>Anf. 9  Utrikesminister MARGARETHA AF\r\nUGGLAS (m):</pre><pre>Fru talman! De baltiska staterna är även Sveriges\r\noch flera andra viktiga europeiska nationers nära\r\nutland. Det är någonting som vi har anledning att\r\npåpeka i många sammanhang.</pre><pre>Överläggningen var härmed avslutad.</pre><pre>6 §  Svar på fråga 1993/94:393 om FN-styrkan i\r\nMakedonien</pre><pre>Anf. 10  Utrikesminister MARGARETHA AF\r\nUGGLAS (m):</pre><pre>Fru talman! Berith Eriksson har frågat mig om den\r\nsvenska regeringen vidtagit några åtgärder för en\r\neventuell förstärkning av den svenska FN-styrkan i\r\nMakedonien så att den kan börja övervaka gränsen\r\ntill Grekland.</pre><pre>Inom ramen för FN:s fredsbevarande operationer i\r\nf.d. Jugoslavien spelar den förebyggande\r\nMakedonieninsatsen en mycket viktig och\r\nstabiliserande roll. Säkerhetsrådets mandat för\r\nstyrkan är att övervaka och observera\r\ngränsområdena mot Serbien-Montenegro och\r\nAlbanien.</pre><pre>FN samarbetar i Makedonien nära med ESK som\r\nhar en egen mission i området. Insatserna har\r\nverksamt bidragit till att förhindra\r\nkonfliktspridning till Makedonien.</pre><pre>Bevakning av gränsområdet mot Grekland ligger\r\nsåledes utanför säkerhetsrådets mandat för\r\nMakedonieninsatsen. Rådet har inte heller\r\nbehandlat denna fråga.</pre><pre>Anf. 11  BERITH ERIKSSON (v):</pre><pre>Fru talman! Jag vill tacka utrikesministern för\r\nsvaret. Jag skrev frågan för snart två veckor sedan\r\ni samband med att de första tankarna om en\r\nförflyttning av den svenska styrkan i Makedonien\r\ntill Bosnien publicerades i massmedierna.\r\nSamtidigt kunde man läsa om gränsintermezzon\r\nmellan Grekland och Makedonien och att\r\nGrekland hade infört en blockad mot Makedonien.</pre><pre>Som utrikesministern säger, är det positiva med\r\nFN-styrkan i Makedonien att den är just\r\nfredsbevarande. Den är där för att övervaka,\r\nrapportera och förhindra att en konflikt sprider sig.\r\nDet är verkligen i linje med ett gott FN-uppdrag.</pre><pre>I dag ingår det inte i mandatet att bevaka gränsen\r\nmot Grekland. Men en förutsättning för att ett\r\nsådant mandat snabbt kan sättas i verket, om det\r\nskulle visa sig att det behövs, är att det faktiskt finns\r\nen FN-trupp där nere redan.</pre><pre>Jag vill fråga utrikesministern hur hon uppfattar\r\nallvaret dels i uppgifterna om interna oroligheter i\r\nMakedonien, dels i uppgifterna om oenigheten\r\nmellan Makedonien och Grekland.</pre><pre>Anf. 12  Utrikesminister MARGARETHA AF\r\nUGGLAS (m):</pre><pre>Fru talman! Som jag har sagt i svaret till Berith\r\nEriksson ingår inte gränsen mot Grekland i\r\nsäkerhetsrådets mandat för FN-styrkan i\r\nMakedonien. Det har inte varit aktuellt.</pre><pre>Däremot är FN:s generalsekreterare aktiv för att\r\nförsöka förbättra relationerna mellan Makedonien\r\noch Grekland med förtroendeskapande åtgärder.\r\nFN:s generalsekreterare har en representant, Cyrus\r\nVance, som nu för samtal med parterna inom en rad\r\nområden. Det gäller även ett särskilt avtal om\r\nförtroendeskapande åtgärder. Det tycker jag ligger\r\nmycket nära det problemkomplex som Berith\r\nEriksson är ute efter. Det förs alltså direkta samtal.\r\nDet är generalsekreterarens särskilda representant\r\nCyrus Vance som för dessa samtal.</pre><pre>Anf. 13  BERITH ERIKSSON (v):</pre><pre>Fru talman! Det är en ordning som det vore\r\nönskvärt att man kunde använda i fler\r\nsammanhang.</pre><pre>Jag har noterat att utrikesministern skall informera\r\nom läget i f.d. Jugoslavien i morgon bitti. Jag\r\nförmodar att det även gäller Makedonien och\r\nMakedonienstyrkan. Jag vet inte vilka frågor som\r\nutrikesministern vill svara på i dag. Jag har frågor\r\nom en formell ansökan från FN har kommit, om\r\nvad som blir kvar i Makedonien och om regeringen\r\nförbereder något ytterligare bistånd med trupper\r\nutöver de 1 000 man som riksdagen beslutade om i\r\nfjol våras.</pre><pre>Anf. 14  Utrikesminister MARGARETHA AF\r\nUGGLAS (m):</pre><pre>Fru talman! Jag vill gärna hålla mig precis till den\r\nfråga som Berith Eriksson har tagit upp i den här\r\nfrågeställningen. Det finns ju möjlighet att ha det\r\nvidare perspektivet i morgon bitti.</pre><pre>Låt mig bara nämna för Berith Eriksson att ESK\r\nhar en mission i Skopje som har som mandat att\r\nfölja den politiska och ekonomiska utvecklingen i\r\nhela den f.d. jugoslaviska republiken Makedonien.\r\nDet gäller med särskild tonvikt på sådana frågor\r\nsom kan ge upphov till konflikter och spänningar.\r\nDet innebär således att även ESK är på plats i en\r\nförtroendeskapande funktion och i en funktion att\r\nfölja utvecklingen. I denna ESK-mission ingår\r\nockså ett team på två personer för att närmare\r\nassistera missionen i militära frågor. Det finns alltså\r\näven en ESK-mission på plats.</pre><pre>Anf. 15  BERITH ERIKSSON (v):</pre><pre>Fru talman! När den här styrkan skickades till\r\nMakedonien var vi några som hade förhoppningar\r\nom att det även skulle ha inverkan på situationen\r\nKosova. Det är bra att ESK kan försöka bevaka\r\ndetta och att ESK finns på plats i Makedonien.</pre><pre>Överläggningen var härmed avslutad.</pre><pre>7 §  Svar på fråga 1993/94:395 om Kosovo</pre><pre>Anf. 16  Utrikesminister MARGARETHA AF\r\nUGGLAS (m):</pre><pre>Fru talman! Margareta Viklund har frågat mig på\r\nvilket sätt Sverige agerar bilateralt och inom ramen\r\nför det internationella samarbetet för att förebygga\r\nen liknande händelseutveckling i Kosovo som den i\r\nBosnien--Hercegovina.</pre><pre>Fru talman! En av de viktigaste orsakerna till att\r\nf.d. Jugoslavien kom att upplösas var\r\nmotsättningarna som rådde mellan serber och\r\nalbaner om Kosovo. Från serbisk sida accepterade\r\nman aldrig den autonomi som Tito gav området i\r\n1974 års jugoslaviska författning. Den serbiske\r\npresidenten Milosevic använde sig också av de\r\nextremt nationalistiska känslor som Kosovo väcker\r\nhos många serber för att konsolidera sin\r\nmaktställning i Serbien.</pre><pre>Sedan ett par år tillbaka kontrolleras Kosovo och\r\nkosovoalbanerna, som uppgår till ca 90 % av den\r\ntotala befolkningen, av stora militära och polisiära\r\nserbiska styrkor. Omfattande övergrepp, om än\r\nofta godtyckliga och slumpmässiga, förekommer.</pre><pre>Kosovoalbanerna har som ett svar på den serbiska\r\npolitiken organiserat en egen samhällsstruktur och\r\nförsöker att i möjligaste mån undvika kontakt med\r\nserbiska myndigheter. Parterna står mycket långt\r\nifrån varandra och jag delar Margareta Viklunds\r\noro över att ingen lösning finns i sikte.</pre><pre>Inom ramen för det internationella samarbetet har\r\nSverige ägnat Kosovofrågan stor uppmärksamhet.\r\nUnder Sveriges ordförandeår etablerade ESK bl.a.\r\ni Kosovo en mission som hade till uppgift att främja\r\ndialog och övervaka efterlevnaden av de mänskliga\r\nrättigheterna. Den överenskommelse som låg till\r\ngrund för missionens verksamhet förlängdes\r\nemellertid inte av regeringen i Belgrad och\r\nmissionen tvingades lämna platsen. ESK verkar nu\r\nför att missionen skall få komma tillbaka. FN:s\r\nsäkerhetsråd har också givit ESK sitt stöd\r\ndärvidlag. En normalisering av relationerna mellan\r\nESK och Belgrad kan komma att inledas om\r\nmissionen får återvända.</pre><pre>ESK följer också, på svenskt initiativ, läget i\r\nKosovo fortlöpande genom resor dit av diplomater\r\nfrån ESK-ländernas ambassader i Belgrad. De\r\nrapporter som sammanställs från dessa besök\r\nbehandlas regelbundet vid ESK:s\r\nämbetsmannamöten i Wien.</pre><pre>Sverige agerar också bilateralt för att Kosovofrågan\r\ninte glöms bort i de svåra förhandlingarna om att få\r\nett slut på stridigheterna i det forna Jugoslavien.\r\nDet är viktigt att en normalisering av\r\nförbindelserna med Serbien--Montenegro inte sker\r\ninnan Kosovofrågan fått en för alla\r\nbefolkningsgrupper rimlig lösning.</pre><pre>Anf. 17  MARGARETA VIKLUND (kds):</pre><pre>Fru talman! Jag ber att få tacka för svaret som\r\nkanske präglas av en viss uppgivenhet och en smula\r\nhopp. Jag hoppas att jag kan tolka svaret så.</pre><pre>Glädjande nog ser situationen i Bosnien-\r\nHercegovina något ljusare ut än vad den gjorde för\r\nbara någon månad sedan, åtminstone i Bosnien.\r\nMen ännu återstår åtskilligt innan vi kan säga att\r\ndet råder fred. Det är bra att världssamfundet på\r\nett mer påtagligt sätt har tagit sitt ansvar och att\r\nman nu pressar på de stridande parterna för att få\r\nett stopp på eländet. Jag hoppas verkligen att\r\npressen på serberna blir så stark att de för det första\r\nfår ordning på sina gangstrar och för det andra\r\nförstår att västvärlden inte accepterar det angrepps-\r\noch folkmordskrig som de har satt i gång. Det hör\r\ntill de mest grundläggande mänskliga rättigheterna\r\natt, oavsett ras, kön religion osv., få leva i fred och\r\nha samma rättigheter som andra människor. Detta\r\ngäller också människorna i Kosova.</pre><pre>I Bosnien-Hercegovina trodde nog människorna\r\naldrig att världen skulle överge dem så till den grad\r\nsom har skett. Gränsen till den totala förintelsen är\r\nganska nära, efter vad jag kan förstå. Det var ett\r\nblodbad på en marknadsplats i Sarajevo som väckte\r\nvärlden. Det var bra, men det och alla de andra\r\nblodbaden har kostat hundratusentals människoliv\r\noch har krävt dramatiska folkomflyttningar utan\r\nlike. I Bosnien fick begreppet etnisk rensning en\r\ntragisk men tyvärr verklig betydelse.</pre><pre>Min fråga gäller Kosovo eller Kosova, ett land som\r\ni dag befinner sig i en situation liknande den som\r\nBosnien befann sig i innan kriget bröt ut\r\nfullständigt. I Kosova utsätts 90 % av befolkningen\r\nför ett hårt och obarmhärtigt förtryck av serberna.\r\nAlbanerna, som inte är någon minoritet i landet\r\nutan utgör en majoritet av landets befolkning, har\r\nsamma rätt till mänskliga rättigheter som alla andra\r\nfolk och nationer.</pre><pre>Serbien är i dag utsatt för hårda sanktioner,\r\nembargon och fördömanden från omvärlden. Är\r\nutrikesministern beredd att verka för att de\r\nsanktioner som Serbien i dag utsätts för av\r\nomvärlden också skall inkludera Serbiens förtryck\r\nav Kosova och tas upp till diskussion med de\r\nserbiska ledarna?</pre><pre>Anf. 18  Utrikesminister MARGARETHA AF\r\nUGGLAS (m):</pre><pre>Fru talman! Som jag underströk i mitt svar både är\r\nSverige och har varit en av de nationer som ägnar\r\nKosovofrågan mest uppmärksamhet. Sverige är\r\nockså ett av de länder som i de internationella\r\nsammanhangen pekar på att Kosovofrågan också\r\nmåste föras in i de förhandlingar som nu pågår. Det\r\nfår inte ske någon normalisering av förbindelserna\r\nmed Serbien och Montenegro förrän också\r\nKosovofrågan har fått en rimlig lösning som kan\r\naccepteras av parterna.</pre><pre>Detta är alltså vår mycket bestämda linje, och vi\r\nagerar utifrån den. Vi agerar både internationellt\r\noch bilateralt i den anda som jag redovisade för\r\nMargareta Viklund.</pre><pre>Anf. 19  MARGARETA VIKLUND (kds):</pre><pre>Fru talman! Jag vet det, men anser ändå att det inte\r\nhar lyckats särskilt väl. Den mission som ESK hade\r\nsänt ut fick tyvärr vända tillbaka. Den hade inte\r\nmöjlighet att stanna kvar i Kosova. Vi vet att\r\nSerbien av omvärlden i dag är utsatt för många\r\nolika sanktioner, embargon och fördömanden.\r\nSkulle man inte kunna ta upp Kosova i samband\r\nmed de sanktioner som Serbien är utsatt för, så att\r\nde ansvariga förstår att detta är allvar? Förstår man\r\ni Serbien att vi menar allvar?</pre><pre>Anf. 20  Utrikesminister MARGARETHA AF\r\nUGGLAS (m):</pre><pre>Fru talman! Det är min bestämda förhoppning att\r\nserberna under de förhandlingar med Belgrad som\r\nnu förestår får klart för sig att det internationella\r\nsamfundet inte har glömt Kosovofrågan. Jag tror\r\natt huvudsaken är att serberna blir påminda om att\r\ndet internationella samfundet arbetar med\r\nKosovofrågan på samma sätt som det arbetar med\r\natt lösa övriga frågor. Kosovofrågan måste tas upp\r\ninnan förbindelserna kan normaliseras. Det stora\r\ntrycket på serberna är att de skall ha detta klart för\r\nsig.</pre><pre>Anf. 21  MARGARETA VIKLUND (kds):</pre><pre>Fru talman! Det är ett hoppfullt svar. I de rapporter\r\nsom kommer från Kosova får vi höra att människor\r\nförtrycks, våldförs, överfalls, utsätts för\r\nhemfridsbrott och dödas. Unga pojkar tvingas in i\r\nden serbiska armén, bussar från Sverige med\r\nflyktingar överfalls och plundras av serbisk polis\r\noch militär. Situationen i Kosovo är oerhört spänd,\r\nmycket mer än för bara något år sedan. Situationen\r\när laddad till gränsen för explosion. Det är en\r\noerhört allvarlig situation som verkligen måste\r\nlyftas fram med kraft. Jag förstår att det också görs,\r\nmen önskar att det skulle göras med ännu mer\r\nkraft.</pre><pre>Anf. 22  Utrikesminister MARGARETHA AF\r\nUGGLAS (m):</pre><pre>Fru talman! Spänningen i Kosovo har stigit, det är\r\nalldeles klart. Nu gäller det att det internationella\r\nsamfundet mycket bestämt ser till att påtryckningar\r\noch samtal med serberna kommer till stånd så att\r\nen rimlig lösning kan växa fram. Det är viktigt att\r\ndetta sker utan blodsutgjutelse och blodsspillan.\r\nDet måste vara vår strävan.</pre><pre>Anf. 23  MARGARETA VIKLUND (kds):</pre><pre>Fru talman! Som utrikesministern sade är det\r\nverkligen viktigt att det inte utbryter ett blodbad\r\nliknande det som vi har sett hända i Bosnien-\r\nHercegovina. Det är viktigt att vi sätter gränser för\r\nserbernas framfart.</pre><pre>Överläggningen var härmed avslutad.</pre><pre>8 §  Svar på fråga 1993/94:397 och 404 om\r\nTurkiet</pre><pre>Anf. 24  Utrikesminister MARGARETHA AF\r\nUGGLAS (m):</pre><pre>Fru talman! Pär Granstedt har frågat mig om vilka\r\ninitiativ Sverige kan ta inom ESK och Europarådet\r\nför att förmå Turkiet att respektera demokratiska\r\nprinciper och mänskliga rättigheter i det\r\nkommande valet.</pre><pre>Ingela Mårtensson har frågat mig om på vilket sätt\r\nSverige kommer att agera för att det skall vara\r\nmöjligt att genomföra demokratiska val i Turkiet.</pre><pre>Jag besvarar dessa frågor i ett sammanhang.</pre><pre>Häktningen av sju kurdiska parlamentsledamöter\r\nfrån DEP-partiet inföll kort efter partiets beslut att\r\ninte ställa upp i lokalvalen den 27 mars, på grund\r\nav oro för dess kandidaters säkerhet. De häktade\r\nparlamentarikerna anklagas för separatistisk\r\nverksamhet, vilket är ett brott mot turkisk lag och\r\nkan leda till höga straff, inklusive dödsstraff. DEP\r\nhar anklagats för att gå i PKK:s ledband och\r\nrepresentanter för partiet har uppgivit att de utstts\r\nför olika former av förföljelser. Kort efter DEP:s\r\nbeslut att inte ställa upp i lokalvalen förklarade\r\nPKK att deltagare och kandidater i lokalvalen\r\nskulle göras till föremål för dess attacker. Inför\r\nlokalvalen har säkerhetsstyrkorna vidtagit\r\nextraordinära åtgärder för att garantera säkerheten\r\ni vallokalerna och vid rösträkningen, vilka i vissa\r\nkretsar befaras kunna påverka röstandet. Alla\r\ndessa faktorer gör det befogat att hysa farhågor för\r\natt valen inte kommer att kunna genomföras på ett\r\nrättvisande sätt.</pre><pre>Häktningen av DEP-parlamentarikerna, formerna\r\nför denna och de möjliga straffen inger oro inför\r\nden fortsatta utvecklingen av kurdfrågan och\r\nrespekten för de mänskliga rättigheterna. Turkiet\r\nhar rätt att bekämpa terrorism, men detta måste\r\nske inom ramen för de demokratiska principerna i\r\nen rättsstat. Turkiet bör inse att demokratins styrka\r\nbestår i att alla medborgare fritt kan välja sina\r\nrepresentanter och att dessa kan verka utan risk för\r\nförföljelser. När dessa möjligheter begränsas\r\nförsvagas också demokratin. Samtidigt som Sverige\r\ntar avstånd från PKK och dess metoder önskar vi\r\nen fredlig lösning på kurdfrågan, baserad på dialog.\r\nDen senaste utvecklingen försämrar\r\nförutsättningarna för detta.</pre><pre>När det gäller ESK:s roll bekräftar ESK:s\r\nParisstadga från 1990 att var och en har rätt att delta\r\ni fria och rättvisa val. ESK har till hjälp för att\r\nfrämja en demokratisk utveckling och mänskliga\r\nrättigheter i deltagarstaterna en resurs i det i\r\nWarszawa belägna Kontoret för demokratiska\r\ninstitutioner och mänskliga rättigheter. ESK har\r\nockså beslutat att kontorets roll skall utökas i fråga\r\nom valobservation. Kontoret har bistått ESK:s\r\ndeltagande i internationella\r\nvalobservationsinsatser, exempelvis i Ryssland i\r\ndecember förra året, och kommer att medverka\r\näven i samband med de stundande valen i Ukraina.</pre><pre>I fråga om val under den nationella nivån har ESK:s\r\ndeltagarstater sagt sig vilja försöka underlätta\r\nmöjligheterna att ge tillträde även till val som hålls\r\nunder den nationella nivån. Någon inbjudan från\r\nTurkiet till ett sådant deltagande med observatörer\r\nhar ännu inte kommit till deltagarstaterna.</pre><pre>Vad beträffar Europarådet erbjuder\r\nställföreträdarkommittén vissa möjligheter för\r\nmedlemsländerna att ta upp en fråga som rör MR-\r\nsituationen i ett annat medlemsland. Så skedde\r\nockså i förra veckan, då Sverige framförde den\r\nposition som jag här har gett uttryck för, vilken\r\nockså vann stöd från ett antal länder.</pre><pre>Anf. 25  PÄR GRANSTEDT (c):</pre><pre>Fru talman! Jag vill tacka utrikesministern för\r\nsvaret också på denna fråga.</pre><pre>Kurdernas situation i västra Asien är ju i sig en\r\nnationell tragedi. Detta folk är uppdelat på tre\r\nstater, alla med statsledningar som är inriktade på\r\natt förtrycka kurdernas strävanden efter någon\r\nform av nationell identitet. Oerhört mycket\r\ngrymheter har begåtts i alla tre berörda stater när\r\ndet gäller kurdpolitiken.</pre><pre>Det är självklart att man inte kan acceptera\r\nterrorism, och PKK är en organisation vars\r\narbetsmetoder man inte kan ha någon som helst\r\nacceptans för. Bildandet och etablerandet av det\r\ndemokratiska partiet var uppenbarligen ett försök\r\natt skapa en politisk dialog och ett försök att på\r\nnågot rimligt sätt kunna tillgodose kurdernas\r\nmycket rimliga krav på att få sin nationella och\r\nkulturella identitet accepterad.</pre><pre>När Turkiet nu väljer att på det här sättet stoppa\r\nden processen, genom att kasta ut kurdernas\r\nrepresentanter ur parlamentet och också genom att\r\nmed olika typer av trakasserier göra det omöjligt\r\nför detta parti att delta i lokalvalen, har man\r\nuppenbarligen brutit mot strävandena efter att hitta\r\nnågon form av fredlig process.</pre><pre>Desutom är det uppenbart att det här innebär att\r\nTurkiet diskvalificerar sig självt som demokratisk\r\nstat. Turkiet gör ju av tradition anspråk på att höra\r\ntill de västliga demokratierna. Det är därför mycket\r\nviktigt att entydigt klargöra att det här sättet att\r\nhandla gör att Turkiet inte kan räknas till den\r\ngruppen av länder.</pre><pre>Jag är glad att de markeringar som utrikesministern\r\nredovisade har gjorts, och jag hoppas att Sverige\r\nfortsätter att enträget klargöra att en turkisk politik\r\nav det här slaget gör att Turkiet inte kan accepteras\r\nsom demokrati.</pre><pre>Anf. 26  INGELA MÅRTENSSON (fp):</pre><pre>Fru talman! Också jag ber att få tacka för svaret.\r\nJag är glad över att Sverige har gjort den här\r\nmarkeringen, eftersom det som nu sker i Turkiet är\r\nväldigt oroande.</pre><pre>Jag hade för drygt en vecka sedan möjlighet att vara\r\ni Turkiet tillsammans med en internationell\r\norganisation för mänskliga rättigheter, just för att\r\nse hur läget där är inför det kommande valet. Jag\r\nblev mycket oroad över situationen. Bl.a. besökte\r\njag DEP:s, det demokratiska partiets, f.d.\r\npartilokaler i Ankara, som hade bombats. En bomb\r\nhade lagts in i hissen, och en person hade dött, 40\r\npersoner var i direkt livsfara, och hela byggnaden\r\nvar förstörd. Det är inte den enda lokalen som har\r\nbombats. Dessutom förekommer det att kandidater\r\narresteras, mordhotas och i vissa fall också mördas.\r\nDet här har gjort att partiet har fått dra sig tillbaka.</pre><pre>Precis som Pär Granstedt sade var partiets avsikt att\r\nverka för en dialog och att finna en demokratisk\r\nlösning på det problem som rör den kurdiska\r\nminoriteten -- det finns ju dessutom andra\r\nminoriteter förutom kurderna, exempelvis assyrier.\r\nDet är väldigt beklagligt att partiet inte längre kan\r\ndelta. Det är därför viktigt att det internationella\r\nsamfundet markerar att om Turkiet skall räkna sig\r\nsom en demokratisk stat, måste man där också\r\ngarantera att medborgarna får delta i fria val.</pre><pre>Inför valet har man genomfört en hel del\r\nförändringar i bestämmelserna, och som\r\nutrikesministern också pekar på i svaret kan man\r\ndärför befara att det inte kommer att bli fråga om\r\nnågra fria och rättvisa val. Det gäller dels den\r\nhemliga omröstningen, dels den öppna\r\nrösträkningen och att personer i uniformer och med\r\nvapen kan gå in i vallokalerna. Det finns orostecken\r\npå många områden, och jag är därför tacksam över\r\natt Sveriges regering reagerar på de här\r\nförhållandena.</pre><pre>Anf. 27  Utrikesminister MARGARETHA AF\r\nUGGLAS (m):</pre><pre>Fru talman! Turkiet bör som medlem av såväl\r\nEuroparådet som ESK -- naturligtvis också som\r\nFN-medlem, men jag vill nu peka på dessa\r\neuropeiska organisationer -- respektera de\r\nmänskliga rättigheterna och demokratins\r\nspelregler. I detta fall finns det ingen tvekan, utan\r\nSveriges röst är mycket klar i denna fråga, såväl i\r\nbilaterala kontakter som i\r\nEuroparådssammanhang, vilket, som jag nämnde,\r\nskedde i förra veckan.</pre><pre>Sveriges uppfattning är att man i Turkiet bör\r\neftersträva en politisk dialog med den delen av den\r\nturkiska befolkningen som är kurdisk, liksom sker\r\nmed den övriga delen av befolkningen. Det är med\r\nen politisk dialog som man måste gå fram.\r\nSamtidigt har Turkiet självfallet en rätt att bekämpa\r\nterrorism. Det är alla staters skyldighet att trygga\r\nsina medborgare till liv och lem.</pre><pre>Jag vill också nämna att vi, vid sidan av de många\r\nkontakter som vi fortlöpande har bilateralt,\r\nnaturligtvis också har kontakter med de politiska\r\npartierna i Turkiet genom ambassaden i Ankara. Vi\r\nhar också möten i samband med besök. Vi hade\r\nnyligen två företrädare för DEP på besök, och\r\ndessa togs emot på tjänstemannanivå på\r\nUtrikesdepartementet. Vi för alltså på detta sätt en\r\ndialog med de olika politiska partierna i Turkiet.</pre><pre>Anf. 28  PÄR GRANSTEDT (c):</pre><pre>Fru talman! Det är viktigt att den dialogen förs, och\r\ndet är viktigt att våra signaler till den turkiska\r\nregeringen är entydiga. Det ligger en inbyggd\r\nparadox i att Turkiet är medlem i Europarådet och\r\nönskar sig medlemskap i den europeiska unionen\r\noch att man samtidigt uppträder på ett sätt som inte\r\när förenligt med medlemskap i någon av de\r\norganisationerna.</pre><pre>Det är också viktigt att det framgår att man genom\r\natt uppträda såsom man gör och inte respektera\r\ndemokratiska spelregler, undergräver sina\r\nrelationer med Europa -- det gäller relationerna\r\nmed Europarådet och med all säkerhet också\r\nrelationerna med den europeiska unionen. Det är\r\nbetecknande att man i Turkiet inte är intresserad av\r\natt ha utländska observatörer under valet. Som\r\nutrikesministern sade har man inte bett att få\r\nobservatörer från ESK, och man har tackat nej till\r\nett erbjudande från Europaparlamentet om\r\nobservatörer.</pre><pre>Anf. 29  INGELA MÅRTENSSON (fp):</pre><pre>Fru talman! Också jag vill understryka att man\r\nsjälvfallet skall kämpa mot terrorism. Jag stödjer\r\ndefinitivt inte någon terror, vilket PKK har gjort sig\r\nskyldigt till också när det gäller den civila\r\nbefolkningen. Den kurdiska frågan kan inte lösas\r\nmed sådana metoder, utan det måste ske på helt\r\nannat sätt, genom dialog och genom en politisk\r\nlösning. Precis som utrikesministern sade måste\r\ndetta ske i demokratiska former.</pre><pre>I Turkiet vill man alltså inte ha några delegationer\r\nunder valet. Jag menar att det är ett problem att\r\nman inte vill ha några observatörer i Turkiet under\r\nvalet, när man inom det internationella samfundet\r\nanser att det finns ett behov av sådana\r\nobservatörer. Nu kommer ändå delegationer att\r\nåka till Turkiet. Man har emellertid i Turkiet sagt\r\natt man kommer att trakassera delegationerna, så\r\nvi får väl se vad man kommer att ställa till med.</pre><pre>I alla fall har många ledamöter från den svenska\r\nriksdagen protesterat mot det sätt på vilket\r\nkurdiska parlamentariker har hanterats.</pre><pre>Anf. 30  Utrikesminister MARGARETHA AF\r\nUGGLAS (m):</pre><pre>Fru talman! Som jag har förstått det har turkiska\r\nföreträdare förklarat att man inte önskar\r\ninternationella valövervakare, men samtidigt har\r\nnaturligtvis såväl enskilda riksdagsmän som\r\nenskilda organisationer en möjlighet att besöka\r\nlandet också under lokalvalen och bilda sig en\r\nuppfattning om vad som händer. Vi får väl här\r\ngemensamt uttrycka den förhoppningen att de som\r\nreser dit inte kommer att få problem. Det vore\r\nytterst upprörande om så skulle ske.</pre><pre>Överläggningen var härmed avslutad.</pre><pre>9 §  Svar på fråga 1993/94:398 om valet i\r\nUkraina</pre><pre>Anf. 31  Utrikesminister MARGARETHA AF\r\nUGGLAS (m):</pre><pre>Fru talman! Peeter Luksep har frågat mig vilka\r\ninitiativ Sverige tar, t.ex. inom ramen för ESK, för\r\natt garantera att valen i Ukraina går demokratiskt\r\ntill.</pre><pre>Den 27 mars genomförs de första fria\r\nparlamentsvalen i Ukraina -- Europas tredje största\r\nland, med över 50 miljoner invånare. Valet sker\r\ngenom majoritetsval i 450 valdistrikt, och ett stort\r\nantal partier förväntas delta.</pre><pre>Valen äger rum under en svår övergångsfas för den\r\nukrainska nationen. Landets ekonomi är i ett\r\nkaotiskt tillstånd, och liksom andra\r\npostkommunistiska samhällen utsätts Ukraina i dag\r\nför efterverkningarna av det totalitära systemets\r\nrättslöshet genom kraftigt ökad kriminalitet. Det är\r\nmin mening att Ukraina bara genom systematiska\r\nmarknadsreformer har möjlighet att gradvis\r\nkomma till rätta med dagens problem och\r\nytterligare befästa sin nationella självständighet.\r\nDen 27 mars har det ukrainska folket en historisk\r\nmöjlighet att göra ett val för en demokratisk\r\nutveckling.</pre><pre>Fru talman! Det ligger i Sveriges intresse att\r\nunderstödja demokratiseringsprocessen i Ukraina.\r\nEtt bidrag är att vi manifesterar vårt intresse för\r\nparlamentsvalet. De ukrainska myndigheterna\r\ninbjöd på ett tidigt stadium bl.a. ESK och\r\nEuroparådet att sända observatörer till valen.\r\nDärför har regeringen fattat beslut om att anslå\r\nsärskilda medel (70 000 kr) till en svensk\r\nvalobservatörsinsats i Ukraina, och det är\r\nglädjande att fem riksdagsmän på detta sätt\r\nkommer att medverka inom ramen för en större\r\ninternationell insats.</pre><pre>När det gäller ESK:s roll bekräftar ESK:s Paris-\r\nstadga från 1990 att var och en har rätt att delta i\r\nfria och rättvisa val. Till hjälp för att främja en\r\ndemokratisk utveckling och mänskliga rättigheter i\r\ndeltagarstaterna har ESK sitt i Warszawa belägna\r\nKontor för mänskliga rättigheter, ODIHR. ESK\r\nhar också beslutat att kontorets roll skall utökas i\r\nfråga om valobservation, och under valen i Ukraina\r\nkommer ODIHR att finnas på plats med tillfälliga\r\nstödkontor för valobservatörerna i såväl Kiev som\r\ncentralorten på Krim, Simferopol. Vår ambassad i\r\nKiev håller löpande kontakt med ODIHR och\r\nmedverkar också aktivt i ESK-ländernas lokala\r\nkoordinering av insatsen. Ett stort antal\r\ninternationella observatörer kommer att finnas på\r\nplats under valet.</pre><pre>Anf. 32  PEETER LUKSEP (m):</pre><pre>Fru talman! Jag vill tacka utrikesministern för\r\nsvaret om det ukrainska valet.</pre><pre>Jag hade tillfälle att besöka Ukraina under en vecka\r\nförra året. Det är litet oroväckande att konstatera\r\natt av de politiker jag då träffade har två\r\nkrimtatariska politiker sedermera mördats, och en\r\nledande oppositionspolitiker i Kiev är försvunnen.\r\nHan är av allt att döma kidnappad, kanske mördad.</pre><pre>Ukraina är Europas näst största land och är en av\r\nnycklarna till vad som skall hända i det forna\r\nSovjetunionen. Det ukrainska valet har därför en\r\nstor betydelse för hela Europas säkerhet.</pre><pre>Ibland framhåller ukrainare att Ukraina i\r\njämförelse med Ryssland alltid får mycket mindre\r\nuppmärksamhet. I någon mån känns det också så\r\ninför det ukrainska valet. Om man jämför med den\r\ninternationella obeservatörsinsats som gjordes i\r\nRyssland är det intresse som det ukrainska valet\r\nväcker i väst mycket blygsamt.</pre><pre>Det är mycket glädjande att av utrikesministern\r\nhöra att Sverige kommer att sända en\r\nvalobervatörsdelegation och att regeringen har\r\nanslagit medel till detta. Jag vill uttrycka en\r\nförhoppning om att denna\r\nvalobservatörsdelegation kanske också kan besöka\r\nUkraina vid de senare valomgångar som av allt att\r\ndöma kommer att bli nödvändiga med det\r\nvalsystem som Ukraina har.</pre><pre>Jag skulle också vilja tillägga en önskan. Den i\r\nfrågan omnämnde oppositionsmannen, Mykhajlo\r\nBojtjysin, var kanslichef vid den ukrainska\r\nfolkfronten Ruhh och sedermera valledare. Han är\r\nförsvunnen sedan januari. Kan den svenska\r\nregeringen genom sin ambassad i Kiev eller på\r\nannat sätt försöka hjälpa till att bringa klarhet i\r\nhans öde?</pre><pre>Anf. 33  Utrikesminister MARGARETHA AF\r\nUGGLAS (m):</pre><pre>Fru talman! Det tycker jag är en högst rimlig\r\nönskan som jag gärna tar till mig. Det tycker jag att\r\nvi skall försöka göra.</pre><pre>Sedan vill jag till Peeter Luksep säga att jag delar\r\nhans bedömning att vi behöver ägna mer tid och\r\nuppmärksamhet åt Ukraina. Vi bör även försöka\r\natt i högre utsträckning utveckla politiska\r\nkontakter med politiska företrädare i Ukraina och\r\npå det sättet stödja den demokratiska utvecklingen\r\ni Ukraina.</pre><pre>Jag vill dock säga att vi från svensk sida med\r\nbetydande intresse erkände Ukraina, noterade den\r\nukrainska självständigheten och upprättade\r\nambassad i Kiev. Jag var själv en av de första\r\nutrikesministrarna från omvärlden som besökte\r\nKiev.</pre><pre>Tyvärr har Ukraina i viss mån självt bidragit till\r\nsituationen genom sin bristande reformvilja och\r\nsina svårigheter att fatta beslut. Det gäller även\r\nsådana beslut som man tycker borde i allra högsta\r\ngrad ligga i den ukrainska nationens intresse -- som\r\nt.ex. att få till stånd institutet om\r\nkärnsäkerhetsfrågor, där Sverige är en av dem som\r\nhar utfäst bidrag.</pre><pre>Vi har gått och väntat länge på ett beslut i\r\nparlamentet. Ukraina har tyvärr på detta sätt\r\nbidragit till att litet av det stora intresse som trots\r\nallt fanns i början av självständigheten har mattats,\r\neftersom så litet har skett från ukrainsk sida.</pre><pre>Valen kan nu bli en ny start, och jag hoppas\r\nverkligen att de blir det. Det finns all anledning för\r\nomvärlden att ägna dessa val uppmärksamhet och\r\natt därefter försöka öka sitt intresse gentemot\r\nUkraina. Det är en vilja som vi har från svensk sida.</pre><pre>Anf. 34  PEETER LUKSEP (m):</pre><pre>Fru talman! De oroväckande händelser som har\r\ninträffat före valet är givetvis, som utrikesministern\r\nockså säger, en del av den allmänna instabilitet och\r\npolitiskt svåra situation som råder i Ukraina. Det är\r\nkanske också tecken på att det finns inre och\r\nmöjligen också yttre destabiliseringsförsök med i\r\nbilden inför det ukrainska valet.</pre><pre>Det är allmänt känt att det i Ryssland -- kanske inte\r\ni regeringen, men inom det ryska samhället -- finns\r\nkrafter som inte riktigt vill förstå den ukrainska\r\nsjälvständigheten. Dessa krafter har också\r\nmotsvarigheter inom Ukraina som är missnöjda\r\nmed den ukrainska självständigheten och kanske i\r\nännu högre grad med demokratiseringen.</pre><pre>Jag tror därför att insatser när det gäller\r\nvalövervakning och internationella krav på\r\ndemokratisk korrekthet i Ukraina tjänar ett syfte\r\njust för att motverka denna typ av destabilisering,\r\nsom kan få säkerhetspolitiska konsekvenser.</pre><pre>Jag ber att få tacka utrikesministern för det\r\nkompletterande svaret. Jag delar helt bedömningen\r\nom oron för Ukraina.</pre><pre>Överläggningen var härmed avslutad.</pre><pre>10 §  Svar på fråga 1993/94:416 om rysk trupp\r\nför fredsbevarande insatser i det forna\r\nSovjetunionen</pre><pre>Anf. 35  Utrikesminister MARGARETHA AF\r\nUGGLAS (m):</pre><pre>Fru talman! Peeter Luksep har frågat mig vilka\r\nåtgärder jag avser vidta för att i ESK, FN och andra\r\ninternationella sammanhang markera\r\navståndstagande från att rysk trupp används för\r\nfredsbevarande insatser i det forna Sovjetunionen,\r\nundantaget där sådana önskemål framförts av\r\nsamtliga inblandade parter i en pågående konflikt.</pre><pre>I den nya världsordning vi ser växa fram efter det\r\nkalla krigets slut har kraven ökat på det\r\ninternationella samfundet. Inte minst har trycket\r\npå FN när det gäller fredsbevarande insatser ökat\r\ndramatiskt. Under de senaste två åren har\r\ninsatserna inte mindre än sjudubblats. Inom FN\r\noch ESK pågår en intensiv debatt om hur de ökade\r\nkraven skall mötas så effektivt som möjligt, men\r\nmed bevarad kontroll över operationerna.</pre><pre>Det är ett tragiskt faktum att många av de latenta\r\nkonflikterna i f.d. Sovjetunionen som en följd av\r\nimperiets sönderfall utlösts och övergått i en\r\nvåldsam och öppen fas. Konflikterna fanns\r\ninbyggda i det gamla systemet, men kontrollerades\r\nsamtidigt av den totalitära sovjetmakten.</pre><pre>Omvärlden har kommit att stå inför ett dilemma.\r\nDet är uppenbart att det finns starka krafter i\r\nRyssland som anser det nödvändigt att försvara vad\r\nman kallar sina nationella intressen i närområdet.\r\nSamtidigt har andra stater hittills inte haft\r\nberedskap att praktiskt medverka i biläggandet av\r\noroligheterna.</pre><pre>Konflikterna är våldsamma, och det mänskliga\r\nlidandet är omfattande, samtidigt som omgivande\r\nländer hotas av att konflikterna sprids in på deras\r\nterritorier. I detta senare avseende kan hävdas att\r\nryska intressen berörs mer direkt än flertalet andra\r\nländers intressen. Samtidigt påpekas från ryskt\r\nhåll, att för den händelse väst inte är berett skjuta\r\ntill resurser måste Ryssland engagera sig för egen\r\ndel. Å andra sidan gäller givetvis inga särskilda\r\nregler för ryskt uppträdande i konfliktregionerna.\r\nDet internationella samfundet måste ställa samma\r\nkrav på Ryssland som på andra aktörer.</pre><pre>Fru talman! Jag är enig med frågeställaren att\r\nutgångspunkten för varje diskussion om\r\nfredsbevarande insatser, inklusive ryska sådana,\r\nmåste vara alla berörda parters godkännande. Från\r\nsvensk sida har vi vidare förutsatt att om det\r\ninternationella samfundet skall ge sitt stöd till\r\nsådana insatser måste den insyn och kontroll som\r\nFN eller ESK utövar över en eventuell operation\r\nvara reell och inte symbolisk. Ett tredje krav är att\r\nnärvaron måste vara kopplad till en politisk process\r\nunder ESK:s eller FN:s överinseende.</pre><pre>Samtidigt är FN-systemet överlastat. Resurser\r\nsaknas för att åstadkomma en önskvärd, allsidig\r\nsammansättning av hjälpinsatserna. Dilemmat\r\nuppstår hur intresset för att något görs i syfte att\r\nstoppa de interna stridigheterna skall kunna\r\nbalanseras mot kravet på internationell insyn i\r\nverksamheten och kontroll över att de ryska\r\ninsatserna sker i enlighet med ESK:s och FN:s\r\növerenskommelser.</pre><pre>Vi har därför bedömt det som angeläget att etablera\r\nett konstruktivt samarbete med Ryssland på detta\r\nområde eftersom ryska militära insatser i Kaukasus\r\noch Tadzjikistan redan är ett faktum. Frågan om\r\nryska fredsbevarande insatser var på dagordningen\r\nvid ESK:s ministermöte i Rom men kunde inte\r\nlösas där utan hänsköts till ESK:s ständiga\r\nkommitté i Wien för fortsatt diskussion. Vi utgår\r\nfrån att ett sådant samarbete också ligger i ryskt\r\nintresse. För de parter som är engagerade i de\r\naktuella konflikterna är i alla händelser ett\r\nengagemang från det internationella samfundets\r\nsida mycket betydelsefullt. I flera fall vill dessa\r\nstater själva ha ett balanserande internationellt\r\nelement.</pre><pre>Slutligen vad beträffar Peeter Lukseps fråga om\r\nrätten att tillvarata etniska minoriteters rättigheter\r\nbetraktar jag det som en självklarhet att folkrättens\r\nnormer skall respekteras av alla parter. Dit hör\r\nprincipen om icke-inblandning i andra staters\r\nangelägenheter men dit hör också principen att\r\nindividuella mänskliga rättigheter är en fråga för\r\nhela det internationella samfundet. Ansvaret för att\r\ndessa rättigheter inte kränks ligger i första hand hos\r\nregeringen i det land som hyser en minoritet.</pre><pre>Anf. 36  PEETER LUKSEP (m):</pre><pre>Fru talman! Jag vill tacka utrikesministern även för\r\ndetta svar. Inspirationen till frågan fick jag för\r\nnågra veckor sedan i samband med valobservation\r\ni Moldavien. Oron för de ryska utspelen för att\r\nförsvara ryska minoriteter i andra länder och för att\r\ngenomföra fredsbevarande insatser var mycket\r\nstor. Oron var i synnerhet stor över kombinationen\r\nav dessa två förslag från rysk sida. De konflikter\r\nsom skall lösas har ofta sina rötter i tsarrysk och\r\nsedermera i sovjetisk kolonialpolitik i\r\nomkringliggande länder. De uppfattas inte alltid\r\nsom egna konflikter utan som konflikter där\r\nRyssland historiskt sett har varit en mycket aktiv\r\npart och kanske orsakat konflikter.</pre><pre>Den första försöksballongen kom med Jeltsin. Han\r\nville ha carte blanche av FN. Detta reagerade\r\nUkrainas president, Kravtjuk, mycket kraftigt\r\nemot. Även i Polen och i en del andra länder var\r\nman då mycket bekymrade. På ESK-mötet i Rom\r\ndiskuterades det ryska önskemålet, vilket\r\nutrikesministern sade. Det hade några dagar innan\r\nföregåtts av ryska utspel om att man tog sig rätten\r\natt försvara ryska rättigheter i det forna sovjetiska\r\nområdet eller det nära utlandet. Detta möttes av\r\nkraftiga reaktioner från i princip samtliga berörda\r\nländer. Den i övrigt ganska ryskvänliga kazakiske\r\npresidenten Nazarbajev jämförde det med Hitler\r\noch sudettyskarna. Förutom de baltiska länderna\r\nreagerade Uzbekistan, Moldavien, Ukraina.\r\nGeorgien och t.o.m. det relativt\r\nMoskvaorienterade Vitryssland.</pre><pre>Den fråga som uppstår med anledning av Rom-\r\nmötet är varför de på Helsingforsdokumentet\r\ngrundade principerna om fredsbevarande insatser\r\ninte räckte till för de ryska önskemålen. Har vi sagt\r\nnej till förändringar av de möjligheter som\r\nHelsingforsdokumentet ger till fredsbevarande\r\ninsatser? Har vi sagt nej så att det skall gälla andra\r\nregler för Ryssland? Pågår det en diskussion om att\r\nandra regler skall gälla för Ryssland jämfört med\r\nandra länder?</pre><pre>Anf. 37  Utrikesminister MARGARETHA AF\r\nUGGLAS (m):</pre><pre>Fru talman! Den grundläggande svenska\r\nuppfattningen är självfallet att det inte skall gälla\r\nandra regler för Ryssland än för andra länder.\r\nDetta är naturligtvis en oerhört viktig princip att\r\nhålla fast vid, inte minst i dessa tider då vissa röster\r\ni Ryssland för fram förslag som är helt i strid med\r\nfolkrätten och internationella normer. Det är\r\noerhört väsentligt att det internationella samfundet\r\nbestämt men konstruktivt för en dialog med\r\nRyssland om olika internationella frågor. Vi har\r\ndock att hantera en komplicerad verklighet.\r\nFrågeställaren mötte en del av den i Moldavien, där\r\ndet väl är ganska klart att det internationellla\r\nsamfundet har all rätt att i enlighet med Moldaviens\r\negen önskan säga att den fjortonde armén bör\r\navlägsnas.</pre><pre>Vi kan också se till situationen i Tadzjikistan.\r\nStaten, som är en del av det forna Sovjetunionen,\r\nligger geografiskt långt från Sverige. Den sittande\r\nregimen vill ha och är beroende av rysk\r\ntruppnärvaro. Ryssarna har för sin del velat ha och\r\nefterfrågat internationell närvaro för att inte\r\nbehöva vara ensamma med problemen i\r\nTadzjikistan.</pre><pre>I Kaukasus möter vi en annan verklighet. Där\r\nförekommer mycket naturliga och riktiga krav på\r\nnationellt självbestämmande och svåra inbördes\r\nkonflikter och stridigheter. Där har till slut någon\r\nform av insats av rysk trupp tett sig oundviklig.</pre><pre>Anf. 38  PEETER LUKSEP (m):</pre><pre>Fru talman! Jag noterade efter Rom-mötet att\r\nKozyrev kommenterade utvecklingen på mötet så\r\natt frågan -- om rysk trupp för fredsbevarande\r\ninsatser i det forna Sovjetunionen --\r\nuppmärksammas och rör sig framåt. Han var med\r\nandra ord inte nöjd med utfallet, men han tyckte att\r\ndet fanns en öppning. Jag har litet svårt att tolka om\r\ndet är en öppning bort från de regler som gäller för\r\nandra länder eller om det är en allmän anda att man\r\nkan diskutera de frågorna.</pre><pre>Man kommer inte ifrån att i t.ex. Georgien och\r\nKarpatien uppfattas den ryska truppen som i hög\r\ngrad part i målet, även om den nuvarande georgiska\r\nregeringen har välkomnat truppen. De konflikter\r\nsom har drabbat Georgien har ofta sina rötter i en\r\ntsarrysk och sedermera sovjetisk kolonialhistoria.</pre><pre>Jag hoppas att det ändock ligger en mycket stor\r\nförsiktighet i den svenska politiken på det här\r\nområdet.</pre><pre>Anf. 39  Utrikesminister MARGARETHA AF\r\nUGGLAS (m):</pre><pre>Fru talman! Jag tror att vi också måste utgå från den\r\npraktiska verkligheten. Det är då frågan om rysk\r\nfredsbevarande trupp har uppstått. I den praktiska\r\nverkligheten är det västliga samfundet inte berett\r\natt ta på sig den ytterligare börda det innebär att\r\nsända fredsbevarande trupp till Tadzjikistan.</pre><pre>Mycket aktuell även på svensk agenda på grund av\r\nSveriges ordförandeskap i Minsk-gruppen är\r\ndiskussionen om någon form av ''separation force''\r\nrunt Nagorno-Karabach. Det finns en miljon\r\nflyktingar i Azerbajdzjan. Det är mycket aktuellt,\r\noch såvitt jag förstår finns det ingen uppenbar\r\ninternationell beredskap för att ta på sig en roll här.\r\nFrågan blir om det är möjligt för ESK och det\r\ninternationella samfundet att gifta ihop en\r\nobservatörsinsats från ESK med någon form av\r\nrysk fredsbevarande trupp. Detta är en mycket\r\naktuell och praktisk frågeställning.</pre><pre>Anf. 40  PEETER LUKSEP (m):</pre><pre>Fru talman! Det är möjligt att slutsatsen är att den\r\ngrundläggande försiktigheten som finns från svensk\r\nsida mot att acceptera rysk fredsbevarande trupp\r\ninom det forna Sovjetunionen rimligen bör gå hand\r\ni hand med en beredskap från svensk sida, och\r\nkanske även från det större internationella\r\nsamfundets sida, att ta ett större ansvar för de\r\nkonflikter som uppstår.</pre><pre>Konflikterna är en följd av Sovjetunionens\r\nsammanbrott eller rättare sagt av den forna\r\nkolonialpolitiken inom det forna Sovjetunionens\r\nområde. På samma sätt är det orimligt att anta att\r\nserbisk fredsbevarande trupp kan lösa konflikter\r\ninom hela det forna Jugoslavien.</pre><pre>Anf. 41  Utrikesminister MARGARETHA AF\r\nUGGLAS (m):</pre><pre>Fru talman! Jag tyckte att det var viktigt att\r\nfortsätta denna dialog med Peeter Luksep. Den här\r\nfrågan är nämligen oerhört komplicerad.</pre><pre>Det finns i grunden inte något svenskt\r\navståndstagande från diskussionen som sådan. Vi\r\ntycker att den är viktig att föra. Vi ser i ett antal\r\nsituationer att frågeställningen tenderar att handla\r\nom ryska trupper utan internationell kontroll eller\r\nryska trupper med internationell kontroll. Denna\r\nfrågeställning har vi inte velat vika från. Vi har\r\narbetat med den, men den är mycket komplicerad,\r\neftersom det är oerhört väsentligt att man samtidigt\r\nhåller på internationella principer.</pre><pre>Anf. 42  PEETER LUKSEP (m):</pre><pre>Fru talman! Jag ber att få tacka utrikesministern för\r\ndet senaste klargörandet.</pre><pre>Jag tror att en dialog är väsentlig. Med den dialogen\r\nmåste man hjälpa dagens i demokratisering stadda\r\nRyssland att förstå vad landets historiska arv\r\nbetyder för grannfolken. Förståelsen är inte alltid\r\nså stor, vilket gör det svårt även när de ryska\r\navsikterna är hedervärda. Samtidigt måste man ju\r\nfrån det internationella samfundets sida ta hänsyn\r\ntill att grannländerna ännu inte har tillräcklig\r\nerfarenhet av att lita på Ryssland för att kunna\r\nacceptera välvilliga relationer.</pre><pre>Anf. 43  Utrikesminister MARGARETHA AF\r\nUGGLAS (m):</pre><pre>Fru talman! Arvet är tungt. Så är det. Samtidigt\r\nsläpar naturligtvis arvet i vissa hänseenden efter.\r\nDet gör att Ryssland kan fråga det internationella\r\nsamfundet om man är beredd att dela bördorna. Vi\r\nmåste inse att det finns en annan sida av saken, sett\r\nmed ryska ögon.</pre><pre>Överläggningen var härmed avslutad.</pre><pre>11 §  Svar på fråga 1993/94:417 om de\r\nfredsbevarande trupperna i Bosnien</pre><pre>Anf. 44  Utrikesminister MARGARETHA AF\r\nUGGLAS (m):</pre><pre>Fru talman! Berndt Ekholm har frågat mig om\r\nregeringen i FN kommer att vidta aktiva åtgärder\r\nför att få övriga medlemsstater att också ta sitt\r\nansvar och ställa fredsbevarande trupper till\r\nförfogande i Bosnien.</pre><pre>Jag delar Berndt Ekholms uppfattning att FN:s\r\nmedlemsländer nu måste ge ett bättre gensvar än\r\ntidigare på FN:s begäran om ytterligare FN-trupp\r\ntill Bosnien och därmed säkra freden. FN har\r\nmeddelat att ytterligare ca 10 000 i militär trupp\r\nkrävs till Bosnien. Hittills har utfästelser om knappt\r\n5 000 givits, bl.a. från Storbritannien, Ukraina,\r\nTjeckien och Frankrike.</pre><pre>Alltsedan FN:s säkerhetsråd under hösten 1991\r\nbeslutade att inrätta en fredsbevarande styrka i f.d.\r\nJugoslavien har regeringen verkat för ett så\r\nomfattande och brett deltagande i Unprofor som\r\nmöjligt. Detta gäller även i det nya läge som nu\r\nuppstått.</pre><pre>Sverige har också agerat genom ett omfattande eget\r\ntruppbidrag. I dag uppgår vårt truppbidrag till FN:s\r\ninsatser i f.d. Jugoslavien till ca 1 300 personer,\r\nvilket innebär att vi är bland de fem största\r\nbidragsgivarna. I flera anföranden i FN:s\r\ngeneralförsamling och säkerhetsråd samt i ESK,\r\nsåsom dess ordförande, har vi yrkat på ökat\r\ntruppdeltagande från andra staters sida liksom för\r\nen effektivisering av Unprofors insatser.</pre><pre>Bilateralt har jag i samtal med parterna, senast\r\nunder mitt besök i f.d. Jugoslavien, pekat på\r\nnödvändigheten av ett stöd för FN:s insatser för att\r\nnå fram till en fredlig lösning. Parternas samtycke\r\nger ökade möjligheter för mer traditionellt\r\nfredsbevarande FN-insatser och därmed\r\nmöjligheter för ökat internationellt deltagande.\r\nSom ett led i mina bilaterala kontakter med\r\nparterna träffade jag i dag den kroatiske\r\nutrikesministern Mate Granic och betonade då\r\nvikten av uppslutning bakom säkerhetsrådets\r\nmandat för de fredsbevarande insatserna.</pre><pre>Säkerhetsrådet inledde i går diskussionerna om ett\r\nnytt mandat för Unprofor efter den 31 mars, då det\r\nnuvarande löper ut. Först då säkerhetsrådets beslut\r\nföreligger vet vi mera exakt vilken omfattning och\r\ntyp av FN-insatser som nu behövs i Bosnien.</pre><pre>Mot bakgrund av det nya och positiva läget\r\nundersöker regeringen redan nu i nära samråd med\r\növriga nordiska länder olika alternativ för att\r\ntillmötesgå ökade krav på FN-trupp i Bosnien. För\r\nvår del är det i första hand en flyttning av hela eller\r\ndelar av skyttekompaniet i Makdeonien som\r\nutreds. Detta har möjliggjorts efter USA:s\r\nerbjudande om ytterligare 200 personer till\r\nUnprofor i Makedonien. En rad praktiska frågor\r\nmåste lösas innan vi kan avgöra om en sådan\r\növerflyttning kan ske. Det är självklart att en\r\növerföring av svenskar måste vara frivillig för dem\r\ndet berör.</pre><pre>Det är också tänkbart att de allmänt förbättrade\r\nfredsutsikterna i f.d. Jugoslavien kan komma att ge\r\nmöjligheter för en omfattande militär insats inom\r\nramen för en allmän fredsplan.</pre><pre>Jag vill också peka på vikten av att nu planera för\r\ninsatser för återuppbyggnaden av f.d. Jugoslavien.\r\nI mitt samtal med den brittske FN-befälhavaren i\r\nBosnien, general Rose, framhöll han att ett\r\nhuvudmål för Unprofor nu var att civilisera\r\nsamhället och därmed säkra övergången från krig\r\ntill fred. I detta läge är det viktigt att bedöma vilken\r\ntyp av insatser som krävs och var dessa skall sättas\r\nin. Sverige har hög beredskap att delta i dessa\r\nåteruppbyggnadsinsatser.</pre><pre>Anf. 45  BERNDT EKHOLM (s):</pre><pre>Fru talman! Jag vill först tacka utrikesministern för\r\nsvaret. Det innehöll en hel del intressanta\r\nuppgifter. I den meningen var det ett positivt svar.</pre><pre>Utvecklingen i Bosnien är djupt tragisk. Det tycker\r\nnaturligtvis alla av oss. Något annat går inte att\r\nsäga. Otaliga människor har fått sätta livet till, ofta\r\npå ett mycket grymt sätt. Obeskrivliga scener av\r\nolika slag skulle kunna återges, t.ex. våldtäkter av\r\nkvinnor och våldförande av barn. Samtidigt kan jag\r\nkonstatera att viljan till fred har varit mycket svag.</pre><pre>Våldet har varit problemens lösning, men efter\r\nNATO:s hot om flygattacker mot Sarajevo för att\r\nfå stopp på granatattackerna skedde en vändning.\r\nDet har gett effekt, inte bara i Sarajevo.</pre><pre>Det är naturligtvis att beklaga att åtgärden att hota\r\nmed våld var nödvändig. Men vi kan konstatera\r\nfaktum; det har svängt efter denna åtgärd. Vi kan\r\nse litet mer ljus.</pre><pre>I detta läge går FN:s sändebud ut och begär\r\nytterligare truppinsatser. Som framgår av svaret\r\nhänder det inte så mycket, även om det har hänt en\r\ndel. Det är beklagligt.</pre><pre>Min uppfattning är att Sverige i FN har varit väldigt\r\npassivt när det gäller att få olika länder att verkligen\r\nställa upp. Sverige har självt gjort en insats. Det är\r\notvivelaktigt sant, men det handlar just om att få\r\nandra länder att engagera sig.</pre><pre>Det talas i svaret om nordiska initiativ. Jag vet inte\r\nom jag skall tolka det som att det gäller initiativ till\r\nsvenska insatser. Jag vill fråga: Menar\r\nutrikesministern med den delen av svaret att\r\nSverige nu är berett att i FN ta ett särskilt nordiskt\r\ninitiativ för att trycka på de andra länderna att\r\nverkligen ställa upp? Nu finns det ju en chans att\r\ngöra en insats utan att man behöver använda våld.</pre><pre>Anf. 46  Utrikesminister MARGARETHA AF\r\nUGGLAS (m):</pre><pre>Fru talman! Jag tycker trots allt att det denna gång\r\nhar lossnat något. Vi kan ändå notera de utfästelser\r\nsom jag talade om. En del av trupperna har\r\ndessutom anlänt på platsen, vilket är mycket\r\nbetydelsefullt.</pre><pre>Det handlar om en utveckling i Bosnien som kan\r\nändras från en dag till en annan. Det är oerhört\r\nväsentligt att t.ex. Storbritannien genom\r\nuppbyggnaden av sina egna nationella styrkor har\r\nhaft en möjlighet att omedelbart nästintill landsätta\r\n900 man i Split och att de sedan kan komma till\r\nomedelbar användning. Det finns andra länder som\r\nockså har den möjligheten.</pre><pre>I bilaterala samtal har jag själv tagit upp frågan om\r\ntruppbidrag med många länder. De nordiska\r\nländerna var några av de få länder som verkligen\r\nställde upp när det gällde att försöka implementera\r\nsäkerhetsrådets resolution om fredade områden.\r\nDet var de nordiska länderna och Frankrike som\r\nställde upp när denna vädjan kom och detta beslut\r\nfattades i säkerhetsrådet.</pre><pre>Vi för fram dessa synpunkter i alla sammanhang.\r\nNär det gäller FN framförde jag i mitt tal i\r\ngeneralförsamlingen i höstas krav på att\r\ntruppbidragarna skulle kallas till särskilda möten.\r\nNu har så också börjat ske. Särskilda\r\ntruppbidragarmöten äger alltså rum i New York.\r\nDär diskuterar både länder som bidrar med trupper\r\noch länder som har möjlighet att bidra med trupper\r\nkollektivt. Jag tror att det är mycket bra att detta\r\nhar skett. Därmed ökar också informationen till\r\ntruppbidragarna och samordningen mellan dem.</pre><pre>Anf. 47  BERNDT EKHOLM (s):</pre><pre>Fru talman! De åtgärder som utrikesministern här\r\nredogör för är i och för sig positiva. Men vad jag har\r\nvarit kritisk mot är att det inte har märkts att\r\nSverige har känt att denna fråga verkligen är en\r\nsvensk fråga, som vi hela tiden måste hålla aktuell\r\noch driva på.</pre><pre>När jag var i FN i november -- det var i och för sig\r\nföre den nuvarande utvecklingen som har öppnat\r\nnya möjligheter -- märkte i alla fall jag inte något av\r\natt Sverige tog särskilda initiativ. Hela diskussionen\r\nhar förts inom ramen för de gängse samtal som förs\r\nt.ex. i säkerhetsrådet regi. Min fråga blir: Är inte\r\nläget så allvarligt när inte andra länder ställer upp\r\natt Sverige bör ta ett eget initiativ och i samtal inom\r\nFN-maskineriet driva kravet att de andra länderna\r\nmåste ställa upp och ta sitt ansvar, de länder som\r\nhar betydligt större resurser än Sverige har? Finns\r\ndet inte anledning att ta särskilda initiativ i FN på\r\nnordisk bas?</pre><pre>Anf. 48  Utrikesminister MARGARETHA AF\r\nUGGLAS (m):</pre><pre>Fru talman! De särskilda initiativ som vi har tagit\r\nbåde enskilt och i nordiskt samråd är de initiativ\r\nsom har lett fram till att det nu kallas till särskilda\r\ntruppbidragarmöten. Den natt när tidsfristen för\r\nNATO:s ultimatum gick ut kallades\r\ntruppbidragarna till möte före säkerhetsrådet för\r\natt få information. Detta är alltså ett svenskt\r\ninitiativ som har tagits i nordiskt samråd.\r\nTruppbidragarmötena innebär ett mycket bestämt\r\nframsteg, som jag ser det, också för information\r\noch samråd.</pre><pre>Naturligtvis för vi också fram våra synpunkter i\r\ndirekta samtal med länderna. Jag för gärna fram\r\nhär i riksdagens kammare att det självklart hade\r\nvarit en enorm styrka för Unprofor om\r\namerikanerna hade varit beredda att förse även\r\nUnprofor i Bosnien med marktrupper. Vi vet dock\r\natt det finns ett oerhört motstånd i den amerikanska\r\nkongressen mot detta. Men jag såsom Sveriges\r\nutrikesminister framför gärna detta krav.</pre><pre>Anf. 49  BERNDT EKHOLM (s):</pre><pre>Fru talman! Här får vi inte ut mer information än\r\npå truppbidragarmötet. Det är i och för sig positivt.</pre><pre>Jag vill avsluta med att ställa en fråga beträffande\r\nde svenska insatserna. Av svaret framgår att vi gör\r\nen hel del. Det vet alla som har följt debatten. Nu\r\npågår en diskussion om att flytta trupper från\r\nMakedonien. Är Sverige berett att därutöver göra\r\nytterligare insatser i form av fredsbevarande trupp,\r\neller är det där gränsen går för vad Sverige orkar\r\nmed?</pre><pre>Anf. 50  Utrikesminister MARGARETHA AF\r\nUGGLAS (m):</pre><pre>Fru talman! En eventuell förflyttning av hela eller\r\ndelar av den svenska insatsen tillsammans med\r\növriga nordiska länder kommer att både kräva och\r\ninnebära ytterligare insatser. Vi förutser i en sådan\r\nsituation -- eftersom vi inte tror att alla frivilligt\r\nkommer att välja tjänst i Bosnien -- att det kommer\r\natt krävas kompletteringsrekrytering. Det innebär\r\nett ökat svenskt bidrag till Unprofor.</pre><pre>Anf. 51  BERNDT EKHOLM (s):</pre><pre>Fru talman! Det låter väldigt positivt i så fall. Jag\r\nhar nämligen läst i tidningarna att försvarsministern\r\nhar sagt att det inte kan bli tal om några ytterligare\r\ninsatser utöver att flytta de makedoniska\r\ntrupperna. Jag tackar för denna upplysning. Det\r\nfinns tydligen ett utrymme i\r\nregeringsdiskussionerna för att anstränga sig\r\nytterligare. Jag inser dock att detta innebär väldiga\r\npåfrestningar på oss, men jag tycker att vi måste\r\ngöra vår insats, när det nu finns en chans till fred i\r\nMakedonien. Det är en utmaning mot Sverige, och\r\ndärför skall vi begagna alla möjligheter.</pre><pre>Anf. 52  Utrikesminister MARGARETHA AF\r\nUGGLAS (m):</pre><pre>Fru talman! Verkligheten är sådan att en eventuell\r\nförflyttning -- jag vill understryka ordet\r\n''eventuell'', eftersom förflyttningen fortfarande\r\nbefinner sig på diskussionsstadiet och vi dessutom\r\nmåste veta vad FN önskar -- kommer att kräva\r\nökade insatser och sammantaget en ökad insats i\r\nUnprofor. Men vi skall komma ihåg att detta också\r\nförutsätter att det finns villiga svenskar som är\r\nberedda att ta på sig detta mycket tuffa och även\r\nriskfyllda uppdrag.</pre><pre>Överläggningen var härmed avslutad.</pre><pre>12 §  Svar på fråga 1993/94:387 om de fackliga\r\nfri- och rättigheterna i Indonesien</pre><pre>Anf. 53  Statsrådet ALF SVENSSON (kds):</pre><pre>Fru talman! Hans Göran Franck har frågat mig\r\nvilka åtgärder regeringen ämnar vidta, som stöd för\r\nde fackliga fri- och rättigheterna i Indonesien, med\r\nanledning av arresteringar av fackliga ledare i\r\nIndonesien.</pre><pre>Bakgrunden till Hans Göran Francks fråga är att\r\nledaren för det oberoende fackförbundet SBSI -- på\r\nengelska heter organisationen Indonesian\r\nProsperous Labour Union -- Mochtar Pakpahan,\r\nden 9 februari arresterades tillsammans med två\r\nkolleger. Gripandena skedde två dagar före en av\r\nSBSI utlyst generalstrejk. De tre gripna har, enligt\r\nvad jag erfarit, frisläppts. Huruvida de kommer att\r\nställas inför rätta synes i dag oklart. Mot bakgrund\r\nav det ålderdomliga lagrum från kolonial tid som de\r\nanklagas för att ha brutit mot skulle en rättegång\r\nenligt mitt förmenande te sig märklig. Lagrummet\r\nförbjuder, som jag har förstått saken, offentlig\r\nkritik mot regeringen.</pre><pre>Läget på det arbetsrättsliga området i Indonesien\r\nhar på senare tid uppmärksammats alltmer i den\r\ninternationella bevakningen av Indonesien. Endast\r\nett fackförbund är godkänt i Indonesien, nämligen\r\nSPSI, eller All Indonesia Workers Federation, som\r\nstår regeringen nära. Det oberoende SBSI har\r\nhittills förvägrats registrering som fackförbund.</pre><pre>Fru talman! Såsom har framgått upprepade gånger\r\ni mina svar här i kammaren, på frågor om just\r\nmänskliga rättigheter i Indonesien, anser jag att\r\nvåra möjligheter ökar att påverka dessa frågor,\r\nallteftersom vår dialog med Indonesien fördjupas\r\noch breddas. Detta gäller även förhållanden inom\r\narbetsrättens område. Förutom vid bilaterala\r\nsamtal med indonesiska företrädare, där frågor om\r\nmänskliga rättigheter är ett återkommande inslag,\r\nagerar vi tillsammans med andra länder i\r\nmultilaterala forum. Vid det nyligen avslutade MR-\r\nkommissionsmötet tog Sverige upp bl.a. den\r\nfortsatta förekomsten just av godtyckliga\r\nfrihetsberövanden i Indonesien. Självfallet skall vi\r\näven fortsättningsvis utnyttja dessa kanaler för att\r\nsöka påverka utvecklingen i positiv riktning för de\r\nmänskliga inklusive de fackliga fri- och\r\nrättigheterna i Indonesien.</pre><pre>Jag vill i detta sammanhang erinra om vårt MR- och\r\ndemokratibistånd såsom medel att främja dessa fri-\r\noch rättigheter. Ett sådant exempel är vårt\r\npågående samarbete med det indonesiska\r\nrättshjälpsinstitutet YLBHI, som i sin verksamhet\r\nbl.a. ägnar sig åt arbetsrättsliga frågor. För övrigt\r\nerbjuder också vårt stöd via svenska enskilda\r\norganisationer möjligheter till påverkan på\r\nområdet. Jag vill här särskilt nämna LO/TCO:s\r\nbiståndsnämnd, som genom\r\nByggnadsinternationalen ger ett välkommet\r\nutbildningsstöd till det från den indonesiska staten\r\noberoende indonesiska byggnads- och\r\nträindustriförbundet. Det är min förhoppning att\r\ndessa typer av insatser skall komma att spela en\r\nväxande roll inom ramen för vårt\r\nbiståndssamarbete.</pre><pre>Fru talman! Låt mig även begagna detta tillfälle till\r\natt notera några visserligen små men\r\nuppmuntransvärda steg i positiv riktning som den\r\nindonesiska regeringen vidtagit på senare tid. Det\r\ngäller t.ex. vissa lättnader i bestämmelserna för att\r\nsluta kollektivavtal liksom en höjning av de\r\nlagstadgade minimilönerna. Man skall inte\r\nunderskatta den ekonomiska tillväxtens betydelse\r\nför att förbättra rättsläget på den indonesiska\r\narbetsmarknaden. Tvärtom ger ju bl.a. den\r\nekonomiska dynamiken hopp om en fortsatt\r\ndemokratiutveckling samt bättre förhållanden för\r\nden indonesiska arbetskraften och dess fackliga fri-\r\noch rättigheter.</pre><pre>Anf. 54  HANS GÖRAN FRANCK (s):</pre><pre>Fru talman! Jag tackar för svaret. Det är åtskillig\r\ntid sedan jag ställde frågan, men nu kommer ett\r\nutförligt svar.</pre><pre>Av särskild betydelse är att SBSI:s ledare har\r\narresterats. Han har nu enligt uppgift frigetts, men\r\nen rättegång synes vara förestående. Här fordras\r\nett kraftfullt agerande från det internationella\r\nsamfundets och från regeringarnas sida för att få ett\r\nstopp på dessa arresteringar. Det sker ständiga\r\narresteringar av fackliga aktivister runt om i\r\nIndonesien. Det har förekommit mycket allvarliga\r\nfall, där t.o.m. en facklig aktivist blev torterad till\r\ndöds. Det skedde i maj 1993. Man måste med kraft\r\nfördöma dessa allvarliga övergrepp.</pre><pre>Vidare måste det klart uttalas att det inte är\r\ntolerabelt att en fri fackföreningsrörelse inte tillåts.\r\nDärför måste det svenska kravet bli att detta\r\noberoende fackförbund genast får möjlighet att\r\nfritt verka i Indonesien.</pre><pre>I övrigt vill jag fästa statsrådets uppmärksamhet på\r\ndet faktum att USA i februari gav Indonesien en\r\nsexmånadersfrist när det gäller att iaktta fackliga\r\nfri- ochrättigheter och arbetsrättsliga regler. Detta\r\namerikanska agerande borde Sverige stödja.</pre><pre>Anf. 55  Statsrådet ALF SVENSSON (kds):</pre><pre>Fru talman! Jag är naturligtvis helt överens med\r\nHans Göran Franck när han med kraft\r\nunderstryker att en fri fackföreningsrörelse måste\r\ntillåtas. Jag är helt säker på att Hans Göran Franck\r\nkänner till att det för närvarande pågår samarbete\r\nexempelvis mellan Svenska advokatsamfundet och\r\ndet indonesiska rättshjälpsinstitutet Indonesian\r\nLeagal Aid Foundation -- känt under förkortningen\r\nYLBHI. Vi är naturligtvis engagerade i att försöka\r\nbygga ut detta MR-samarbete.</pre><pre>Om det till äventyrs inte är bekant kan jag också\r\nupplysa om att det planeras en ny insats. SIDA\r\növerväger stöd till ett indonesiskt centrum för just\r\nMR-studier som inrättades 1992 i Jakarta och vars\r\nverksamhet avser forskning och information\r\nrörande MR-frågor med huvudsaklig fokusering på\r\nförhållandena i Indonesien. Grundare är advokat\r\nMuluya Lubis, som under tio år varit verksam inom\r\nrättshjälpsverksamheten.</pre><pre>Jag vill alltså göra gällande att Sverige verkar och\r\nkommer att verka just för att främja mänskliga fri-\r\noch rättigheter i olika sektorer inom ramen för\r\nsvenskt bistånd. Biståndet till Indonesien är inte så\r\nstort. Det är alldeles uppenbart att det behövs.</pre><pre>Anf. 56  HANS GÖRAN FRANCK (s):</pre><pre>Fru talman! Jag är mycket väl medveten om vilken\r\nroll juristorganisationer spelar i Indonesien. Jag\r\nsammanträffade själv med företrädare för dessa\r\nunder besök i Indonesien förra året. Jag vet också\r\natt de arbetar under mycket svåra förhållanden. De\r\nbehöver allt tänkbart materiel och moraliskt och\r\npolitiskt stöd.</pre><pre>Det avgörande är att deras arbete är så begränsat\r\npå grund av en hel del lagar och förordningar som\r\ngör det så svårt för dem att uppnå resultat. Därför\r\när det politiska agerandet särskilt viktigt. Det är\r\nmycket bra om Sverige utökar sitt stöd till rättshjälp\r\ni Indonesien. I stora delar av Indonesien kan man\r\ninte täcka behovet av rättshjälp -- inte minst i\r\nfackliga tvister.</pre><pre>Anf. 57  Statsrådet ALF SVENSSON (kds):</pre><pre>Fru talman! De politiska signalerna från svenskt\r\nhåll är mycket entydiga. Vi vill med det bistånd vi\r\nger verkligen understödja arbetet för mänskliga fri-\r\noch rättigheter. Av de 6,7 miljoner svenska kronor\r\nsom utgjorde biståndet budgetåret 1992/93 är nära\r\nnog hela summan inriktad just på verksamhet för\r\natt stödja respekten för fri- och rättigheter. Det\r\nexisterar helt riktigt mycket begränsade kunskaper\r\nom dessa, och förståelsen för dem är liten.</pre><pre>Fru talman! Det är vår avsikt att, i den mån vi hittar\r\nöppna kanaler, utöka och stärka just den typen av\r\nbistånd.</pre><pre>Anf. 58  HANS GÖRAN FRANCK (s):</pre><pre>Fru talman! Jag nämnde i tidigare inlägg USA:s\r\nagerande. Jag hade under mitt besök i Indonesien\r\nockså tillfälle att hålla flerfaldiga överläggningar\r\nmed företrädare för USA.</pre><pre>Jag undrar därför om regeringen stöder det\r\namerikanska agerandet. USA avser att dra in\r\nhandelsförmåner om det inte sker förbättringar när\r\ndet gäller fackliga fri- och rättigheter och den\r\narbetsrättsliga lagstiftningen.</pre><pre>Anf. 59  Statsrådet ALF SVENSSON (kds):</pre><pre>Fru talman! Min uppfattning är att det är klokt att\r\nhålla öppet fönster mot den indonesiska\r\nregeringen. Jag tror att jag har meddelat min\r\nuppfattning tidigare i resonemang med Hans Göran\r\nFranck. Vi skall komma ihåg -- vi som för\r\nresonemanget känner till det väl -- att det rör sig om\r\nen stormakt. Det är inte så enkelt för ett litet land\r\nsom Sverige att tala med väldig makt och\r\nmyndighet visavi Indonesien. Jag tror däremot att\r\nvi kan påverka i den verksamhet vi nu är\r\ninvolverade i. Jag tycker att det är det vi skall\r\nfortsätta med.</pre><pre>Anf. 60  HANS GÖRAN FRANCK (s):</pre><pre>Fru talman! Jag har själv tillsammans med svenska\r\nriksdagsledamöter från andra partier än mitt eget\r\nvarit inblandad i diskussioner och dialog inte bara\r\nmed den indonesiska regeringen utan också med en\r\nrad andra myndigheter. Självfallet skall dialogen\r\nfortsätta, men det viktiga i sammanhanget är att\r\nman inte når resultat utan att den indonesiska\r\nregeringen sätts under starkare press. Det är det\r\nsom den amerikanska regeringen har insett. Det är\r\ndärför de pressar på.</pre><pre>Det vore märkligt om den svenska regeringen inte\r\npolitiskt vill stödja det amerikanska agerandet. Jag\r\ntycker att det finns all anledning till det. Jag vill för\r\negen del säga att det är värt allt tänkbart stöd.</pre><pre>Anf. 61  Statsrådet ALF SVENSSON (kds):</pre><pre>Fru talman! Det är alldeles klart att intentionerna\r\nbakom det amerikanska agerandet\r\növerensstämmer med våra intentioner, nämligen\r\natt vi vill ha en annan situation och en annan\r\nrespekt för mänskliga fri- och rättigheter.</pre><pre>Jag tror att Hans Göran Franck och jag är överens\r\nom att det också gäller att se till att man håller sig\r\nmed en någorlunda konsistent Asienpolitik.\r\nMänskliga fri- och rättigheter kränks ju icke enbart\r\ni Indonesien utan dess värre också runt om i Asien.</pre><pre>Policyn från vårt håll -- det är förstås i synnerhet\r\nmin personliga uppfattning jag gör mig till tals för --\r\när att det är klokare för ett land som Sverige att\r\nhålla fönstret öppet och försöka påverka än att\r\nattackera på ett sätt så att man måste vända landet\r\neller länderna ryggen.</pre><pre>Överläggningen var härmed avslutad.</pre><pre>13 §  Svar på fråga 1993/94:405 om nordiska\r\nnärradiostationer</pre><pre>Anf. 62  Kulturminister BIRGIT FRIGGEBO\r\n(fp):</pre><pre>Fru talman! Stina Eliasson har frågat om jag är\r\nberedd att ta initiativ till en lagändring som\r\nunderlättar samkörning mellan närradiostationer i\r\nde nordiska ländernas gränsområden.</pre><pre>Bakgrunden till frågan är de planer som finns på\r\nsamarbete mellan närradion i Gäddede och\r\nnärradion i Lierne på den norska sidan av gränsen.\r\nJag har tagit del av en skriftväxling i ämnet mellan\r\nNorsk Nærradioforbund och svenska\r\nNärradionämnden. Enligt närradioförbundet är\r\navsikten att sändningarna från en sändare på den\r\nnorska sidan skall vidaresändas från en slavsändare\r\ni Sverige. I sitt svar till förbundet skriver\r\nställföreträdande direktören för Närradionämnden\r\natt närradioformen är utesluten om ett\r\nradiosamarbete över gränsen skall ske i form av\r\nprogramsamverkan. Orsaken är närradiolagens\r\nbestämmelse om att en sammanslutnings\r\nprogramutbud inte annat än i begränsad omfattning\r\nfår innehålla material som inte har framtällts enbart\r\nför den egna verksamheten. Denna bestämmelse\r\nbrukar kallas ''riksförbudet'' och spelar en viktig\r\nroll för att motverka en kommersialisering av\r\nnärradion. Om programmen från en norsk\r\nradiostation skall återutsändas från en sändare i\r\nSverige är bedömningen att det krävs lagstiftning\r\neller beslut av regeringen.</pre><pre>Radiolagsutredningen, som har till uppgift att\r\ngenomföra en teknisk översyn av\r\nrundradiolagstiftningen, väntas lämna sitt\r\nslutbetänkande i vår. När betänkandet föreligger\r\nräknar jag med att vi kommer att kunna bedöma\r\nbehovet av ytterligare ändringar i\r\nradiolagstiftningen. Jag utesluter inte att det\r\nproblem som Stina Eliasson har tagit upp kan\r\nbehandlas i det sammanhanget.</pre><pre>Anf. 63  STINA ELIASSON (c):</pre><pre>Fru talman! Jag ber att få tacka för svaret, som är\r\nmycket positivt. Den skriftväxling som nämns har\r\nockså jag tagit del av, och jag har talat med\r\nmänniskor i Gäddede som är särskilt involverade.\r\nDet finns en grupp människor som knogar på med\r\nnärradio på ett mycket beundransvärt sätt. De ser\r\nnärradion som ett led i den byutveckling som folk i\r\nGäddede i Jämtlands län arbetar med.</pre><pre>Som jag har nämnt i min fråga är det bara 4\r\nkilometer till norska gränsen. Människorna på\r\nbåda sidor gränsen har mycket gemensamt. Jag kan\r\nt.ex. nämna läkare, veterinär och räddningstjänst.\r\nMan arbetspendlar över gränsen i båda\r\nriktningarna. Språket förenar, och det finns nu en\r\nstark önskan att få utveckla samarbetet i närradion\r\nför att helt enkelt åstadkomma en bygderadio som\r\nsträcker sig över landsgränserna. Enligt min\r\nmening är det självklart att man snarast bör försöka\r\nundanröja hindren.</pre><pre>Det handlar alltså om aktiva människor i två\r\nglesbygdskommuner. De anser, inte minst i sann\r\nnordisk anda, att det vore lämpligt att undersöka\r\nmöjligheterna att ändra reglerna så att ett\r\nsamarbete över gränserna kan fungera.</pre><pre>Det känns litet bakvänt att paragrafer skall hindra\r\nen praktisk och förnuftig samkörning mellan\r\nnärradiostationerna i Gäddede i Jämtland på den\r\nsvenska sidan och i Lierne, som ligger 4 kilometer\r\ndärifrån, på den norska sidan.</pre><pre>Jag tycker att de avslutande meningarna i svaret är\r\nmycket positiva -- kulturministern sade att hon inte\r\nutesluter att de problem som jag tagit upp kan\r\nbehandlas i sammanhanget. Jag hoppas att det\r\nligger mycket i ''inte utesluter'', så att jag kan\r\nkomma hem med ett positivt besked.</pre><pre>Överläggningen var härmed avslutad.</pre><pre>14 §  Svar på fråga 1993/94:411 om\r\nflyktingpolitiken</pre><pre>Anf. 64  Kulturminister BIRGIT FRIGGEBO\r\n(fp):</pre><pre>Fru talman! Hans Göran Franck har frågat mig\r\nvilka konkreta åtgärder regeringen avser att vidta\r\nför att säkra en generös och human flyktingpolitik\r\noch rättstillämpning. Hans Göran Franck nämner\r\nett antal områden där han menar att politiken kan\r\nkritiseras. Bl.a. anförs att viseringsinstrumentet\r\nanvänds för att begränsa asylrätten, att praxis\r\nskärpts i asylärenden, att barn behandlas inhumant\r\noch att Sverige internationellt inte rillräckligt aktivt\r\nagerar mot en restriktivare flyktingpolitik.</pre><pre>Jag håller inte med Hans Göran Franck om att\r\nSverige för närvarande bedriver en inhuman\r\nflyktingpolitik. Tvärtom förhåller det sig så att\r\nSverige gör betydande insatser för människor som\r\när i behov av skydd. Däremot känner jag, liksom\r\nmånga andra, en oro inför uppgifterna om en\r\nhårdnande rättstillämpning från myndigheternas\r\nsida vid bedömningen av asylansökningar.</pre><pre>När det gäller påståendet att viseringsinstrumentet\r\nanvänds så att asylrätten begränsas förmodar jag att\r\nHans Göran Franck tänker på viseringsbeslutet\r\nfrån förra sommaren för bosnier. Jag anser det\r\nprincipiellt vara fel att använda\r\nviseringsinstrumentet för att försvåra för\r\nmänniskor att ansöka om asyl, men likväl anser jag\r\natt nämnda viseringsbeslut var oundvikligt. Vi\r\nbefann oss i ett exceptionellt läge. Situationen för\r\nde ca 40 000 asylsökande bosnierna på\r\nflyktingförläggningarna började förra våren att bli\r\nalltmer ohållbar. Det var av humanitära skäl\r\nnödvändigt att ge dessa människor besked i\r\ntillståndsfrågan. För oss var den självklara\r\nslutsatsen att ge dem permanenta\r\nuppehållstillstånd.</pre><pre>Om vi som enda land hade beslutat om detta och\r\nsamtidigt fortsatt hålla gränsen helt öppen hade vi\r\nmed stor säkerhet på kort tid fått ta emot ytterligare\r\nkanske några hundra tusen flyktingar från ex-\r\nJugoslavien. En sådan påfrestning skulle Sverige\r\ninte på ett acceptabelt sätt ha klarat av.</pre><pre>Man skall dessutom ha i åtanke att viseringsbeslutet\r\ninte innebar något tvärstopp för invandring från\r\nBosnien. Sedan beslutet fattades i juni 1993 har ca\r\n5 500 ex-jugoslaver, varav hälften från Bosnien,\r\nkommit till Sverige som asylsökande. Takten har\r\nökat under de senaste veckorna, och det har i\r\ngenomsnitt kommit ett par hundra per vecka.\r\nDärtill kommer kvotflyktingar och anhöriga.</pre><pre>En annan fråga som Hans Göran Franck tar upp är\r\natt rättstillämpningen skulle ha blivit alltmer\r\nrestriktiv. Jag tar dessa signaler på allvar. Därför\r\nhar sedan tidigare utredare tillsatts för att\r\nundersöka hur det verkligen förhåller sig. Deras\r\nbetänkande kommer att överlämnas nu i april. Och\r\nom det bekräftar att praxis har skärpts kommer jag\r\natt vidta åtgärder. I sammanhanget bör nämnas att\r\ndet normalt inte är regeringen som fattar beslut i\r\nenskilda asylärenden, utan Invandrarverket och\r\nUtlänningsnämnden. Myndigheterna kan när de\r\nvill ha vägledning, överlämna ärenden till\r\nregeringen. Regeringen har dock, enligt\r\nutlänningslagen, själv inte möjlighet att ta initiativ\r\ntill ett sådant överlämnande. Jag kommer att verka\r\nför att regeringen i framtiden ges ökade möjligheter\r\natt leda praxisbildningen i asylärenden.</pre><pre>Jag vill dock poängtera att regeringen, i de ärenden\r\nsom har överlämnats, haft en generös inställning.\r\nSom exempel kan nämnas beslutet att bosnier samt\r\nsomalier från södra Somalia får stanna permanent,\r\natt en mer generös praxis har införts för ryska judar\r\noch för framför allt barn med starkt vårdbehov.</pre><pre>När det gäller barn är det viktigt att alltid pröva om\r\nde har egna individuella asylskäl och inte enbart\r\nutgå från föräldrarnas situation. Det är också\r\nväsentligt att alla de humanitära skäl som finns i ett\r\närende beaktas. T.ex. kan hänsyn tas till lång\r\nväntetid. Det kan finnas anledning att nu överväga\r\natt väntetiderna får större genomslag. Jag kommer\r\natt föreslå regeringen att föreskriva att barnfamiljer\r\nsom har varit i Sverige under en lång tid och rotat\r\nsig här skall få uppehållstillstånd.</pre><pre>Avslutningsvis vill jag kommentera Hans Göran\r\nFrancks påståenden att Sverige inte tillräckligt\r\naktivt agerar mot en alltmer restriktiv\r\nflyktingpolitik i Europa. Av naturliga skäl är det\r\nsvårare för Sverige att påverka i dessa frågor så\r\nlänge vi står utanför den europeiska unionen.\r\nSverige kommer förhoppningsvis att inom kort vara\r\nmedlem, och då kommer vi att verka för att största\r\nmöjliga öppenhet skall råda även vid EU:s yttre\r\ngränser. EU får inte bli en gemenskap som sluter sig\r\nmot omvärlden. Det är viktigt att värna asylrätten\r\ninom ramen för en gemensam europeisk\r\nflyktingpolitik på Genèvekonventionens grund, där\r\nkonventionen tillämpas med en generös tolkning.\r\nDärutöver behövs gemensamma\r\növerenskommelser för att också ge skydd åt bl.a.\r\nkrigsflyktingar. Som Hans Göran Franck väl vet har\r\nSverige under de senaste åren arbetat intensivt i\r\nsåväl Europarådet, ESK som UNHCR med frågor\r\nrörande vikten av att ta gemensamt ansvar för\r\nflyktingar mellan de europeiska länderna.</pre><pre>Anf. 65  HANS GÖRAN FRANCK (s):</pre><pre>Fru talman! Jag tackar för det utförliga svaret. Jag\r\nuppskattar att statsrådet i svaret har framfört en hel\r\ndel självkritiska anmärkningar och även\r\nsynpunkter på vilka förändringar som skall kunna\r\nkomma till stånd.</pre><pre>Jag vill för egen del tala om vilka åtgärder som jag\r\nnu tycker är de viktigaste. Det gäller att\r\nupprätthålla en generös tillämpning av gällande\r\nasylregler. De får inte begränsas.</pre><pre>''The benefit of the doubt'' måste upprätthållas.\r\nDet är angeläget att regeringen verkligen iakttar att\r\ndet under senare tid har syndats alltför mycket mot\r\ndenna regel. Jag anser att de erfarenheter som vi nu\r\nhar klarlägger att det är nödvändigt att regeringen\r\ntar ett betydligt större ansvar för praxisbildningen\r\noch att den genomförs snarast. Det rör sig om att\r\nha en strikt tillämpning av konventionsgrundande\r\nrättsregler om att inte utvisa någon som riskerar att\r\nbli utsatt för tortyr eller annan brutal behandling,\r\noavsett om det rör sig om Peru, Kurdistan, Kosovo\r\neller något annat land. På denna punkt har det,\r\nenligt många rapporter, syndats i betänklig grad.</pre><pre>När det gäller viseringsinstrumentet vill jag inte\r\ndiskutera det förflutna. Men jag anser att en\r\nomprövning av användandet av\r\nviseringsinstrumentet, som otvivelaktigt får\r\neffekter på asylrätten, bör ske snarast möjligt.</pre><pre>Anf. 66  Kulturminister BIRGIT FRIGGEBO\r\n(fp):</pre><pre>Fru talman! Hans Göran Franck gick delvis igenom\r\nde besked som har lämnats i svaret. De innehåller\r\nen rad olika åtgärder för att uppnå det som vi är\r\növerens om, nämligen att asylrätten skall kunna\r\nvärnas. En av delarna är frågan om hur praxis skall\r\nbildas. Nu finns den nya Utlänningsnämnden,\r\nvarifrån vi inte riktigt har fått fulla erfarenheter av\r\nhur det har fungerat. Ett av syftena med\r\nUtlänningsnämnden var ju att få en enhetlig praxis.\r\nDet är mycket möjligt att sådan har uppnåtts, men\r\nenhetligheten som sådan kan i något eller några fall\r\nockså ha inneburit att några har fått avslag som i\r\nliknande situationer tidigare hade fått bifall av\r\nregeringen. Det är självklart att det finns anledning\r\natt se efter hur praxisbildningen skall gå till, när\r\nUtlänningsnämnden nu har varit i kraft en tid. Jag\r\nredovisar också i svaret att vi redan har påbörjat ett\r\nsådant arbete.</pre><pre>Jag delar inte Hans Göran Francks uppfattning att\r\nman i många fall har återsänt personer som riskerar\r\ntortyr. Jag är helt övertygad om att myndigheterna\r\när mycket vaksamma på det området.</pre><pre>Anf. 67  HANS GÖRAN FRANCK (s):</pre><pre>Fru talman! När det gäller praxisbildningen vore\r\ndet av intresse att veta hur och när statsrådet tänker\r\nhandlägga frågan.</pre><pre>Jag nämnde ett antal länder där det föreligger\r\npåtagliga risker för tortyr och annan brutal\r\nbehandling. Jag skall inte gå in på några\r\nindividuella fall, även om jag skulle kunna göra det\r\nmed hänsyn till många brev och annan information\r\nsom jag har. På den här punkten är det mycket\r\nangeläget att iaktta betydligt större restriktivitet\r\noch att i tvivelsmål hellre fria än fälla.</pre><pre>Vad sedan gäller hur man skall kunna agera på det\r\ninternationella planet, syftar jag på att Sverige\r\nframför allt skall föregå med gott exempel. Det är\r\nden viktigaste insatsen vi kan göra. Jag tror också\r\natt det är särskilt viktigt att få alleuropeiska organ\r\natt ta itu med de här frågorna, t.ex. Europarådet\r\noch ESK.</pre><pre>Anf. 68  Kulturminister BIRGIT FRIGGEBO\r\n(fp):</pre><pre>Fru talman! Jag tror också att det goda exemplet\r\nhar stor betydelse. Om man uppträder bra själv,\r\nkan man naturligtvis också försöka att få andra med\r\nsig. Jag är helt övertygad om att de mycket\r\nkraftfulla aktiviteter som Sverige har ägnat sig åt --\r\ndär jag själv har deltagit i stor utsträckning under\r\nde senaste åren -- har uppmärksammats bland de\r\npersoner som sysslar med de här frågorna.</pre><pre>Vi kan med ganska gott samvete hänvisa till alla de\r\ninsatser som vi gör, dels för flyktingarna här i\r\nSverige, t.ex. att bosnierna har fått stanna här\r\npermanent, dels genom att delta i internationella\r\noperationer, t.ex. i Jugoslavien.</pre><pre>En del länder säger att de är närvarande militärt\r\noch satsar mycket på humanitär hjälp, och de tror\r\natt de därmed är befriade från att ta det\r\ngemensamma ansvaret för flyktingarna. Då kan vi\r\nfrån Sveriges sida säga att vi är aktiva på alla\r\nområden, inklusive att ta ansvar för flyktingarna.</pre><pre>Anf. 69  HANS GÖRAN FRANCK (s):</pre><pre>Fru talman! De svenska insatserna skall alls inte\r\nunderskattas, men nu gäller det hur man på ett\r\nbättre sätt skall kunna få till stånd större insatser i\r\nhela Europa och en bättre ansvarsfördelning.</pre><pre>I måndags lade jag fram en rapport i Europarådet,\r\nbl.a. med ett förslag om en europeisk\r\nflyktingkommission, i nära samverkan med\r\nUNHCR och med en hög kommissionär för just\r\nEuropa. Jag tror att Europarådet är det bästa\r\norganet, med hänsyn till den tradition som finns\r\ndär, de konventioner som finns där, men också att\r\ndet är det mest omfattande organet med\r\nerfarenhet.</pre><pre>I det här läget gäller det naturligtvis också att\r\nbeakta de problem som finns. Vi bör ordentligt\r\nutöka informationen, här och utomlands, om att\r\nSverige inte tar emot ekonomiska invandrare annat\r\nän i undantagsfall. Jag tror att den informationen är\r\nför dålig och för svag.</pre><pre>Anf. 70  Kulturminister BIRGIT FRIGGEBO\r\n(fp):</pre><pre>Fru talman! Det är bra att vi på olika fronter, både\r\nsom parlamentariker och som regeringsledamöter,\r\ndrar åt samma håll i internationella sammanhang.\r\nÄven regeringen har varit aktiv i Europarådet. Det\r\nledde så småningom fram till ett moraliskt och\r\npolitiskt åtagande från de västeuropeiska länderna\r\natt ha en beredskap att också ta emot flyktingar.\r\nVisserligen kan man säga att den resolution som\r\nantogs var något urvattnad, men den var en bra\r\nbörjan.</pre><pre>Vi har också, som Hans Göran Franck väl vet, lagt\r\nfram ett mer framåtsyftande förslag inom ramen för\r\nESK. Där har nu frågan om en gemensam\r\növerenskommelse i Europa för ansvarstagande för\r\nflyktingar vid massflyktssituationer kommit upp på\r\ndagordningen, och det har i sin tur lett till att EU\r\nhar börjat behandla de frågorna.</pre><pre>Anf.71  HANS GÖRAN FRANCK (s):</pre><pre>Fru talman! Jag tar fasta på statsrådets ord. Jag vet\r\natt hon är engagerad och intresserad av att\r\nmedverka till bra internationella och europeiska\r\nuppgörelser.</pre><pre>Jag vill i mitt avslutande inlägg säga att jag också\r\ntror att det är nödvändigt att förstärka vår egen\r\napparat. Det har riktats mycket kritik mot\r\nInvandrarverket. Det är inte fråga om att göra\r\nnågon stor och genomgripande utredning, men det\r\nbehövs förstärkningar, också i ledningen. Jag tror\r\natt det både i ledningen och i arbetet ute på fältet\r\när nödvändigt att dra in de humanitära\r\norganisationerna i långt större utsträckning.</pre><pre>Till slut vill jag fråga statsrådet Friggebo: Är inte\r\nuppgifterna nu så stora och så omfattande att vi bör\r\nagera för att få en minister som uteslutande ägnar\r\nsig åt invandrarfrågor och flyktingpolitik?</pre><pre>Anf. 72  Kulturminister BIRGIT FRIGGEBO\r\n(fp):</pre><pre>Fru talman! Flyktingmottagandet och våra\r\nmyndigheter har utsatts för mycket stora\r\npåfrestningar under de senaste åren. Det finns inga\r\nstatliga myndigheter som har genomgått sådana\r\nförändringar under mycket kort tid. Jag tycker att\r\nman har klarat det bra. Dessutom pågår det ju en\r\nupprustning och en decentralisering inom\r\nInvandrarverket, som jag tror är bra. Det hindrar\r\ninte att saker och ting kan göras bättre.</pre><pre>Hans Göran Franck önskade att de humanitära\r\norganisationerna skulle få mer inflytande. Det är\r\nprecis det som nu sker, genom det beslut som\r\nfattades här i riksdagen i förra veckan. Ideella\r\norganisationer skall kunna driva\r\nförläggningsverksamhet på entreprenad. Ett annat\r\nexempel är Invandrarverkets mycket fina avtal med\r\n88 olika organisationer runt om i landet, som skall\r\nhjälpa till med kontaktverksamhet och fungera som\r\nguider in i det svenska samhället, för de flyktingar\r\nsom nu flyttar ut i kommunerna, bl.a. bosnier. Det\r\nvisar på en väldigt stor öppenhet från\r\nInvandrarverkets sida.</pre><pre>Överläggningen var härmed avslutad.</pre><pre>15 §  Svar på fråga 1993/94:388 om skatteavdrag\r\nför sponsring av kultur</pre><pre>Anf. 73  Statsrådet BO LUNDGREN (m):</pre><pre>Fru talman! Birgitta Wistrand har frågat mig vilka\r\nåtgärder jag avser att vidta för att sponsring av\r\nkultur skall bedömas på samma sätt som sponsring\r\nav idrott.</pre><pre>Birgitta Wistrand gör gällande att sponsring av\r\nkultur i avdragshänseende bedöms hårdare än\r\nsponsring av idrott. Enligt Birgitta Wistrand står\r\ndetta inte i överensstämmelse med att regeringen i\r\nskilda sammanhang uppmuntrar kulturinstitutioner\r\natt -- om möjligt -- samverka med sponsorer för att\r\nfinansiera sin verksamhet.</pre><pre>Det finns inga särskilda bestämmelser om\r\navdragsrätt för sponsring i skattelagstiftningen.\r\nDäremot finns ett uttryckligt avdragsförbud för\r\ngåvor. Utgifter för sponsring kan dock, med hänsyn\r\ntill goodwill- och reklamvärde, betraktas som\r\navdragsgill driftkostnad enligt allmänna principer.\r\nEn förutsättning för avdragsrätt torde vara att\r\nsponsorn, bidragsgivaren, får -- och utnyttjar -- en\r\nmotprestation som står i rimlig proportion till\r\ninsatsen. Värdet av eventuell uppmärksamhet i\r\nmassmedierna torde beaktas vid den bedömningen.\r\nHuruvida sponsringen avser idrott eller kultur har\r\nalltså i och för sig ingen som helst betydelse. Det\r\navgörande för avdragsrätten är värdet av\r\nmotprestationen. Utan motprestation blir bidraget\r\natt anse som en gåva och alltså inte avdragsgillt.\r\nDet är inte aktuellt att införa avdragsrätt för gåvor.</pre><pre>Sponsorverksamhet har många gånger ett\r\nbetydande goodwill- och reklamvärde. Detta är\r\nsjälvfallet förklaringen till att -- som Birgitta\r\nWistrand också framhåller -- en så stor del av\r\nkulturinstitutionernas disponibla medel kommer\r\nfrån andra källor än myndighetsanslag.</pre><pre>Avslutningsvis kan jag konstatera att det inte finns\r\nanledning för mig att vidta några åtgärder på\r\nområdet.</pre><pre>Anf. 74  BIRGITTA WISTRAND (m):</pre><pre>Fru talman! Först får jag väl tacka för svaret, även\r\nom det gjorde mig mycket besviken.\r\nSkatteministern sade att det saknar betydelse om\r\ndet är fråga om idrott eller om kultur, men jag vet\r\nju att det har stor betydelse. Jag undrar om\r\nskatteministern verkligen känner till hur läget är i\r\ndag för åtminstone några av de stora\r\nkulturinstitutionerna. De har fått stora\r\nsponsoranslag, och nu visar det sig att anslagen inte\r\när avdragsgilla för sponsringsföretagen. Man kan ju\r\nse vad det kommer att betyda för framtiden.</pre><pre>Jag vet ju att det har varit få, om ens något avslag,\r\nnär det gäller sponsring av idrott. För mig som\r\ntycker att kultur är åtminstone lika värdefullt som\r\nidrott är detta väldigt oroande.</pre><pre>Det är några saker som jag skulle vilja fråga om.\r\nDen första frågan gäller det som nämns flera gånger\r\ni svaret, nämligen motprestation. Vem är det som\r\nfäller avgörandet när det gäller motprestation? Hur\r\nstor skall denna vara för att inte bidraget skall anses\r\nsom en gåva? Jag tror att skatteministern säkert\r\nkänner till att företag inte ger några gåvor, utan de\r\nger bara till sådant där de kan räkna med att få\r\nnågonting tillbaka. Den gamla tidens mecenater\r\nfinns inte. Därför är det väldigt synd att det inte\r\nfinns någonting om sponsring i skattelagstiftningen.\r\nDet vore kanske värt att infoga en liten rad om vad\r\nmotprestationen skall bestå av och vem som fäller\r\navgörandet. Är det bara en skönsmässig\r\nbedömning? Hur kommer det sig att de stora\r\nsponsringsaktiviteterna plötsligt inte är\r\navdragsgilla? Jag är alltså oroad för många\r\ninstitutioners framtid, eftersom vi från\r\nregeringshåll räknar med att de skall få anslag från\r\nandra källor än från staten.</pre><pre>Anf. 75  Statsrådet BO LUNDGREN (m):</pre><pre>Fru talman! Birgitta Wistrand skall inte alls vara\r\nbesviken över svaret. Svaret innebär ju att lika\r\nregler gäller och kommer att gälla för både kultur\r\noch idrott. Såvitt jag kan förstå finns det lika stora\r\nmöjligheter för kulturområdets olika institutioner\r\noch verksamheter att utnyttja avdragsrätten på\r\nsamma sätt som den som köper sig en prestation\r\nkan göra. Det gäller bara att se till att det av det\r\ntecknade avtalet framgår att det företag som\r\nbetalar ersättning för en prestation också får den\r\nprestationen. Detta kräver kanske litet kreativitet\r\noch annat, vilket jag ser som en förutsättning. Det\r\nskulle nog se litet illa ut med t.ex. tröjreklam på\r\nOperan, men det finns säkert andra möjligheter att\r\nhantera sponsringens kommersiella värde och\r\ndärmed kunna utnyttja den generella avdragsrätt\r\nsom gäller. Detta är vad som framgår av mitt svar.</pre><pre>Jag delar uppfattningen att idrott och kultur hör\r\nsamman. Jag anser att kultur är livsnödvändigt, och\r\natt idrotten är en del av kulturen i ett land som\r\nSverige.</pre><pre>Jag ser alltså inte de problem som Birgitta Wistrand\r\nser. Jag utgår ifrån att det finns möjligheter att\r\nhantera detta så, att det blir ett ömsesidigt\r\nsamarbete där bägge parter drar fördel av detta\r\nsamarbete. Därmed uppkommer den\r\nmotprestation som krävs för att avdragsgillhet skall\r\ngälla.</pre><pre>Jag vill också påpeka att den effektiva\r\nbeskattningen när det gäller bolagssektorn är ca\r\n23 %. Det innebär att det bolag som har bestämt sig\r\nför att utbetala 10 miljoner i sponsringsanslag\r\nunder ett år under förutsättning att detta är\r\navdragsgillt redan har utfäst sig att ge 7,7 miljoner,\r\nom sponsringen nu inte skulle vara avdragsgill. Det\r\nfinns en tendens att man tror att det som är\r\navdragsgillt gäller hela beloppet. Så är det alltså\r\ninte.</pre><pre>Anf. 76  BIRGITTA WISTRAND (m):</pre><pre>Fru talman! Det är inte utan skäl som jag är oroad,\r\nutan det finns ju skäl till min oro. Skatteministern\r\nsade att det inte finns någon anledning att vidta\r\nnågra åtgärder. Det fungerar tydligen inte med de\r\navtal som är slutna och de pengar som man trodde\r\nskulle bli skattebefriade. Då frågar jag återigen:\r\nVem är det som avgör vad som är en rimlig\r\nmotprestation? Det måste ju göras i ett senare\r\nskede. När avtalet slöts ansåg man att det var fråga\r\nom en rimlig motprestation. Efteråt kommer\r\nskattemyndigheterna in och säger att det inte var\r\nnågon skälig motprestation. Det är så dags då. Jag\r\nåterkommer till frågan: Vem avgör vad som är en\r\nskälig motprestation? Är det skattemyndigheten\r\neller företagen och kulturinstitutioner som avgör\r\ndetta?</pre><pre>Anf. 77  Statsrådet BO LUNDGREN (m):</pre><pre>Fru talman! Jag har tagit emot en del\r\nuppvaktningar i detta ärende. Speciellt när det\r\nrörde sig om en institution gällde beloppet 10\r\nmiljoner. Redan vid uppvaktningen kunde vi\r\nkonstatera att debatten handlade om de resterande\r\n2,3 miljonerna som utgör avdragsbeloppet, inte de\r\n7,7 miljonerna som ligger i botten och som\r\nföretaget uppenbarligen är berett att betala ut utan\r\natt få någon avdragsrätt.</pre><pre>Det är självklart att det är skattemyndigheterna --\r\nliksom senare de olika skattedomstolarna -- som\r\nhar att pröva frågan om motprestationen är att anse\r\nsom rimlig för det belopp som man lägger ut. Detta\r\ngäller såväl idrott som kultur. Skulle en\r\nidrottsförening få ersättning och sedan inte i något\r\navseende använda företagsnamnet i reklam eller\r\nmarknadsföring, är ersättningen inte heller\r\navdragsgill. I varje omfattande eller mindre\r\nomfattande samarbete av det här slaget går det\r\nnaturligtvis att hitta en teknik för att se till att bägge\r\nparter får ut någonting av samarbetet. Därmed\r\nuppkommer också en motprestation.</pre><pre>Anf. 78  BIRGITTA WISTRAND (m):</pre><pre>Fru talman! Då återkommer jag till min fråga. Det\r\när alltså inte de två parterna som avgör vad som är\r\nen skälig motprestation, utan det är någon annan\r\nsom står utanför och som kommer in flera år\r\nsenare. Det är detta som har blivit problemet.</pre><pre>Om man ser till projektet Den svenska historien,\r\nsom har levt på sponsorpengar, och bedömer\r\nefteråt att motprestationen inte var tillräcklig,\r\nförsvinner också dessa pengar. Men då är de 11\r\nmiljonerna redan slut. Vem skall då stå för de 2,3\r\nmiljonerna?</pre><pre>Anf. 79  Statsrådet BO LUNDGREN (m):</pre><pre>Fru talman! Birgitta Wistrand och jag är säkert\r\növerens om att vi inte kan överlåta bedömningen av\r\nen skattefråga till två parter som träffar ett avtal.\r\nDet skulle innebära att Birgitta Wistrand och jag\r\nskulle kunna göra en mängd trevliga transaktioner\r\nsom vi upplevde som avdragsgilla. Till sist skulle vi\r\ninte betala någon skatt alls. Det måste naturligtvis\r\ngöras en bedömning av skattemyndigheterna, som\r\ngörs när deklarationerna granskas. Det kan också\r\nbli fråga om en senare kontroll.</pre><pre>När det gäller Den svenska historien och de 11\r\nmiljonerna förutsätter jag att man har funderat\r\nkring vad skattelagstiftningen kräver för att\r\navdragsrätt skall föreligga. Då vet de företag som\r\när involverade och som har sin kompetens på\r\nskatteområdet att det krävs en motprestation av\r\nungefär motsvarande omfattning. Man har då\r\nsäkert sett till att få den motprestationen. Det får i\r\nalla fall jag förutsätta. Om man inte har gjort det,\r\nvilket jag inte har den ringaste aning om, får dessa\r\nföretag naturligtvis inte göra de avdrag som är\r\nvärda 2,5 miljoner. Det är ju det beloppet som det\r\nrör sig om, inte om de 11 miljonerna.</pre><pre>Men återigen: Samma regler gäller, och de är\r\nprincipiellt riktiga. Det finns ingen anledning att\r\nändra dessa.</pre><pre>Anf. 80  BIRGITTA WISTRAND (m):</pre><pre>Fru talman! Jag talade tidigare om att man kanske\r\nkunde tänka sig någon liten mening om sponsring i\r\nskattelagstiftningen för att uppmärksamma den här\r\nfrågan. Det rör sig ju om en verksamhet som är ny\r\noch starkt växande. Vill vi att företag skall göra\r\ntransaktioner av det här slaget, är det viktigt att\r\nman har klara spelregler. Min erfarenhet är att\r\nspelreglerna är mycket oklara beroende på var i\r\nlandet företaget är beläget och vilket slags företag\r\ndet rör sig om. Som det är nu uppmuntrar man inte\r\ntill den här typen av verksamhet. Klara spelregler\r\noch långsiktighet är vad företagen behöver för att\r\nde skall ställa upp för våra kulturinstitutioner.</pre><pre>Anf. 81  Statsrådet BO LUNDGREN (m):</pre><pre>Fru talman! Jag är övertygad om att Birgitta\r\nWistrand inte menar att vi skall införa en paragraf\r\nom att det som kallas för sponsring alltid skall vara\r\navdragsgillt. Det måste också finnas med en\r\nprestation någonstans.</pre><pre></pre><pre>Då har vi redan kommit i det läget att någon skall\r\navgöra prestationen. Det kan inte vara parterna\r\nsjälva utan skattemyndigheterna som gör det.</pre><pre>Klarare regler än dem som i dag existerar kan man\r\nknappast åstadkomma. Det kan naturligtvis\r\ninträffa vid taxering av olika slag att man\r\nursprungligen kommer fram till olika slutsatser i\r\nolika delar av landet. Det är därför som vi har en\r\nenhetlighet så att man via Riksskatteverket kan få\r\nen lika bedömning. Varje gång man anser att ens\r\nrätt är trätt för när har man möjlighet att gå vidare\r\ntill skattedomstolarna för att få frågan prövad. Det\r\nfinns ett antal rättsfall som man kan utgå ifrån i det\r\nsammanhanget.</pre><pre>Jag menar att de regler som vi nu har är till fyllest --\r\nvi är ju överens om att en prestation skall göras --\r\noch innebär att sponsring kan utnyttjas i ett\r\nsamarbetsavtal, med den avdragsrätt som följer av\r\natt man har gjort en tillräcklig prestation.</pre><pre>Överläggningen var härmed avslutad.</pre><pre>16 §  Svar på fråga 1993/94:396 om olympiska\r\nvinterspel år 2002</pre><pre>Anf. 82  Statsrådet BO LUNDGREN (m):</pre><pre>Fru talman! Berit Andnor påstår i sin fråga till mig\r\natt uppmaningar har riktats till representanter för\r\nÖstersund och Åre kommuner att dra tillbaka\r\nkommunernas ansökan om statlig garanti för\r\nolympiska vinterspel år 2002 och frågar om detta\r\ninnebär att regeringen avser att avslå ansökan om\r\nstatlig garanti.</pre><pre>Berit Andnors påstående är felaktigt. Varken\r\nregeringen eller tjänstemän i regeringskansliet har\r\nuppmanat Östersund och Åre kommuner att dra\r\ntillbaka sin ansökan om statlig garanti för de\r\nolympiska vinterspelen år 2002.</pre><pre>Ansökan från kommunerna om statlig garanti\r\nbereds för närvarande i regeringskansliet.\r\nRegeringens beslut kommer att meddelas vid ett\r\nsenare tillfälle.</pre><pre>Anf. 83  BERIT ANDNOR (s):</pre><pre>Fru talman! Jag får tacka statsrådet Lundgren för\r\nsvaret på min fråga. Jag tycker att det var\r\nföredömligt klarläggande när det gäller\r\nbakgrunden, som jag tagit upp i min fråga.\r\nBakgrunden är den oro som företrädare för\r\nÖstersunds och Åre kommuner och representanter\r\nför OS-kommittén har känt sedan de, enligt vad de\r\nsjälva uppfattade, uppmanades att ta tillbaka\r\nansökan om statlig garanti för att arrangera de\r\nolympiska vinterspelen. Det är bra att kunna\r\nkonstatera att det tydligen rör sig om ett\r\nmissförstånd. Det kan dock te sig märkligt att flera\r\npersoner samtidigt säger sig vara utsatta för exakt\r\nsamma sorts -- som det nu visar sig -- missförstånd.\r\nDet kan vi i och för sig lämna därhän. Det viktiga\r\när framtiden, vad som gäller framöver.</pre><pre>Den ansökan om statlig garanti för de olympiska\r\nvinterspelen som har lämnats in är ett resultat av ett\r\nmycket långsiktigt och seriöst arbete från\r\nJämtlands län och de berörda kommunerna. Det\r\nfinns ett stort engagemang för vinterspelen.\r\nÖstersund har tidigare kandiderat till de olympiska\r\nspelen 1994 och 1998. Riksdagen har i de fallen\r\nbeslutat om statlig garanti, så även tidigare när det\r\ngällde Falun och Åre.</pre><pre>Kampanjerna för vinterspelen har upplevts som\r\nmycket positiva i länet. Vi ser att de olympiska\r\nvinterspelen är ett medel för att tillgodose hela\r\nlandets intresse för utveckling och internationell\r\nförankring. De olympiska spelen är kanske de mest\r\nlönsamma och en av de största regionalpolitiska\r\nsatsningar som någonsin har diskuterats och\r\nkommer att diskuteras för Jämtlands del.\r\nBetydelsen av olympiska vinterspel i Åre får inte\r\nunderskattas.</pre><pre>Min fråga till statsrådet är om statsrådet har för\r\navsikt att lämna en proposition till riksdagen i\r\ndenna fråga och om den i så fall är positiv.</pre><pre>Anf. 84  Statsrådet BO LUNDGREN (m):</pre><pre>Fru talman! Min inställning till ansökan om att få\r\narrangera olympiska spel i Sverige -- det må gälla\r\nvinter- eller sommarspel -- är i grunden positiv. Det\r\nvi måste göra vid varje sådant här tillfälle är att ta\r\nhänsyn till de ekonomiska konsekvenserna. Det är\r\nalldeles uppenbart att man i Norge ursprungligen\r\ninte räknade med ett underskott på drygt 4\r\nmiljarder kronor, som belastar de norska\r\nskattebetalarna. Det är viktigt att man från början\r\när medveten om de ekonomiska konsekvenserna\r\noch tar hänsyn till dem.</pre><pre>De tidigare ansökningar som kommit in från\r\nÖstersund och Åre har inte varit tillräckligt bra i\r\nsina ekonomiska kalkyler. De underskott som\r\nbudgeterats har i realiteten inte varit framräknade\r\npå ett sätt som jag tycker att man borde ha gjort.\r\nNu har det lämnats in en ansökan som jag upplever\r\nsom rak, ärlig och bra. Jag har uppdragit åt en\r\ntidigare tjänsteman på Finansdepartementet att,\r\nmed utgångspunkt från de remissvar som vi har fått\r\nin, göra en beräkning av hur mycket vinterspelen\r\nskulle kosta. Jag har noterat i ansökan att det\r\nförutsätts från kommunerna att staten,\r\nskattebetalarna i hela Sverige, skall täcka\r\nunderskottet. Ingenting täcks direkt av\r\nkommunerna där uppe. Det är en sak som\r\nnaturligtvis måste diskuteras med kommunerna.</pre><pre>Man har kommit fram till en kostnad för spelen på\r\nknappt tre och en halv miljard. Det vi nu gör i\r\ndepartementet är att fortsätta beredningsarbetet\r\nmed utgångspunkt i att klara ut hur mycket av dessa\r\n3,5 miljarder statsverket med automatik kommer\r\natt få tillbaka, dvs. vilka investeringar skulle göras\r\ni Östersund och Åre som annars inte skulle komma\r\ntill stånd. Till den del dessa investeringar ger\r\nupphov till mervärdesskatt som annars inte skulle\r\nha betalats in och till den del det också ger\r\ninkomster och arbetsgivaravgifter som annars inte\r\nskulle ha betalats in bör man kunna räkna av detta.\r\nDet innebär att summan automatiskt blir lägre.\r\nSedan får man göra en bedömning om det som\r\nåterstår är tillräckligt för att man skall lämna\r\ngarantin. Denna prövning håller vi på med för\r\nnärvarande.</pre><pre>Anf. 85  BERIT ANDNOR (s):</pre><pre>Fru talman! Jag instämmer naturligtvis till fullo\r\nmed statsrådet när han säger att det är viktigt att\r\nha riktiga kalkyler och att vi verkligen vet vad ett\r\nolympiskt vinterspel egentligen skulle kosta. Jag\r\nförutsätter också att de kraven ställs från\r\nregeringens och riksdagens sida.</pre><pre>Den kalkyl som har lämnats från Östersund och\r\nÅre uppfyller, som statsrådet mycket riktigt säger,\r\ndessa krav. Jag har också tagit del av Krister\r\nWadelius rapport i denna fråga. Man kan\r\nkonstatera att han gör en i mina ögon positiv\r\nbedömning av ansökan och menar att den är\r\nrealistisk och uppfyller de krav som kan ställas på\r\nen redogörelse av kostnader och intäkter. I vissa\r\ndelar finns det kanske olika uppfattningar. Vi kan\r\nvara överens om att det finns en del osäkerheter i\r\nkalkylerna.</pre><pre>Det som är viktigt och som jag tar fasta på i\r\nstatsrådets svar är den positiva grundinställning\r\nsom statsrådet nu visar. Jag hoppas verkligen att det\r\nkommer en positiv proposition från regeringen i\r\ndenna fråga.</pre><pre>Anf. 86  Statsrådet BO LUNDGREN (m):</pre><pre>Fru talman! Min positiva grundsyn har jag haft\r\nunder en lång tid både i oppositionsställning och nu\r\ni regeringsställning. Men som jag sade är det fråga\r\nom en avvägning av hur mycket vi i dagens situation\r\nanser att vi från skattebetalarnas sida kan gå med\r\npå att riskera att förlora.</pre><pre>Om vinterspelen skulle föranleda kostnader på låt\r\noss säga 10 miljarder kronor, tror jag att vi skulle\r\nvara överens om att vi inte kan acceptera det. Om\r\nvi skulle komma fram till att de inte kostar\r\nnågonting alls, skulle vi med glädje säga ja. Nu\r\nligger beloppet någonstans där emellan, ett lägre\r\nbelopp. Det gäller för mig, regeringen och sedan\r\nför riksdagen, om riksdagen får ta ställning, att\r\navväga om det belopp det kan röra sig om är\r\nrimligt, dvs. att se vad man kan få in ytterligare\r\nefter de automatiska effekter som följer av\r\ninvesteringar och annat, vad man kan få in\r\nregionalpolitiskt, genom positiva effekter för\r\nnäringsliv, turism och annat sådant. Det är den\r\nbedömningen som vi naturligtivs också måste göra.</pre><pre>Överläggningen var härmed avslutad.</pre><pre>17 §  Svar på fråga 1993/94:399 om byalagens\r\nansvar för vandringsleder m.m.</pre><pre>Anf. 87  Statsrådet GÖREL THURDIN (c):</pre><pre>Fru talman! Magnus Persson har frågat vilka\r\nåtgärder som behöver vidtas för att allemansrätten\r\ninte skall hotas. Det är enligt frågeställarens\r\nmening inte rimligt att bl.a. byalag åläggs ett ökat\r\nansvar för människor som vandrar utefter leder\r\nsom anlagts och underhålls av byalag och andra\r\nfrivilliga. Frågan har föranletts av att byalag av\r\nmarkägare presenterats nyttjanderättsavtal med\r\nförslag till att byalagen skall ansvara för skada\r\ngenom brand eller annan skada föranledd av ledens\r\nanläggande, skötsel eller dess nyttjande.</pre><pre>Principen att alla skall ha tillgång till naturen enligt\r\nallemansrätten är grundläggande. Regeringen har i\r\nproposition 1993/94:117 Inkorporering av\r\nEuropakonventionen och andra fri- och\r\nrättighetsfrågor föreslagit ett grundlagsskydd av\r\nallemansrätten.</pre><pre>Statens naturvårdsverk har i meddelande 4/1978\r\nVandringsleder i låglandsterräng sammanställt råd\r\noch synpunkter för planering av vandringsleder.\r\nDär föreslås t.ex. kommunen som lämplig\r\nhuvudman för drift och underhåll av en färdig led,\r\neftersom kommunen ansvarar för övriga\r\nfriluftsanläggningar.</pre><pre>I många län är länsstyrelsen huvudman. I vissa län\r\nfinns kanske fritidsstiftelser med en verksamhet\r\nsom kan göra dem lämpade att ta driftsansvaret för\r\nen vandringsled. Vidare anförs att planeringen av\r\nvandringsleder i vissa fall har komplicerats av att\r\nmarkägare inte har sin skog brandförsäkrad och att\r\nde anser att riskerna för skogsbrand ökar med\r\ntillkomsten av en vandringsled. Grundprincipen\r\nbör enligt Naturvårdsverket vara att markägaren\r\nhålls skadeslös vid en eventuell brand på leden. Vill\r\nhuvudmannen inte stå risken för brand i oförsäkrad\r\nskog finns möjligheten att teckna särskild\r\nskogsbrandförsäkring för en zon runt leden.</pre><pre>Jag vill gärna stryka under att det ideella arbete\r\nsom utförs av byalag och andra med anläggande och\r\nunderhåll av vandringsleder, grillplatser m.m. har\r\nstort värde.</pre><pre>Samtidigt är det onekligen så, att en vandringsled\r\ngör ett område mer tillgängligt för allmänheten än\r\ndet har varit tidigare. Markägaren förfogar över\r\nmarken genom sin äganderätt. Det kan också vara\r\nrimligt att den markägare som upplåter sin mark till\r\nen vandringsled inte själv behöver stå risken för att\r\nbrand uppstår vid en anlagd eldstad.</pre><pre>Det kan därför vara lämpligt att -- även om en ideell\r\nförening ansvarar för den praktiska skötseln av en\r\nvandringsled -- ha en annan huvudman som\r\nansvarar för eventuella kostnader.</pre><pre>Anf. 88  MAGNUS PERSSON (s):</pre><pre>Fru talman! Jag tackar statsrådet för svaret på min\r\nframställda fråga. Anledningen till att jag ställde\r\nfrågan var den oro som utbröt bland de närmast\r\nberörda, de som slitit och kämpat för att\r\niordningställa dessa stigar och leder i våra\r\nfinnbygder.</pre><pre>Först trodde jag inte att det var sant att villkoren\r\nplötsligt skulle förändras. Men så småningom\r\nförstod jag att koncernen menade allvar.</pre><pre>Jag har förståelse för att de närmast sörjande fick\r\nskrämselhicka i samband med att bolaget krävde\r\ngarantier för att skogsmarken, med en bredd av 500\r\nm på var sida, skulle vara försäkrad av ingen\r\nmindre än dem som frivilligt röjt och svettats för att\r\nfå till stånd de stigar och leder som vittnar om våra\r\nförfäders gärningar på nära håll.</pre><pre>Nu hänvisar statrådet till Naturvårdsverket och\r\nsäger att grundprincipen bör vara att markägaren\r\nhålls skadeslös vid en eventuell brand på leden.\r\nMarken och skogen i dessa skogsbygder har en gång\r\nköpts för en spottstyver av skogsfinnar, torpare och\r\nsmåbönder. Dessutom är de som färdas på dessa\r\nstigar inga pyromaner. Egentligen borde man\r\nkunna säga att skogsägaren får lov att vidkännas ett\r\nvisst ansvar.</pre><pre>Fru talman! Där det inte finns stiftelser som vare sig\r\nkan eller vill åta sig ett driftansvar kvarstår alltjämt\r\nfrågetecken efter dagens debatt. Det vore därför\r\nbra att få veta om statsrådet delar\r\nNaturvårdsverkets något i mitt tycke enögda syn på\r\nfrågan.</pre><pre>Om det inte finns någon huvudman som åtar sig de\r\nkostnader som en eventuell brandförsäkring\r\ninnebär, vad händer då, fru talman? Bolaget har ju\r\nen gång sagt okej. Mig veterligen har ej heller\r\nnågon skogsbrand uppstått i närheten av dessa\r\nvandringsleder. Det finns fortfarande en del\r\nfrågetecken, och jag ser gärna att jag får en\r\nkonkretisering.</pre><pre>Anf. 89  Statsrådet GÖREL THURDIN (c):</pre><pre>Fru talman! Jag har full förståelse för både Magnus\r\nPerssons och de ideellt arbetande människornas\r\noro. För oss som lever i skogsbygder -- och kanske\r\näven annorstäders -- är det av stor betydelse att\r\nkunna vandra genom skogsområden. Det är också\r\nav stor betydelse att det finns anordningar längs\r\nsådana leder. Det leder också ofta till större\r\nsäkerhet med tanke på bl.a. brand.</pre><pre>Men i vårt land gäller en äganderätt. Vi har också\r\nregler som säger att om någon åstadkommer skada\r\nskall ägaren på något sätt erhålla ersättning för det.\r\nVi vet också att det kan vara mycket svårt att finna\r\nut vem som rår för att det börjat brinna i skogen --\r\ndet kan ju vara långt till möjligheter att utöva\r\nkontroll. Precis som man avtalar med markägare i\r\navseenden som rör exempelvis\r\norienteringstävlingar är det då bäst, tycker jag, att\r\nåstadkomma någon form av överenskommelse\r\nmellan markägaren och dem som tar ansvar för\r\nleden.</pre><pre>Självfallet finns det vissa skogsägare som inte har\r\nbrandförsäkrat, likväl som det finns de som har det.\r\nKostnaden för dessa brandförsäkringar kan enligt\r\nNaturvårdsverket, uppgå till ungefär 250--500 kr\r\nper mil vandringsled för en zon på 500 meter. Det\r\nrör sig alltså kanske inte alltid om så väldigt stora\r\nkostnader. Då kan man fråga sig om inte\r\nkommunen, som har intresse av att\r\nkommuninvånarna har möjlighet att ta sig fram i\r\nterrängen, tar på sig huvudmannaskapet, även om\r\ndet finns ideellt arbetande människor som sköter\r\nvandringslederna.</pre><pre>Anf. 90  MAGNUS PERSSON (s):</pre><pre>Fru talman! Jag har all respekt för äganderätten\r\nosv. Men i min hand har jag ett avtal om\r\nintrångsersättning och annan ersättning. Enligt det\r\navtalet är det byalaget som ansvarar för\r\nuppkommen markskada. Man framhåller särskilt:\r\n''Leden skall ej verka hindrande på skogsbruket.''</pre><pre>Vi talar nu om Stora Kopparberg, en koncern med\r\nett bokslut som ger både koncernen och dess\r\naktieägare åtskilligt med pengar. Med tanke på de\r\nstackars fattiga kommuner det rör sig om, tycker\r\njag att bolaget, i det här fallet, bör respektera\r\nallemansrätten genom att självt ta kostnaden. Men\r\ndet är knappast fråga om ett ständigt återupprepat\r\nproblem.</pre><pre>Vidare står det i avtalet: ''Uppstår tvist om\r\nskadeersättning skall skadan värderas av opartisk\r\nvärderingsman på byalagets bekostnad.'' Vet\r\nsjufaldigt hut! Det uttrycket skulle man kunna\r\ncitera en sådan här gång, fru talman. Jag tycker\r\nfaktiskt att bolaget, Stora Kopparberg, skall känna\r\nett ökat ansvar för att folk vandrar i bygderna. Man\r\nskall inte bara skylla ifrån sig.</pre><pre>Anf. 91  Statsrådet GÖREL THURDIN (c):</pre><pre>Fru talman! Jag har inte sett det avtal som Magnus\r\nPersson åberopar. Jag har inte heller för avsikt att\r\nhär kommentera enskilda avtal. Men naturligtvis är\r\ndet alltid bäst om man på något sätt kan komma\r\növerens. Jag vet inte vilken inställningen är från\r\nStora Kopparbergs sida vid en diskussion där även\r\nkommunen skulle vara inblandad.</pre><pre>Samtidigt håller jag med Magnus Persson. Om\r\nskogsbolaget säger att det vill ha ersättning för\r\nskada som uppkommer genom brand måste man ju\r\nveta vem som åstadkommit branden. Man måste\r\nockså veta att branden började där vandringsleden\r\ngår fram. Sådana frågor kan vara nog så svåra att\r\navgöra om skogen brinner på stora områden och\r\nom man inte hunnit konstatera att några människor\r\nbefunnit sig där.</pre><pre>Frågan går inte att lösa med mindre än att\r\ninblandade parter i samhället sätter sig ned och\r\ndiskuterar för att komma överens. Allemansrätten\r\när så formulerad att vi skall kunna respektera\r\nvarandra och lita på varandra. Det är vad den\r\nhandlar om.</pre><pre>Anf. 92  MAGNUS PERSSON (s):</pre><pre>Fru talman! Vi skall alla slå vakt om\r\nallemansrätten. Vi skall slå vakt om den om vi är\r\nt.ex. riksdagsledamöter, om vi är statsråd och om vi\r\när företrädare för bolag. Men samtidigt som man\r\nvill att Europakonventionen skall grundlagsskydda\r\nallemansrätten är det viktigt att det från statsrådets\r\noch från lagstiftarnas sida klart sägs ifrån att\r\nbolagen skall känna sitt ansvar. De skall inte\r\nensidigt lasta över ansvaret på de stackars\r\nmänniskor som jobbat och svettats dag och natt för\r\natt iordningsställa vandringsleder. De har gjort det i\r\ntron att den ursprungliga överenskommelsen gäller.\r\nDet är inte riktigt snyggt handlat, fru talman, att\r\nbolaget sedan kommer och talar om försäkringar\r\nosv.</pre><pre>Det finns all anledning att statsrådet håller tummen\r\npå bolagen och att det förs dialoger. Naturligtvis\r\ntycker jag att man skall diskutera, men det skall det\r\nockså göras från statsrådets sida. Det vore bra om\r\nman från lagstiftarnas sida starkt markerar att\r\nallemansrätten har kommit för att stanna.</pre><pre>Anf. 93  Statsrådet GÖREL THURDIN (c):</pre><pre>Fru talman! Jag har många gånger markerat\r\nallemansrättens betydelse. Jag markerar också\r\näganderättens betydelse i en demokrati som\r\nSverige.</pre><pre>Alldeles nyligen har jag suttit med många\r\nföreträdare för samhället och diskuterat\r\nallemansrätten, även kopplad till turismen och till\r\nfriluftslivet. Vid det tillfället fanns inga från\r\nskogsägarna med. Men om detta problem upplevs\r\nsom stort får vi sätta oss ned tillsammans med de\r\nberörda för att fundera på hur konflikten kan lösas,\r\ndetta för att man inte skall bli förhindrad att ta sig\r\nfritt fram i skogen i de områden där man varit van\r\nvid att kunna göra det, där man t.ex. kunnat inrätta\r\nleder med rastplatser. Det tycker jag är lika viktigt\r\nsom Magnus Persson tycker.</pre><pre>Anf. 94  MAGNUS PERSSON (s):</pre><pre>Fru talman! Jag är mera nöjd med svaret nu med\r\ntanke på vad statsrådet sade i sitt sista inlägg. Det\r\ngår att få en dialog och diskussion. Vi kan då vara\r\növerens om att säga till alla berörda parter att de\r\nskall känna sitt ansvar. Jag tror att vi är en bit på\r\nväg. Det är viktigt med denna debatt och att alla\r\nkänner sitt ansvar för allemansrättens status i\r\nframtiden.</pre><pre>Överläggningen var härmed avslutad.</pre><pre>18 §  Svar på fråga 1993/94:408 om\r\nmiljöprövning av timmertransporter på landsväg</pre><pre>Anf. 95  Statsrådet GÖREL THURDIN (c):</pre><pre>Fru talman! Birgitta Hambraeus har frågat mig om\r\nregeringen överväger att pröva Trätåg AB:s planer\r\natt föra över timmertransporter från tåg till lastbil\r\nenligt 4 kap. 2 § naturresurslagen.</pre><pre>Tillståndsprövning enligt 4 kap. naturresurslagen\r\nskall göras av nya anläggningar som räknas upp i 1\r\n§, t.ex. järn- och stålverk, massafabriker,\r\nråoljeraffinaderier och cementfabriker. Det kan\r\nockså göras efter beslut av regeringen enligt 2 § av\r\nandra anläggningar eller åtgärder som kan antas få\r\nbetydande omfattning eller bli av ingripande\r\nbeskaffenhet. På detta sätt prövas etablering av\r\nindustrianläggningar m.m. med hänsyn till\r\nhushållningen med landets mark- och\r\nvattentillgångar. Prövningen avser således\r\nanordning av anläggningar och verksamheter, och\r\nbestämmelsen möjliggör därför inte en prövning av\r\nden överföring av timmertransporter från tåg till\r\nlastbil som Birgitta Hambraeus avser.</pre><pre>Anf. 96  BIRGITTA HAMBRAEUS (c):</pre><pre>Fru talman! Jag ber att få tacka statsrådet för svaret\r\npå min fråga.</pre><pre>Statsrådet säger att det inte bara är anläggningar\r\nutan också åtgärder som kan antas få betydande\r\nomfattning eller bli av ingripande beskaffenhet som\r\nkan prövas enligt 4 kap. 2 §. Riksdagens\r\nutredningstjänst har studerat denna fråga. De har\r\nsagt att detta medför att beslutet inte kan prövas,\r\nmen själva verksamheten som har blivt en följd av\r\nbeslutet kan prövas. Det är väl litet juridiskt\r\nkryptiskt. Jag skulle vilja vädja till statsrådet att\r\nännu en gång se efter om det inte finns någon\r\nmöjlighet.</pre><pre>Riksdagen fattade förra veckan återigen ett beslut\r\nom det trafikpolitiska systemet. Det skall inrättas\r\ntill minsta möjliga samhällsekonomiska kostnad\r\noch vara kretsloppsanpassat. Miljöhoten skall\r\nangripas på bred front.</pre><pre>Det är invecklat att följa upp beslutet. Många\r\ndepartement och utskott är inblandade.\r\nRiksdagens revisorer har på uppmaning av\r\ntrafikutskottet börjat titta på frågan. Det gäller\r\näven driften av anläggningarna.</pre><pre>Riksdagens beslut följs inte av samhället.\r\nUtvecklingen går precis åt motsatt håll. Allt fler\r\ntransporter går över från den miljövänliga\r\njärnvägen till vägar. Därför vill jag gärna höra om\r\ninte statsrådet tror att det finns en möjlighet att\r\ntillämpa den lag som finns för att miljöpröva den\r\nverksamhet som blir konsekvensen av beslutet.\r\nMiljödepartementet har ju det övergripande\r\nansvaret.</pre><pre>Anf. 97  Statsrådet GÖREL THURDIN (c):</pre><pre>Fru talman! Utan att uttala mig i det enskilda\r\närendet anser jag att det från miljö- och\r\nsamhällsekonomisk synpunkt är olyckligt om\r\nföretagsbeslut medför ökad miljöpåverkan. Så\r\nlångt är vi helt överens.</pre><pre>Regeringen arbetar på en överföring av\r\ngodstransporter från väg till järnväg. Det framgår\r\nav infrastrukturpropositionen. Med hjälp av denna\r\nstora satsning på järnvägsinvesteringar och andra\r\nförbättringar på området ökas kapaciteten och\r\neffektiviteten på järnvägar. Det borde egentligen\r\nmöjliggöra det omvända beslutsfattandet.</pre><pre>4 kap. i lagen gäller anläggningar som skall ta mark\r\ni anspråk för verksamheten. 4 kap.\r\nnaturresurslagen är inte tillämplig för redan\r\nbefintliga anläggningar och verksamheter. Då är\r\nmiljöskyddslagen tillämplig och även\r\nKoncessionsnämndens verksamhet.</pre><pre>Det måste också vara ett ansvar för näringslivet att\r\nbidra till att uppfylla miljömålen. Jag tänker på\r\nRio-konferensen. Representanter för\r\ninternationella handelskammaren träffades och\r\nkom överens om ganska hårda krav på\r\nskogsindustrin. Vi strävar efter ett samhälle som i\r\nökad grad självt ansvarar för och använder\r\nmiljökonsekvensbeskrivningar. Det har tagit sig\r\nuttryck i en strävan efter strategiska beslut med\r\npolicykaraktär och en bedömning av\r\nkonsekvenserna för miljön.</pre><pre>Nu finns det företag som antar egna Agenda 21-\r\nmål. Det är miljöprogram för nästa århundrade.\r\nDet är då ganska märkligt att de fattar sådana\r\nbeslut utan att ha gjort\r\nmiljökonsekvensbeskrivningar. Så långt kan jag\r\nsträcka mig i att uttala mig om det beslut vi nu\r\ndiskuterar.</pre><pre>Anf. 98  BIRGITTA HAMBRAEUS (c):</pre><pre>Fru talman! Det är mycket värdefullt att få höra vad\r\nstatsrådet tänker.</pre><pre>Vad jag förstår har de berörda storföretagen farit\r\nilla av de dåliga rykten de har fått på grund av deras\r\nmiljöagerande. Frivilliga organisationer på\r\nkontinenten har fört fram förslag om att bojkotta\r\nföretagsprodukter osv. Företagen har ett intresse i\r\ndessa frågor.</pre><pre>Miljödepartementet har ju det huvudsakliga\r\nansvaret. Jag undrar om det inte skulle vara ett\r\ndirekt stöd för företagen om regeringen hittar ett\r\nsätt att kunna pröva vad företagen gör. Då skulle\r\nföretagen kunna säga till aktieägarna -- eller vem\r\ndet är de nu redovisar inför -- att här har de ett krav\r\npå sig. Om det inte finns lagar, måste de utformas.\r\nSamtal kan utgöra ett nog så bra\r\npåtryckningsmedel.</pre><pre>Anf. 99  Statsrådet GÖREL THURDIN (c):</pre><pre>Fru talman! Jag kan se att vi måste ha mera kontakt\r\nmed näringslivet i fråga om det miljöarbete som\r\nskall bedrivas efter Rio-konferensen.</pre><pre>Vi har haft kontakter med alla kommuner. Det\r\nfinns väl inte en kommun som inte arbetar på sin\r\nlokala Agenda 21. De är stolta över arbetet. Det\r\nfinns snart inte en skola som inte har sin Agenda 21.\r\nDet finns inte ett daghem som inte har sin Agenda\r\n21. I går besökte jag en idrottsförening som har en\r\nAgenda 21. Det finns också mängder av företag\r\nsom har både miljöbokslut och egna Agenda 21.</pre><pre>Jag tycker att det är viktigt att regeringen signalerar\r\natt vi anser att det är fråga om en kulturrevolution\r\nkopplad till miljötänkandet, barnen, barnbarnen\r\noch framtiden.</pre><pre>Nu var det länge sedan vi hade kontakter i dessa\r\nfrågor med ett samlat näringsliv. Men vi har\r\nkontakter med t.ex. Industriförbundet. Alla jobbar\r\nmed dessa frågor. Jag vill gärna förmedla dessa\r\nsignaler. Även näringslivet har behov av att visa att\r\nde lever upp till viktiga miljömål.</pre><pre>Anf. 100  BIRGITTA HAMBRAEUS (c):</pre><pre>Fru talman! Jag vill verkligen instämma i det\r\nstatsrådet säger.</pre><pre>Protesterna i Dalarna är oerhört omfattande. Låt\r\nmig nämna Malung, Vansbro, Mora, Orsa, Rättvik,\r\nLeksand och Älvdalens kommuner. De har\r\nenhälligt protesterat mot att de miljövänliga\r\ntimmerterminalerna läggs ned och att lastbilar i\r\nökad utsträckning körs parallellt med\r\njärnvägsspåren. Det är upprörande.</pre><pre>Länsstyrelsen har låtit utreda de\r\nsamhällsekonomiska kostnaderna. De blir ungefär\r\n5 miljoner kronor om året. Det är de första\r\npreliminära uträkningarna.</pre><pre>Lärarna har intresserat skolbarnen att använda\r\ndessa siffror som räkneexempel på hur mycket mer\r\nmiljön kommer att förstöras med så och så många\r\nlastbilar, utsläpp av kvävedioxider och gaser. Det är\r\nfråga om en folkresning i Dalarna. Jag tycker att\r\ndet borde motivera regeringen att ta ett samtal med\r\nde berörda bolagen och få dem att finna en väg att\r\nleva upp till de miljömål som jag är säker på att\r\nbolagen vill ha.</pre><pre>Anf. 101  Statsrådet GÖREL THURDIN\r\n(c):</pre><pre>Fru talman! Jag konstaterar att det är olyckligt att\r\ndet inte hände något under 80-talet i fråga om att\r\nutveckla järnvägstransporter. Framför allt hände\r\ninte särskilt mycket på godssidan. Jag vet att\r\nskogsindustrin i Norrland har börjat använda sig av\r\nsjövägen för att klara tunga transporter. Det kan ju\r\nvara bra. Men själva timmertransporterna måste gå\r\nen bit på vägar innan de kan komma på en båt.</pre><pre>Jag tycker att vi i Sverige måste arbeta mycket mera\r\nmed miljökonsekvensbeskrivningar som tar i\r\nbeaktande konsekvenser även i form av\r\nsamhällskostnader, som har betydelse för\r\nskatteuttag och för samhällsekonomin i stort.\r\nDenna frågestund har varit till god nytta med tanke\r\npå att vi ständigt behöver vidga det\r\nsamhällsekonomiska perspektivet.</pre><pre>Anf. 102  BIRGITTA HAMBRAEUS (c):</pre><pre>Fru talman! De berörda skogsbolagen har nu\r\nmycket ambitiösa planer för hur de skall bruka sin\r\nskog. Det vore då ganska naturligt att de tog in\r\nockså andra delar av sin verksamhet i\r\nmiljötänkandet, men det har inte skett. Jag tror att\r\nett initiativ från regeringen skulle vara mycket\r\nnyttigt i det sammanhanget.</pre><pre>Det har visat sig att det är godstransporterna som\r\när den lönsamma delen i järnvägstrafiken. Man\r\nundrar ibland över SJ:s och Banverkets taxepolitik.\r\nÄr de kanske rent av bundna av bestämmelser som\r\nvi borde ändra på, så att de kan bli litet mera\r\naffärsmässiga och se till att behålla\r\nsamhällsekonomiskt lönsam trafik på järnvägen?</pre><pre>Anf. 103  Statsrådet GÖREL THURDIN\r\n(c):</pre><pre>Fru talman! Vi talar om ett producentansvar, om att\r\nmiljökostnaderna skall komma till uttryck även i\r\nprissättningar osv., och det är mycket viktigt för\r\nsamhället att åstadkomma bra system som styr i rätt\r\nriktning, också via ekonomiska styrmedel. Priserna\r\när ju i hög grad avgörande för ett företags\r\nprioriteringar. Den här diskussionen kommer nog\r\natt fortsätta också efter denna frågestund.</pre><pre>Överläggningen var härmed avslutad.</pre><pre>19 §  Svar på fråga 1993/94:402 om lokala\r\nkooperativa utvecklingscentra</pre><pre>Anf. 104  Arbetsmarknadsminister BÖRJE\r\nHÖRNLUND (c):</pre><pre>Fru talman! Lisbeth Staaf-Igelström har frågat mig\r\nom jag har för avsikt att öka stödet till lokala\r\nkooperativa utvecklingscentra för att den vägen ge\r\nchans till fler människor att starta kooperativ eller\r\nföretag.</pre><pre>Regeringen stöder sådan verksamhet i dag på i\r\nhuvudsak två sätt. Dels disponerar\r\nCivildepartementet 4,5 miljoner kronor för detta\r\nändamål, dels har regionalpolitiska medel på 1,25\r\nmiljoner avsatts för särskilda kooperativa projekt\r\ninom det regionalpolitiska stödområdet.</pre><pre>Jag delar Lisbeth Staaf-Igelströms positiva syn på\r\nkooperativt utvecklingsarbete. Jag vill också\r\nunderstryka behovet av rådgivning till det\r\nkooperativa företagandet. Regeringen kommer\r\ndärför att fördubbla medlen för sådana insatser i\r\ndet regionalpolitiska stödområdet till 2,5 miljoner.\r\nJag vill också nämna att länsstyrelserna har\r\nmöjlighet att med hjälp av det s.k. länsanslaget\r\nmedverka till kooperativ utveckling på\r\nlandsbygden.</pre><pre>Anf. 105  LISBETH STAAF-IGELSTRÖM\r\n(s):</pre><pre>Fru talman! Jag tackar arbetsmarknadsministern\r\nför det positiva svaret.</pre><pre>Det finns flera anledningar till att jag ställt denna\r\nfråga. Den främsta anledningen är att vi har en\r\nalldeles för hög arbetslöshet i Värmland och i\r\nSverige över huvud taget. Jag tycker därför att det\r\när viktigt att vi tar till vara alla tillfällen att skapa\r\nnya arbetstillfällen, nya företag och nya kooperativ.</pre><pre>Lokala kooperativa utvecklingscentra har bidragit\r\ntill att skapa nya sysselsättningstillfällen. De har\r\nvarit med om att skapa ungefär 1 300 arbetstillfällen\r\noch ca 300 nya kooperativa företag. Detta visades i\r\nen utvärdering som gjordes år 1992.</pre><pre>Det var också mycket billigt att skapa dessa\r\narbetstillfällen. Enligt vad som kom fram i\r\nrapporten från Riksrevisionsverket kostade det\r\nungefär 11 000 kr per arbetstillfälle.</pre><pre>Vi har i Värmland många goda kooperativ. Vi har\r\nkooperativ på många områden, bl.a. ett trettiotal\r\ndagis. Vi har också kooperativ för\r\narbetshandikappade, något som jag tycker är\r\nmycket positivt med tanke på att det gäller en grupp\r\nsom har svårt att hävda sig på arbetsmarknaden. Vi\r\nhar också kooperativ som vänder sig både till\r\nkvinnor och till ungdomar. Även detta tycker jag är\r\npositivt.</pre><pre>Som jag sade är jag positiv till svaret, men jag har\r\nytterligare några frågor. En fråga är: Är\r\narbetsmarknadsministern beredd att utöka detta\r\nstöd även utanför det regionalpolitiska\r\nstödområdet?</pre><pre>Civildepartementets disponibla medel, 4,5\r\nmiljoner kronor, har ju legat kvar på samma summa\r\ni ett flertal år. Är arbetsmarknadsministern beredd\r\natt hjälpa till att höja den summan också?</pre><pre>Anf. 106  Arbetsmarknadsminister BÖRJE\r\nHÖRNLUND (c):</pre><pre>Fru talman! Det är mycket svårt att gå in på andra\r\nministrars ansvarsområden. Det har dock\r\nmeddelats mig att det beloppet för närvarande\r\ndiskuteras i näringsutskottet.</pre><pre>Den typ av medel som jag som\r\narbetsmarknadsminister använder, nämligen\r\nregionalpolitiska medel, går till stödområdet. I den\r\nkommande propositionen, som jag berättar litet\r\nom här, uppmanar jag länsstyrelserna att gå in med\r\nsina länsanslag och stödja den här typen\r\nföretagsamhet. Jag uppskattar verkligen detta\r\neftersom dessa kooperativ går in och ger en viktig\r\nnärservice i de allra glesaste delarna av kommunen\r\ndär kommunen ofta inte går in själv. Det är\r\nnaturligtvis mycket positivt för den glesa ensidiga\r\narbetsmarknaden och för de människor som\r\nbehöver denna typ av service. Den kommer\r\nväsentligt närmare till. Därför finns det stor\r\nanledning att se positivt på den här verksamheten\r\nbåde för mig och för de olika länsstyrelserna.</pre><pre>Anf. 107  LISBETH STAAF-IGELSTRÖM\r\n(s):</pre><pre>Fru talman! Jag hoppas verkligen att det kan bli en\r\nytterligare utveckling när det gäller dessa\r\nkooperativa utvecklingscentra. Jag hoppas att\r\narbetsmarknadsministern, med sin positiva syn på\r\ndessa kooperativ, hjälper till så att det blir\r\nytterligare medel till en utveckling av dem. Det är\r\ni glesbygden och på landsbygden som de verkligen\r\nbehövs, precis som arbetsmarknadsministern säger.\r\nJag anser också att vi skall utveckla dem ytterligare.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.37 på förslag av talmannen\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00</pre><pre>20 §  Svar på frågorna 1993/94:401 och 406 om\r\nförslaget om en ny myndighet för ungdomsfrågor,\r\nm.m.</pre><pre>Anf. 108  Civilminister INGER DAVIDSON\r\n(kds):</pre><pre>Herr talman! Först vill jag säga att jag är glad över\r\nden uppmärksamhet som regeringens\r\nungdomsproposition har fått. En av anledningarna\r\ntill att den skrevs var just att jag ville föra upp\r\nungdomsfrågorna högt upp på den politiska\r\ndagordningen. Det stora intresset för propositionen\r\ntyder på att det har lyckats så här långt.</pre><pre>Ulrica Messing har frågat mig om jag som\r\nungdomsminister avser att hjälpa en ny framtidstro\r\npå vägen och stödja de unga. Hon har också frågat\r\nmig hur landets unga kommer att märka att något\r\nnytt har hänt med ungdomsfrågorna genom\r\nförslaget om att en ny myndighet,\r\nUngdomsstyrelsen, skall bildas.</pre><pre>Jag besvarar frågorna i ett sammanhang.</pre><pre>Det är mycket angelägna frågor som Ulrica\r\nMessing tar upp. Att ge ungdomarna en framtidstro\r\nsom bygger på tilltro till den egna förmågan att\r\npåverka både sin egen och samhällets utveckling är\r\nen viktig uppgift för hela den vuxna generationen.\r\nRegeringens samlade politik går ut på att stödja\r\nungdomars möjligheter till en positiv utveckling\r\ninom olika områden.</pre><pre>För en vecka sedan har regeringen för första gången\r\növerlämnat en proposition om ungdomspolitik till\r\nriksdagen. I den lägger regeringen fram förslag till\r\nriktlinjer för ungdomspolitiken. Bl.a. framhålls\r\nungdomars rätt till goda uppväxtvillkor och vikten\r\nav att de ges goda förutsättningar att etablera sig\r\nsom vuxna. Betydelsen av en helhetssyn på\r\nungdomars situation och vikten av att främja\r\nungdomars personliga ansvarstagande, delaktighet\r\noch inflytande understryks. De stödjande insatser\r\nsom bygger på ungdomars, föräldrars och andra\r\nnärståendes engagemang lyfts också fram. Den\r\nstatliga Ungdomsstyrelsen som kommer att ersätta\r\nStatens ungdomsråd föreslås få ett tydligare\r\nsektorsövergripande ansvar när det gäller att\r\nfrämja ungdomars villkor i samhället. På detta sätt\r\nframhålls vikten av att myndigheten utifrån en\r\nhelhetssyn följer utvecklingen av ungdomars villkor\r\noch anlägger ett ungdomsperspektiv på frågor inom\r\nolika samhällsområden.</pre><pre>I propositionen redovisar regeringen också olika\r\naktuella insatser på ungdomsområdet. Det rör sig\r\nom satsningar för att lindra konsekvenserna av\r\narbetslöshet genom ungdomspraktik och olika\r\nsysselsättningsprojekt för arbetslösa ungdomar.\r\nDet handlar också om nya utbildningsplatser inom\r\nolika delar av utbildningsväsendet och\r\nutvecklingsprojekt som går ut på ökad samverkan\r\nmellan offentliga och ideella insatser, bl.a. när det\r\ngäller verksamheter för utsatta ungdomar.</pre><pre>Det pågår också ett utredningsarbete om\r\nungdomars levnadsvillkor och framtidsutsikter, den\r\ns.k. Generationsutredningen. Det går bl.a. ut på att\r\nundersöka hur ungdomars etablering på arbets- och\r\nbostadsmarknaderna skall kunna underlättas.</pre><pre>Regeringen följer också utvecklingen när det gäller\r\nbarns och ungdomars villkor med anledning av de\r\nförändringar som genomförs i kommunerna.\r\nSocialstyrelsen har fått i uppdrag att i samverkan\r\nmed Barnombudsmannen, Statens ungdomsråd\r\noch Statens kulturråd kartlägga hur situationen ser\r\nut. Uppdraget kommer att redovisas till regeringen\r\nden 29 mars.</pre><pre>Sammanfattningsvis gör således regeringen en\r\nmängd insatser för att stödja de unga. Bara det\r\nfaktum att ungdomars uppväxtvillkor står på den\r\npolitiska dagordningen är en tydlig signal om att\r\nden äldre generationen bryr sig om och\r\nuppmärksammar ungdomars situation, behov och\r\nresurser. Men det räcker naturligtvis inte med\r\noffentliga insatser. Alla vi vuxna har ett ansvar för\r\natt ta vara på den resurs som ungdomar utgör.\r\nSamtidigt vill jag betona vikten av att också\r\nungdomarna själva tar ett personligt ansvar och\r\nuppmuntras vara med att påverka utformningen av\r\nsin egen framtid och av samhället. En positiv\r\nframtidstro skapas i samverkan mellan äldre och\r\nyngre människor.</pre><pre>Anf. 109  ULRICA MESSING (s):</pre><pre>Herr talman! Jag tackar statsrådet för svaret. Men\r\njag tycker att de ansvariga för denna frågestund har\r\nslagit ihop de här två frågorna på ett märkligt sätt.\r\nFrågor som skall besvaras i ett sammanhang brukar\r\nha en naturligt koppling till varandra. De brukar\r\nhöra ihop. Mina två frågor till statsrådet hör ihop i\r\nden meningen att de berör oss unga, i övrigt är de\r\nhelt olika. Dessutom har den tredje frågan som jag\r\nställde inte kommit med därför att frågan var\r\nfelformulerad.</pre><pre>Herr talman! Jag är här i egenskap av politiker. Jag\r\när inte proffs på att formulera frågor. Som politiker\r\nmåste jag få möjlighet att ställa de frågor som jag\r\nanser är viktiga att ställa till vilket statsråd jag vill.\r\nDet borde ligga i allas intresse att ha en bred\r\npolitisk debatt i den här kammaren. Jag tycker att\r\nungdomsfrågorna alltför länge har hamnat vid\r\nsidan av debatten. När då regeringen äntligen\r\nlägger fram en ungdomsproposition -- vilket är\r\nmycket positivt -- tycker jag att man lyfter upp\r\nungdomspolitiken på dagordningen skall det finnas\r\nutrymme för att debattera det också.</pre><pre>Dagens unga behandlas ofta som mina frågor i\r\ndenna frågestund -- i en enda stor grupp. Vuxna\r\nklumpar ihop alla unga och beskriver våra problem\r\nsom rent generella och som om de omfattar och\r\nberör alla och är lika för alla. Så är det inte. Även\r\nunga människor besitter en mängd olika\r\nförutsättningar och egenskaper. De har olika krav\r\noch möjligheter. Även unga måste få möjlighet att\r\ngå sina egna vägar.</pre><pre>Dagens unga växer upp under en tid då\r\nungdomsåren blir allt längre. Många har inget jobb.\r\nDe kan inte flytta hemifrån, är osjälvständiga,\r\nvänder på dygnets timmar och skapar sig ett eget liv\r\nvid sidan av det etablerade samhället och vid sidan\r\nav många vuxna. Det är ett problem. I\r\nungdomspropositionen lyfts inte de problemen\r\nfram tillräckligt. Det skrivs inget om vilka\r\nkonsekvenser möjligheten -- eller omöjligheten --\r\natt komma in på arbetsmarknaden för med sig. Det\r\nskrivs inte heller något om vad känslan av\r\nutanförskap för med sig. I stället för att föreslå nya\r\nkonkreta åtgärder för att få ned\r\nungdomsarbetslösheten och för att erbjuda unga\r\nmöjlighet att flytta hemifrån föreslår statsrådet att\r\nStatens ungdomsråd skall organiseras om och i\r\nstället bli ungdomsstyrelse.</pre><pre>Anf. 110  Civilminister INGER DAVIDSON\r\n(kds):</pre><pre>Herr talman! Det är praktiska skäl som gör att man\r\nbesvarar frågorna tillsammans. Det hoppas jag att\r\nUlrica Messing kan ha överseende med. Den fråga\r\nsom är felformulerad har jag inte fått del av så jag\r\nvet inte vad den handlar om.</pre><pre>Framtidstro handlade frågan om. Det är viktigt att\r\nman börjar från början om man skall skapa\r\nframtidstro. Då handlar det om trygga\r\nuppväxtförhållanden för barnen, och att man\r\nsuccesivt ger dem ett ökat förtroende. Man måste\r\nvåga säga: ''Det här klarar du av, du duger''. Då\r\nskapar man grunden till ett självförtroende som gör\r\natt man som ung person också klarar en del\r\nmotgångar som man kommer att få uppleva på ett\r\neller annat sätt i livet. Det måste börjas hemma,\r\noch sedan måste skolan följa upp detta. Man kan\r\nbörja redan på lågstadiet. Man kan låta eleverna få\r\nsudda tavlan i början, sedan får de kanske till slut\r\nt.o.m. vara med och lägga schema. Det är väldigt\r\nviktigt att ge ungdomar större och större ansvar och\r\natt ge dem förtroende.</pre><pre>Om man har självförtroende skapas den\r\nframtidstro som Ulrica Messing efterlyser. En\r\nstatlig myndighet, oavsett om den heter Statens\r\nungdomsråd eller Ungdomsstyrelsen kan inte ge\r\nungdomar framtidstro. Det är jag väl medveten\r\nom. Men jag tror ändå att den här myndigheten kan\r\nbidra till samordningen som jag efterlyser. Det görs\r\nmängder av olika insatser inom ungdomspolitiken i\r\ndag, men det saknas en helhetssyn och samordning.\r\nUngdomsstyrelsen kan betyda en del när den får\r\nden inriktningen.</pre><pre>Anf. 111  ULRICA MESSING (s):</pre><pre>Herr talman! Statsrådet talar om hur viktigt det är\r\nmed vuxna förebilder. Det håller jag med om. Det\r\när oerhört viktigt. Men vi vet ju att de vuxna\r\nförebilder som många barn växer upp tillsammans\r\nmed inte alltid är de förebilder som vi kanske skulle\r\nönska. De blir ännu mindre bra förebilder i den\r\nlågkonjunktur som vi lever mitt i. Vi ser vecka efter\r\nvecka att små barn, äldre barn och ungdomar far\r\noerhört illa när familjer kommer i kläm och när\r\narbetslösheten och bostadsproblemen slår rakt\r\nigenom den sociala struktur familjen har byggt upp\r\ntidigare.</pre><pre>Det innebär ett oerhört ansvar för föräldrar när\r\nman lägger över ansvaret för hur det kommer att gå\r\nför barnen på familjen som de växer upp i. Det\r\nutlämnar många av de barn som vi vet växer upp\r\nunder trassliga förhållanden. Då måste det finnas\r\nnågonting annat. Jag vet att det är avgörande vilken\r\nbakgrund man har. Men det får inte vara så\r\navgörande att vi redan från början när barnen är\r\nsmå kan bestämma oss för vilka som kommer att\r\nlyckas och vilka som inte kommer att lyckas.</pre><pre>Anf. 112  Civilminister INGER DAVIDSON\r\n(kds):</pre><pre>Herr talman! Nej, Ulrica Messing, det är precis\r\ntvärtom. Det är just för att kunna sätta in de\r\nstödåtgärder som krävs som man skall undersöka\r\nhur det ser ut i familjerna redan från början.</pre><pre>När man får en skolklass framför sig i dag kan man\r\nofta ganska tidigt se vilka barn som inte kommer att\r\nklara av framtiden.</pre><pre>Vi har varit dåliga på att sätta in åtgärder som\r\nbygger upp nätverken kring familjen, föreningar\r\noch andra runt ungdomarna. Det är det jag hela\r\ntiden vill betona, att det är med detta som vi måste\r\nbörja om vi skall skapa den viktiga framtidstron hos\r\nungdomarna. Det är alltså precis tvärtom -- vi skall\r\nsätta in åtgärder tidigt, så att vi inte får den här\r\nuppdelningen.</pre><pre>Vi följer också väldigt noga utvecklingen i\r\nkommunerna. Det är i dag många föräldrar, många\r\nvuxna, som mår dåligt på grund av de förhållanden\r\nsom Ulrica Messing beskriver. Som jag sade i mitt\r\nsvar kommer vi den 29 mars att få en rapport om\r\nhur läget är. Det handlar då bl.a. om barns och\r\nungdomars situation.</pre><pre>Anf. 113  ULRICA MESSING (s):</pre><pre>Herr talman! Skolan är oerhört viktig, och därför\r\nbekymrar det mig en hel del att vi i modern tid\r\nfaktiskt går tillbaka till en mer traditionell och mer\r\nteoretiserande skola. Vi vet att de barn som man\r\nsäger ''har flugor i stjärten'' -- om civilministern vet\r\nvad jag menar --, de som har svårt att sitta stilla,\r\nsom kanske är litet omogna och behöver\r\nstimuleras, faktiskt får mindre utrymme att lära sig\r\nsaker på ett annorlunda och inte så traditionellt\r\nsätt, vilket de kanske skulle behöva. Jag tycker att\r\ndet är synd. Med den kunskap vi har om inlärning\r\nhos barn och ungdomar borde vi faktiskt kunna ta\r\nsteget mot en mer modern och inte så traditionell\r\nskola.</pre><pre>Statsrådet säger också att barn och ungdomar som\r\nelever i skolan i större utsträckning skall gå in och\r\nta ansvar för själva skolverksamheten. Det tycker\r\njag är jättebra. I SSU har vi drivit frågan om\r\nsjälvförvaltning inom skolan oerhört länge, och jag\r\nvälkomnar att fler gör det.</pre><pre>Unga människor beskrivs i långkonjunkturens\r\nSverige som en oanvänd resurs, som kommer att\r\nfinnas tillgänglig då konjunkturen vänder. Det\r\noroar mig litet grand att man mitt i en\r\nlågkonjunktur kan kosta på sig att beskriva unga\r\nmänniskor som en resurs den dag då konjunkturen\r\nvänder. Men nu då?</pre><pre>Anf. 114  Civilminister INGER DAVIDSON\r\n(kds):</pre><pre>Herr talman! Jag håller inte med om det som Ulrica\r\nMessing säger när det gäller skolan, att vi nu går\r\ntillbaka till någonting mer traditionellt. Hittills har\r\nju skolan varit väldigt styrd. I dag lämnar vi över\r\nansvaret för att lägga upp undervisningen till\r\nkommunerna och de enskilda skolorna, och\r\nundervisningen kan därför läggas upp just som det\r\npassar de elevgrupper som finns i den enskilda\r\nskolan. Det kommer därför inte att se likadant ut\r\növerallt. Somliga är kanske rädda för det, men jag\r\ntror snarare att det kommer att leda till att de\r\nenskilda eleverna får en undervisning som är bättre\r\nanpassad till just dem.</pre><pre>Jag håller helt med om att ungdomar är en resurs\r\näven när det är lågkonjunktur, och jag tror därför\r\natt det nu när ungdomsarbetslösheten är hög är\r\nviktigt att man sätter in åtgärder som kan hjälpa\r\nungdomar att inte lägga av. Det finns annars en risk\r\nför att ungdomar gör det när de kommer bort från\r\nrutiner, osv. Det finns ett antal projekt som vi har\r\nsatsat på av den anledningen.</pre><pre>Anf. 115  ULRICA MESSING (s):</pre><pre>Herr talman! Jag tycker att skolan blir mer\r\ntraditionell och att vi går tillbaka i utvecklingen.\r\nFramför allt ser jag att skolor runt om i\r\nkommunerna i tider av dålig ekonomi skär i skolans\r\nresurser. Man utökar klasserna storleksmässigt,\r\noch man ger mindre resurser till extrahjälp och\r\nstödundervisning. Det är klart att vi redan nu vet\r\nvilka barn som kommer att fara illa av det här och\r\nvilka barn som har förmånen och lyckan att ha\r\nföräldrar som kan stimulera dem och hjälpa dem att\r\nkomma till rätta med läxläsning och sådana saker.\r\nDet slår orättvist.</pre><pre>Det är viktigt att vi diskuterar det här. Den dagen\r\ndå konjunkturen vänder kommer nämligen inte alla\r\nde människor i det här landet som under så många\r\når har känt att de har levt ett liv vid sidan av det\r\netablerade samhället, vid sidan av\r\narbetsmarknaden och vid sidan av\r\nbostadsmarknaden på en gång automatiskt att\r\nkänna att de är en del i gemenskapen.</pre><pre>Anf. 116  Civilminister INGER DAVIDSON\r\n(kds):</pre><pre>Herr talman! Jag vill återgå till det Ulrica Messing\r\ntalade om tidigare, nämligen vad det betyder att ge\r\ndem som använder sig av en verksamhet större\r\ninflytande, det som kallas självförvaltningsorgan\r\neller brukarinflytande. Jag menar att det är viktigt\r\natt vi utökar detta, och jag kommer den här veckan\r\natt till riksdagen överlämna en proposition som just\r\ntar upp de här frågorna och i vilken föreslås en\r\nutveckling på området. Jag tror också att ungdomar\r\npå det här sättet kommer att få möjlighet till ett\r\nstörre inflytande över den verksamhet som de\r\ndeltar i.</pre><pre>Vi är fullständigt överens om att det är otroligt\r\nviktigt att människor inte ställs vid sidan av\r\nsamhället. Jag tror då att det är viktigt att man har\r\nsitt människovärde kopplat till någonting annat än\r\nförvärvsarbetet. Vi har väldigt hårt kopplat den\r\nenskilda människans värde till att man har ett\r\narbete, men det är inte i första hand där som\r\nmänniskovärdet ligger. Jag tror att vi borde\r\ndiskutera den här frågan mycket mer, så att\r\nmänniskor inte behöver känna att deras\r\nmänniskovärde försvinner bara därför att de inte\r\nhar ett förvärvsarbete.</pre><pre>Överläggningen var härmed avslutad.</pre><pre>21 §  Svar på fråga 1993/94:403 om\r\nbostadsmarknaden och ungdomar</pre><pre>Anf. 117  Civilminister INGER DAVIDSON\r\n(kds):</pre><pre>Herr talman! Lars Stjernkvist har frågat mig vilka\r\nåtgärder jag tänker vidta för att stärka ungdomars\r\nställning på bostadsmarknaden.</pre><pre>Den fråga som Lars Stjernkvist tar upp är mycket\r\nviktig. Därför har regeringen också vidtagit olika\r\nåtgärder. Dessa insatser belyses i den proposition\r\nom ungdomspolitik som regeringen överlämnade\r\ntill riksdagen förra veckan.</pre><pre>För att lösa problemen på bostadsmarknaden\r\nmåste vi föra en ekonomisk politik som leder till låg\r\ninflation, lågt ränteläge och därmed lägre\r\nbostadskostnader för alla. Men det kan också\r\nbehövas åtgärder riktade till särskilda grupper,\r\ndäribland ungdomar. Genom bostadsbidragen till\r\nungdomar under 29 år, som lämnas enligt särskilda\r\nregler, bidrar staten till att ge ekonomiskt svaga\r\nundomshushåll möjligheter till bra bostäder.\r\nMöjligheten till bostadsbidrag har också förstärkts\r\nunder de senaste åren. Förenklade regler på plan-\r\noch byggområdet har också ökat möjligheterna att\r\nbygga billiga bostäder för ungdomar.</pre><pre>Ungdomars inträde på bostadsmarknaden löses\r\nemellertid inte främst genom att de flyttar in i\r\nnyproducerade bostäder. Lösningen ligger snarare\r\ni att åstadkomma en ökad rörlighet på\r\nbostadsmarknaden, så att mindre och billiga\r\nlägenheter i det befintliga bostadsbeståndet blir\r\nlediga för bl.a. ungdomar.</pre><pre>För att underlätta för ungdomar att köpa bostad,\r\nfinns i dag två statliga premierade bosparformer för\r\nungdomar, bosparlån inom ramen för\r\nallemanssparandet och sparande enligt lagen om\r\nungdomssparande. Frågan om ett generellt statligt\r\npremierat bosparande utreds för närvarande.</pre><pre>Det är också viktigt att konstatera att\r\nförutsättningarna för ungdomar att etablera sig i\r\nsamhället har förändrats under senare år.\r\nRegeringen tillkallade därför redan i december\r\n1992 en utredning om ungdomars levnadsvillkor\r\noch framtidsutsikter (C 1992:07, dir. 1992:107), den\r\ns.k. Generationsutredningen. Utredningen skall\r\nkartlägga de hinder som finns för ungdomar att\r\netablera sig på bl.a. arbets- och\r\nbostadsmarknaderna och analysera dessa i syfte att\r\nskaffa underlag för åtgärder som kan underlätta för\r\nungdomarna att få bostäder till rimliga kostnader.\r\nUtredningen skall dessutom uppmärksamma\r\nvälfärdens fördelning, dels mellan olika\r\ngenerationer, dels i ett livsperspektiv, samt\r\npresentera en modell för hur\r\ngenerationsperspektivet skall kunna beaktas vid\r\npolitiska beslut. Utredningens resultat skall\r\nredovisas i juni 1994.</pre><pre>Sammanfattningsvis har flera initiativ tagits för att\r\nstödja ungdomars etablering, bl.a. på\r\nbostadsmarknaden. Regeringen bör dock avvakta\r\nGenerationsutredningens förslag innan ytterligare\r\ninitiativ övervägs.</pre><pre>Anf. 118  LARS STJERNKVIST (s):</pre><pre>Herr talman! Jag tackar för svaret på min fråga.</pre><pre>Dagen efter det att statsrådet presenterade sin\r\nproposition lade Boverket i en rapport till\r\nregeringen fram siffror som beskriver vad som har\r\nhänt på bostadsmarknaden under de senaste åren.\r\nAv rapporten framgår bl.a. att vart sjuttonde\r\nhushåll i det här landet har tvingats sänka sin\r\nbostadsstandard under de senaste två åren. Vart\r\nsjuttonde hushåll kanske inte låter så mycket, men\r\ndet motsvarar 380 000 personer. Det är emellertid\r\noerhört stora skillnader mellan olika åldersgrupper.\r\nBland personer under 24 år har var tionde tvingats\r\nsänka sin bostadsstandard.</pre><pre>Det här beror naturligtvis till stor del på det som\r\nUlrica Messing tidigare talade om, dvs. den höga\r\nungdomsarbetslösheten, men jag vågar påstå att\r\ndet också beror på att de besparingar inom boendet\r\nsom har genomförts under de senaste åren --\r\nbesparingar som i och för sig hade varit nödvändiga\r\natt genomföra även med en annan regering --\r\nensidigt har lagts på dem som bor i hus som är\r\nbyggda under de senaste 15 åren. Jag menar att\r\ndetta inte hade varit nödvändigt. Det betyder att de\r\nframför allt unga människor som har skaffat sig en\r\nbostad under åren från mitten på 80-talet och\r\nframåt har fått bära en alldeles orimligt stor del av\r\nbördan. Det handlar i vissa fall om flera tusen\r\nkronor i ökade boendekostnader, och detta har inte\r\nhöjda bostadsbidrag kunnat kompensera.</pre><pre>Jag vill därför förtydliga min fråga: Är det rimligt\r\natt några få, och framför allt ungdomar, skall få\r\nbära en så oerhört stor del av bördan när vi tvingas\r\nspara på boendet? Är det rimligt och rättvist att de\r\nhar tvingats bära en så stor del av bördan under de\r\ntvå senaste åren?</pre><pre>Anf. 119  Civilminister INGER DAVIDSON\r\n(kds):</pre><pre>Herr talman! Det var nödvändigt att lägga om\r\nbostadspolitiken, säger Lars Stjernkvist. Det var\r\ndet verkligen. Den ledde till en mycket osund\r\nutveckling. Den yngre generationen får i dag betala\r\nför att den äldre generationen under 80-talet i stort\r\nsett fick betalt för att bo genom den utformning\r\nsom t.ex. räntesubventionerna hade.</pre><pre>Nu har omläggningen gjorts. Det är alltid svårt att\r\ngöra sådana omläggningar. Det drabbar människor\r\ni övergångsskeden. Men man kan också se att detta\r\när en omläggning som leder åt rätt håll.</pre><pre>Boverket har också gjort en del andra\r\nkonstateranden. Man säger att ränteutvecklingen\r\nlett till att subventionerna trots att de har minskat\r\nger mer i nuvarande system än i det gamla. Det är\r\nalltså Boverket som har räknat ut det. Räntorna\r\npåverkar nu systemet. Det gjorde de inte tidigare.</pre><pre>Det som är alldeles avgörande för hur det skall bli\r\npå bostadsmarknaden när det gäller att få fram\r\nbilliga bostäder är ränteutvecklingen. Den har\r\nredan börjat märkas på bostadsmarknaden.</pre><pre>Anf. 120  LARS STJERNKVIST (s):</pre><pre>Herr talman! Statsrådet säger att det var\r\nnödvändigt att lägga om bostadspolitiken. Det var\r\nnödvändigt i den meningen att med ett växande\r\nbudgetunderskott måste man spara. Där är vi\r\növerens. Det är svårt att undanta en så betydande\r\nsektor som bostadssektorn från de besparingarna,\r\ndet är rätt.</pre><pre>Men det var inte nödvändigt att fördela dessa\r\nbesparingar på det sätt som man gjorde. Man låter\r\n15 % av de boende bära hela bördan. Nu skall man\r\nju inte tala om en kvinnas ålder, och det tänker jag\r\ninte göra. Men låt mig formulera det så här: Jag och\r\nstatsrådet hann förmodligen skaffa oss bostäder\r\ninnan slutet på 80-talet. För oss är risken att tvingas\r\nsänka vår boendestandard ungefär fem gånger så\r\nliten jämfört med risken för ungdomar.</pre><pre>Vi som fattade dessa beslut -- om vi nu skall titta på\r\ndet historiskt -- och som i så fall är skyldiga till de\r\nbeslut som gick fel, blir i stort sett inte tvungna att\r\nbetala någonting alls. Är det rimligt?</pre><pre>Anf. 121  Civilminister INGER DAVIDSON\r\n(kds):</pre><pre>Herr talman! Man kan inte fortsätta med en osund\r\nbostadspolitik, och den var osund -- jag upprepar\r\ndet. Den var okänslig för kapitalkostnaderna i\r\nboendet. Bidragen var kopplade till\r\nproduktionskostnaderna. Man kunde alltså bygga\r\nhur dyrt som helst, och så fick man bidrag därefter.</pre><pre>Detta kan man inte fortsätta med, utan det måste\r\ntill en omläggning. I samband med omläggningar\r\ndrabbas människor orättvist. Jag kan inte svara på\r\nom det är exakt så som Lars Stjernkvist säger. Han\r\nnämner olika procenttal för hur det drabbar. Det är\r\nmöjligt att det är så.</pre><pre>Jag tror att denna omläggning var viktig att göra.\r\nOm vi nu skall diskutera hur man skall komma till\r\nrätta med detta -- och det är vad vi skall göra --\r\nhandlar det om att vi måste få fram enklare och\r\nbilligare bostäder. Det kan de nya byggreglerna\r\nleda till. Det kommer då i första hand att gynna\r\nungdomar.</pre><pre>Rörligheten på bostadsmarknaden är också väldigt\r\nviktig. De som får större familjer flyttar och lämnar\r\nefter sig billigare och mindre lägenheter.</pre><pre>Anf. 122  LARS STJERNKVIST (s):</pre><pre>Herr talman! Regeringen är väldigt bra på att\r\nbeskriva vad det var som gick snett. Däremot är\r\nden inte alltid så intresserad av att diskutera\r\nframtiden. Det var därför som jag ställde frågan.\r\nDet görs heller inte i Ungdomspropositionen, och\r\ndet sägs mycket litet om bostadspolitiken framöver.</pre><pre>Det är rätt som statsrådet säger. Det vi måste göra\r\när att se framåt. Vi måste se hur vi skall lösa dessa\r\nproblem.</pre><pre>Så länge vi har en ryggsäck med ett stort antal\r\noerhört dyra lägenheter som står tomma, kommer\r\nde ungdomar som i dag behöver en bostad och\r\nockså de ungdomar som behöver en bostad i\r\nframtiden -- och de kommer förhoppningsvis att bli\r\nfler i takt med att de får jobb och\r\nutbildningsplatser -- inte att kunna få en bostad.</pre><pre>Så länge vi har denna ryggsäck med dyra, tomma\r\nlägenheter -- som är dyra på grund av de\r\nbesparingar som genomförts under de senaste\r\nåren -- kommer man inte att våga bygga. Det gör\r\natt de ungdomar som nu har drabbats av ökade\r\nboendekostnader drabbas en gång till. Det\r\nnybyggande som skulle behövas kommer inte\r\nigång, eftersom vi har så många dyra, tomma\r\nlägenheter.</pre><pre>Anf. 123  Civilminister INGER DAVIDSON\r\n(kds):</pre><pre>Herr talman! Nyproduktionen vänder sig inte i\r\nförsta hand till ungdomar, vilka vi här diskuterar.\r\nDen är ofta dyrare än den äldre produktionen.</pre><pre>Sedan kan jag inte hålla med Lars Stjernkvist när\r\nhan säger att regeringen inte har gjort någonting.\r\nDen ekonomiska politiken har lett till sänkta\r\nräntor. Ingenting påverkar bostadskostnaderna så\r\nmycket som de sänkta räntorna.</pre><pre>Det är få andra förändringar som påverkar den\r\nkostnad man har för sin bostad som att räntan sänks\r\nmed en eller två procentenheter, och den har sänkts\r\nmed mer än så. Det tycker jag ändå är viktigt att\r\npåpeka i detta sammanhang.</pre><pre>Anf. 124  LARS STJERNKVIST (s):</pre><pre>Herr talman! Ungdomar kommer inte i första hand\r\natt flytta in i de nya lägenheter som byggs om det\r\nfinns andra tillgängliga -- det är sant statsrådet.</pre><pre>Problemet är att jag, som inte längre räknar mig till\r\nde allra yngsta, statsrådet och andra -- som hade\r\nförmånen att skaffa oss en bostad innan\r\nboendekostnaderna rusade i väg i höjden, och som\r\ninte har behövt vara med att betala besparingarna --\r\nkommer att kedja fast oss så länge det är så oerhört\r\ndyrt att flytta in i nya bostäder. Vi kommer att\r\nkedja fast oss i de lägenheter som vi har, vilka\r\nrelativt sett blir allt billigare.</pre><pre>Det jag begär är egentligen inte särskilt konstigt.\r\nDet jag tycker att statsrådet skulle ha föreslagit i\r\nUngdomspropositionen är att även statsrådet, jag\r\noch alla andra som hann skaffa oss en bostad innan\r\nbostadskostnaderna steg på 80-talet också är med\r\noch betalar en del av de besparingar som skall\r\ngenomföras. Sanningen är den att jag och statsrådet\r\ninte har behövt betala en enda krona. Återigen: Är\r\ndetta rimligt?</pre><pre>Anf. 125  Civilminister INGER DAVIDSON\r\n(kds):</pre><pre>Herr talman! Marknaden har nu börjat lösa en del\r\nav dessa problem. Det finns exempel från flera\r\nkommuner där man går in och plomberar ett eller\r\ntvå rum i stora bostäder för att upplåta dem till\r\nungdomar. Då sänks naturligtvis också hyran.</pre><pre>Om marknaden får litet större frihet, vilket den nu\r\nhar fått, kan den också anpassa sig till den\r\nefterfrågan som finns. I dag finns det en stor\r\nefterfrågan på små lägenheter. Det finns\r\nlägenheter, och då anpassar man dem genom att\r\nt.ex. plombera rum. Det är alltså inte bristen på\r\nbostäder som är det stora problemet i dag, utan\r\nproblemet är att de är för stora och för dyra.</pre><pre>Många kommuner satsar också på speciella\r\nungdomsbostäder. Jag tror att det är en framtida\r\nmodell. Upplands Väsby kommun har här legat\r\nmycket långt framme. De har kanske en något\r\nenklare standard, men de är betydligt billigare än\r\nvanliga lägenheter. Det har nyligen invigts sådana\r\nlägenheter i Nacka, där jag bor.</pre><pre>Detta är en utveckling som jag tror att vi kommer\r\natt se mer av. Efterfrågan på små, billiga bostäder\r\nfinns. De kommer också att komma fram när\r\nproduktionskostnaderna inte längre blir så höga av\r\nalla regler som tidigare omgärdade dem.</pre><pre>Överläggningen var härmed avslutad.</pre><pre>22 §  Svar på frågorna 1993/94:409, 413, och 414\r\nom ungdomsarbetslösheten, m.m.</pre><pre>Anf. 126  Civilminister INGER DAVIDSON\r\n(kds):</pre><pre>Herr talman! Martin Nilsson har med anledning av\r\npropositionen om ungdomspolitik som lämnades\r\ntill riksdagen förra tisdagen frågat mig vilka\r\nåtgärder regeringen avser vidta för att ungdomars\r\nvärderingar och åsikter bättre skall höras i\r\nvuxenvärlden. Han har också ställt frågor om\r\nungdomsarbetslösheten och lägre ingångslöner för\r\nungdomar. Jag har valt att besvara dem i ett\r\nsammanhang.</pre><pre>I den ungdomspolitiska propositionen föreslår\r\nregeringen ett antal riktlinjer för den framtida\r\nungdomspolitiken. Avsikten med riktlinjerna är att\r\nde skall genomsyra de statliga insatserna för\r\nungdomar, men de bör också kunna ge vägledning\r\nför kommuner, ideella organisationer och andra i\r\nderas arbete med ungdomsfrågor. I en av dessa\r\nriktlinjer anges bl.a. att ungdomars delaktighet och\r\ninflytande skall främjas. Riktlinjerna bör därmed\r\nkunna medverka till att ungdomars möjlighet att\r\ngöra sina åsikter hörda förstärks på en rad områden\r\noch inom flera olika sektorer.</pre><pre>Statens ungdomsråd har de senaste åren drivit ett\r\nutvecklingsarbete för att stärka ungdomars\r\ninflytande genom de s.k. demokrati- och\r\nträffpunktsprojekten. Dessa beskrivs i\r\npropositionen, och jag anser att detta arbete är\r\nvärdefullt och att det bör vidareutvecklas i den nya\r\nmyndigheten, Ungdomsstyrelsen. Jag hoppas\r\ndärmed att erfarenheterna från projekten skall\r\nomsättas i praktisk handling i allt fler kommuner.</pre><pre>Det är också angeläget att dagens regelverk\r\nförändras så att ungdomars möjligheter till\r\ninflytande i den kommunala verksamheten stärks.\r\nGenom ett ökat s.k. brukarinflytande kan bl.a.\r\nungdomar i högre utsträckning vara med och\r\nbestämma över olika verksamheter. Förslag med\r\ndenna inriktning kommer att presenteras i den\r\nproposition om lokal demokrati som regeringen\r\nkommer att lämna till riksdagen inom kort.</pre><pre>Ungdomsarbetslösheten är detta självklart ett av\r\nregeringens högst prioriterade områden, och\r\nregeringen följer aktivt utvecklingen. I motsats till\r\nvad Martin Nilsson påstår i sin fråga finns det i dag\r\ntecken på att ungdomsarbetslöshten är på väg att\r\nminska. Arbetslösheten i åldern 16--24 år sjönk\r\nunder det sista kvartalet 1993 med nästan tre\r\nprocentenheter eller 36 000 personer, jämfört med\r\ndet tredje kvartalet. Vi kan nu också konstatera att\r\nden satsning på ungdomspraktik som regeringen\r\ngjort varit lyckosam. Enligt en färsk undersökning\r\nfår 27 % av dem som innehar en\r\nungdomspraktikplats fast arbete efter\r\npraktikperioden.</pre><pre>Ändå är det fortfarande alltför många ungdomar\r\nsom är arbetslösa. Det är viktigt att de under denna\r\ntid ges goda möjligheter att utveckla sin\r\nkompetens. Regeringen har med anledning av\r\narbetsmarknadsläget därför aviserat ett antal\r\nutbildningspolitiska insatser inför nästa budgetår,\r\nbl.a. det s.k. tredje gymnasieåret,\r\nutbildningsplatser i komvux och inom\r\nfolkhögskolan. Regeringen har också aviserat ett\r\nflertal nya insatser, bl.a. ett system med\r\n''utbildningscheckar'', sommaruniversitet och s.k.\r\ntrainee-utbildning. Totalt beräknas dessa insatser\r\nmotsvara ungefär 77 000 helårsplatser. Regeringen\r\navser att återkomma i denna fråga i samband med\r\nkompletteringspropositionen. ägre\r\ningångslöner för ungdomar är inte något som\r\nregeringen kan besluta om. Ingångslönerna\r\nbestäms genom förhandlingar mellan\r\narbetsmarknadens parter men är på sikt beroende\r\nav hur tillgång och efterfrågan på arbetsmarknaden\r\nutvecklas.</pre><pre>Anf. 127  MARTIN NILSSON (s):</pre><pre>Herr talman! Jag ber att få tacka statsrådet Inger\r\nDavidson för svaret. Även jag vill dock instämma i\r\nden kritik som Ulrica Messing framförde när det\r\ngäller sättet att svara på frågor. Jag har nu ungefär\r\n1 minut och 45 sekunder på mig att ta upp tre\r\nväsensskilda frågor. Det tycker jag är oerhört\r\notillfredsställande, eftersom det är viktiga frågor.</pre><pre>Det är positivt att regeringen har avlämnat en\r\nproposition om ungdomspolitik, och därför har jag\r\nvalt att ställa dessa frågor. Det är mindre positivt att\r\nen hel del faktiskt saknas i ungdomspropositionen.\r\nDet är först och främst det vi skall diskutera. Lars\r\nStjernkvist har varit inne på frågan om ungdomars\r\nmöjlighet att få en bostad. Det gäller också\r\nungdomars rätt till arbete.</pre><pre>Jag skulle vilja ställa en fråga om synen på\r\nungdomars möjligheter att göra sig hörda.\r\nRegeringen hänvisar till att man inom den närmaste\r\ntiden kommer att framlägga en proposition om\r\nlokal demokrati. Det är bra och viktigt att den får\r\ngenomslag. Om man ser till de åtgärder som\r\nregeringen har genomfört, finner man synen att\r\nvalfriheten skall dominera framför möjligheten till\r\nbrukarinflytande. Det är en demokratisyn där man\r\nså fort ett problem uppstår går ifrån det och väljer\r\nnågonting annat i stället för att bearbeta problemen\r\ndär de finns. Regeringen må lägga fram så många\r\npropositioner den vill nästa vecka, men man har\r\ninte gjort något i övrigt.</pre><pre>Propositionen domineras av synsättet att vuxna\r\nskall överföra sunda normer och värderingar till\r\nungdomar. Jag måste protestera mot den\r\nbeskrivningen, eftersom jag inte tror att den\r\nstämmer överens med vad ungdomar tycker och\r\ntänker. Jag tror inte att ungdomar rakt över\r\nupplever vuxenvärlden som särskilt sund.</pre><pre>Nu har jag tio sekunder på mig för att kommentera\r\nfrågan om ungdomsarbetslöshet. Jag konstaterar\r\nbara det faktum att det inte föreslås några nya\r\nåtgärder. Det finns inga förslag till konkreta\r\nåtgärder för att sysselsättningen inom byggsektorn\r\noch den offentliga sektorn skall kunna bibehållas\r\noch för att man skall klara av utbildningsgarantin.\r\nMan upprepar bara ungdomspraktiken, trots att\r\ndet är en åtgärd som har utdömts av\r\nArbetsmarknadsverkets chef. Det är inte särskilt\r\nstarkt.</pre><pre>Anf. 128  Civilminister INGER DAVIDSON\r\n(kds):</pre><pre>Herr talman! Jag kan förstå frustrationen över att\r\ndet finns så kort tid för att besvara de olika\r\ndelfrågorna. Jag återkommer gärna i den här\r\ndebatten. Man får dock ofta rekommendationen att\r\nman skall lägga ihop flera frågor från samma\r\nperson.</pre><pre>Det finns vissa demokratiska ideal i ett samhälle. Vi\r\nhyllar ett antal sådana ideal i Sverige. Dessa ideal\r\nföds man inte med. De måste aktivt förmedlas från\r\nen generation till en annan. Jag tycker att det är\r\noerhört viktigt att lägga fast det när man talar om\r\nen ungdomsproposition. Alla vuxna, inte bara stat\r\noch kommun, har ett ansvar när det gäller att\r\nförmedla de demokratiska idealen som utgör en\r\ngrund för hela vårt samhälle. Jag håller helt och\r\nhållet med om att denna kommunikation måste\r\nvara ömsesidig. Ungdomar har en kreativitet och\r\nett nytänkande som fortfarande inte stelnat, vilket\r\nofta sker så småningom hos oss vuxna. Därigenom\r\nkan ungdomarna tillföra den vuxna generationen\r\nnya idéer och ideal. När jag talar om förmedling av\r\nde grundläggande värderingarna menar jag de\r\ndemokratiska idealen och den etiska grundsynen i\r\nsamhället. Detta är aspekter som jag tycker måste\r\nfå finnas med i en ungdomsproposition. Jag skall\r\nsenare återkomma till de olika delfrågorna.</pre><pre>När det gäller delaktighet har vi bl.a. vidtagit den\r\nåtgärd som jag nämnde när jag tidigare svarade om\r\nökat brukarinflytande. Men det görs oerhört\r\nmycket mer. Det pågår ett antal demokratiprojekt\r\nsom har initierats från Statens ungdomsråd, som\r\ndet fortfarande heter. På olika sätt görs ungdomar\r\ndelaktiga i de kommunala besluten. Jag vill gärna\r\nta ett exempel från Krokoms kommun, där en liten\r\noffensiv fritidsförvaltning har visat att den kan\r\npåverka en hel kommun genom att medvetet driva\r\npå utvecklingen. Jag skall berätta vidare i mitt nästa\r\ninlägg.</pre><pre>Anf. 129  MARTIN NILSSON (s):</pre><pre>Herr talman! Det finns självklart ideal som måste\r\nfostras fram och där vuxenvärlden har ett ansvar.\r\nJag har inget emot att man poängterar det i en\r\nungdomspolitisk proposition. Det tycker jag är en\r\nrimlig och bra avvägning. Frågan är bara vilka\r\nkonkreta åtgärder som gäller för det motsatta. Jag\r\ntror inte att de flesta ungdomar upplever att det\r\nstora problemet är att vuxna inte kan förmedla sina\r\nvärderingar till ungdomar. Det är snarast tvärtom\r\nså att ungdomar upplever att de inte kan förmedla\r\nsina värden till vuxna. Det tror jag är ett problem\r\nsom inte tas upp.</pre><pre>Jag skall nu inte beskylla civilministern för att det\r\ninte finns förslag till några konkreta åtgärder på det\r\nhär området. Jag tycker inte heller att det finns\r\nnågra konkreta förslag när det gäller att föra över\r\nvuxenvärldens normer till ungdomsvärlden. Det\r\nfinns bara en lång utläggning om hur viktigt det är.</pre><pre>I sitt svar sade civilministern att man inte kan\r\ndiskutera ungdomslöner. Vid ett flertal olika\r\ntillfällen har olika företrädare för regeringen gått ut\r\noch talat om vikten av lägre ingångslöner. I\r\npropositionen poängteras faktiskt att det ständigt\r\nskall finnas möjligheter att växla mellan\r\nlågavlönade och mera högavlönade yrken. Det\r\ntolkar jag som att det är en viktig signal till\r\nungdomarna att det skall finnas ungdomslöner som\r\nligger på en lägre nivå.</pre><pre>Anf. 130  Civilminister INGER DAVIDSON\r\n(kds):</pre><pre>Herr talman! När det konkret gäller att ge\r\nungdomar möjlighet att förmedla sina värderingar\r\ntill vuxenvärlden vill jag fortsätta att berätta om\r\nexemplet från Krokom, som jag tycker borde få\r\nmånga efterföljare. I Krokom har man antagit ett\r\nkonkret samverkansprogram för barn- och\r\nungdomsverksamheten. Man har bildat ett\r\nungdomsråd för att se till att programmet\r\nförverkligas, och man har skapat en särskild\r\nungdomstidning. På en av skolorna i kommunen,\r\nCederbergsskolan, arbetar man med temastudier\r\ndär teori och praktik kombineras. Eleverna får i\r\nhög grad styra undervisningen själva.</pre><pre>Det går alltså att på olika sätt konkret släppa fram\r\nungdomar och låta dem göra sin stämma hörd. Men\r\njag tror också att enskilda vuxna, inte minst\r\nföräldrar, måste lära sig att lyssna på ungdomar. Ett\r\nav de stora problemen i dag är att ungdomar\r\nupplever att ingen lyssnar på dem när de behöver\r\nprata. När det gäller existentiella frågor och\r\nproblem som de kan leva med så har de ingen vuxen\r\ni sin närhet som ställer upp och lyssnar. Det tycker\r\njag är ett mycket stort problem.</pre><pre>Anf. 131  MARTIN NILSSON (s):</pre><pre>Herr talman! Det är självfallet ganska svårt att\r\nförsöka finna politiska beslut för att ungdomar skall\r\nhöras mera och bättre i samhällsdebatten. Det finns\r\ndock åtgärder som man skulle kunna vidta, och\r\nman kan vara kritisk mot att regeringen inte har\r\nlagt fram några förslag. Däremot har regeringen\r\nlagt fram förslag efter förslag för valfrihet och\r\nmångfald. Det är i många delar en mycket bra\r\nutveckling. Man har dock nästan inte lagt fram\r\nnågra konkreta förslag som generellt rör samhället\r\noch ungdomars möjlighet och t.o.m. ansvar att vara\r\nmed i den demokratiska beslutsprocessen, ett slags\r\nbrukarinflytande. Det är bra om det kommer. I\r\nförslaget saknas t.ex. de krav på lokala\r\nskolstyrelser som tidigare har hörts i debatten. Det\r\nborde vara en bra sak att föra fram här.</pre><pre>Så till det mera konkreta, ungdomsarbetslösheten.\r\nHär kommer inga nya förslag. Det finns inga nya\r\nförslag i ungdomspropositionen. Regeringen har\r\ninte aviserat några nya förslag. Det innebär de facto\r\natt man accepterar den öppna\r\nungdomsarbetslösheten på 19 % som vi har i dag.\r\nJag tycker att det är synd att vi inte har några jobb\r\noch någon utbildningsgaranti.</pre><pre>Anf. 132  Civilminister INGER DAVIDSON\r\n(kds):</pre><pre>Herr talman! Som jag sade i mitt svar har\r\nutvecklingen nu vänt. Vi har nått botten. Vi är på\r\nväg uppåt. Detta gäller också\r\nungdomsarbetslösheten.</pre><pre>Jag vågar påstå att detta bl.a. beror på den politik\r\nsom den här regeringen har fört. Det skapas nu nya\r\njobb också för ungdomar. Det är viktigt, men jag\r\nhåller med om att det finns anledning att också\r\ndiskutera andra sätt att underlätta ungdomars\r\ninträde på arbetsmarknaden. Det finns i dag höga\r\nmurar. Det är svårt att komma in på den ordinarie\r\narbetsmarknaden. Däremot finns det ett starkt\r\nskydd när man väl är där.</pre><pre>Jag har själv kommit med ett förslag som nu utreds.\r\nDet handlar om att ge ungdomar skattelättnader, i\r\nform av en u-skattsedel. Med den skulle de kunna\r\nerbjuda vissa tjänster inom hushållssektorn och\r\nbilda små bolag. Jag tror att det skulle kunna\r\nskapas många nya jobb den vägen.</pre><pre>Anf. 133  MARTIN NILSSON (s):</pre><pre>Herr talman! Statistiken kan man självfallet läsa\r\nlitet som man vill. Man kan konstatera att\r\nutvecklingen inte har vänt. Statsrådet säger att det\r\nom man jämför kvartal fyra 1993 med kvartal tre\r\n1993 har vänt. Vi vet alla att det finns stora\r\nskillnader under olika tider av året. Det intressanta\r\när självfallet att jämföra kvartal fyra 1993 med\r\nkvartal fyra 1992. Det gör inte statsrådet, av\r\nförklarliga skäl. En sådan jämförelse visar\r\nnämligen inte alls en sådan utveckling.</pre><pre>Det är viktigt för ungdomar att komma in på\r\narbetsmarknaden. I stället för att försöka skapa\r\nriktiga jobb -- när man har tagit bort jobben för\r\nungdomar -- för regeringen fram olika förslag som\r\nalla innebär att ungdomar på olika sätt\r\nsärbehandlas.</pre><pre>Det är ungdomar som har drabbats när den\r\nborgerliga regeringen har dragit ned på\r\nkommunernas och landstingens ekonomi. Det är\r\nungdomar som har drabbats inom byggsektorn när\r\nman, precis som Lars Stjernkvist mycket riktigt\r\nbeskrev tidigare, har dragit ned på byggandet.\r\nUngdomar har drabbats, eftersom de inte har fått\r\nmöjlighet att utbilda sig, på grund av att regeringen\r\ninte har tagit fram tillräckligt många\r\nutbildningsplatser.</pre><pre>Nu för regeringen fram speciella lösningar, t.ex. att\r\nLAS skall luckras upp och att vi skall ha s.k.\r\npigjobb. Detta är inte ett sätt att få ungdomar att\r\nkomma in i vuxenvärlden. Det är ytterligare ett sätt\r\natt hålla kvar dem i ungdomsvärlden.</pre><pre>Anf. 134  Civilminister INGER DAVIDSON\r\n(kds):</pre><pre>Herr talman! Ja, man kan läsa statistik på olika sätt.\r\nJag vet att man brukar göra en jämförelse med det\r\nföregående året. Men den här ökningen är\r\nanmärkningsvärd. Det handlar om 3 % skillnad;\r\njag har kollat upp att det faktiskt är en tydlig\r\nförändring. Då tycker jag att man kan visa på den.\r\nDet handlar ju också om att ge ungdomar en\r\nframtidstro, vilket vi har varit inne på tidigare. Det\r\ngäller att våga se de ljuspunkter som faktiskt finns.</pre><pre>Varslen minskar. Jag får dagligen olika besked från\r\nlänsarbetsnämnder och andra. Samtliga\r\nkonstaterar att läget är ljusare. Sådana besked har\r\njag inte varit bortskämd med under min tid som\r\nstatsråd. I stort sett i alla papper som tidigare har\r\nlagts fram har jag bara sett en negativ\r\nutvecklingsbild.</pre><pre>Jag vill inte göra Martin Nilsson till piga. Det är inte\r\nalls min mening. Jag hoppas att många av hans\r\nkompisar skall kunna utnyttja den här modellen för\r\natt bilda egna små bolag. Det vore ett utmärkt sätt\r\nför dem att få in en första fot på arbetsmarknaden,\r\nfå en bra grundutbildning och ett bra jobb. Det är\r\nviktiga jobb som skall utföras.</pre><pre>Anf. 135  FÖRSTE VICE TALMANNEN:</pre><pre>Eftersom tre frågor har besvarats i ett\r\nsammanhang, utnyttjar jag min rätt att bevilja en\r\nreplik ytterligare till vardera talare.</pre><pre>Anf. 136  MARTIN NILSSON (s):</pre><pre>Herr talman! Då skall jag i ett sammanhang be att\r\nfå tacka både herr talman och statsrådet.</pre><pre>Det är sant att det finns ljuspunkter i den svenska\r\nekonomin. Det skall jag inte förneka. Det är\r\nsjälvklart att detta också i olika avseenden kommer\r\natt påverka ungdomars möjlighet att få arbete. Jag\r\ntror ändå att man måste ta problemet på allvar.\r\nPrecis innan jag kom hit såg jag statistiken för\r\nGävleborgs län. Där står 35 % av ungdomarna\r\nmellan 18 och 24 år utanför den ordinarie\r\narbetsmarknaden. Då måste man komma med nya,\r\nkonkreta förslag. Då kan man inte vara nöjd med\r\ndet som finns. Jag tycker att det är beklagligt att\r\nman verkar vara det, att det inte finns några\r\nkonkreta förslag i ungdomspropositionen. Det\r\nhade varit välgörande och bra om man hade kunnat\r\npresentera sådana.</pre><pre>I vilket fall som helst: Tack för möjligheten att\r\ndebattera!</pre><pre>Nu fick jag t.o.m. 36 sekunder över. Det var inte\r\nilla.</pre><pre>Anf. 137  Civilminister INGER DAVIDSON\r\n(kds):</pre><pre>Herr talman! Jag måste bara poängtera att jag\r\nverkligen tar ungdomsarbetslösheten på allvar.</pre><pre>Jag tror inte heller att denna vändning kommer att\r\nske så oerhört snabbt. Det behövs en massa nya\r\nåtgärder. Jag har faktiskt presenterat ett antal\r\nsådana, inte minst på utbildningssidan. De kommer\r\natt öka ungdomarnas möjlighet att höja sin\r\nkompetens under den tid som de är arbetslösa. Det\r\när inte minst viktigt.</pre><pre>Sedan har jag, som sagt, också kommit med en del\r\nandra konkreta förslag. Men Martin Nilsson vill\r\ninte anta de utmaningarna.</pre><pre>Överläggningen var härmed avslutad.</pre><pre>23 §  Svar på fråga 1993/94:392 om SIB:s\r\nLundafilial</pre><pre>Anf. 138  Utbildningsminister PER UNCKEL\r\n(m):</pre><pre>Herr talman! Elisabeth Persson har frågat om jag\r\navser att skyndsamt ta det utlovade initiativet för\r\natt lösa frågan om forskningens framtid vid SIB:s\r\nLundafilial.</pre><pre>Vid den tidigare SIB-avdelningen i Lund fanns fem\r\nanställda: två forskare, två forskarstuderande samt\r\nen sekreterare. Efter avvecklingen av SIB ingår\r\ndessa fem personer i avvecklingsmyndigheten för\r\nSIB, vilket bl.a. innebär att de uppbär lön från\r\navvecklingsmyndigheten i upp till tolv månader.\r\nAvvecklingsmyndigheten medverkar också i försök\r\natt finna alternativ sysselsättning för dem som sagts\r\nupp från SIB. I dessa avseenden behandlas\r\nLundaforskarna på samma sätt som de tidigare\r\nSIB-anställda som finns i Gävle.</pre><pre>I Gävle byggs det nu upp två institutioner: en\r\ntekniskt inriktad som ingår i KTH och en\r\nsamhällsvetenskapligt inriktad som tillhör Uppsala\r\nuniversitet. Tjänster vid de två institutionerna\r\ntillsätts av respektive universitet och högskola, och\r\nde vetenskapliga och pedagogiska kriterier som\r\ngäller för tjänster inom universitet och högskolor\r\ntillämpas. Några garantier för att tidigare anställda\r\nvid SIB erhåller de nya tjänsterna finns i princip\r\ninte.</pre><pre>Vad regeringen i proposition 1993/94:82 anförde\r\nbeträffande den personal som finns i Lund\r\nuttrycker strävan efter att ge dessa forskare samma\r\nvillkor som forskarna i Gävle, dvs. att i öppen\r\nkonkurrens söka nya tjänster och forskningsanslag.\r\nDe kontakter som tas med Lunds universitet syftar\r\ninte till att ge särskilda garantier för byggforskarna\r\ni Lund.</pre><pre>Det är ännu för tidigt att uttala sig om vilka tjänster\r\nvid Lunds universitet som byggforskarna där kan\r\nkonkurrera om. Detta är inte en fråga för\r\nregeringen. Jag vill också peka på att\r\nLundaforskarna självfallet kan söka tjänster vid de\r\ntvå institutionerna i Gävle på samma villkor som\r\növriga forskare som varit verksamma inom det\r\ntidigare SIB.</pre><pre>De problem beträffande institutionsanknytning\r\nsom Elisabeth Persson tar upp skall inte överdrivas.\r\nDe två som är antagna till forskarutbildning är\r\nredan knutna till institutionen för\r\nbyggnadsfunktionslära. De två disputerade\r\nforskarna kommer med stor sannolikhet just i\r\ndagarna att få en koppling till Forum för\r\nkvinnoforskning i Lund. De har en grundtrygghet\r\nåret ut genom avvecklingsmyndigheten. De har\r\ntidigare erhållit anslag för sin forskning från bl.a.\r\nSAREC och torde ha oförändrade möjligheter till\r\nfortsatt stöd från olika forskningsfinansiärer.</pre><pre>Den förändrade organisationen av bygg- och\r\nbostadsforskningen syftar till att konkurrensutsätta\r\nforskningsverksamheten. Några särskilda garantier\r\nför just byggforskarna i Lund varken kan eller bör\r\nregeringen ställa ut. I fortsatta kontakter med\r\nLunds universitet och med\r\navvecklingsmyndigheten kommer vi dock att\r\nförsäkra oss om att Lundaforskarna ges samma\r\nvillkor och möjligheter som forskarna i Gävle.</pre><pre>Anf. 139  ELISABETH PERSSON (v):</pre><pre>Herr talman! Först vill jag tacka\r\nutbildningsministern för svaret på frågan. Låt mig\r\nsedan poängtera att jag mer fokuserade frågan på\r\nforskningens framtid än på Lundaforskarnas\r\ngarantier för fortsatt verksamhet. Det kan tyckas\r\nsom att detta intimt hänger samman, men det är\r\nforskningens framtid som oroar mig mycket.</pre><pre>Vi var ganska eniga i riksdagen om att just den\r\nforskningsinriktning som SIB:s Lundafilial har haft\r\när synnerligen intressant. Det verkar som om\r\nregeringen och utbildningsministern också är eniga\r\nom det.</pre><pre>När Humanistisk-Samhällsvetenskapliga\r\nForskningsrådet utvärderade forskningen sade\r\nman: ''det kan knappast råda något tvivel om att det\r\ninnebär en värdefull kunskapsuppbyggnad att\r\nforskning av denna karaktär bedrivs i Sverige. I ett\r\nallmänt samhällsvetenskapligt perspektiv framstår\r\nprojektet som intressant forskning, både empiriskt\r\noch teoretiskt''.</pre><pre>Detta är viktigt att slå fast, men för att denna\r\nforskning skall kunna fortleva krävs det att de\r\nforskare som utför den har en\r\ninstitutionstillhörighet. Om de inte har det kan de\r\ninte söka några forskningspengar. Så ser det ut i\r\nuniversitetsvärlden i dag.</pre><pre>Åtminstone jag tolkade propositionen om SIB som\r\natt allt var klart för alla parter. Hela resonemanget\r\ni propositionen, både när det gällde Gävle och när\r\ndet gällde Lundafilialen, tydde på detta. Både jag\r\noch hela bostadsutskottet väntade oss faktiskt att\r\nregeringen skulle ta det initiativ som man\r\nuttryckligen talar om i propositionen, nämligen\r\növerläggningar om möjligheterna att inlemma\r\nLundafilialens verksamhet i universitetet.</pre><pre>Anf. 140  Utbildningsminister PER UNCKEL\r\n(m):</pre><pre>Herr talman! Jag beklagar att jag inte kan föra\r\ndenna diskussion avsevärt längre än vad jag redan\r\nhar redovisat i mitt svar. Vad Elisabeth Persson\r\nanför om HSFR:s utredningen är sant och visst. Det\r\nvar den bedömning som HSFR gjorde. Det var den\r\nbedömningen som vi grundade den proposition på\r\nsom sedermera antogs av riksdagen. Man skulle i\r\nen eller annan form skapa förutsättningar för att\r\nsamhällsvetenskapligt inriktad byggforskning\r\nskulle kunna bedrivas vidare.</pre><pre>Den väg som vi valde var att växla över\r\nGävleverksamheten, där ändå lejonparten av SIB:s\r\ngamla byggforskning var belägen, i en organisation\r\ninom Uppsala universitet. Men -- och det är ett\r\nviktigt men -- ingen forskare vare sig i Gävle eller i\r\nLund kunde vid övergången få några garantier för\r\natt just han eller hon skulle bli accepterad i det nya\r\nprövningsförfarandet för tjänster, vilket Uppsala\r\nuniversitet i det nu aktuella fallet hade att tillämpa.</pre><pre>Efter vad jag vet har många av forskarna kunnat\r\nkonkurrera till sig tjänster vid Uppsala universitet.\r\nSom jag sade i mitt svar, utgår jag från att flera\r\nLundaforskare kommer att kunna göra detsamma i\r\nLund. Det måste ytterst vara den mottagande\r\ninstitutionens prövning av forskarnas\r\nkvalifikationer som blir avgörande för vem man\r\nfaktiskt vill acceptera.</pre><pre>Om det till slut finns någon skillnad i svaret mellan\r\nforskningens inriktning eller satsning och\r\nsatsningen på forskare tror jag mer är en lek med\r\nord. Vad vi finansierar när det gäller\r\nbasorganisationer i forskningen är ju i huvudsak\r\nbasorganisationen för människor. Därutöver har\r\ndessa människor efter erhållen basorganisation att\r\nkonkurrera till sig ytterligare forskningsmedel.\r\nDärmed blir frågan om forskningens inriktning och\r\nframtid ytterst en fråga om de människor som är\r\ninblandade.</pre><pre>Anf. 141  ELISABETH PERSSON (v):</pre><pre>Herr talman! Jag måste få upprepa min fråga till\r\nutbildningsministern, för jag måste erkänna att jag\r\ninte tycker att det är så klart. Har regeringen talat\r\nmed Lunds universitet? Så stod det ju uttryckligen\r\ni propositionen att man skulle göra. Hur förlöpte i\r\nså fall de kontakterna? Jag tror att det vore\r\nvärdefullt om just den forskning som har bedrivits\r\ni Lund kunde fortsätta att fungera. Det är möjligt\r\natt utbildningsministern kan ge garantier för att så\r\nkan ske vid Uppsala universitet, men jag har en\r\nkänsla av att basen för detta finns i Lund. Det står\r\ni svaret att man kan koppla sig till Forum för\r\nkvinnoforskning. Men såvitt jag vet är detta ingen\r\ninstitution, och då kvarstår problemet. Man kan ju\r\ninte söka forskningspengar, eftersom det inte är en\r\ninstitution utan ett forum.</pre><pre>Anf. 142  Utbildningsminister PER UNCKEL\r\n(m):</pre><pre>Herr talman! Elisabeth Persson frågade om\r\nregeringen har talat med Lunds universitet.\r\nNaturligtvis har vi det. Men vi ställer inte det kravet\r\npå Lunds universitet att universitet skall acceptera\r\nen viss namngiven forskare liksom vi inte ställer\r\ndetta krav på Uppsala universitet när det gäller\r\npersonalen i Gävle. Skulle vi ställa den typen av\r\nkrav, vore det detsamma som att regeringen trädde\r\ni det ansvariga universitetets ställe och gjorde\r\nkvalitetsbedömningen av de människor som här är\r\ni fråga. Det tror jag att också Elisabeth Persson vid\r\nnärmare eftertanke tycker skulle vara ett felaktigt\r\nförfarande.</pre><pre>Vad vi gör är däremot att vi erbjuder en generös\r\növergångstid. Sedan utgår vi från att kloka och\r\ninsiktsfulla vetenskapliga instituitioner tar till vara\r\nde människor som de finner anledning att ta till\r\nvara inom ramen för den forskningsprioritering\r\nsom de ytterst bär ansvaret för att göra.</pre><pre>När det gäller anknytningen till institution vill jag\r\nframhålla att jag utgår från att en forskare som\r\nanställs vid Lunds universitet -- även om\r\nvederbörande knyts till Forum -- kommer att ha sin\r\nhemvist på en institution inom ramen för Lunds\r\nuniversitet.</pre><pre>Anf. 143  ELISABETH PERSSON (v):</pre><pre>Herr talman! Jag måste säga att jag nog tror att\r\nmånga i bostadsutskottet känner oro i dag. Vi var\r\nverkigen övertygade om att detta skulle lösa sig. Vi\r\nville gå ett steg längre än utskottet och reservera\r\nmedel till garantier för att denna forskning skulle\r\nkunna fortsätta på ungefär samma sätt som när det\r\ngällde Gävle. När vi debatterade detta ärende i\r\nkammaren, trodde jag att åtminstone Bertil\r\nDanielsson hade så goda kontakter med\r\nregeringen, att han anade att det skulle gå denna\r\nväg och att man skulle ta kontakt med Lund med\r\nmålet att forskningen skulle kunna leva vidare.\r\nMen han får väl fortsätta att vara orolig. Jag är\r\nangelägen om att den forskning som har\r\nfinansierats av SAREC och där svenska forskare\r\nhar varit handledare för afrikanska unga forskare i\r\nurbaniseringsprojektet skall kunna leva vidare.\r\nMen jag är inte särskilt lugnad av\r\nutbildningsministerns besked.</pre><pre>Anf. 144  Utbildningsminister PER UNCKEL\r\n(m):</pre><pre>Herr talman! Min erfarenhet av hur svenska\r\nuniversitet, högskolor och forskningsråd fungerar\r\nsäger mig att god forskning alltid överlever.</pre><pre>Anf. 145  ELISABETH PERSSON (v):</pre><pre>Herr talman! God forskning kräver som all\r\nforskning pengar och resurser. Det kan inte vara\r\nfråga om välgörenhetsprojekt. Jag tror att\r\nforskningen, hur god den än är, inte kan överleva,\r\nom den inte har institutionsanknytning och inte har\r\nmöjlighet att söka forskningspengar -- vilket man ju\r\nkan göra bara om man är anknuten till en\r\ninstitution.</pre><pre>Överläggningen var härmed avslutad.</pre><pre>24 §  Svar på fråga 1993/94:410 om social\r\nsnedrekrytering till utbildning</pre><pre>Anf. 146  Utbildningsminister PER UNCKEL\r\n(m):</pre><pre>Herr talman! Martin Nilsson har frågat\r\ncivilministern vilka åtgärder regeringen avser att\r\nvidta för att minska den sociala snedrekryteringen\r\noch för att fler skall få kunskap. Arbetet inom\r\nregeringen är så fördelat att det ankommer på mig\r\natt besvara frågan.</pre><pre>Martin Nilsson hävdar att den sociala\r\nsnedrekryteringen skulle öka, därför att någon\r\nenstaka fristående skola tar ut några tusen kronor i\r\nelevavgift. Ingenting i erfarenheterna hittills tyder\r\nemellertid på att dessa farhågor har någon grund.\r\nTre fjärdedelar av skolorna tar dessutom inte ut\r\nnågon avgift alls.</pre><pre>Som reglerna i skollagen är utformade får\r\nfristående skolor med bidrag endast ta ut\r\nelevavgifter som är skäliga med hänsyn till de\r\nsärskilda kostnader som skolan har, förutsatt att\r\nkostnaderna kan anses rimliga för verksamheten.\r\nDet är Statens skolverks uppgift att övervaka detta.\r\nDessutom har Skolverket ett särskilt uppdrag från\r\nregeringen att följa avgiftspolitiken. Såväl riksdag\r\nsom regering har således vidtagit åtgärder mot\r\noskäliga och orimliga avgifter.</pre><pre>Den sociala snedrekrytering som grundskolan både\r\ninrymmer och ger upphov till beror i stor\r\nutsträckning på bostadssegregeringen i vårt land.\r\nTill det kommer den sedan länge tillämpade\r\nprincipen att eleverna i första hand skall gå i\r\nnärmaste skola. Den ökade valfrihet som\r\nregeringen har verkat för både inom och utanför\r\ndet kommunala skolväsendet borde följaktligen\r\nmotverka en social snedrekrytering.</pre><pre>En erfarenhet från inte minst gymnasieskolan är att\r\nframgång i studier i hög grad beror på om man har\r\nfått sitt förstahandsval av utbildningsväg\r\ntillgodosett. Det ligger nära till hands att därav dra\r\nslutsatsen att regeringens politik för ökad valfrihet,\r\nmånga alternativ och tillgodosedda önskemål\r\nbidrar till att flera lyckas med sina studier,\r\nvarigenom också den sociala snedrekryteringen\r\nminskar. Samtidigt är lyckade studier en\r\nförutsättning för fortsatt utbildning.</pre><pre>Jag är övertygad om att de ökade valmöjligheterna\r\ni grundskolan kommer att leda till bättre\r\nstudieresultat, vilket ger flera elever ökade faktiska\r\nmöjligheter att med framgång bedriva\r\ngymnasiestudier.</pre><pre>Detsamma gäller beträffande gymnasieskolan.\r\nSträvan att tillgodose elevernas förstahandsval och\r\nde utökade möjligheterna att välja utbildningsväg\r\npå gymnasial nivå förbättrar utbildningsresultaten,\r\nvilket ger fler större möjligheter att välja väg.</pre><pre>På den eftergymnasiala nivån sker också en\r\nanpassning av utbildningsutbudet till efterfrågan,\r\nvilket rimligen borde locka fler att både läsa och\r\nförbättra deras förutsättningar att lyckas. Den\r\nsnabba ökningen av antalet utbildningsplatser är\r\ngivetvis mycket betydelsefull för att minska den\r\nsociala snedrekryteringen.</pre><pre>Sammanfattningsvis vill jag påstå att regeringens\r\nsamlade åtgärder på det utbildningspolitiska\r\nområdet med största sannolikhet kommer att ha\r\neffekt också mot den sociala snedrekryteringen.</pre><pre>Anf. 147  MARTIN NILSSON (s):</pre><pre>Herr talman! Jag vill börja med att tacka statsrådet\r\nför svaret. Jag ställde frågan i anledning av den\r\nungdomspolitiska proposition som regeringen lagt\r\nfram, där ledstjärnan tycks vara samordning. Nu\r\nnoterar jag att regeringen inte riktigt är samordnad\r\nutan att flera statsråd kan svara på frågan. Det gör\r\ningenting för min del. Jag tycker att det är bra. Det\r\ninnebär dessutom att jag får två hela minuter på\r\nmig för att besvara en fråga, vilket jag är tacksam\r\nför.</pre><pre>Man skulle kunna ironisera över\r\nutbildningsministerns som det verkar något\r\nbegränsade räknekunskaper. Han kallar en\r\nfjärdedel av skolorna i Sverige för ''någon enstaka\r\nskola''. En fjärdedel är ingen obetydlig mängd. En\r\nfjärdedel av skolorna tar i dag ut avgifter. Det\r\nkommer självfallet att innebära olika former av\r\nsegregation. Det blir kanske inte så i varje form av\r\nskola eller när det gäller varje form av avgift, men\r\ndet finns faktiskt skolor där man enligt min\r\nbedömning har tagit ut oskäliga och orimliga\r\navgifter. Det rör sig om flera tusentals kronor per\r\ntermin och emellanåt uppemot flera tiotusentals\r\nkronor.</pre><pre>Skolverket skall göra utvärderingen. Vi har inte\r\nsett någon sådan ännu. Vi har inte fått något\r\nresultat och inte kunnat se hur verkligheten är. Det\r\nblir intressant att se hur länge man tänker vänta\r\ninnan man anser att helhetsbilden av verkligheten\r\när klar.</pre><pre>I utredningen SOU 1993:85, Ursprung och\r\nutbildning, betonas just vikten av att enskilda\r\nskolor -- självfallet också offentliga skolor -- har en\r\nså allsidig socioekonomisk sammansättning som\r\nmöjligt. Det kommer inte att bli verklighet om man\r\ngenom höga avgifter utestänger stora grupper från\r\nutbildningen.</pre><pre>Jag håller med utbildningsministern om att\r\nbostadssegregationen spelar en avgörande roll för\r\nsegregationen i dagens skolor. Därför tycker jag att\r\ndet var bra att riksdagen 1993 ökade möjligheterna\r\nför elever att välja skola. Men det har inte med\r\navgifterna att göra. Det är inte så att avgifterna\r\nökar möjligheten att minska segregationen; de\r\nfördjupar snarare segregationen.</pre><pre>Anf. 148  Utbildningsminister PER UNCKEL\r\n(m):</pre><pre>Herr talman! Det är faktiskt en mycket liten andel\r\nav Sveriges samlade skolor som tar ut någon avgift.\r\nDet samlade antalet elever som går i fristående\r\nskolor uppgår till någon eller några procent. En\r\nliten andel av de skolor som bedrivs i fristående\r\nform tar ut en avgift. Det blir en mycket liten andel\r\nav Sveriges elever som drabbas av denna typ av\r\navgift.</pre><pre>Om man tittar på de elever som söker sig till de\r\nfristående skolorna -- vi har gjort det -- blir den\r\ngenomgående erfarenheten att de typer av elever\r\nsom söker sig till fristående skolor, oavsett avgift, är\r\nprecis samma typer av elever som går i den vanliga\r\nskolan. Huvuderfarenheten vad gäller\r\nelevsammansättningen är att det inte är någon\r\nskillnad mellan de eleverna och andra elever.</pre><pre>Om man likväl skall försöka hitta någon skillnad är\r\niakttagelsen snarast den, att det i de fristående\r\nskolorna går något fler elever som har det något\r\nmer bekymmersamt än elever i genomsnitt i den\r\noffentliga skolan. Jag vågar påståendet att de\r\nfristående skolorna så här långt, herr talman,\r\nsnarast har bidragit till att ge fler elever som annars\r\ninte fått möjligheten till en god skolutbildning\r\nmöjlighet till detta.</pre><pre>Martin Nilsson frågar vad som är en oskälig avgift.\r\nDet finns i dag inget domstolsutslag som anger vad\r\nen oskälig avgift egentligen är. Vi har att gå till\r\nförarbetena till propositionen. Där finns det en\r\nuppgift -- det är inte den enda -- som säger att en\r\noskälig avgift är en avgift som överstiger vad man i\r\nkommunen tar ut i dagisavgifter. Det sägs i en\r\nutredning som utfördes av den nuvarande\r\nskoldirektören i Stockholm. Den är del i det\r\nunderlag som regering och riksdag hade för sina\r\nställningstaganden.</pre><pre>Anf. 149  MARTIN NILSSON (s):</pre><pre>Herr talman! Jag noterar återigen att\r\nutbildningsministern i detta sammanhang\r\nsammanblandar möjligheten att välja skola och\r\navgiftsuttag. Jag vill faktiskt göra den\r\ndistinktionen. Det finns kommunala skolor som tar\r\nut avgifter, och det finns också enstaka fall där\r\nuniversitet tar ut ganska betydande avgifter i olika\r\nformer. Det är inte fråga om privata eller fristående\r\nskolor kontra offentliga skolor. Det gäller skolor\r\nsom tar ut avgifter som inte andra skolor tar ut.</pre><pre>Jag tycker att det är jättebra om fristående skolor\r\nhar en allsidig sammansättning. Men det\r\nintressanta är hur sammansättningen ser ut i de\r\nskolor som tar ut avgifter -- såväl offentliga som\r\nprivata. Det rör sig om en fjärdedel av skolorna.\r\nDet är inte alls ett fåtal skolor, vilket\r\nutbildningsministern hävdar. Det tycker jag skulle\r\nvara intressant att veta. Det är i och för sig också\r\nintressant att veta hur det ser ut i de friståande\r\nskolorna, men inte just i detta sammanhang.</pre><pre>Utbildningsministern säger att han är övertygad om\r\natt de ökade valmöjligheterna i grundskolan\r\nkommer att leda till bättre studieresultat och\r\nmotverka social snedrekrytering. Det är inte den\r\nslutsats man kan dra efter att ha läst utredningen\r\nUrsprung och utbildning. Där hävdar man att\r\nutvecklingen är den rakt motsatta.</pre><pre>Anf. 150  Utbildningsminister PER UNCKEL\r\n(m):</pre><pre>Herr talman! Vi har diskuterat två frågor. Den\r\nförsta frågan gäller om det är sannolikt att valfrihet\r\nleder till ökad utjämning. Mitt svar, till skillnad från\r\ndet svar som utredningen lämnar, är att jag tror att\r\ndet är sannolikt. Jag tror nämligen att utredningen\r\ntotalt har missat den fundamentala fråga jag tar upp\r\ni mitt svar, nämligen att valfrihet leder till ökad\r\nstudieframgång och att framgång i studierna leder\r\ntill framgångar senare i livet. Om man däremot inte\r\nfår välja ökar studiemisslyckandena och därmed\r\nutslagningen ur skolan.</pre><pre>När det gäller avgiften håller jag med Martin\r\nNilsson om att vi fortfarande har ett litet underlag\r\natt bedöma utifrån. Vi har ett något större\r\nunderlag, herr talman, om vi går tillbaka till skolor\r\nsom drevs i fristående form före friskolereformen.\r\nOckså då togs avgifter ut, och möjligheterna var\r\nfaktiskt större. Om man granskar dessa skolor skall\r\nman se att många föräldrar med mycket låga\r\ninkomster gick igenom mycket stora uppoffringar\r\nför att deras barn skulle få en utbildning som de\r\nsjälva ville ha. Jag tror inte att man på sannolika\r\ngrunder kan säga att det i detta hänseende har skett\r\nnågon fundamental förändring till det sämre.</pre><pre>Anf. 151  MARTIN NILSSON (s):</pre><pre>Herr talman! Låt mig betvivla de sista\r\nuppgifterna -- även om jag inte har någon\r\nvetenskaplig grund för det. Jag vet inte heller om\r\nutbildningsministern har det. Jag tror inte att det\r\ngenerellt är så att höga avgifter gör det lättare för\r\nmänniskor med låga inkomster att välja. Jag tycker\r\natt det är viktigt att slå vakt om valmöjligheten --\r\noavsett inkomst. Jag tror att en segregerad skola\r\nleder till ökad segregation också när det gäller\r\nhögre studier. Det är detta som utredningen\r\nförsöker hävda.</pre><pre>Man kan diskutera i vilken mån valmöjligheter i\r\nskolan leder till studieframgångar. Det man\r\npoängterar i utredningen är bl.a. att de som inte är\r\nstudiemotiverade riskerar att välja inriktningar och\r\nutbildningar som gör det svårare att ta sig vidare i\r\nutbildningssystemet. Jag tror knappast att man kan\r\nifrågasätta att det är en sann bild av verkligheten.\r\nEn elev som inte är studiemotiverad har sannolikt\r\ninte speciellt stor nytta av att ha valt ett ämne som\r\ninte alls är grundande för högre studier -- hur\r\nmotiverad han än må vara i just det ämnet.</pre><pre>Anf. 152  Utbildningsminister PER UNCKEL\r\n(m):</pre><pre>Herr talman! Jag kan inte låta bli att understryka\r\natt det Martin Nilsson säger om att han vill slå vakt\r\nom valmöjligheterna i skolan oavsett inkomst inte\r\när sant. Såvitt jag förstår är ett av\r\nSocialdemokraternas främsta vallöften inför\r\nhöstens val att avskaffa just denna valmöjlighet.</pre><pre>Martin Nilsson säger att det är svårt att ta sig vidare\r\nom man har anpassat sina studier efter egen\r\nläggning. Jag tror att detta är aldeles felaktigt. Det\r\när bara rätt om man har ett stelt utbildningssystem\r\nsom inte gör det möjligt för elever att gå fram och\r\ntillbaka och komplettera och lägga till intill dess att\r\nde har fått en utbildningsbakgrund som stämmer\r\nmed deras intressen och fallenhet.</pre><pre>Herr talman! Det finns en dyster iakttagelse från\r\nslutet på 70-talet. Det fulla linjesystemet --\r\nrigiditeten i högskolan -- slog igenom fullt ut\r\nsamtidigt som den positiva utvecklingen i fråga om\r\nsocial snedrekrytering faktiskt bröts. Det råkade\r\ndessutom vara vid samma tidpunkt som man efter\r\nåtta år hade tryckt ned lönerna för dem som\r\nutbildade sig litet mera och därmed tagit bort\r\nmotivationen för många från mindre\r\nstudiemotiverade hem att plugga vidare på\r\nuniversitet och högskolor.</pre><pre>Anf. 153  MARTIN NILSSON (s):</pre><pre>Herr talman! Det finns många saker jag vill\r\nkommentera. När det gäller möjligheterna för att\r\nutbilda sig vidare vill jag säga att jag tror att det\r\nväsentliga är en bra start. Det är viktigt att man\r\nundviker att behöva gå tillbaka och få utbildning.\r\nDet kommer självfallet alltid att finnas enstaka fall\r\nsom visar motsatsen, men jag tror att systemet med\r\nökad valmöjlighet redan i de lägre årskurserna\r\ninnebär en uppenbar risk för att icke\r\nstudiemotiverade elever väljer utbildningar som\r\ninte alls är grundande för högre utbildning.</pre><pre>Utbildningsministern använder sig av billig retorik\r\nnär han kommenterar Socialdemokraternas syn på\r\nmöjligheten att välja skola. Om han läser de\r\nmotioner vi har väckt i riksdagen kan han\r\nkonstatera att det är skolpengssystemet som sådant\r\noch inte valmöjligheterna som vi vänder oss emot.</pre><pre>Jag har tre sekunder på mig att kommentera det\r\nsom sades om löneskillnaderna. Jag tänker inte\r\ngöra det. Jag tror inte att det var av avgörande\r\nbetydelse i sammanhanget.</pre><pre>Anf. 154  Utbildningsminister PER UNCKEL\r\n(m):</pre><pre>Herr talman! Jag konstaterar i senare hänsyn bara\r\nfaktum. När linjesystemet i den högre utbildningen\r\ninfördes och lönerna hade tryckts ned bröts den\r\ntidigare positiva utvecklingen i\r\nsnedrekryteringshänseende.</pre><pre>Martin Nilsson! Säg nu som det är om ert vallöfte!\r\nDet ni kräver i er motion är att föräldrarnas\r\noavvisliga rätt att tillsammans med sina barn välja\r\nskola utan att skolmyndigheterna kan hindra dem\r\ndärtill är exakt vad ni vill ta bort.</pre><pre>I fråga om valmöjligheternas förutsättningar att\r\nbringa mer engagemang i utbildningen är det min\r\növertygelse, herr talman, att elever som får\r\nmöjlighet att uppfylla sina ideal, sina önskemål och\r\ntillgodose sina intressen uppvisar oändligt mycket\r\nbättre studieresulat än den elev som i alla delar\r\npåtvingas en studiemeny som han eller hon bara\r\nkänner ett begränsat engagemang inför.</pre><pre>Överläggningen var härmed avslutad.</pre><pre>25 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:130 till justitieutskottet</pre><pre>1993/94:231 till skatteutskottet</pre><pre>Skrivelse</pre><pre>1993/94:175 till jordbruksutskottet</pre><pre>Motionerna</pre><pre>1993/94:L10--L12 till lagutskottet</pre><pre>1993/94:N27 och N28 till näringsutskottet</pre><pre>1993/94:Ju21--Ju30 till justitieutskottet</pre><pre>1993/94:A40--A44 till arbetsmarknadsutskottet</pre><pre>1993/94:So45--So53 till socialutskottet</pre><pre>1993/94:Jo22--Jo38 till jordbruksutskottet</pre><pre>1993/94:K36--K46 till konstitutionsutskottet</pre><pre>1993/94:N29 till näringsutskottet</pre><pre>1993/94:Jo39--Jo46 till jordbruksutskottet</pre><pre>1993/94:T36--T45 till trafikutskottet</pre><pre>1993/94:Sf31--Sf34 till socialförsäkringsutskottet</pre><pre>26 §  Bordläggning</pre><pre>Anmäldes och bordlades</pre><pre>Propositioner</pre><pre>1993/94:152 Ändrad tidpunkt för att lämna\r\nsjälvdeklaration m.m.</pre><pre>1993/94:159 Utvisning på grund av brott</pre><pre>Motionerna</pre><pre>med anledning av prop. 1993/94:181 Slopad årlig\r\nfordonsskatt för vissa äldre motorfordon</pre><pre>1993/94:Sk35 av Jan Sandberg (m)</pre><pre>1993/94:Sk36 av Carl G Nilsson (m)</pre><pre>1993/94:Sk37 av Max Montalvo (nyd)</pre><pre>27 §  Kammaren åtskildes kl. 19.11.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.37 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}