{"dokumentstatus":{"dokument":{"hangar_id":"2387606","dok_id":"GG097","rm":"1992/93","beteckning":"7","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"7","slutnummer":"0","datum":"1992-10-15 00:00:00","systemdatum":"2005-10-27 13:51:14","publicerad":"1992-10-15 00:00:00","titel":"Riksdagens snabbprotokoll 1992/93:7 Torsdagen den 15 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{588CA230-1217-4166-8484-9576E11AD3A9}","dokument_url_text":"http://data.riksdagen.se/dokument/GG097/text","dokument_url_html":"http://data.riksdagen.se/dokument/GG097","dokumentstatus_url_xml":"http://data.riksdagen.se/dokumentstatus/GG097","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:7</div>\r\n<div class=\"sidhuvud_datum\">Torsdagen den 15 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Anmälan om partiernas företrädare i\r\ntalmanskonferensen</pre><pre>Med stöd av 1 kap. 7 § och 7 kap. 12 §\r\nriksdagsordnignen hade partigrupperna till\r\ntalmannen anmält följande personer att utgöra\r\npartiernas företrädare i talmanskonferensen:</pre><pre>Jan Bergqvist (s)</pre><pre>Lars Tobisson (m)</pre><pre>Lars Leijonborg (fp)</pre><pre>Per-Ola Eriksson (c)</pre><pre>Göran Hägglund (kds)</pre><pre>Ian Wachtmeister (nyd)</pre><pre>Bertil Måbrink (v)</pre><pre>Till suppleanter hade nominerats</pre><pre>Kurt Ove Johansson (s)</pre><pre>Wiggo Komstedt (m)</pre><pre>Charlotte Branting (fp)</pre><pre>Rosa Östh (c)</pre><pre>Liisa Rulander (kds)</pre><pre>Johan Brohult (nyd)</pre><pre>Eva Zetterberg (v)</pre><pre>Talmannen förklarade de anmälda personerna\r\nutsedda till partigruppsföreträdare och suppleanter\r\ni talmanskonferensen för tiden till dess nästa\r\nlagtima riksmöte öppnar.</pre><pre>2 §  Avsägelse</pre><pre>Talmannen meddelade att Hans Göran Franck (s)\r\navsagt sig uppdraget att vara suppleant i\r\nfinansutskottet.</pre><pre>Kammaren biföll denna avsägelse.</pre><pre>3 §  Anmälan om kompletteringsval till vissa\r\nutskott</pre><pre>Talmannen meddelade</pre><pre>dels att Centerns riksdagsgrupp på grund av\r\nuppkommen vakans anmält Karin Starrin som ny\r\nsuppleant i finansutskottet efter Gunnar Björk\r\nsamt som suppleant i lagutskottet och\r\nkulturutskottet under Stina Eliassons ledighet\r\nanmält hennes ersättar Erik Artur Egervärn,</pre><pre>dels att Socialdemokratiska riksdagsgruppen på\r\ngrund av uppkommen vakans anmält Lars Ulander\r\nsom ny suppleant i finansutskottet efter Hans\r\nGöran Franck.</pre><pre>Talmannen förklarade valda till</pre><pre>suppleanter i finansutskottet</pre><pre>Karin Starrin (c)</pre><pre>Lars Ulander (s)</pre><pre>suppleant i lagutskottet</pre><pre>Erik Artur Egervärn (c)</pre><pre>suppleant i kulturutskottet</pre><pre>Erik Artur Egervärn (c)</pre><pre>4 §  Ledighet</pre><pre>Talmannen meddelade att Björn Samuelson (v)\r\nansökt om ledighet för FN-uppdrag under tiden den\r\n16 november-den 16 december.</pre><pre>Kammaren biföll denna ansökan.</pre><pre>Talmannen anmälde att Thommy Ohlsson (v)\r\nskulle tjänstgöra som ersättare för Björn\r\nSamuelson.</pre><pre>5 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:24 till skatteutskottet</pre><pre>1992/93:74 till utbildningsutskottet</pre><pre></pre><pre>Motion</pre><pre>1992/93:T1 till trafikutskottet</pre><pre>6 §  Allmänpolitisk debatt</pre><pre>(forts. från prot. 6)</pre><pre>Europafrågor, bistånd, säkerhetspolitik</pre><pre>Anf. 1  MATS HELLSTRÖM (s):</pre><pre>Fru talman! De senaste veckornas häftiga\r\nomkastningar, närmast ett kaos, på Europas olika\r\nvalutamarknader, har gjort tydligt för många vad\r\ndiskussionen om EG:s utveckling handlar om. Det\r\när mera, inte mindre, politiskt samarbete Europa\r\nbehöver.</pre><pre>I en tid då kapitalrörelserna är globala, klotet runt,\r\ndygnet runt, är det fåfängt att tro att man inom\r\nnationalstaten ensam förmår fullfölja de\r\nekonomisk-politiska målsättningar man\r\ndemokratiskt har beslutat sig för. De blir till en\r\nskrift på vattnet.</pre><pre>Man kan bekämpa kriser med\r\nbrandkårsutryckningar i olika länder, en, två eller\r\ntre gånger. Men som permanent politik håller det\r\ninte. Det är också ett av de starkaste skälen till att\r\nen ekonomisk och monetär union är viktig för\r\nEuropa. Den ekonomiska politiken måste kunna\r\nåterupprättas gentemot marknadskrafternas\r\nmassiva och häftiga spekulationer. Det gäller att\r\nåstadkomma en stabilitet i den ekonomiska\r\nomgivning där den nationella politiken skall föras.</pre><pre>Det finns mycket som kan behöva förändras och\r\nkonkretiseras efter Maastrichtbeslutet om en\r\nekonomisk och monetär union, inte minst i fråga\r\nom sysselsättning och arbetsmarknadspolitik. Det\r\när dessa grundläggande frågor det handlar om.</pre><pre>Den svenska regeringen har i förra veckan\r\npresenterat förhandlingsmålen inför\r\nmedlemskapsförhandlingen. Det är bra att man där\r\nuttryckligen tar upp många av de frågor som\r\nSocialdemokraterna har yrkat på, dels i vår\r\npartimotion från januari i år, dels i den prioritering\r\nvi har gjort som en kommentar till EG-\r\nkommissionens avis till Sverige i somras. Det gäller\r\nnu att regeringen också i praktiken följer upp\r\nfrågorna kring arbetsmarknad och arbetsrätt, de\r\nfackliga organisationernas ställning, en aktiv\r\nkonsumentpolitik, starka miljökrav, jämställdhet,\r\njordbruk, offentlighetsprincipen, en\r\nregionalpolitik som syftar till arbete åt alla och\r\nandra frågor som blir aktuella i förhandlingarna. Vi\r\nsocialdemokrater kommer att här i riksdagen\r\nmycket noga bevaka dessa frågor.</pre><pre>Samtidigt är det beklagligt att regeringen, såsom\r\nPierre Schori påpekade i förra veckan, återigen har\r\nvarit oklar och svävat på målet kring utrikes- och\r\nsäkerhetspolitiken i sin regeringsdeklaration. Det\r\nkrävdes den särskilda deklarationen om\r\nEuropaförhandlingarna från statsrådet Dinkelspiel\r\nför att få klarlagt för offentligheten att grunden för\r\nförhandlingarna är de uttalanden som\r\nutrikesutskottet med stor majoritet gjorde i våras i\r\nriksdagen.</pre><pre>Fru talman! I morgon hålls det viktiga EG-mötet i\r\nBirmingham, där frågor om ökad offentlighet inom\r\nEG, större närhet och decentralisering av besluten\r\noch om en förstärkning av den demokratiska\r\nstrukturen inom EG skall diskuteras. Det är den\r\npolitiska debatten i många länder i samband med\r\nfolkomröstningar och ratificeringen av\r\nMaastrichtavtalet som har utlöst den intensiva\r\ndiskussionen om dessa frågor. Det är viktigt och\r\nnödvändigt att den debatten leder till konkreta\r\nresultat.</pre><pre>Samtidigt är frågan om demokratins funktionssätt i\r\nett modernt, hypersnabbt, delvis globaliserat\r\nsamhälle ingalunda enbart en fråga om EG:s sätt att\r\nfungera. Vi har många brister också i Sverige och\r\nandra EFTA-länder. Förvisso pågår en debatt om\r\nhur demokratisering skall ske i andra delar av\r\nvärlden. Medborgarnas berättigade krav på ökad\r\ndelaktighet i beslutsfattandet och möjlighet att\r\npåverka sin vardag och verklighet kommer till korta\r\ninför snabba och svåröverskådliga ekonomiska och\r\nsociala processer, som utvecklas i ett alltmer stegrat\r\ntempo.</pre><pre>Det är viktigt att vi i Sverige verkligen bidrar till att\r\nsöka finna nya lösningar på demokratins problem\r\nunder 90-talet. Vi skall inte behöva huka oss i den\r\ndebatten. Med vår djupt rotade demokratiska\r\ntradition och det folkliga engagemanget i ett land\r\nsom Sverige, kan vi ha något väsentligt att bidra\r\nmed i en diskussion tillsammans med andra folk,\r\nländer och organisationer, i EG men också i\r\nförhållande till Östeuropa, för att finna nya vägar\r\nför ett ökat demokratiskt deltagande.</pre><pre>Förutsättningarna finns, med kunniga medborgare\r\nmed ett stort mått av självrespekt och kritisk\r\ndistans. Förutsättningarna finns också genom de\r\ndramatiskt förbättrade möjligheter till information\r\noch dialog som utvecklas i det s.k.\r\ninformationssamhället.</pre><pre>Jag tror inte att någon nation eller politisk\r\ngruppering på ett tillfredsställande sätt ännu har\r\nkunnat utveckla formerna, i den mycket\r\nannorlunda värld vi nu lever i. Låt oss därför\r\ngrundligt tillsammans ta oss an frågan om\r\ndemokratins fördjupning i det nya samhället. Det\r\när också en av de frågor som vi, tillsammans med\r\nEG och efter mötet i Birmingham, bör diskutera.</pre><pre>Anf. 2  RICHARD ULFVENGREN (nyd):</pre><pre>Fru talman! Knappast någon kan ha undgått att\r\nnotera att Ny demokrati är för ett svenskt\r\nmedlemskap i EG/EU. Det händer mycket i\r\nEuropa just nu, och det går fort. Det folkomröstas\r\nlitet här och var. Resultaten kanske inte är så där\r\nväldigt övertygande. Det är en stor kris både i\r\nSverige och ute i det övriga Europa. Därför tror jag\r\natt det är viktigt att man från regeringens sida ger\r\nen saklig information för att vinna förtroende hos\r\ndet svenska folket. Man måste nog för att skapa\r\nförtroende också drista sig till att belysa de\r\neventuellt negativa sidorna av ett inträde i EG.</pre><pre>Som riksdagsmän överöses vi av olika skrifter om\r\nEG, EES m.m., men hur är det med vanligt folk?\r\nFår man den information som man behöver, eller\r\nkan regeringen göra mer för att öka kunskapen?</pre><pre>Jag vill till statsrådet Ulf Dinkelspiel ställa ett par\r\nfrågor som diskuteras på gator och torg.</pre><pre>Hur tror regeringen att scenariot med\r\nfolkströmningar kommer att se ut under de första\r\nEG-åren? Kommer svenskarna att dra nedåt\r\nkontinenten, eller kommer våra kompisar från\r\nkontinenten att söka sig norrut? Har man målat upp\r\nnågot scenario när det gäller arbetstillfällen, ökad\r\neller minskad folkmängd osv.? Hur kommer det att\r\nse ut?</pre><pre>Min andra fråga till statsrådet blir: Vad är det\r\negentligen för stora skillnader mellan att ha ett\r\npåskrivet EES-avtal och att i framtiden ingå i\r\nEG/EU? Är inte mycket vunnet i och med EES?\r\nOm statsrådet kunde belysa detta något vore jag\r\ntacksam.</pre><pre>Eftersom vi bara har sex minuter till förfogande,\r\nflera ämnen skall behandlas i samma debattavsnitt\r\noch vårt parti fortfarande inte har så många\r\nledamöter, går jag raskt vidare. Jag vill kort\r\nredovisa en vision av hur ett framtida UD skulle\r\nkunna se ut. Jag skulle vilja dela in utrikesfrågorna\r\ni tre huvudområden:</pre><pre>- Diplomatiska frågor, som självklart sköts av en\r\nutrikesminister.</pre><pre>- Export, import och turism, som handläggs av en\r\nutrikeshandelsminister.</pre><pre>- Utveckling/bistånd/flyktingfrågor, som sköts av\r\nen kombinerad bistånds- och flyktingminister.</pre><pre>I utlandet delar dessa funktioner samma lokaler\r\noch administration, kanske i vad som skulle kunna\r\nkallas ett Sweden House.</pre><pre>Vad gäller utrikeshandeln vill jag kort säga att vi\r\nnaturligtvis skall främja svensk export i världen,\r\nmen även söka nya produkter och affärside er som\r\nkan passa den svenska marknaden. Det gäller såväl\r\ni-länder som u-länder. Jag tycker därför att Sverige\r\nskall fortsätta sitt engagemang för ett slutförande\r\nav GATT-rundan.</pre><pre>Inom utrikeshandelsfunktionen bör man självfallet\r\nockså ägna sig åt att sälja Sverige som det\r\nfantastiska turistland det är, även om det är litet\r\ndyrt för närvarande.</pre><pre>Huvudområdet Utveckling/bistånd/flyktingfrågor\r\nvill jag dela upp i tre undergrupper:</pre><pre>- Utveckling/projekt - Swedecorp, BITS och delar\r\nav SIDA, kanske i en ny och fräsch tappning.</pre><pre>- Katastrofhjälp/flyktinghjälp i en operativ\r\nkatastrofbrigad.</pre><pre>- En FN-koordinator som har ansvaret för de\r\nsamlade FN-satsningarna.</pre><pre>Dessa nya funktioner ersätter kanske i mångt och\r\nmycket SIDA och ryms inom ett reformerat UD,\r\nmed en kompletterande operativ enhet.</pre><pre>Beträffande huvudområdet Utveckling/projekt vill\r\njag säga följande.</pre><pre>Satsa rejält i vårt närområde och minska radikalt på\r\nde programländer som vi har i dag! Vi har åtskilliga\r\ngånger i denna kammare pläderat för detta, bl.a.\r\nför stora miljö- och infrastruktursatsningar i\r\nBaltikum, Polen, Ryssland osv. Det gynnar både\r\nderas och vår miljö. Det skapar arbetstillfällen hos\r\ndem och hos oss. Det får fart på deras och vår\r\nindustri.</pre><pre>Våga också ställa större krav på mottagarländerna\r\nvad beträffar säkerhet, skatter, tullar,\r\narbetstillstånd och allmän byråkrati, allt för att få\r\nen så effektiv och snabb hjälp som möjligt.</pre><pre>Litet kort om katastrof- och flyktinghjälp: Vi skall\r\nskapa en operativ enhet - man kan kanske kalla den\r\nen katastrofbrigad - av något lämpligt regemente,\r\nmed närhet till hamn, järnväg, väg och självfallet\r\nflygplats. Detta har jag talat om tidigare och t.o.m.\r\nmotionerat om. Jag kommer igen med en ny, litet\r\nmodifierad och kanske litet mer innehållsrik\r\nmotion.</pre><pre>Detta skulle bli ett center för bistånd, katastrofer\r\noch flyktingfrågor. Det skulle bli en\r\nuppsamlingsplats för material av olika slag från\r\ninsamlingar bland hushåll, företag och\r\nmyndigheter. Alla skulle veta att det är dit som man\r\nskall skicka det insamlade. Där skall finnas en\r\nprofessionell stad, som kan sortera och skicka\r\nmaterialet vidare till dem som behöver det bäst.</pre><pre>Brigaden skulle drivas dels av anställda, dels av\r\nvärnpliktiga och kanske t.o.m. av flyktingar, i nära\r\nsamarbete med de frivilliga organisationerna.</pre><pre>Brigaden ställer självfallet upp i olika\r\nkatastrofdrabbade områden ute i världen. Policyn\r\nskall vara att flyktingar i första hand skall hjälpas i\r\nsitt närområde. Är detta inte möjligt måste hjälpen\r\nsjälvklart sättas in i Europa eller i Sverige.</pre><pre>För frivilliga organisationer tror jag att en sådan\r\nsatsning blir en fantastisk resurs. De skall\r\nnaturligtvis ha representanter på brigaden för att\r\nkoordinera och hjälpa till. Det kan vara Rädda\r\nBarnen, Röda Korset, Lutherhjälpen, UFF, kyrkor\r\nm.fl. I stället för att få rena ekonomiska anslag\r\nskulle de i stället få nyttja denna resurs. Det skulle\r\ninte bli som i dag, när SIDA bara allokerar pengar.\r\nDet kan kanske delvis vara fråga om att ge vissa\r\nekonomiska medel, men i första hand skall man få\r\ntillgång till denna resurs för koordinering av\r\ntransporter och leveranser. Stordriftsfördelarna är\r\nuppenbara.</pre><pre>Också värnpliktiga kunde alltså delta, inte\r\nnödvändigtvis sådana som bär vapen, utan över\r\nhuvud taget sådana som vill göra en bra insats för\r\nsitt land. Jag menar också att en sådan här brigad\r\nskulle kunna fungera som en central för alla som\r\narbetar inom dessa områden, kanske bl.a. för dem\r\nsom jobbar utomlands inom UD-organisationen.\r\nDe kunde få passera brigaden innan de går ut till ett\r\ninternationellt projekt eller till en\r\nflyktingförläggning i Sverige.</pre><pre>Beträffande en FN-koordinator vill jag till slut säga\r\natt Sverige självklart även i fortsättningen skall inta\r\nen kraftfull position i FN. Men vi skall renodla våra\r\nåtaganden och satsa på:</pre><pre>- FN som världspolis,</pre><pre>- befolkningsfrågan; det görs alldeles för litet i den\r\nfrågan i dag,</pre><pre>- MR-frågor, med tonvikt på barnkonventionen,\r\noch</pre><pre>- åtgärder avseende miljö, katastrofer och\r\nnedrustning</pre><pre>Fru talman! Jag tänker inte i detta läge gå in på\r\nnågra ekonomiska detaljer. Jag tycker att vi varje\r\ngång förstör debatten genom att diskutera\r\nekonomi, procentsatser osv. Det handlar om att få\r\nen bra organisation. Jag vill hellre att vi i Sverige\r\nskall kunna vara stolta över att vi gör bra satsningar\r\nför våra pengar än att vi ligger högt i tabellerna.</pre><pre>Anf. 3  BENGT HURTIG (v):</pre><pre>Fru talman! Den 26 maj slog riksdagen fast den nya\r\nformuleringen att Sveriges alliansfrihet syftar till\r\nneutralitet i händelse av krig i vårt närområde. I\r\nårets regeringsförklaring finns inte den\r\nformuleringen. Där nöjer man sig med att\r\nkonstatera att Sverige står utanför militära\r\nallianser.</pre><pre>Detta har uppfattats som ett nytt led i den\r\npannkakspolitik som går ut på att lägga sig så platt\r\nsom möjligt för att behaga hökarna inom den\r\nblivande Europeiska unionen. Oron över vart\r\nSverige är på väg har ökat.</pre><pre>Enligt den s.k. avin skall Sverige avge särskilda och\r\nbindande försäkringar om sitt deltagande i den\r\ngemensamma utrikes- och säkerhetspolitiken.\r\nVänsterpartiet vidhåller för sin del som enda parti\r\natt Sverige genom ett medlemskap i unionen\r\nförsätter sig i en moraliskt och politiskt omöjlig\r\nsituation. Det kommer inte i längden att gå att delta\r\ni en gemensam utrikes- och säkerhetspolitik och\r\nsamtidigt inte vara beredd att delta i den militära\r\ndelen av samarbetet.</pre><pre>Troligtvis har en majoritet av svenska folket samma\r\nuppfattning - det visar opinionsmätningarna.\r\nDärför är det också troligt att det kommer att bli\r\nett nej till medlemskap i unionen under nuvarande\r\nförhållanden.</pre><pre>De flesta som följer den här debatten tolkar\r\nsituationen så att ni EG-anhängare redan nu är\r\nberedda att i framtiden binda er för att skicka folk\r\nut i krig runt om i världen på de f.d. europeiska\r\nkolonialmakternas sida. I dag har ni chansen att\r\nlämna ett annat besked.</pre><pre>Enligt besluten i Maastricht skall medlemsländerna\r\nsamordna sin politik gentemot u-länderna. EG:s\r\nhandelspolitik har varit katastrofal för u-länderna,\r\ni synnerhet för länderna söder om Sahara. ACP-\r\nländerna, som har särskilt starka förbindelser med\r\nEG enligt Lome -avtalet, har sett sin andel av EG-\r\nländernas import minska från 8,8 % år 1962 till\r\n4,5 % år 1988. För bearbetade varor är nedgången\r\nännu mer dramatisk. Hur tänker Sverige agera för\r\natt få en ändring på EG:s handelspolitik gentemot\r\nu-länderna?</pre><pre>Efter den danska folkomröstningen med ett knappt\r\nnej och den franska med knappt ja till\r\nMaastrichtfördraget har en ny situation uppstått.\r\nValutaspekulanterna har torpederat de fasta\r\nväxelkurserna, och EG-debatten rasar ute i\r\nEuropa. Kritiken mot Maastrichtfördraget har varit\r\nskarp. Till och med herr Delors själv har kallat den\r\nför en krånglig kompromiss mellan unionister och\r\nfederalister.</pre><pre>Danmarks krav på mer öppenhet, närhet och\r\ndemokrati väcker intresse från många håll.\r\nDanmark kan komma att kräva undantag från\r\nbestämmelser om gemensam valuta, EG-\r\nmedborgarskap och gemensamt asyl- och\r\npolissamarbete. England har sina undantag redan\r\ntidigare.</pre><pre>Det är bara i Sverige som uppslutningen bakom\r\nMaastricht verkar riktigt omfattande från de\r\nfrämsta EG-partierna. Vore det inte läge att nu föra\r\nen offentlig debatt om hur det svenska alternativet\r\ntill Maastricht skulle kunna se ut, eftersom så stora\r\ndelar av Europas befolkning och befolkningen även\r\ni vårt eget land inte gillar denna traktat? Särskilt\r\ngäller detta det försvarspolitiska och monetära\r\nsamarbetet.</pre><pre>Jacques Delors använde i går den svenska ansökan\r\nsom bevis på att EG inte är så dåligt som man\r\nhävdar ute i Europa. Tänk på ert demokratiska\r\nanseende inför Europas kritiska folk!</pre><pre>Majoriteten i EG-parlamentet anser att avtalet\r\ntrots allt skall drivas igenom, även om den anser att\r\ndet har stora brister. Vad är det för ansvar från EG-\r\nparlamentets politiker?</pre><pre>I det EG som vårt land nu med full kraft anpassas\r\ntill, är klyftorna mellan rika och fattiga och mellan\r\nolika regioner ofantliga med våra mått mätt. Dessa\r\nklyftor hämmar också, enligt min mening, den\r\nekonomiska utvecklingen.</pre><pre>I de två rikaste regionerna är den genomsnittliga\r\ninkomsten fyra fem gånger högre än i de fattigaste\r\nregionerna. I de tio sämsta regionerna är\r\narbetslösheten ca 25 %, medan den är ca 3 % i de\r\ntio bästa regionerna.</pre><pre>Även inom länderna är klyftorna mellan\r\nmänniskors olika levnadsnivåer av en helt annan\r\ndimension än i vårt land. Genomsnittsinkomsten i\r\nSveriges bästa region är kanske 30 % högre än i den\r\nsämsta regionen, medan i t.ex. Italien är skillnaden\r\nca 270 %.</pre><pre>När Danmark gick med i EG var arbetslösheten i\r\nstorleksordningen 1 %. I dag, efter 20 års\r\nmedlemskap, har Danmark 11 % arbetslöshet. I\r\ndag stiger arbetslösheten återigen i EG.</pre><pre>Den Internationella valutafonden tror att om\r\nplanerna på en ekonomisk och monetär union blir\r\nverklighet kommer arbetslösheten att öka med\r\nytterligare tre miljoner individer, dvs. till bortemot\r\n18 miljoner de närmaste tre åren.</pre><pre>Ett marknadsanpassat jordbruk i EG skulle\r\nytterligare späda på arbetslösheten. Vissa säger att\r\ndet finns upp till tio miljoner för många bönder i\r\nEG.</pre><pre>EG:s egna undersökningar av effekterna av den\r\ninre marknaden redovisar att klyftorna ökar mellan\r\nfattiga och rika. Av den rapport om regionala\r\nfrågor som fastställdes förra hösten framgick det att\r\ndet fanns en risk för att Danmark, som ett perifert\r\nområde, skulle bli ännu mer ett utkantsområde än\r\ndet är nu. Den rapport som vi i dagarna har fått från\r\nERU pekar på samma utveckling för Sverige när\r\ndet gäller den skattepolitik som regeringen i EG-\r\nanpassningssyfte vill driva. I ERU-rapportens\r\nräkneexempel visas tydligt risken för ökade\r\nregionala klyftor på grund av dels skattepolitiken,\r\ndels den typ av tillväxt som förväntas.</pre><pre>Är det inte rimligt att Sverige med sina erfarenheter\r\ni EG-förhandlingarna kraftfullt driver kravet att\r\nkampen mot arbetslöshet och regionala klyftor\r\nmåste vara två fundament för en långsiktigt uthållig\r\nekonomi? Är inte också en sådan kamp en\r\nförutsättning för att inte den monetära unionen\r\nskall leda till en katastrof?</pre><pre>Anf. 4  Statsrådet ULF DINKELSPIEL (m):</pre><pre>Fru talman! Det är nu drygt ett år sedan\r\nstatsministern från denna talarstol avgav sin första\r\nregeringsförklaring. Där skisserades fyra huvudmål\r\nför politiken under innevarande mandatperiod.\r\nDet första var att fullt ut föra Sverige in i det\r\neuropeiska samarbetet genom förhandlingar om\r\nmedlemskap med EG.</pre><pre>Nu när ett år har gått kan vi konstatera att viktiga\r\nsteg har tagits i riktning mot ett närmare samarbete\r\nmed EG.</pre><pre>EES-förhandlingarna har avslutats.\r\nRatificeringsprocessen har inletts. För Sveriges del\r\nväntas riksdagen ta klart ställning för EES-avtalet i\r\nnovember.</pre><pre>Några orosmoln skymtar vid horisonten. Det\r\nviktigaste är att Schweiz skall ha en folkomröstning\r\ni frågan den 6 december. Det mesta talar emellertid\r\nför att avtalet som planerat kommer att träda i kraft\r\nden 1 januari 1993. Detta innebär deltagande i\r\nväsentliga delar av EG:s inre marknad och\r\nsamarbete på en rad andra områden.</pre><pre>Fru talman! Det är med stor tillfredsställelse som\r\njag konstaterar att det finns ett brett, med Dagens\r\nNyheters ord, dånande stöd för EES-avtalet i\r\nSveriges riksdag.</pre><pre>Det är bara Bengt Hurtig och Gudrun Schyman och\r\nderas Vänsterparti som anmäler avvikande mening.\r\nDe förnekar sig inte. De säger bara: ''Nej, nej,\r\nnej!'' Nej till ekonomisk union. Nej till\r\nmedlemskap i EG. Nej till EES-avtalet. De väljer\r\nisoleringens väg. De alternativ som de anvisar, till\r\nden del de inte utgör ett komplement till ett EG-\r\nmedlemskap, och därmed ett led i vår egen politik,\r\nleder in i en återvändsgränd.</pre><pre>Fru talman! Förberedelserna för förhandlingar om\r\nmedlemskap i EG har intensifierats. EG har vid sitt\r\ntoppmöte i Lissabon i juni i år givit principiellt\r\nklartecken för förhandlingar om utvidgning av\r\nGemenskapen med intresserade EFTA-länder. Två\r\nvillkor har uppställts.</pre><pre>Det första villkoret är att EG skall klara av arbetet\r\nmed budgeten för de närmaste fem åren, det s.k.\r\nDelors II-paketet.</pre><pre>Det andra villkoret är att Maastrichtfördraget skall\r\nha ratificerats dessförinnan.</pre><pre>Vi har inga garantier för att man kommer att klara\r\nbudgetpaketet före årsskiftet. Men av alla uppgifter\r\natt döma är siktet fortsatt inställt på att klara av det\r\ntill EG:s toppmöte i Edinburgh i december.</pre><pre>Det är klart att Maastrichtfördraget inte kommer\r\natt ha ratificerats av alla medlemsländer vid\r\nårsskiftet. I Danmark sker folkomröstningen\r\ntidigast i mitten av nästa år. Icke desto mindre har\r\nvi anledning att tro - det finns en hel del tecken som\r\ntyder på detta - att fördjupningen av EG:s\r\nsamarbete har kommit så långt vid årsskiftet att\r\nförutsättningar finns att starta förhandlingar efter\r\nårsskiftet.</pre><pre>Fru talman! För någon vecka sedan redovisade jag\r\nhär i riksdagen svenska förhandlingsfrågor och\r\nsvenska förhandlingsmål, nämligen Sveriges\r\nfemton tuffa krav, som Aftonbladet rubricerade\r\ndem. Bengt Hurtig, vi lägger oss inte platt på\r\nmarken. Några dagar därefter redovisade jag dem\r\nför det brittiska ordförandeskapet. Jag hade då två\r\nbudskap.</pre><pre>Det första budskapet var att vi kommer väl\r\nförberedda till förhandlingarna. Vi har få problem,\r\noch vi ser inga oöverstigliga hinder.</pre><pre>Det andra budskapet var att vi har viktiga intressen\r\natt bevaka i förhandlingarna. Det gäller\r\njordbruket - särskilt Norrlandsstödet - och\r\nregionalpolitiken. Det berör miljöpolitiken,\r\nhandelspolitiken, alkoholpolitiken, Euroatom och\r\nen rad andra frågor som jag har redovisat i\r\nriksdagen tidigare. Vi vill dessutom försäkra oss om\r\natt vi får ett med andra länder jämförbart inflytande\r\ni EG:s olika organ och att svenska blir officiellt\r\nspråk.</pre><pre>Allt det här är viktiga svenska intressen som vi skall\r\nslåss för i förhandlingarna.</pre><pre>Jag förklarade också att vi utgår ifrån att EG inte\r\nställer större krav på kandidatländerna än på\r\nmedlemsländerna själva. Det gäller inte minst det\r\nutrikes- och säkerhetspolitiska samarbetet. Med\r\nden utgångspunkten ser vi inga speciella\r\nsvårigheter för Sveriges del här. Vi kan och vill\r\nmedverka i det utrikes- och säkerhetspolitiska\r\nsamarbetet utan förbehåll. Samtidigt består den\r\nmilitära alliansfriheten. Något deltagande i ett\r\nförsvarspolitiskt samarbete är för närvarande inte\r\naktuellt för Sveriges del.</pre><pre>Fru talman! EES-avtalet utgör ett viktigt etappmål\r\npå vägen mot ett medlemskap i EG. Men det räcker\r\ninte. Utan medlemskap kan vi inte delta i EG:s\r\nekonomiska och monetära samarbete. Utan\r\nmedlemskap kan vi inte delta i EG:s utrikes- och\r\nsäkerhetspolitiska samarbete. Utan medlemskap\r\nfår vi inte säte och stämma i EG:s olika beslutande\r\norgan. Det gäller vår rösträtt i Europa! Det är\r\nnågra av skillnaderna, Richard Ulfvengren, jämfört\r\nmed ett EES-avtal.</pre><pre>Fru talman! Europa har under de senaste åren\r\ngenomgått snabba förändringar. Denna process\r\nfortsätter. Risken är stor för en ytterligare\r\nfragmentering och uppsplittring med nya\r\nmotsättningar som följd. Men förutsättningar finns\r\nockså att skapa en ny säkerhets- och\r\nsamarbetsordning för att säkra fred och välstånd i\r\nEuropa. Det är därför som den fortsatta\r\nfördjupningen av EG-ländernas utrikes- och\r\nsäkerhetspolitiska samarbete är så betydelsefull.</pre><pre>Sverige har ett starkt intresse av att delta fullt ut och\r\nsolidariskt i detta samarbete för att på så sätt kunna\r\nge vårt bidrag till en fredlig utveckling i Europa.</pre><pre>Genom medlemskap i EG vill vi främja\r\nsysselsättning och välfärd. En stark ekonomi - och\r\nett medlemskap i EG bidrar till detta - är den\r\nfrämsta garanten för att vi skall kunna trygga\r\njobben och klara välfärden. Sverige har kommit på\r\nefterkälken. Från en sjätte plats i OECD:s\r\nvälfärdsliga så sent som 1980 har vi halkat ner till\r\nelfte plats i dag. På 60-talet låg vi bland de främsta.\r\nDet här beror bl.a. på att Sverige har stått utanför\r\nEG. Den industriella utslagningen i Sverige under\r\nde senaste åren har ingen motsvarighet i EG. Där\r\nhar industriproduktionen hållits uppe, eller t.o.m.\r\nökat, medan den har fallit drastiskt i Sverige. Den\r\nhär utvecklingen kan inte och får inte fortsätta. När\r\ndet nu inte längre finns några utrikespolitiska\r\nhinder mot ett medlemskap, är det på tiden att\r\nSverige intar sin plats i kretsen av EG:s\r\nmedlemsländer. Målet måste vara likabehandling.</pre><pre>Fru talman! Händelserna under de senaste\r\nveckorna visar också på betydelsen av ett\r\neuropeiskt valutasamarbete. Däri ligger visserligen\r\ningen garanti mot räntechocker och valutakriser.\r\nDet visar erfarenheten från andra länder. Grunden\r\nför en stabil valuta läggs genom en sund ekonomisk\r\npolitik på hemmaplan. Men alla skall veta att det är\r\nbetydligt lättare att möta spekulationsfrågor mot en\r\nvaluta om regeringar och cenralbanker samarbetar.\r\nEtt förstärkt och påskyndat valutasamarbete i\r\nriktning mot en ekonomisk och monetär union\r\nligger i Sveriges intresse.</pre><pre>Fru talman! Det finns i dag en stor osäkerhet i\r\nväljarkåren. Det är inte överraskande. EG är inte\r\nlätt att greppa. Det finns starka överslag i\r\ndebatten - inte bara på nej-sidan. EG är varken ett\r\nparadis eller ett helvete. Men det är regeringens\r\nfasta övertygelse att fördelarna klart överväger.\r\nDet är genom att medverka till ökad information\r\noch stimulera till debatt som vi skall övertyga de\r\ntvehågsna härom. Vi kommer att satsa mycket på\r\ninformationsfrågorna med sikte på att nå ut till alla\r\nmedborgare.</pre><pre>Vårt arbete för ett svenskt medlemskap i EG går\r\nvidare. Regeringen skall inte spara någon möda för\r\natt förverkliga den ambitiösa tidsplan som vi har\r\nställt upp, dvs. ett svenskt medlemskap i EG 1995.\r\nVi skall göra allt vad vi kan för att slå vakt om den\r\nbreda enighet som finns här i riksdagen om\r\nEuropapolitiken. Den har ett värde i sig, och den\r\när en styrka i förhandlingarna. Det vet jag av egen\r\nerfarenhet.</pre><pre>Fru talman! GATT-förhandlingarna befinner sig i\r\nett kritiskt skede. EG:s och USA:s förhandlare\r\nmöts nu för att söka bryta dödläget i\r\nförhandlingarna. Det är av avgörande betydelse att\r\nde lyckas. Misslyckas förhandlingarna riskerar de\r\natt skjutas upp på obestämd tid, och vi riskerar en\r\nfragmentering av världsekonomin. Går\r\nförhandlingarna i lås, kan vi sända en god signal till\r\nvärldsekonomin. Det ger en stimulans. Ingen möda\r\nfår sparas för att föra förhandlingarna i hamn, och\r\nSverige kommer att satsa stenhårt på detta.</pre><pre>Anf. 5  MATS HELLSTRÖM (s) replik:</pre><pre>Fru talman! Jag hoppas att den beskrivning som Ulf\r\nDinkelspiel har givit av förhandlingarnas snabba\r\nförlopp också blir verklighet, liksom att vi kan\r\nåstadkomma den samling här hemma som han, och\r\näven jag, givit uttryck för.</pre><pre>Men beskrivningen av samlingen här hemma är väl\r\nnågot glättad. Ulf Dinkelspiel kommenterade inte\r\nett, som jag tycker, uppseendeväckande faktum,\r\nnämligen att frågan om neutraliteten över huvud\r\ntaget inte fanns med i den regeringsförklaring\r\nstatsministern läste upp. Den återkommer i stället\r\npå ett i förhållande till riksdagens beslut korrekt\r\nsätt i statsrådet Dinkelspiels föredragning inför\r\nriksdagen. Det här väcker dock farhågor om att det\r\nfinns starka spänningar i regeringen, där\r\nstatsministern egentligen inte riktigt står för den\r\nuppläggning vi här i riksdagen har samlats kring.</pre><pre>I Dagens Nyheter i dag finns en artikel skriven av\r\nCenterns talesman i EG-frågor - som också är här i\r\nkammaren. Det som står i artikeln strider inte\r\nformellt mot den deklaration som regeringen har\r\navgivit. Men alldeles uppenbart är det en helt\r\nannan inriktning av förhandlingarnas uppläggning\r\nsom Centerns främste talesman ger uttryck för.\r\nHan talar om en mellannivå samlad kring\r\nDanmark. Det är något som, såvitt jag förstår,\r\nregeringen och Ulf Dinkelspiel ingalunda tänker sig\r\ni förhandlingarna. Spänningarna i regeringen måste\r\nväl på den punkten vara ganska stora.</pre><pre>Anf. 6  Statsrådet ULF DINKELSPIEL (m):</pre><pre>Fru talman! Mats Hellström hänger sig åt\r\nönskedrömmar, dvs. att det skulle finnas\r\nspänningar gällande dessa frågor i regeringen.\r\nRegeringen står helt bakom - det är en\r\nsjälvklarhet - den klara entydiga förklaring som\r\nstatsministern avgav i riksdagen för någon vecka\r\nsedan.</pre><pre>På samma sätt står en enad regering bakom den\r\ninformation jag lämnade här i riksdagen förra\r\ntorsdagen och de synpunkter som jag har framfört\r\nhär. Det råder inte den minsta tvekan om vilken\r\nhållning Sverige kommer att inta i förhandlingarna\r\nnär det gäller utrikes- och säkerhetspolitiken och\r\nnär det gäller ett eventuellt framtida samarbete på\r\nförsvarsområdet. I grunden ligger utrikesutskottets\r\nbetänkande.</pre><pre>Anf. 7  MATS HELLSTRÖM (s) replik:</pre><pre>Fru talman! Jag hänger mig sannerligen inte åt\r\nönskedrömmar. Jag är djupt och uppriktigt\r\nengagerad i den förhandling som nu skall starta. Jag\r\nhoppas att den skall gå bra. Den kommer att gå bra\r\nenbart om det finns en ordentlig sammanhållning\r\nsåväl i regeringen som i riksdagen.</pre><pre>Därför är det beklagligt att vi i oppositionen gång\r\npå gång måste återkomma till, att regeringen inte\r\nkan stå på riksdagens ståndpunkt i varje viktigt\r\nsammanhang när det gäller utrikes- och\r\nsäkerhetspolitiken. Det försvagar vår\r\nförhandlingsposition om man inom EG får\r\nföreställningen att regeringen inte riktigt står för\r\ndet som uttrycks här i riksdagen. Det är den\r\nkritiken vi har framfört såväl mot statsministern\r\nsom mot försvarsministern i olika sammanhang. Vi\r\nhade hoppats att slippa upprepa den. Tyvärr\r\ntvingades vi göra det efter den regeringsförklaring\r\nsom kom.</pre><pre>Jag har samma inriktning som Ulf Dinkelspiel. Det\r\när viktigt att åstadkomma samling. Jag hoppas att\r\nhan kan ägna sig åt det också i regeringen.</pre><pre>Anf. 8  Statsrådet ULF DINKELSPIEL (m):</pre><pre>Fru talman! Mats Hellström och jag är eniga om\r\nvikten av en bred politisk förankring och en bred\r\nuppslutning bakom de svenska förhandlingsmålen\r\noch bakom den svenska\r\nförhandlingsuppläggningen. Mot bakgrund av mitt\r\ntidigare uttalande hoppas och tror jag att Mats\r\nHellström skall känna sig lugnad på den punkt som\r\nhan tog upp i sitt första inlägg.</pre><pre>Anf. 9  BENGT HURTIG (v) replik:</pre><pre>Fru talman! Det låter ju ganska hyggligt detta att\r\nett deltagande i försvarpolitiken inom EG inte är\r\naktuellt. Men jag tycker att alla EG-partierna\r\nborde tänka på dynamiken i hela processen. När\r\nman integrerar säkerhetspolitik och utrikespolitik\r\nkommer det av moraliska och politiska skäl att bli\r\noerhört tungt och svårt att stå utanför ett\r\nförsvarssamarbete.</pre><pre>Det sägs att Sverige skall försvara sitt eget\r\nterritorium med egen kraft. Men om vi har en\r\nannan uppfattning än t.ex. stormakterna i EG om\r\nhur det skall försvaras, vad händer då om vi skall\r\nha en gemensam utrikespolitik? Jag tycker att man\r\nibland tar litet för lätt på dessa frågor.</pre><pre>Ulf Dinkelspiel säger att det finns 15 tuffa krav.\r\nFöre EES-förhandlingarna fick vi upprepade\r\nförsäkringar från dåvarande handelsministern\r\nAnita Gradin och Ingvar Carlsson om att det nu\r\nställdes tuffa krav i EES-förhandlingarna. Vi vet att\r\nman också skulle få permanenta undantag på en rad\r\nområden. Vi vet att det inte blev något av det. Det\r\nfinns naturligtvis en oro att det skall gå samma väg\r\nden här gången.</pre><pre>Vidare konstaterar jag att Ulf Dinkelspiel inte\r\nsvarar på min fråga om hur han tänkte att Sverige\r\nskulle agera för att få en ändring av EG:s\r\nhandelspolitik gentemot u-länderna.</pre><pre>Slutligen vill jag konstatera att vi har markerat vad\r\nvårt alternativ är. Det är ett frihandelsavtal och\r\näven en förbättring och utvidgning av alla de övriga\r\navtal vi har med EG på områden som gäller\r\nstandardisering av produkter, forskning,\r\nutbildning, miljösamarbete osv.</pre><pre>Anf. 10  Statsrådet ULF DINKELSPIEL\r\n(m):</pre><pre>Fru talman! Jag svarade helt enkelt inte på Bengt\r\nHurtigs fråga i mitt första inlägg därför att tiden\r\ngick ut.</pre><pre>Han tog upp en tidigare fråga som gällde personers\r\nrörlighet. Han undrade om jag väntade en stor\r\nrörlighet över gränsen, antingen mot Sverige eller\r\nfrån Sverige, som följd av EES-avtalet. Svaret är att\r\njag tror att det blir en mycket begränsad rörlighet.\r\nDet visar erfarenheten från andra länder. Det visar\r\nockså erfarenheten från den nordiska\r\narbetsmarknaden som nu har fungerat i flera tiotals\r\når. Även när Danmark hade en arbetslöshet på\r\n10 % och Sverige hade en arbetslöshet på 2 % var\r\nrörligheten över gränsen mycket begränsad.</pre><pre>Den andra frågan gällde handelspolitiken och vad\r\nSverige gör för att påverka EG:s handelspolitik. Vi\r\nhar gjort en jämförelse och funnit att det finns vissa\r\navvikelser mellan vår egen handelspolitik och\r\nEG:s. De är inte stora. De gäller bl.a.\r\ntekopolitiken. Där kommer vi att verka för att vår\r\nlösning kommer att fortsätta att gälla inom EG och\r\natt alla textilrestriktioner på sikt avskaffas också av\r\nEG. I övrigt kommer vi givetvis som medlemmar i\r\nEG att driva vår traditionella frihandelslinje.</pre><pre>Anf. 11  BENGT HURTIG (v) replik:</pre><pre>Fru talman! Jag tackar för det svaret. Jag fick\r\nuppenbarligen svar på en fråga om rörligheten som\r\njag inte upplever att jag själv hade ställt, men den\r\nkanske kan vara av värde ändå.</pre><pre>Jag vill upprepa att Jacques Delors i går bemötte\r\nden massiva kritiken som finns bland Europas\r\npolitiker och folk mot Maastrichtavtalet med att det\r\ninte kunde vara så dåligt, eftersom Österrike och\r\nSverige såg det så positivt. Det använde han i ett\r\nengagerat anförande för att driva igenom en\r\nratificering av detta avtal, även om alla är överens\r\nom att det har stora brister. Känns det inte litet\r\negendomligt att ha den positionen och användas\r\nsom ett slagträ i denna debatt ute i Europa?</pre><pre>Anf. 12  Statsrådet ULF DINKELSPIEL\r\n(m):</pre><pre>Fru talman! Jag känner stolthet över att Sverige\r\nsällar sig till den stora majoritet av EG:s\r\nmedlemsländer som redan har ratificerat\r\nMaastrichtfördraget. Det är ett svenskt intresse att\r\nEG-samarbetet fördjupas. Det är vår förhoppning\r\natt Maastrichtfördraget kommer att ratificeras och\r\natt förutsättningar därmed öppnas för\r\nförhandlingar med utomstående länder.</pre><pre>Talmannen anmälde att Bengt Hurtig anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 13  HADAR CARS (fp):</pre><pre>Fru talman! Det är svåra tider i Sverige. Många\r\nsvenskar oroar sig av naturliga skäl för sin framtid.\r\nDärför är det inte heller egendomligt att de oroar\r\nsig för förändringar som kan bli en följd av svensk\r\nmedverkan i de stora, viktiga och för vår framtid\r\navgörande europeiska samarbetssträvandena.</pre><pre>Vi som är övertygade om det här samarbetets\r\nbetydelse har inte lyckats göra klart vad det är vi\r\nvill åstadkomma och varför vi vill göra det. På de\r\npunkterna behöver vi förvisso skärpa oss.</pre><pre>Samarbetet mellan demokratierna i väst och\r\nframstegen genom europeisk integration avgjorde\r\nutgången av det kalla kriget. Det är, sett i\r\nbackspegeln, ett enastående resultat. Vi behöver\r\ninte längre frukta att kärnvapenbestyckade missiler\r\nstår uppställda med spetsen pekande mot Paris och\r\nLondon, mot Stockholm och Karlskrona och inte\r\nheller mot Moskva och Warszawa. Det är en\r\noerhörd landvinning och en seger för demokratin\r\noch för de liberala värdena.</pre><pre>Fru talman! Det duger dock inte att vila på\r\nlagrarna. En ny gigantisk utmaning står framför\r\noss. Sönderfallet i Östeuropa, i Jugoslavien och det\r\nforna Sovjetunionen, den ekonomiska krisen, den\r\nutbredda fattigdomen och det mänskliga eländet i\r\ndessa våra grannländer kan och får bara inte bli\r\nbestående. Förhållandena där utgör ett hot också\r\nmot vår säkerhet och vår välfärd. Om Europa skall\r\nbli en fredlig kontinent, kan vi inte stänga dörren\r\nmot öst. Om vi inte hjälper dem nu sitter vi på en\r\nkruttunna, som Percy Barnevik uttryckte saken i en\r\nintervju i Dagens Industri nyligen.</pre><pre>Insatserna för Östeuropa måste öka. EG har också\r\nde andra OECD-staternas, dvs. Amerikas och\r\nJapans, uppdrag att samordna insatserna. Sverige\r\nhar också viktiga insatser att göra här, i t.ex.\r\nBaltikum, Polen och S:t Petersburgsområdet. Men\r\nvår största möjlighet att påverka utvecklingen här\r\när att delta i den europeiska gemenskapen och\r\ntillsammans med de andra länderna se till att något\r\nverkligt rejält sker. Kampen för Östeuropa är ett\r\nviktigt skäl till att Sverige skall vara med i den\r\neuropeiska gemenskapen.</pre><pre>Ett annat skäl är vår vilja att i eget intresse vara\r\nmed och bygga upp det europeiska monetära\r\nsamarbetet syftande till en monetär union. Det var\r\nbra att Mats Hellström, liksom Ulf Dinkelspiel, tog\r\nså klart ställning för att detta är ett svenskt intresse.\r\nJag vill också understryka betydelsen av det\r\nmonetära samarbetet. Jag gör det här i medveten\r\npolemik med de tankar på en begränsning av detta\r\nmonetära samarbete till enbart Norden som Pär\r\nGranstedt gett uttryck för i en artikel i Dagen\r\nNyheter i dag.</pre><pre>Som svar på dessa tankar vill jag säga att det inte\r\ngår att skapa valutastabilitet för Sverige inom en så\r\nbegränsad krets av små länder som Norden utgör.\r\nInom ramen för en starkt fördjupad europeisk\r\nsamverkan, en samverkan som tenderar att sträcka\r\nsig från Atlanten till öster om Ural, kan nordisk\r\nsammanhållning visa sig meningfull och\r\nframgångsrik, men som handelsområde,\r\nvalutaområde, som område för kampen mot de\r\nregionala miljöhoten eller som område för att lösa\r\neuropeiska freds- och säkerhetsproblem är Norden\r\nför litet.</pre><pre>Att ställa fram Norden som alternativ till den\r\neuropeiska integrationen och föreslå t.ex. en\r\nnordisk enhetskrona i förhållande till en europeisk\r\nvaluta bidrar inte till någon lösning. Det är vad man\r\npå engelska brukar kalla en non-starter. Resultat\r\nblir endast ökad förvirring, oro och obeslutsamhet.</pre><pre>Fru talman! För att inte riskera att missförstås vill\r\njag starkt understryka att i de förhandligar som står\r\nframför oss om medlemskap i EG, skall våra\r\nförhandlare bara ha en ledstjärna. Den ledstjärnan\r\när att hårt och konsekvent föra fram och driva\r\nsvenska intressen. Jag har en stark tilltro till\r\nregeringens förmåga i de avseendena. Vi skall inte\r\nheller i någon slags pojkscoutsnit genomföra\r\nanpassningar till EG:s bestämmelser och EG-mål\r\nsom de nuvarande EG-länder inte själva tagit till sig\r\noch inte själva följer.</pre><pre>Europa har mycket att ge Sverige, men vi har också\r\nmycket att bidra med i det europeiska samarbetet,\r\ni kampen mot arbetslöshet, för jämställdhet och en\r\nbättre miljö. EES-avtalet utgör, som Ulf\r\nDinkelspiel sade, ett viktigt etappmål i de\r\nsträvandena. Vi vill komma med i ett enat Europa.\r\nOm Europa vill ha med oss får de visa att de\r\nuppskattar och respekterar vårt land och det vi\r\nsvenskar står för. Innehållet, fru talman, i avtalet är\r\nviktigare än något annat, t.o.m. viktigare än\r\ntidpunkten för när detta avtal träffas.</pre><pre>Anf. 14  TALMANNEN:</pre><pre>Det går bra att ta repliken från bänken.</pre><pre>Anf. 15  PÄR GRANSTEDT (c) replik:</pre><pre>Fru talman! Jag ville ta chansen att kunna vända\r\nmig till herr Cars utan att vända fru talmannen\r\nryggen, men nu får jag vända Hadars Cars ryggen i\r\nstället.</pre><pre>Jag tror att jag är lika angelägen som Hadar Cars\r\natt Sverige skall kunna spela en aktiv roll i den\r\neuropeiska integrationsprocessen och formandet av\r\ndet nya Europa. Ett svenskt deltagande i den\r\neuropeiska gemenskapen kan vara ett mycket bra\r\nsätt att åstadkomma det. Men om vi skall kunna få\r\ndet inflytande som vi önskar oss, är det också\r\nmycket viktigt med nordisk sammanhållning. Jag\r\ntror för min del att den underlättas om de nordiska\r\nländerna kan få en likartad roll i den europeiska\r\ngemenskapen och deltar i detta arbete på likartade\r\nvillkor. Det är utgångspunkten för det jag har\r\nförsökt utveckla i en DN-artikel i dag.</pre><pre>Det här innebär inte att vi skulle ställa oss utanför\r\nett monetärt samarbete inom den europeiska\r\ngemenskapen. Det framgår också av min artikel.\r\nDäremot kan jag tänka mig att Sverige avstår ifrån\r\natt ingå i en gemensam valuta, och sådana tankar är\r\njag ju inte ensam om. Många inom EG i frågasätter\r\ni dag om man verkligen skall driva samarbetet ända\r\ndärhän att de nationella valutorna avskaffas och\r\nersätts med en gemensam valuta. Jag tycker att det\r\när en debatt som vi också kan föra, inte minst mot\r\nbakgrund av det danska ställningstagandet.</pre><pre>Det skulle alltså kunna innebära ett mycket\r\nlångtgående samarbete på valutaområdet, men vi\r\nbehåller kronan. I det perspektivet tycker jag att\r\ndet är intressant att också diskutera möjligheten av\r\natt ha en gemensam nordisk valuta för att de\r\nnordiska länderna skall få tillräcklig tyngd i ett\r\neuropeiskt valutasamarbete.</pre><pre>Jag tycker att det är en debatt som är legitim att\r\nföra. Även om vi i första hand skall ta till vara\r\nsvenska intressen, tycker jag att det är ganska\r\nsjälvklart att vi också skall ha insikten att vi kan\r\ngöra det bäst om vi också har en nära samverkan\r\nmed övriga nordiska länder och försöker\r\nupprätthålla en så stark nordisk gemenskap som\r\nmöjligt inom ramen för den europeiska\r\ngemenskapen.</pre><pre>Anf. 16  HADAR CARS (fp) replik:</pre><pre>Fru talman! Det Pär Granstedt säger om betydelsen\r\nav samarbete i Norden inom ramen för en\r\neuropeisk gemenskap kan jag hundraprocentigt\r\nställa upp på. Jag framhöll också i mitt anförande\r\natt det just är inom den ramen som\r\nförutsättningarna för det nordiska samarbetet är\r\nsom allra bäst.</pre><pre>När Pär Granstedt säger att vi skall delta på\r\nlikartade villkor, är det ju en direkt uppmaning till\r\nde länder som i dag står utanför den europeiska\r\ngemenskapen att snarast se till att de kommer inom\r\nden ramen.</pre><pre>Allt detta är vi överens om. Men det är inte det som\r\nstår i Pär Granstedts artikel, utan det står där att\r\nman skall eftersträva ett slags enhetskrona som ett\r\nalternativ till den monetära gemenskapen och\r\nförsöken att skapa en monetär union med en valuta\r\nsom skall sträcka sig över hela EG-området.</pre><pre>Det är då jag säger att detta inte utgör en startpunkt\r\nför en konstruktiv diskussion om vår medverkan\r\noch vår framtid i Europa. Då är det något helt\r\nannat, en polemik snarast, där man bryter sig ut ur\r\nde ansträngningar som har gjorts och görs att skapa\r\nökad integration i Europa. Där är Pär Granstedt en\r\ntillbakahållande, en bakåtsträvande kraft.</pre><pre>Jag skulle gärna, fru talman, se ryggen på Pär\r\nGranstedt, om han liksom jag såg det i sitt intresse\r\natt vara pådrivande och föregångare när det gäller\r\natt skapa ökad kraft bakom den europeiska\r\nintegrationen.</pre><pre>Anf. 17  PÄR GRANSTEDT (c) replik:</pre><pre>Fru talman! Den gemensamma valutan är bara ett\r\nelement i det valutasamarbete som ingår i\r\nMaastrichtavtalet. Det innehåller ju väldigt mycket\r\nmer. Den gemensamma valutan är ett sista steg, och\r\ndet finns en hel del skilda meningar om och när det\r\nsteget skall genomföras.</pre><pre>Jag ser inte en nordisk krona som ett alternativ till\r\nett valutasamarbete i den europeiska\r\ngemenskapen. Det samarbetet måste vara betydligt\r\nvidare. Jag ser möjligen en nordisk krona som ett\r\nalternativ till det sista steget i den utvecklingen, en\r\ngemensam europeisk valuta som ersätter alla\r\nnationella valutor. Jag tror som sagt att det finns\r\nmånga inom EG som tänker i samma banor,\r\nnämligen att man kan driva samarbetet mycket\r\nlångt utan att nödvändigtvis behöva ta detta sista\r\nsteg.</pre><pre>Det är viktigt att vara pådrivande i den här\r\nutvecklingen, det har Hadar Cars rätt i. Men jag\r\ntror inte att Sverige spelar sin pådrivande roll bäst\r\ngenom att kritiklöst acceptera vissa\r\nutvecklingsmodeller, utan vi bidrar bäst till att driva\r\npå utvecklingen av det europeiska samarbetet\r\ngenom att vara en aktiv partner som också kan\r\ntillföra egna uppfattningar och egna ide er.</pre><pre>Jag tycker alltså att det är viktigt att vi deltar i den\r\neuropeiska debatten om det europeiska\r\nsamarbetets framtid, inte bara nickar ja och amen\r\ntill vad andra föreslår.</pre><pre>Anf. 18  HADAR CARS (fp) replik:</pre><pre>Fru talman! Jag ber att få citera ur den artikel som\r\njag refererade till i mitt anförande. Där skriver Pär\r\nGranstedt att ''det är fel att helt avhända sig\r\nväxelkursjusteringar som en sista utväg för att rätta\r\ntill ekonomiska obalanser''.</pre><pre>Syftet med det europeiska monetära samarbetet är\r\natt skapa den form av stabilitet som gör att\r\nväxelkursjusteringar inte skall förekomma. Det är\r\ngrunden. Det är när man har kommit dithän som\r\nman kan gå vidare och skapa den gemensamma\r\nvalutaenheten i Europa. Om vi skall åstadkomma\r\nförutsättningar för en totalt fri handel och totalt fri\r\nrörlighet för människor, varor, tjänster och kapital,\r\när detta att ha en monetär enhet, som jag ser det,\r\nett betydelsefullt steg, kanske ett avgörande steg på\r\nvägen.</pre><pre>Det är mot det som Pär Granstedt polemiserar och\r\nsäger att vi tillsammans med de andra nordiska\r\nländerna, inom ramen för ett slags enhetskrona,\r\nskall förbehålla oss rätten att devalvera gentemot\r\nandra valutor i Europa. Det är enligt min\r\nuppfattning inte att visa vägen för en rätt politik för\r\nSverige i Europa.</pre><pre>Talmannen anmälde att Pär Granstedt anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 19  BIRGITTA HAMBRAEUS (c):</pre><pre>Fru talman! Jag har valt att enbart ta upp EES-\r\navtalet här, för det brinner i knutarna. Riksdagen\r\nhåller på att bestämma sig just nu. Jag vädjar till\r\nEES-utskottet att vänta med att ta slutlig ställning\r\ntill EES-avtalet, så att riksdagen får tillfälle att\r\ndiskutera detta unikt omfångsrika och\r\nbetydelsefulla avtal, innan positionerna låses!</pre><pre>Massmedia har uppmärksammat att riksdagen inte\r\nvar samlad under den tid då regeringen utarbetade\r\nkrispaketen. Men de paketen kommer nu till\r\nriksdagen, och vi får besluta i vanlig ordning.\r\nDäremot är det enligt min mening sensationellt att\r\nriksdagen inte var samlad under den tid då EES-\r\navtalet bereddes i riksdagen.</pre><pre>Hela hanteringen av denna fråga är unik. Först\r\nlägger regeringen fram propositionen så sent att\r\nriksmötet avslutats och ledamöterna åkt hem innan\r\nmotionstiden går ut. Därefter sammanträder de\r\nflesta utskott under sommaruppehållet för att yttra\r\nsig till EES-utskottet. Konstitutionsutskottet och\r\nEES-utskottet har hållit var sitt offentligt\r\nutskottsförhör i sommarvärmen. EES-utskottet tog\r\npreliminär ställning redan innan riksmötet\r\nöppnades. Har något liknande någonsin inträffat i\r\nriksdagens historia?</pre><pre>När utskotten bereder stora frågor, är det regel att\r\nledamöterna vill förankra sina ställningstaganden i\r\nsina partigrupper och resonera om uppkomna\r\nproblem. Det fungerar ju inte när grupperna inte är\r\nsamlade. Massmedias bevakning av det som händer\r\ni riksdagen ligger helt naturligt nere då riksmöte\r\ninte pågår. Det går inte heller att ordna debatter\r\nmed statsråden. Det gör att allmänheten inte fått\r\ninformation om vad som håller på att ske.</pre><pre>Det är sant att ratificeringsprocessen fördröjdes av\r\nskäl som EFTA-länderna inte råder över. Men\r\nenligt Artikel 129 i EES-avtalet har vi tiden till den\r\n30 juni 1993 på oss innan avtalet behöver\r\nratificeras. Enligt uppgift kommer EG inte att vara\r\nfärdigt den 1 januari 1993 med sin ''inre marknad''\r\nsom EES-avtalet skall anpassa oss till. EG-\r\nkommissionen är upptagen med bl.a. extra\r\ntoppmöten, orsakade av diskussionerna efter\r\nMaastricht. Varför har vi då så bråttom?</pre><pre>Det är ju fråga om ett avtal som är unikt i sin\r\nomfattning, enligt lagrådet, som också säger att det\r\nkommer att innebära en genomgripande förändring\r\nav svensk rättsordning och att det medför att det\r\nblir oklart vilka lagar som gäller i landet. Det finns\r\nmycket som borde diskuterats, innan vi tar ställning\r\noch binder Sverige till att följa EG:s nuvarande och\r\nkommande lagar!</pre><pre>I lag om EES, som vi själva bestämmer helt över,\r\nverkar det som om regeringen övertolkar EES-\r\navtalet till vår egen nackdel, när vi inför\r\nlagvalsregeln och dessutom likställer kommunalt\r\nstöd till näringslivet med statligt stöd.</pre><pre>Kommunerna i Sverige har en unik ställning, men\r\nnu urholkas självstyret och de belastas med onödig\r\nbyråkrati. De måste anmäla åtgärder för\r\nnäringslivet till regeringen, som kan upphäva\r\nbesluten, om den anser att de strider mot EES.</pre><pre>Att vara tvungen att infordra anbud i hela EES-\r\nområdet blir krångligt för kommunerna. Det kan\r\ninte ske på svenska. En kommun kan inte längre,\r\nutan hot om repressalier från EG- eller EFTA-\r\nmyndigheter, välja det mest fördelaktiga anbudet,\r\nbara det billigaste.</pre><pre>EFTA bygger upp en parallell byråkrati med EG.\r\nDet blir inte billigt. Skattebetalarna betalar.</pre><pre>EFTA:s övervakningsmyndighet kommer att kolla\r\nom enskilda och företag i landet sköter sig enligt\r\nEES-avtalet. Är det förenligt med svensk\r\ngrundlag? Det är tillåtet att sälja sprit och vin i\r\nSverige. Går det att hävda att Systembolaget skall\r\nha monopol på detta när monopol uttryckligen är\r\nförbjudna i EG:s konkurrenslagstiftning? Hur\r\nskyddar vi oss mot kött från djur med ''galna-ko-\r\nsjukan'', och Salmonella? Hur förhåller det sig med\r\nmat med bekämpningsmedel som inte är tillåtna i\r\nSverige? Vi förbjuds uttryckligen att vägra ta emot\r\nprodukter som enligt svenska bestämmelser är\r\nundermåliga. Hur går det med bestrålade\r\nlivsmedel? Kommer våra producenter som har\r\nbättre miljökrav på sig att slås ut i konkurrensen,\r\neller kommer vi att bli svenska producenter\r\nköptrogna, kommer vi att pressas till sämre\r\ndjurskydd och sämre miljölagar?</pre><pre>Vi har fått en del tidsbegränsade undantag t.ex för\r\natt slippa asbets. Det framgår tydligt att målet är att\r\nvi precis skall anpassa oss till EG:s regler. Är detta\r\nförenligt med det förhandlingsmandat som\r\nriksdagen gav regeringen, där vi åtminstone\r\nvägrade gå med på försämringar?</pre><pre>Vi har nu ett frihandelsavtal med EG och åtskilliga\r\nandra avtal som täcker det mesta som är bra med\r\nEES-avtalet, utan att vi tvingas ta över en mängd\r\nEG-lagar. Vi har ett fritt utbyte till ömsesidig nytta,\r\ndär vi helt och fullt behåller vår rätt till\r\nsjälvbestämmande. Tänk om detta ändå är mest\r\nfördelaktigt för alla parter också för EG? Vi bör ta\r\noss tid att tänka efter och diskutera saken\r\nordentligt.</pre><pre>Av EG-kommissionens avi med anledning av\r\nSveriges ansökan om medlemskap framgår det att\r\nman anser att EES-avtalet berett vägen för\r\nmedlemskapet. Andra kallar EES-avtalet för ett\r\nhalvt medlemskap, men utan inflytande. Man har\r\nsvårt att värja sig för misstanken att det här EES-\r\navtalet smygs på oss utan debatt för att man sedan\r\nskall säga: ja nu måste vi ju ändå lyda EG, då kan\r\nvi lika gärna vara med och försöka påverka.</pre><pre>Det är något nytt som inträffar i Sverige. Sverige\r\nföreslås ta över 1 400 EG-lagar och utfästa sig att\r\nfortsätta lyda allt som EG hittar på inom detta\r\nområde.</pre><pre>Låt oss ta en tankepaus! Ordna offentliga\r\nutfrågningar! Ordna debatter i kammaren innan\r\npartierna låser sig! Låt inte framtidens historiker\r\nskriva att Sveriges riksdag tog detta unikt viktiga\r\nbeslut utan sedvanlig prövning och utan att tänka\r\nigenom konsekvenserna!\r\nEG/EES-förhandlingarna. Jag vidhåller att det har\r\nförekommit samråd i de här frågorna som, såvitt jag\r\nvet, även i enskildheter går längre än i någon annan\r\nförhandling.</pre><pre>Anf. 20 Statsrådet ULF DINKELSPIEL\r\n(m):</pre><pre>Fru talman! Birgitta Hambraeus har tagit upp en\r\nhel del frågor som rör riksdagens arbetsformer och\r\nhantering av EES-avtalet. Det är givetvis inte min\r\nsak att kommentera detta. Jag vill däremot säga\r\nnågra ord om hanteringen av EES-avtalet och\r\nförhandlingarna som föregick undertecknandet av\r\navtalet den 2 maj i år.</pre><pre>Jag vill påstå att det inte finns någon förhandling\r\ngenom åren som har förts i så nära samarbete med\r\nriksdagen, dess olika organ, och Utrikesnämnden\r\nsom just EES-förhandlingarna alltsedan initiativet\r\ntill EES-avtalet togs i januari 1989 av president\r\nDelors, EG-kommissionens ordförande.</pre><pre>Under tre års tid har riksdagen ständigt\r\nkonsulterats. Anita Gradin som ansvarig för\r\nförhandlingarna i den tidigare socialdemokratiska\r\nregeringen och jag, efter regeringsskiftet har\r\ndiskuterat förhandlingsuppläggningen. Jag vill\r\npåstå att detta avtal grundligt har diskuterats. Nu\r\nhar vi att ta ställning till helheten.</pre><pre>Birgitta Hambraeus ställde också ett antal frågor.\r\nDe finns kommenterade i avgiven proposition.\r\nRiksdagen har också under den här perioden haft\r\ntillfälle att kommentera de olika frågorna. Jag tror\r\natt jag vågar säga att de har blivit belysta från olika\r\nhåll under hela förhandlingsskedet.</pre><pre>Till sist. Fru talman! Sverige är är inte ensamt. Den\r\n2 maj i år undertecknade vi och 18 andra länder\r\nEES-avtalet. I alla dessa länder har därefter förslag\r\nom godkännande av avtalet framlagts i resp.\r\nparlament. Vi räknar med att alla 19 länder\r\nkommer att ha avslutat den här\r\ngodkännandeprocessen under hösten. Sverige är på\r\nintet sätt unikt i det här avseendet.</pre><pre>Anf. 21  BIRGITTA HAMBRAEUS (c)\r\nreplik:</pre><pre>Fru talman! Förhandlingarna har skett i nära\r\nsamarbete med riksdagen, säger Ulf Dinkelspiel.\r\nMen när har vi här i kammaren diskuterat en del av\r\nde problem som uppstod? Riksdagen gav\r\nförhandlingsmandat och det är alldeles uppenbart\r\natt inte alla problem lyckats bli lösta. När har vi\r\ndiskuterat dem?</pre><pre>Samrådet som har förekommit med riksdagen har\r\nskett med vissa individer, som därefter har varit\r\ntvungna att tiga med vad de har fått reda på.\r\nMyndigheternas anmärkningar har\r\nhemligstämplats, därför att förhandlingar pågår. Vi\r\nhar fått mycket information, men problemen,\r\nbelysta av myndigheterna, när det gäller\r\nexempelvis dessa 1 400 lagar har aldrig riktigt\r\ndiskuterats. Informationsfloden har varit sövande\r\nutan några punkter där diskussionen verkligen har\r\nkunnat ta fart.</pre><pre>Nu rapporteras det i tidningarna om en hel del\r\nproblem, t.ex. avtal som inte längre blir gällande.\r\nDet har vi emellertid aldrig diskuterat i riksdagen.\r\nHåll med om - det är i och för sig inte Ulf\r\nDinkelspiels sak - att denna otroliga forcering,\r\nunder riksdagens sommaruppehåll, där utskottet i\r\npraktiken tar ställning innan riksdagen samlas igen,\r\när mycket märklig och unik.</pre><pre>Anf. 22  Statsrådet ULF DINKELSPIEL\r\n(m):</pre><pre>Fru talman! Under årens lopp har det funnits\r\nmånga tillfällen att diskutera hithörande frågor, och\r\nså har också gjorts här i riksdagen. Det har\r\nförekommit handelspolitiska debatter, där utförliga\r\nredovisningar har lämnats för EES-\r\nförhandlingarnas förlopp. Informationsstunder har\r\ngetts. Det har gett möjlighet till diskussion kring de\r\nhär frågorna, och diskussion har förekommit.</pre><pre>De olika förhandlingsfrågorna har ingående\r\ndiskuterats i riksdagens EFTA-delegation punkt för\r\npunkt. Dessutom har, som konstitutionen\r\nföreskriver, alla viktigare förhandlingsfrågor tagits\r\nupp i Utrikesnämnden, som - om jag inte\r\nmissminner mig - vid varje möte har behandlat\r\nEG/EES-förhandlingarna. Jag vidhåller att det har\r\nförekommit samråd i de här frågorna som, såvitt jag\r\nvet, även i enskildheter går längre än i någon annan\r\nförhandling.</pre><pre>Anf. 23  BIRGITTA HAMBRAEUS (c)\r\nreplik:</pre><pre>Fru talman! När Lagrådet, Kommunförbundet och\r\nandra fick tillfälle att yttra sig över förslaget till\r\nproposition, skrek man i himmelens höjd att tiden\r\nvar alldeles för knapp. Självfallet har även de haft\r\nmöjlighet att följa den här förhandlingen, men\r\nuppenbart kom de då på nya saker som de inte hann\r\nta ställning till.</pre><pre>Har vi fått igenom allt det som riksdagen fick\r\nmandat att förhandla om eller har regeringen\r\nkommit tillbaka till riksdagen och bett om nytt\r\nmandat för att kunna släppa på en del krav?\r\nRiksdagen sade t.ex. att hänsyn till vår miljöpolitik,\r\nvårt skydd för hälsa, vår regionalpolitik måste tas i\r\nförhandingarna, och inte på någon punkt\r\nförsämras. Har vi fått igenom det?</pre><pre>Anf. 24  HADAR CARS (fp) replik:</pre><pre>Fru talman! På grund av de omarbetningar av\r\navtalet som framtvingades av Europaparlamentet\r\noch som genomfördes efter Europadomstolens\r\nprövning blev avtalet underskrivet senare än\r\nursprungligen planerat. Det har inneburit att tiden\r\nför behandling i riksdagen av det här stora\r\navtalskomplexet har blivit komprimerad, på den\r\npunkten ger jag Birgitta Hambraeus rätt.</pre><pre>Jag vill ändå samtidigt understryka att kunskapen\r\noch viljeinriktningen i riksdagen att få det här\r\navtalet till stånd inte är något som tillkommit under\r\nsenare tid. Man kan gå tillbaka till 1987 - även\r\ntidigare - för att finna att riksdagen vid olika\r\ntillfällen mycket starkt har uttalat sin önskan om att\r\nsådana här avtal skulle kunna uppnås.</pre><pre>Vilka konsekvenser skulle det få om Sverige nu,\r\nsom Brigitta Hambraeus önskar, inte skulle\r\nratificera avtalet före utgången av året? Den inre\r\nmarknaden upprättas för de tolv EG-länderna. De\r\nsju EFTA-länderna - inte bara Sverige, utan även\r\nde andra EFTA-länderna - får vänta med att\r\nkomma med i samarbetet tills Sverige har funnit det\r\nförenligt med sina intressen att ratificera avtalet.\r\nJag skulle själv bli mycket upprörd om något annat\r\nEFTA-land försenade vår möjlighet att redan från\r\nstarten delta i det samarbete som den här\r\nriksdagen, liksom riksdagar i andra EFTA-länder,\r\nhar gett så tydligt uttryck för att den önskar.</pre><pre>Angående hanteringen här i riksdagen vill jag säga\r\natt riksmötet pågick till dess motionstiden gick ut.\r\nVad är det för fel, Birgitta Hambraeus, med att\r\nutskotten arbetar under sommaren, att samtliga\r\nutskott har fått möjlighet att ta ställning till hela\r\navtalstexten och ge synpunkter, som har hanterats\r\noch nu hanteras inom EES-utskottet?</pre><pre>Vår ambition, fru talman, är att vi skall bli färdiga\r\ni sådan tid att Sverige uppfyller sina förpliktelser i\r\navtalet mot EG och mot de andra EFTA-länderna,\r\ninte minst när det gäller tidpunkten, dvs. att avtalet\r\nskall kunna träda i kraft den 1 januari 1993, som\r\nlänge planerats.</pre><pre>Anf. 25  BIRGITTA HAMBRAEUS (c)\r\nreplik:</pre><pre>Fru talman! Först vill jag fråga: Är Hadar Cars helt\r\nsäker på att EG kommer att starta sin inre marknad\r\nden 1 januari 1993? Enligt uppgift av journalister\r\nsom finns på plats är det oerhört mycket kvar, och\r\nman är inte alls färdig. Det är vi som blir färdiga\r\nfortare och öppnar oss, utan att man i EG är beredd\r\natt öppna sig.</pre><pre>Jag vill ställa en annan fråga: Överblickar Hadar\r\nCars konsekvenserna av EES-avtalet? Har han satt\r\nsig in i de 1 400 lagar som vi nu skall anpassa oss till,\r\nså att han verkligen kan säga att det är till Sveriges\r\nfördel?</pre><pre>Jag sade i mitt anförande att det är skillnad att ha\r\nen förberedelseprocess här i riksdagen när\r\nriksdagsledamöterna är samlade. Då kan vi ha\r\növerläggningar i partigrupperna och ha\r\nfrågestunder under behandlingens gång när nya\r\nproblem kommer upp. Vi kan anordna många\r\noffentliga utfrågningar. Massmedia är också\r\nintresserade av att bevaka riksdagen. Det var\r\nnästan spöklikt här i somras, när vi gick omkring i\r\nett tomt riksdagshus. Flaggan var inte ens hissad,\r\nmen varje utskott satt i sammanträden om det här\r\nunikt viktiga avtalet.</pre><pre>Det är självfallet betydligt bättre att ha alla\r\nriksdagsmän på plats när man skall gå igenom en så\r\nhär stor och viktig fråga. Utskotten har varit helt\r\nisolerade i sina bedömningar. Jag vågar dessutom\r\npåstå, med erfarenhet från mitt eget utskott,\r\nutrikesutskottet, att man icke i detalj har studerat\r\ndet hela, utan man har tagit mycket lätt på det. Man\r\nhar ansett - som vi brukar göra när det gäller avtal\r\nmed främmande makt - att det är någonting som\r\nregeringen har förberett, och det är inte mycket vi\r\nkan göra åt det.</pre><pre>I det här fallet är det ett avtal av stor betydelse. Det\r\när ett avtal med främmande makt, men det kommer\r\natt i detalj reglera enskildas, företags och\r\ndomstolars verksamhet i Sverige i framtiden. Det är\r\ninte som ett vanligt avtal, som man kan lita på\r\nfungerar därför att det är förberett. Riksdagen har\r\nansvaret för att i detalj studera vad det innebär, att\r\nstudera konsekvenserna, att kalla hit människor\r\nsom berörs av det till offentliga utfrågningar och\r\ndiskutera om det nu är mest fördelaktigt för oss att\r\nanta ett sådant här avtal eller att ha de\r\nfrihandelsavtal som vi redan har samt vilken\r\nmöjlighet vi har att sluta andra avtal som är\r\nfördelaktiga för både EG och oss. Är det en bättre\r\nväg?</pre><pre>Skall vi nu binda oss för att följa EG:s lagar, innan\r\nvi har haft en folkomröstning om vi över huvud\r\ntaget vill vara med i denna blivande union? Skall vi\r\nbinda oss för att följa lagarna i förväg, utan att\r\nfolket har fått säga sitt?</pre><pre>Jag anser att detta är ytterst beklagligt. Jag vädjar\r\nfortfarande till Hadar Cars som ordförande i EES-\r\nutskottet: Vänta med ratificeringen! Låt denna\r\nbehandling ta litet längre tid! Vi har tid på oss.</pre><pre>Anf. 26  HADAR CARS (fp) replik:</pre><pre>Fru talman! Upprättandet av den inre marknaden\r\nhar kommit mycket långt inom EG. Jag vet inte\r\nexakt, men jag tror att en bra bit över 90 % redan\r\när klart och ratificerat av de olika delarna i\r\nbestämmelserna som tillsammans lägger grunden\r\nför den inre marknaden. Allt kommer inte att vara\r\nklart till den 1 januari, men innehållet i det som är\r\nklart är så substantiellt att det inte är något tvivel\r\nom att den inre marknaden finns på plats den 1\r\njanuari 1993.</pre><pre>Det frågetecken som Birgitta Hambraeus ställer\r\nupp gäller alltså om Sverige och EFTA skall vara\r\nmed från starten eller om vi skall komma in senare.</pre><pre>Jag uppskattar naturligtvis mycket att Birgitta\r\nHambraeus tillmäter min kunskap om hela detta\r\nstora lagkomplex så avgörande betydelse för\r\nställningstagandet. Jag måste samtidigt erinra om\r\natt det är en mycket stor majoritet i denna riksdag\r\nsom under en följd av år har understrukit\r\nbetydelsen och önskvärdheten för Sveriges del av\r\natt delta i den inre marknaden från dess start. Det\r\nvar inte självklart att vi skulle få den möjligheten\r\nnär den dåvarande socialdemokratiska regeringen\r\nlade fram de här förslagen och uttryckte det\r\nönskemålet, utan det är någonting som har\r\ntillkommit på vägen. Att vi nu, fem i tolv, skulle\r\nvända på klacken och göra någonting annat, och\r\ndärigenom förhindra inte bara Sverige utan också\r\nandra EFTA-länder att delta i den inre marknaden\r\nfrån dess startögonblick, vore olyckligt. Det skulle\r\nvara ett uttryck för att Sverige internationellt inte\r\när särskilt mycket att lita på.</pre><pre>Jag är för egen del - eftersom Birgitta Hambraeus\r\nhar ställt den frågan till mig - övertygad om det\r\nstora värdet av den gemensamma europeiska\r\nmarknaden och av att Sverige får delta i den från\r\ndess start. Det finns självfallet nackdelar, men\r\nhelheten är för oss så oerhört fördelaktig att det hos\r\nmig inte finns ett uns av tvivel om värdet av att vi är\r\nmed.</pre><pre>Anf. 27  BIRGITTA HAMBRAEUS (c)\r\nreplik:</pre><pre>Fru talman! Ett så genomgripande avtal, som enligt\r\nvåra högsta jurister innebär unika förändringar av\r\nsvensk rättsordning, kräver att vi tänker oss för.\r\nUnder det halvår som vi inte fullt ut kan delta i den\r\ninre marknaden i EG - om den verkligen har\r\nkommit till - måste det i Sveriges riksdag ske en\r\nnoggrann behandling, där vi punkt för punkt går\r\nigenom vad de olika förordningarna och direktiven\r\nkommer att innebära av förändringar för olika\r\nenskilda företag, jurister, osv. i Sverige. Ingen kan\r\npåstå att vi har gjort det. Jag tycker att det är\r\noansvarigt av oss att så här snabbt och med så\r\nextraordinära metoder jäkta igenom ett så\r\nbetydelsefullt avtal.</pre><pre>Därför vill jag ännu en gång vädja till Hadar Cars,\r\ninte minst med tanke på kommande historiska\r\nundersökningar: Låt det inte bli så att man i\r\npraktiken band Sveriges riksdag och låste alla\r\npartier under ett sommaruppehåll, då riksdagen\r\ninte var samlad, för ett avtal som fick en avgörande\r\nbetydelse för Sveriges framtid! Låt det inte bli så!\r\nDet är helt onödigt.</pre><pre>Sätt i gång med stora undersökningar, utfrågningar\r\noch debatter! Skriv så småningom ett betänkande\r\ndär allting är helt glasklart, med t.ex. en\r\nuppräkning av vilka förordningar som kommer att\r\ngälla omedelbart, vilka direktiv vi skall anpassa oss\r\nefter, vilka som kommer att beröras, osv.</pre><pre>Det är ett oerhört stort avtal. Det påstås att\r\nbestämmelserna skulle uppta 15 volymer om de\r\nfanns i tryck. De lär finnas i en databas här i\r\nriksdagen, men alla är tydligen inte översatta till\r\nsvenska ännu. Det gäller bl.a. bestämmelser på det\r\nfytosanitära och det veterinära området som är\r\noerhört väsentliga för hälsa och djurskydd m.m.\r\nEnligt kanslichefen i EES-utskottet är det sådana\r\nbestämmelser som inte är översatta ännu.</pre><pre>Ta tid på er i utskottet! Det finns ingen regel som\r\nsäger att ni måste besluta nu. Extraordinär brådska\r\nnär det gäller så avgörande avtal är oansvarig.</pre><pre>Anf. 28  INGBRITT IRHAMMAR (c):</pre><pre>Fru talman! Jag har för avsikt att tala om EG och\r\nkvinnorna. Av undersökning efter undersökning\r\nframgår att allt fler svenskar känner oro och\r\ntveksamhet inför ett EG/EU-medlemskap, i\r\nsynnerhet kvinnorna. Oavsett partitillhörighet hör\r\nmånga hemma på en glidande åsiktsskala.\r\nBeroende på vem som informerar utmålas EG\r\nömsom som ett hot, ömsom som en möjlighet. Det\r\nframstår därför som allt angelägnare att en allsidig\r\ninformation sprids. Jag tycker att dagens debatt\r\ntjänar det syftet. Det gäller för oss alla att skaffa\r\ninsikt före åsikt.</pre><pre>Eftersom kvinnor känner sig extra oroliga inför\r\nfrågan om ett medlemskap, är det speciellt\r\nangeläget att ge information utifrån ett\r\nkvinnoperspektiv. Det är syftet med mitt inlägg.</pre><pre>Det är viktigt att erinra om att drömmen om fred\r\noch stabilitet i Europa efter de två världskrigen blev\r\nen viktig drivkraft för tillskapandet av EG. Länder\r\nsom samarbetar på det ekonomiska och politiska\r\nområdet utvecklar självklart vänskapliga\r\nförbindelser som skapar trygghet. Ett krig mellan\r\nFrankrike och Tyskland var för 40 år sedan ett\r\nkonkret hot. Det var fortfarande ett viktigt\r\nargument för fransmännen för att i\r\nfolkomröstningen rösta ja till Maastrichtfördraget.\r\nFör oss kvinnor är också fredsarbetet viktigt och\r\nfredssträvan stark. Vi kämpar för att såväl våra,\r\nsom andra kvinnors, män och söner skall slippa dra\r\nut i krig. Som centerkvinna är jag därför noga med\r\natt understryka att regeringens\r\nförhandlingsuppdrag gäller ''medlemskap med\r\nbibehållen neutralitet''. Den svenska\r\nalliansfriheten skall bestå.</pre><pre>Många människor, särskilt kvinnor, oroar sig över\r\natt vi svenskar skulle förlora möjligheten att styra\r\nvårt eget land om Sverige går med i EG. Nej-\r\nsägarna hävdar att vi mister vår suveränitet och\r\nuttrycker åsikten att vi klarar oss bra med enbart\r\nEES-avtalet.</pre><pre>Den senaste tidens internationella oro, i huvudsak\r\npå den ekonomiska marknaden, får mig att undra\r\nvilken suveränitet vi har i dag. Hur mycket styr den\r\ns.k. marknaden och hur mycket bestäms ute i\r\nEuropa, utan att vi har inflytande? EES-avtalet ger\r\noss visserligen tillträde till EG:s inre marknad, men\r\nnågra påverkansmöjligheter eller något politiskt\r\ninflytande i EG-parlamentet, Kommissionen,\r\nMinisterrådet och EG-domstolen får vi inte. Det\r\ntycker jag är mycket olyckligt.</pre><pre>Vi får så litet inflytande i EG:s beslutande organ -\r\nbara några platser i parlamentet - hävdar man. Det\r\när förvisso sant, men de flesta partier har väl aldrig\r\ntvekat att ställa upp på val till den svenska\r\nriksdagen även om inflytandet där skulle bli litet.\r\nDe flesta, och även jag, hävdar i stället att också\r\nmed få mandat har ett parti ett bättre inflytande i\r\nriksdag, parlament och regering, än utanför.\r\nDessutom får alla länder som är medlemmar i EG\r\nvarsin plats i Ministerrådet, där alla röster är lika\r\nmycket värda. Den s.k. subsidiaritetsprincipen,\r\nsom innebär att besluten skall fattas så nära\r\nmedborgarna som möjligt, ökar det demokratiska\r\ninflytandet. Det är därför viktigt att EG-länderna\r\nkonkretiserar innebörden av denna princip.</pre><pre>Vi är överens om att vi svenskar skall vara aktiva i\r\nförhandlingarna för att uppnå en progressiv politik\r\npå flera områden, såsom miljöpolitik,\r\nregionalpolitik, socialpolitik m.m. Men också vi\r\nkvinnor skall vara med. Den kvinnliga\r\nrepresentationen i olika församlingar måste öka. I\r\ndag är den erbarmligt dålig inom EG. Minst 50 %\r\nkvinnor i alla beslutande organ och fler kvinnor på\r\nledande befattningar, är en målsättning för oss\r\nkvinnor både inom och utanför EG.</pre><pre>Hur går det med den svenska välfärden om vi går\r\nmed i EG? Kan vi värna om sociala förmåner,\r\npensioner, sjukvård, barn- och åldringsvård m.m.,\r\nnär skatteuttaget minskar?</pre><pre>Det är helt klart att det krävs en stark och sund\r\nekonomi för att vi i Sverige skall få möjlighet att\r\nvärna vår välfärd. Det krävs tillväxt. Vårt näringsliv\r\nmåste få konkurrera på lika villkor med EG-\r\nländerna, som vi handlar med. Det krävs även en\r\nstark ekonomi för att bekämpa arbetslösheten. Ett\r\nmedlemskap beräknas ge tillväxt och därmed även\r\nkunna garantera välfärden, vilket talar för ett\r\nmedlemskap.</pre><pre>På jämställdhetssidan har både Sverige och EG\r\nkommit långt. EG arbetar för ökad jämställdhet i\r\narbetslivet. Fem direktiv och tre handlingsprogram\r\nhar antagits sedan 1975. EG-länderna har genom\r\natt tillsammans anta regler som stärker\r\njämställdheten, ökat pressen på varje enskilt\r\nmedlemsland att förbättra kvinnornas möjlighet i\r\narbetslivet.</pre><pre>För mig som centerkvinna är miljöfrågorna ytterst\r\nviktiga, och de har stor betydelse för mitt\r\nställningstagande. Därför väger också möjligheten\r\natt tillsammans inom EG driva en progressiv\r\nmiljöpolitik tung. Jag har särskilt noterat att\r\nmiljöpartierna i EG-länderna - nu senast i\r\nFrankrike - är för ett EG-medlemskap, eftersom de\r\nanser att miljöfrågornas lösning kräver ett\r\ngemensamt agerande över nationsgränserna.</pre><pre>I dagsläget talar det mesta för ett EG-medlemskap\r\nur kvinnlig synvinkel, enligt den analys jag har\r\ngjort. Det fordras emellertid mycket mer av studier\r\noch analyser innan det är dags att folkomrösta.</pre><pre>Jag har en fråga till Ulf Dinkelspiel i detta\r\nsammanhang. Hur agerar regeringen för att frågan\r\nom EG-medlemskap belyses utifrån\r\nkvinnoperspektivet? Hur agerar regeringen för att\r\nkvinnors synpunkter, värderingar, erfarenheter och\r\nkunskaper verkligen tas till vara på alla områden?</pre><pre>Anf. 29  Statsrådet ULF DINKELSPIEL\r\n(m):</pre><pre>Fru talman! Jag är glad över att Ingbritt Irhammar\r\nhar tagit upp den speciella aspekten kvinnorna och\r\nEG. Den är av mycket stor betydelse, och jag tror\r\natt den kommer att bli något av en nyckelfråga inför\r\nfolkomröstningen.</pre><pre>Vi försöker belysa dessa frågor genom insatser på\r\nflera fronter. För några veckor sedan kallade Birgit\r\nFriggebo och jag till ett möte på Haga. Vi bjöd in\r\nföreträdare för olika kvinnoorganisationer och\r\nenskilda personer som aktivt har deltagit i\r\nkvinnodebatten. Vi försökte få fram ett antal\r\nsynpunkter på och förslag till hur vi fortsättningsvis\r\nskall agera i den här frågan. Vi är nu i färd med att\r\nfölja upp en rad bra förslag som framfördes under\r\nmötet.</pre><pre>Vi kommer att satsa på ökad information. Vi\r\nkommer att anordna särskilda seminarier som\r\ngäller kvinnorna i EG. På särskilda seminarier\r\nkommer vi också att försöka belysa de rättsliga\r\nfrågor som aktualiseras i ett\r\nmedlemskapsperspektiv och som har samband med\r\nkvinnor och EG. Vi kommer också att försöka föra\r\nut debatten regionalt på olika sätt. Dessutom\r\nmottar vi gärna ytterligare uppslag till hur vi skall\r\nföra informationen vidare och stimulera debatten.\r\nDen är av central betydelse för\r\nmedlemskapsfrågan.</pre><pre>Anf. 30  INGBRITT IRHAMMAR (c)\r\nreplik:</pre><pre>Fru talman! Jag tackar för de här kompletterande\r\nupplysningarna om kvinnoperspektivet. Jag tror\r\nprecis som Ulf Dinkelspiel att det kommer att vara\r\nkvinnorna som avgör om vi skall gå med i EG eller\r\nej. Därför är denna fråga oerhört viktig. Jag blev\r\nglad när jag fick höra om de seminarier som skall\r\nhållas och den information som skall spridas. Det\r\nhär är en levande debatt som skall följas upp och\r\nvara i gång ända fram till folkomröstningen.</pre><pre>Jag har ett förslag - ni kanske redan har tänkt på\r\ndet -, nämligen att man skall göra en\r\nkvinnoperspektivskonsekvensanalys av alla förslag\r\nsom läggs fram. Vi begär ju\r\nmiljökonsekvensanalyser vid olika politiska beslut\r\nsom vi fattar. På samma sätt borde det göras\r\nkvinnoperspektivsanalyser av olika beslut. Hur\r\ndrabbas kvinnor? Vilka fördelar kan vi få, och var\r\nkan problemen ligga? Det är några av de frågor som\r\nen sådan analys kan innehålla.</pre><pre>Anf. 31  GUNNAR HÖKMARK (m):</pre><pre>Fru talman! Få frågor har under de senaste åren\r\nblivit så grundligt genomdiskuterade som frågan\r\nom Sverige och den europeiska integrationen. Inte\r\nbara under de senaste åren utan faktiskt under de\r\nsenaste decennierna har debatten om Sveriges\r\ndelaktighet i den europeiska processen ständigt\r\nförts. Meningarna har skiftat och kommer\r\nnaturligtvis att göra så även i framtiden om hur vi\r\nskall gestalta vår roll i det europeiska samarbetet\r\noch vilken politisk inverkan vi skall sträva efter för\r\natt utveckla det euroepiska samarbetet.</pre><pre>Ibland tycker jag dock att denna diskussion blir\r\nperspektivlös. Det faktum att det finns många,\r\nviktiga frågor som måste behandlas och diskuteras\r\noch som är värda respekt, får inte skymma ett\r\nstörre och mera betydande faktum. Den normala\r\nutgångspunkten, sett utifrån vår historia och våra\r\nerfarenheter, är nämligen att Sverige skall ta en\r\naktiv del i den euroepiska integrationen. Detta har\r\ngällt för den svenska ekonomins framväxt under en\r\nhundraårsperiod, då vår ekonomi har\r\ninternationaliserats och då det har legat i vårt\r\nintresse att Europa - och hela världen - har varit en\r\nmarknad för svenska företag. Få ekonomier är i dag\r\nså europeiserade som den svenska. Vi ser det i form\r\nav en betydande välfärd, jämfört med många andra\r\nländer.</pre><pre>Det finns också ett annat moment i synen på den\r\neuropeiska integrationen. Det gäller den politiska\r\ngrunden, där vi i Sverige tenderar att glömma att\r\nden europeiska integrationen är en process av\r\ntålmodigt arbete som är förankrad i visioner om\r\nfreden i Europa, viljan av att säkra människors fri-\r\noch rättigheter i Europa och viljan att föra Europas\r\nfolk närmare varandra. Denna vision består inte\r\nbara av högtravande teoretiska och doktrinära\r\nformuleringar, utan den är en verklighet för\r\nEuropas folk. Vi ser det i form av att det har blivit\r\nmöjligt för allt fler människor att resa fritt i Europa.\r\nVi ser det också i form av att det nya Europa som\r\nnu växer fram kommer att bli ett medborgarnas\r\nEuropa, där staterna inte uppställer några gränser\r\nför de enskilda människorna. Vi ser det i det\r\nfaktum att Europas folk har kommit varandra\r\nnärmare. I dag har man ett växande samarbete på\r\nekonomins område likaväl som på utbildningens,\r\nkulturens och en mängd andra områden.</pre><pre>Jag tror att vi i Sverige har anledning att känna\r\nrespekt för att en av de främsta drivkrafterna för en\r\neuropeisk integration har varit och är avskyn för\r\nföljderna av nazismens härjningar i Europa, för\r\nkriget och de ruiner som detta efterlämnade. En\r\nannan viktig drivkraft är avskyn för förtrycket i\r\nöstra Europa, som för så lång tid band halva\r\nEuropas befolkning under diktatur. Detta har sin\r\nspegelbild i ett demokratiskt och fungerande\r\nsamarbete mellan fria nationer.</pre><pre>I den europeiska debatten i Sverige är det nu dags\r\natt vi inte enbart skall diskutera hur vi skall lösa\r\nolika konkreta frågor och problem. De skall, bör\r\noch får diskuteras. Men vi skall också föra debatten\r\nutifrån frågan vad det innebär för Sveriges del att\r\nställa sig utanför en gemenskap och samverkan som\r\nbygger på demokratins och frihetens grund och på\r\nen vilja att säkerställa detta för hela Europa. Vad\r\ninnebär det för Sveriges del att ställa sig utanför en\r\nprocess, som har varit vår process, när det gäller att\r\nföra ekonomierna närmare varandra? För vår del\r\nhar det tagit sig uttryck i medlemskapet i EFTA och\r\ni att den svenska ekonomin har blivit en öppen\r\nekonomi gentemot Europa. Vad innebär det för vår\r\ndel att ställa sig utanför det tålmodiga arbetet att\r\nfortsätta att säkra de mänskliga fri- och\r\nrättigheterna? Vem kan i dagens Europa säga att\r\ndetta är en överflödig gärning? Det är lika omöjligt\r\nsom att någon efter andra världskrigets slut skulle\r\nha sagt att det vore en överflödig gärning att säkra\r\nfriheten, demokratin och de mänskliga fri- och\r\nrättigheterna.</pre><pre>Fru talman! Frågan måste nu ställas till dem som\r\nförsöker hitta förevändning efter förevändning och\r\nkonkret problem efter problem i det europeiska\r\nsamarbetet för att kunna säga nej till det i sin\r\nhelhet. Vad är deras alternativ? Vad skulle det\r\ninnebära för Sveriges del att vi säger nej till den\r\nmöjlighet för svenska medborgare som öppna\r\ngränser innebär? Vad innebär det att vi skulle ställa\r\noss vid sidan av ett fördjupat samarbete för att\r\nsäkra demokratin och de mänskliga fri- och\r\nrättigheterna? Vad innebär det att vi skulle ställa\r\noss vid sidan av ett arbete som går ut på att skapa\r\ngemensamma demokratiska beslut över det\r\ngemensamma?</pre><pre>Detta, fru talman, är en politisk debatt som måste\r\ntill för att göra klart att det är de som säger nej som\r\nstår för den stora avvikelsen i svensk politisk\r\ntradition.</pre><pre>Anf. 32  BIRGITTA HAMBRAEUS (c)\r\nreplik:</pre><pre>Fru talman! Gunnar Hökmark började med att\r\nberätta om hur Sverige sedan årtionden samarbetar\r\nnära med Europa och med hela världen. Han talade\r\nom hur vårt näringsliv har varit med i samarbetet.\r\nHan nämnde inte exempelvis Europarådet, men\r\ndet har vi varit med och byggt upp, och där är vi\r\nmed och arbetar för mänskliga rättigheter. Han\r\ntalade också om hur det har blivit fritt att resa.</pre><pre>Allt det här är en beskrivning av nuläget. Sverige är\r\nmed aktivt i det europeiska samarbetet. Vi är med\r\ni FN, vi är med i Europarådet, vi samråder på olika\r\nplan - genom våra företag, genom våra olika\r\norganisationer också inom EG, genom\r\nEuropafacket, industriförbunden, osv. Sverige är\r\nmed i allra högsta grad. Vi har ett frihandelsavtal,\r\noch vi har massor med andra avtal. Våra ungdomar\r\nfår studera i Erasmus-projektet, vi har\r\nforskningsutbyte med industrin i COMETT, osv.,\r\nosv.</pre><pre>Det som skiljer och det vi håller på att göra nu, det\r\när att vi skall binda oss för att ta över deras lagar.\r\nVi skall binda oss för att lyda EG:s lagar. Men ingen\r\nhar kunnat tala om för mig varför det skall vara\r\nnödvändigt. Vi är inte isolerade nu. Precis som\r\nGunnar Hökmark sade har vi byggt upp detta\r\nfantastiska samarbete. Vi skall naturligtvis fortsätta\r\nmed detta fantastiska samarbete. Men varför måste\r\nvi ta över alla lagar som vi, även om Sverige blir\r\nmedlem i EG, bara får ett begränsat inflytande\r\növer? Varför kan vi inte fortsätta att ha svensk rätt\r\ntill självbestämmande och som en suverän stat i\r\nsamarbete och öppenhet tillsammans med alla\r\nandra länder fortsätta ett bra samarbete för alla de\r\nfina och viktiga mål som Gunnar Hökmark tog\r\nupp?</pre><pre>Vad är det som säger att vi måste börja lyda lagar?\r\nDet är nu till att börja med genom EES-avtalet\r\nfråga om 1 400 lagar, och sedan tillkommer alla\r\nlagar som man hittar på inom den inre marknaden.\r\nOm Sverige blir medlem får vi sedan underordna\r\noss allt det som man beslutar där nere. Europas\r\nländer är dock väldigt olika.</pre><pre>Det har också, inte minst genom den nordiska\r\nerfarenheten, visat sig, att så länge Norge och\r\nSverige var i union och Sverige var storebror och\r\ndet var bekymmer för Norge, så var det krångel\r\nmed vårt samarbete. Men efter den fredliga\r\nunionsupplösningen har vårt samarbete under åren\r\nblivit allt bättre. Det kan bli sämre om man som ett\r\nlitet land tvingas lyda de större makternas\r\nbestämmelser, som kanske passar för dem men som\r\nkanske inte passar för oss.</pre><pre>Gunnar Hökmark, varför fortsätter vi inte det\r\nintensiva och fina samarbete som Gunnar\r\nHökmark här själv vältaligt har beskrivit, utan att\r\nbinda oss för att ge upp svensk\r\nsjälvbestämmanderätt?</pre><pre>Anf. 33  GUNNAR HÖKMARK (m) replik:</pre><pre>Fru talman! Jag tycker att Birgitta Hambraeus\r\ninlägg väldigt väl speglar det utanförskap som\r\nmånga på nej-sidan i praktiken vill verka för. De\r\ninser inte att den europeiska utvecklingen, liksom\r\nSveriges utveckling, är fråga om en ständigt\r\nfortlöpande process. Frågan om frihandeln har i det\r\nsammanhanget varit en debatt och en politisk\r\nprocess där den tidens Birgitta Hambraeusar sade\r\nnej. Frågan om deltagandet i Europarådet möttes\r\nav den tidens Birgitta Hambraeusar. Frågan om\r\nsvenskt deltagande i FN möttes av den tidens\r\nBirgitta Hambraeusar.</pre><pre>Vi kan se att det alltid har funnits de som funnit\r\nargumenten för att göra stopp just där och därmed\r\nsäga nej till denna gemensamma process. Men det\r\när det som är det intressanta och det viktiga, och\r\ndet är där Birgitta Hambraeus skiljer ut sig. Hon\r\nvill nämligen inte att Sverige som en suverän stat\r\nskall vara med i denna process för att säkra\r\nmänniskors fri- och rättigheter i Sverige och i\r\nEuropa. Hon vill inte att Sverige skall vara med i\r\ndenna process, som ger svenska medborgare öppna\r\ngränser. Konsekvensen av hennes ställningstagande\r\när inte att vi i kraft av de meriter som andra har\r\nskapat sedan tidigare lever kvar i den europeiska\r\nprocessen, utan konsekvensen är att vi ställer oss\r\nvid sidan av.</pre><pre>Det som Birgitta Hambraeus borde lämna till\r\ndenna kammare är en bild av utanförskapet.\r\nMedan demokratin och friheten stärks och\r\nstabiliseras i den europeiska gemenskapen, medan\r\nmedborgarna i den europeiska gemenskapens\r\nländer kan leva med fria gränser vill Birgitta\r\nHambraeus att vi skall ställa oss vid sidan av och\r\noch också stå vid sidan av det gemensamma\r\ndemokratiska beslutsfattandet.</pre><pre>Det finns ingen suveränitet att vinna i detta. Det\r\nfinns ingen frihet för de enskilda medborgarna att\r\nvinna i detta. Det finns isolering, stagnation och ett\r\nutanförskap, som för människorna i vårt land\r\nkommer att innebära konsekvenser som Birgitta\r\nHambraeus inte vill, inte vågar och inte kan\r\nbeskriva. Hon vill hellre stoppa utvecklingen och\r\ntro att vi på så sätt kommer att fortsätta att befinna\r\noss i den situation som vi i dag befinner oss i.</pre><pre>Sanningen är att vi kommer att bli ett land vid sidan\r\nav en spännande och fascinerande utveckling mot\r\nframtiden.</pre><pre>Anf. 34  BIRGITTA HAMBRAEUS (c)\r\nreplik:</pre><pre>Fru talman! Jag vill först fråga: Anser Gunnar\r\nHökmark att Sverige nu är isolerat och utanför? Är\r\nvi nu ett isolerat land utan samarbete med andra\r\nländer?</pre><pre>Jag menar inte annat än att vi skall fortsätta det\r\nsamarbete som Gunnar Hökmark nyss har beskrivit\r\noch som jag i allra högsta grad bejakar, det\r\nsamarbete som vi bedriver som en fri nation. Vi\r\nskall däremot inte gå in under överstatliga\r\norganisationer, där vi i detalj - ända till märkningen\r\nav brödpaketen - tvingas följa lagar och\r\nförordningar som utarbetas av jätteförsamlingar\r\nsom vi bara marginellt kan påverka.</pre><pre>Att kalla Sverige en suverän stat efter det att vi har\r\nblivit medlem i en union är kanske ändå att hårdra\r\nsaker och ting.</pre><pre>Gunnar Hökmark sade vältaligt att den tidens\r\nBirgitta Hambraeus protesterade mot\r\nfrihandelsavtalet. Låt mig då påpeka att det faktiskt\r\nvar samma Birgitta Hambraeus som satt i\r\nriksdagens näringsutskott och i den här riksdagen\r\nnär frihandelsavtalet ratificerades. Detta skedde\r\nunder stort jubel. Det förekom inga diskussioner,\r\nutan detta var utomordentligt bra för Sverige.</pre><pre>Vi hade då bestämt oss för att icke bli medlemmar.\r\nMedlemsansökan hade lämnats in på 60-talet, men\r\ni början på 70-talet bestämde vi oss för att\r\nmedlemskap inte var något som vi ville ha. Redan\r\ndå, långt innan unionen var verklighet, ansåg man\r\natt det i alltför hög grad skulle begränsa vår\r\nsjälvständighet. Detta frihandelsavtal var något\r\nsom inte bara riksdagen, och också jag, bejakade\r\nutan som också näringslivet nöjde sig med under en\r\nlång följd av år.</pre><pre>Efter det har vi antagit många nya avtal, och\r\nsamarbetsformerna är tusentals. Jag kan hålla på\r\nlänge med att räkna upp hur vi på olika sätt\r\nsamarbetar både med EG-länderna och med EG\r\nsom institution.</pre><pre>Detta skall vi naturligtvis fortsätta med. EG är ju\r\nöppet på det sättet. Eller är det inte öppet? Är det\r\nså att EG nu tänker sluta sig och sluta samarbeta\r\nmed de 94 % av jordens befolkning som icke finns\r\ninom EG? I så fall betackar jag mig för att komma\r\nin i en sådan union.</pre><pre>Anf. 35  GUNNAR HÖKMARK (m) replik:</pre><pre>Fru talman! Birgitta Hambraeus säger att vi skall\r\nfortsätta med samarbetet inom alla olika områden.\r\nHon säger också att vi inte skall vara med om att\r\nfatta beslut om detta samarbete. Samtidigt säger\r\nhon att vi skall vara suveräna.</pre><pre>Detta är tre stycken enheter i ett resonemang som\r\ninte går ihop. Samarbetet fortsätter att utvecklas på\r\ndemokratins och frihetens grund, såsom det har\r\ngjort under hela efterkrigstiden. Då är frågan:\r\nVilka vill vara med och vara delaktiga i att som\r\nsuveräna nationer och suveräna folk utforma detta\r\nsamarbetes innehåll? Birgitta Hambraeus vill att vi\r\nskall hänga med och vara med om samarbetet men\r\nanser uppenbarligen att det är danskar, fransmän,\r\ntyskar, engelsmän och andra europe er som skall\r\nbestämma över det samarbete som Birgitta\r\nHambraeus vill att vi skall vara med i.</pre><pre>Birgitta Hambraeus kunde gott fundera igenom\r\nvad det innebär att vi lever i en föränderlig värld.</pre><pre>1992 är det år vi lever i nu, men det kommer nya\r\når, och samarbetet fortsätter att utvecklas i Europa\r\nprecis som det gjort under hela efterkrigstiden.\r\nUppenbarligen är Birgitta Hambraeus nöjd med\r\nden utveckling som har varit. Men varför vill då\r\nBirgitta Hambraeus inte att svenska folket och\r\nsvenska ungdomar skall vara med om det\r\nsamarbete som kommer att prägla Europas och vår\r\nframtid?</pre><pre>Talmannen anmälde att Birgitta Hambraeus\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 36  KRISTINA SVENSSON (s):</pre><pre>Fru talman! Jag tänker byta ämne och gå över till\r\navsnittet om biståndspolitiken.</pre><pre>Jag vill börja med att citera Lewis Preston som är\r\npresident för Världsbanken. För några veckor\r\nsedan sade han på Världsbankens årsmöte:</pre><pre>''De fattiga länderna behöver hjälp. De kan inte\r\nbära både sina egna bördor av ekonomisk\r\nanpassning och dessutom bördorna av den\r\nekonomiska anpassningen som nu pågår i de rika\r\nländerna.''</pre><pre>Lewis Preston instämde i de farhågor som uttalades\r\nav representanter från utvecklingsländerna när\r\nbanken och Internationella valutafonden samlades\r\ntill sitt årliga möte för några veckor sedan.</pre><pre>Han kritiserade de industrialiserade länderna för\r\nderas upprepade misslyckanden att leva upp till\r\nlöften och åtaganden. Det gäller GATT-rundan,\r\ndet gäller resurser för att skydda miljön, och det\r\ngäller påfyllnaden av mjuka lån till de fattigaste\r\nländerna, de s.k. IDA-fonderna. Preston vädjade\r\ntill de rika länderna att inte nu vända de fattiga\r\nländerna ryggen. Han talade till finansministrar\r\nfrån 167 länder och pekade på bl.a. de nya behov\r\nav miljöinsatser som utlovades under Riomötet.\r\nPreston befarar att de rika ländernas biståndsvilja\r\nför närvarande är så svag att man inte ens lyckas\r\nkomma upp i samma nivå som föregående\r\ntreårsperiod av IDA-utlåning.</pre><pre>Fru talman! Sverige har ett mycket gott anseende\r\nsom ett generöst givarland. Beslutet i\r\nkrisuppgörelsen att minska vårt bistånd med 1,5\r\nmiljarder ger därför eko långt utanför vårt lands\r\ngränser.</pre><pre>Michael Prowse t.ex. skriver i Financial Times att\r\nnedskärningen av det svenska biståndet är lika\r\nsymbolrikt som Berlinmurens fall. Det kan tyckas\r\nnågot överdrivet men talar sitt tydliga språk om det\r\nanseende Sverige haft som föredöme för andra\r\ngivarländer. Det måste därför klargöras med all\r\ntänkbar tydlighet att nedskärningen är tillfällig och\r\natt enprocentsmålet måste återställas så snart som\r\nsvensk ekonomi återhämtat sig.</pre><pre>Det är nämligen av oerhörd vikt att just Sverige\r\nhåller fast vid sin generösa biståndspolitik. Det har\r\nstort värde inte endast för mottagarländerna.\r\nSviker vi vårt ansvar gentemot u-länderna riskerar\r\nvi att andra givarländer följer efter. Vi kommer då\r\natt legitimera den biståndströtthet som Preston\r\nkände av på Världsbanksmötet i september.</pre><pre>Jag vill alltså för det första med kraft stryka under\r\natt vi Socialdemokrater ser nedskärningen av\r\nbiståndet som tillfällig och att enprocentsmålet\r\nskall återställas.</pre><pre>Jag vill för det andra klargöra att biståndet enligt\r\nvår uppfattning skall vara långsiktigt och\r\nfattigdomsinriktat. Det betyder t.ex. att det bistånd\r\nsom riktar sig till kvinnor och barn måste vara\r\nprioriterat, eftersom kvinnor och barn i u-länder\r\ntillhör de fattigaste och mest utsatta.</pre><pre>Jag tänker inte nu gå in på hur nedskärningarna\r\nskall göras. Vi Socialdemokrater kommer att ta\r\nställning till detta när vi i budgetpropositionen\r\npresenteras konkreta förslag.</pre><pre>Det är av största vikt att biståndet har ett långsiktigt\r\nperspektiv. Låt mig ge ett exempel. Den nya\r\ngeneration afrikaner som nu står i ledningen för de\r\npartier som växer fram i Afrika måste kunna lita på\r\natt stödet från Sverige kommer man att kunna\r\nräkna med även i det fortsatta arbetet för politisk\r\noch ekonomisk utveckling. Vi måste ge dem vårt\r\nförtroende.</pre><pre>Jag deltog förra veckan i Africa Leadership Forum,\r\nen plattform för de nya afrikanska ledarna och ett\r\nforum som arbetar för att stärka\r\ndemokratiprocesserna i Afrika. Jag fick mycket\r\ntydliga budskap med mig som signalerade hur\r\nväsentlig just Sveriges hållning är. Vi får inte svika,\r\nspeciellt inte nu när man i så många länder befinner\r\nsig i ett känsligt skede demokratierna är ännu så\r\nsköra.</pre><pre>Fru talman! Det demokratiska valutslaget i Angola\r\nmåste respekteras. Enligt samstämmiga uppgifter\r\nhar valen genomförts på ett korrekt sätt.</pre><pre>Jonas Savimbi och hans UNITA måste fördömas\r\nnär de återupptar sina militära aktioner och inte\r\naccepterar valresultatet.</pre><pre>De här i kammaren som under årens lopp stött\r\nUNITA och talat om dem som en demokratisk\r\nrörelse har all anledning att betänka de omdömen\r\nde fällt.</pre><pre>Jag vill också i mitt inlägg peka på ett annat\r\nafrikanskt land som är så ytterst beroende av ett\r\nlångsiktigt svenskt bistånd - Mocambique. Det är\r\nockså ett söndertrasat land, världens fattigaste,\r\nmen som nu när fredsuppgörelsen undertecknats\r\nbefinner sig i ett återuppbyggnadsskede. Inte skall\r\nvi svika nu.</pre><pre>Fru talman! Jag vill åter anknyta till citatet från\r\nPreston: De fattiga länderna behöver vår hjälp.</pre><pre>Anf. 37  GÖRAN LENNMARKER (m):</pre><pre>Fru talman! Det går en förändringens vind också\r\ngenom tredje världen. Den har ofta blivit\r\nundanskymd av de dramatiska händelserna i\r\nÖsteuropa, Gulfkriget och händelserna i\r\nVästeuropa med den europeiska integrationen. Det\r\när en betydande förändring som sker i u-länderna.\r\nDen berör många av de människor som finns i de\r\nfattiga länderna.</pre><pre>Tre viktiga faktorer kan betyda mycket för den\r\nframtida utvecklingen i u-länderna.</pre><pre>En är naturligtvis kommunismens fall. Den har\r\nvarit av stort värde inte bara i Östeuropa, utan\r\nockså i tredje världen. Mycket av den export\r\nkommunismen hade av förtryck, hemlig polis - som\r\nDDR specialiserades på - vapenexport och annat\r\nhar försvunnit. Från u-ländernas synpunkt är det\r\nmycket välkommet med kommunismens fall.</pre><pre>Det andra är den avveckling av socialismen som nu\r\npågår i Östeuropa. Den är också viktig, därför att\r\nsocialismen har tjänat som inspirationskälla och\r\nmodell för många u-länder. Att denna\r\nutvecklingsfientliga ideologi avvecklas innebär en\r\nstor fördel för de länder som sökt sitt föredöme i\r\nÖsteuropas socialistiska struktur.</pre><pre>Den tredje faktorn är kanske på sitt sätt den\r\nviktigaste. Det växer fram en rad u-länder som\r\nsjälva på relativt kort tid gått från massfattigdom till\r\nrelativt välstånd.</pre><pre>U-länderna var länge fångade i föreställningen att\r\nman skall titta på i-världen, ta den som föredöme\r\noch hämta sina impulser från Europa och\r\nNordamerika. Nu behöver man inte längre göra\r\ndetta. Man har goda exempel i sin egen krets, från\r\nländer som på ett mycket senare stadium har tagit\r\nde viktiga stegen. Det gäller framför allt de\r\nframgångsrika ekonomierna i vad man kallar\r\nStillahavsasien som utgör föredömen.</pre><pre>Jag tror att vi inte kan överskatta den betydelse som\r\ndessa exempel har.</pre><pre>I Latinamerika börjar man äntligen se mot\r\nStillahavsasien i stället för att traditionellt se\r\nmycket starkt mot USA eller Europa. Man inser att\r\nman måste börja avreglera sina ekonomier, öppna\r\ndem mot konkurrens och frihandel, privatisera.\r\nDet pågår en betydande förändring i hela\r\nLatinamerika, från Mexico i norr till Argentina i\r\nsöder.</pre><pre>Vi kan också se att t.ex. Korea, Hongkong och\r\nTaiwan gör betydande insatser för avveckling av\r\nmassfattigdomen också utanför sina gränser.</pre><pre>I södra Kina, där kanske den snabbaste\r\nreduktionen av fattigdomen sker för närvarande\r\nspelar dessa länders investeringar också rollen som\r\nföredömen i systemskiftet. Det har en enorm\r\nbetydelse.</pre><pre>Jag var på alliansfria rörelsens möte i Djakarta. Det\r\nvar en intressant upplevelse. Här signalerades\r\ndenna förändringens vind mycket starkt. Man inser\r\natt det inte längre duger med hög retorik och vackra\r\nord, utan att det viktiga är att åstadkomma resultat,\r\natt faktiskt se till att fattigdomen utrotas.</pre><pre>De system och länder som lyckats med detta\r\nkommer att få hög prestige. I gengäld kommer de\r\nsom man på engelska kallar ''Wind Bags'' - de som\r\ntalar vackert, men i praktiken aldrig åstadkommer\r\nnågonting - mer och mer att röna förakt från dem\r\nsom ser hur sakerna verkligen står till. Vi har en\r\nCastro som pratat i 30 års tid om tredje världens\r\nbehov av att rycka upp sig, men som själv fortsatt\r\natt förtrycka sitt folk i ett tredjedels sekel. Eller\r\nnågon som står Sverige närmare, Julius Nyerere,\r\nsom länge var en förgrundsfigur i tredje världen,\r\nmen som aldrig har åstadkommit någonting för sitt\r\neget folk, som fortfarande är ett av jordens\r\nfattigaste.</pre><pre>Jag tror att denna förändring kommer att bli\r\nmycket betydelsefull för tredje världens utveckling.\r\nDet finns skäl till en försiktig optimism när man ser\r\nframtidsperspektiven i tredje världen.</pre><pre>Vad skall vi då göra från vår sida, i-världens sida?\r\nKristina Svensson var inne på vikten om att hålla\r\ngränserna öppna och se till att handeln fungerar.\r\nHandeln är det i särklass viktigaste instrumentet för\r\natt hjälpa u-länderna för att komma ur sin\r\nfattigdom.</pre><pre>Vi har också exempel från Stillahavsasien, som\r\ngenom ett omfattande handelsutbyte, i första hand\r\nmed USA, sedermera också Japan och nu i hög\r\ngrad inom sig självt säkrar denna utveckling. Det är\r\nvår skyldighet att se till att vi inte stänger ute fattiga\r\nländer från våra marknader.</pre><pre>Det är också viktigt för de länder som ännu inte har\r\nkommit så långt att handeln har spelat någon roll\r\natt biståndet kan vara av stor betydelse. Men\r\nbiståndet måste vara rätt utformat. När vi\r\ndiskuterar biståndsfrågor är det väldigt viktigt att vi\r\nkoncentrerar mycket också på utformningen av\r\ndet, så att inte biståndet stimulerar de\r\nutvecklingsfientliga krafterna i länderna. Det finns\r\nmånga länder med mycket stort bistånd som likväl\r\ninte har nått någon utveckling, därför att biståndet\r\nhar stimulerat utvecklingsfientliga strävanden. Det\r\när väl något att fundera på t.ex. när det gäller\r\nTanzania.</pre><pre>Biståndets inriktning kommer alltså i fokus mer än\r\ntidigare.</pre><pre>Anf. 38  TALMANNEN:</pre><pre>Kristina Svensson begär replik, men hon har inte\r\nblivit angripen. Vi tvingas tyvärr tillämpa rätten till\r\nreplik mycket strikt för att hinna med den\r\nallmänpolitiska debatten.</pre><pre>Anf. 39  INGELA MÅRTENSSON (fp):</pre><pre>Fru talman! Folkpartiet var det första riksdagsparti\r\nsom på 1960-talet ställde sig bakom\r\nenprocentsmålet för biståndet. 1975 beslöt\r\nriksdagen om ett biståndsanslag på denna nivå,\r\nmen det var först budgetåret 1977/78, när Ola\r\nUllsten tillträtt som biståndsminister, som\r\nutbetalningarna nådde upp till 1 %. Vi har senare i\r\nFolkpartiet beslutat att sträva efter att nå upp till\r\n2 %.</pre><pre>Det var denna regering som återställde\r\nenprocentsnivån sedan en socialdemokratisk\r\nregering på olika sätt har försökt urholka\r\nbiståndsanslaget. Därför känns det minst sagt\r\nbedrövligt att vi nu tvingas skära ner\r\nbiståndsanslaget med 1,5 miljarder kronor på\r\ngrund av det besvärliga läge Sverige befinner sig i.\r\nDet är olyckligt, för därmed bryter man en ur\r\nsolidaritetssynpunkt mycket viktig princip. Det kan\r\nockså bädda för att det blir lätt att fortsätta att nalla\r\npå biståndsanslaget.</pre><pre>Det är olyckligt också ur den synpunkten att det\r\nkan legitimera fler länder att dra ner på biståndet.\r\nSverige är, som Kristina Svensson påpekade,\r\ninternationellt känt som en föregångare när det\r\ngäller tredje världen och solidaritet. Om Sverige nu\r\ninte drar sig för att minska på pengarna, kan andra\r\nländer följa efter och hänvisa till Sverige. Vi vet att\r\nmånga givarländer redan nu skär ner sina\r\nbiståndsanslag. Finland t.ex. har i dag beslutat att\r\nhalvera sitt anslag, trots att dess anslag inte alls har\r\nlegat på den nivå som det svenska. Den\r\nsammantagna effekten av dessa neddragningar är\r\nförödande för de fattiga länderna. Biståndet kan ge\r\nen stimulans till projekt som annars inte skulle ha\r\nkommit i gång. Jag instämmer med de talare som\r\nframhållit handelns betydelse. Men man kan också\r\nmed biståndets hjälp i vissa situationer göra en\r\nmycket viktig insats för att få i gång utveckling och\r\nhandel.</pre><pre>Själv besökte jag Bolivia i somras och träffade då\r\nbl.a. Hugo Foentes i La Paz. Han bodde i över åtta\r\når med sin familj i Göteborg som flykting. Under\r\nden tiden utbildade han sig på Chalmers till\r\nelektroingenjör. När situationen i Bolivia\r\nförändrades, flyttade han tillbaka. I dag håller han\r\ni ett biståndsprojekt som skall leda till att fem byar\r\nskall få elektricitet. Jag träffade bybor som var\r\nfantastiskt tacksamma för att Sverige på det här\r\nsättet såg till att de skulle få elektricitet. Det\r\nbetyder inte bara att de får ljus i sina hus, utan det\r\nbetyder också att de får möjlighet att utveckla sin\r\ninfrastruktur och skapa sysselsättningstillfällen i\r\nbyn. Detta betyder alltså väldigt mycket för\r\nbybornas överlevnad. Jag tycker att det här är ett\r\nutmärkt exempel på hur man kan kombinera\r\nflyktingpolitik och biståndspolitik på ett mycket\r\npositivt sätt. Politiken på dessa både områden\r\nhänger ihop ocb förstärker varandra.</pre><pre>När man ser de resultat som biståndspengar ger,\r\nkänner man sig stolt som svensk - att vi känner\r\nsolidaritet med människor som bor långt borta och\r\natt vi faktiskt kan hjälpa dem i deras utveckling,\r\ninte minst i demokratisk riktning.</pre><pre>Klyftorna i världen snarare ökar än minskar. Vi\r\nsvenskar tillhör de 20 % i världen som förbrukar\r\n80 % av jordens resurser. Resten, 80 % av\r\nbefolkningen, skall dela på återstående 20 %. Det\r\när en mycket skev och orättvisa fördelning. Därför\r\nmåste det komma till stånd en omfördelning av\r\nresurserna. Inte för att biståndet helt kan klara av\r\nden här uppgiften, men biståndet kan vara en\r\nstimulans och en del i processen.</pre><pre>Om vi inte gör någonting åt den orättvisa\r\nfördelningen i världen, riskerar vi att människor\r\ntvingas på flykt, och då kanske vi tvingas dela med\r\noss, vare sig vi vill det eller ej. Det tycker jag att\r\ninte minst Ny demokrati borde tänka på. Om man\r\ninte har någon solidaritetskänsla, borde man\r\nåtminstone ha en självbevarelsedrift.</pre><pre>Det finns alltså mycket starka skäl för att öka, och\r\ninte minska, våra biståndspengar. Därför har jag\r\nmycket svårt att acceptera att Sverige skall minska\r\nanslaget med 1,5 miljarder, samtidigt som vi i\r\nrealiteten ökar försvarsanslagen. Varför kan vi inte\r\ni stället dra ner på beställningarna av JAS-plan,\r\nstridsvagnar eller på några av de många andra\r\nprojekten som omfattas av det försvarsbeslut som\r\nriksdagen fattade i början av juni? Det går inte ihop\r\nnär man säger att vi inte har möjlighet att ge bistånd\r\noch man samtidigt plussar på försvarsanslaget på\r\ndetta sätt.</pre><pre>Till slut vill jag säga att det är min bestämda\r\nuppfattning att beslutet att skära ned\r\nbiståndsanslaget måste bli ett tillfälligt beslut. Vi\r\nmåste snarast komma tillbaka till enprocentmålet.</pre><pre>Anf. 40  RICHARD ULFVENGREN (nyd)\r\nreplik:</pre><pre>Herr talman! Ingela Mårtensson kan tydligen inte\r\ngå upp i debatten utan att göra ett litet påhopp. I\r\nstället borde hon ha tagit del av de förslag jag lade\r\nfram i mitt anförande. Det är möjligt att Ingela\r\nMårtensson inte var närvarande i kammaren när\r\njag höll mitt anförande.</pre><pre>Jag och Ny demokrati har lagt fram en rad förslag\r\nom åtgärder som skulle kunna hjälpa fler flyktingar\r\npå ett bättre sätt än i dag. Vi har kopplat ihop\r\nbiståndspolitiken med flyktingpolitiken, så att man\r\nförst kan hjälpa där problemen uppstått. Om de\r\nmänniskor vi försökt hjälpa genom\r\nbiståndspolitiken ändå kommer hit som flyktingar,\r\nskall vi naturligtvis hjälpa dem även här. Jag lade\r\npå den punkten fram ett konkret förslag, men det\r\nkan vi kanske diskutera senare.</pre><pre>Så till enprocentsmålet som man har låst sig vid!\r\nKan man inte ha någon självkritik och inse att man\r\nför mindre pengar kan uträtta mer? Det kan man\r\ngöra i alla andra sammanhang - i en familj och i ett\r\nföretag. Man kan definitivt göra det även i\r\nbiståndsarbetet.</pre><pre>Detta är en utmaning, och både Ingela Mårtensson\r\noch jag vet att detta är möjligt. Se det positivt i\r\nstället för alltid att säga: Ja, då blir det sämre och\r\nsämre. Ta det alltså som en utmaning!</pre><pre>Anf. 41  INGELA MÅRTENSSON (fp)\r\nreplik:</pre><pre>Herr talman! Jag hörde Richard Ulfvengrens inlägg\r\ni radion på mitt rum.</pre><pre>Det är väl i och för sig intressant att Ny demokrati\r\nlägger fram förslag om hur man kan effektivisera\r\noch få en bättre användning för pengarna. Det är\r\nbara det att Ny demokrati ständigt och jämt säger\r\natt vi skall skära ned biståndspengar, och det kan\r\njag inte ställa upp på.</pre><pre>Det är inte så att det i världen finns ett överflöd av\r\npengar som går till de fattiga länderna. Det är\r\nprecis tvärtom - det behövs mer pengar till de\r\nfattiga länderna. Självfallet skall vi utnyttja dessa\r\npengar på ett effektivt sätt. Det exempel på en i och\r\nför sig ganska liten biståndsinsats som jag tog upp i\r\nmitt anförande visar vad biståndet kan betyda för\r\nmänniskorna och för utvecklingen i ett land.</pre><pre>Om vi i den rika världen inte ser till att hjälpa de\r\nfattiga länderna, kommer det att slå tillbaka på oss\r\ni andra former, något som kanske vore mycket mer\r\nolyckligt för oss. Även om man inte tar till sig detta\r\nmed humanitet och solidaritet, borde man tänka på\r\nvad vi själva kan drabbas av om vi inte gör\r\nnågonting åt klyftorna mellan fattiga och rika\r\nländer.</pre><pre>Anf. 42  RICHARD ULFVENGREN (nyd)\r\nreplik:</pre><pre>Herr talman! Vad är det som säger att just 1 %av\r\nvår BNP skulle vara tillräckligt? Det behövs kanske\r\n2 eller 3 eller rent av 10 %. Jag håller med Ingela\r\nMårtensson om att det krävs stora insatser. Men det\r\när ju inte pengarna som är det viktiga, utan det är\r\nvad vi gör med pengarna, hur många vi hjälper och\r\npå vilket sätt vi gör det. Varför skall vi alltid fixera\r\noss vid anslagets storlek?</pre><pre>Jag talade i morse om att vi måste finna nya former\r\noch nya modeller för biståndet. Det gjorde även\r\nGöran Lennmarker. Vi måste veta vad vi satsar på.\r\nJag vill lägga mer på katastrofbistånd och minska\r\nbiståndet till de programländer som under 25 år fått\r\nen allt sämre tillväxt och sämre BNP per capita.</pre><pre>Vi måste även ta upp frågan om\r\nbefolkningsökningen. Så länge kurvorna går som\r\nde gör, spelar det ingen roll om vi har 1, 2, 3 eller\r\n4 %. Vi måste få kurvorna för biståndet och\r\nbefolkningsökningen att matcha varandra. Därför\r\nmåste insatserna i befolkningsfrågan öka. Samtidigt\r\nskall vi självfallet upprätthålla katastrofhjälpen och\r\nse till att vi kan göra ännu mer. Nu låser vi pengar\r\nför projekt som jag anser att vi i dag inte kan stå för.\r\nDet är bättre att vi omfördelar pengarna, så att vi\r\nfår ett större flöde till dem som verkligen behöver\r\nhjälp.</pre><pre>Jag ville tidigare ha en replik på Kristina Svenssons\r\nanförande. Hon sade att hon hade träffat\r\nafrikanska ledare. De är säkerligen beroende av\r\nvårt stöd. Men ta som exempel president Chiluba,\r\nsom är den nye ledaren i Zambia. Han har sagt att\r\nbiståndet delvis har passiviserat landet och medfört\r\natt utvecklingen delvis har stagnerat.</pre><pre>Ett annat exempel är Vietnam. Man kunde\r\nhäromdagen läsa att det kommer att bli en\r\nekonomisk kris i landet. Vi har gett bistånd även till\r\nVietnamn, men där har man kanske haft en större\r\nsjälvkänsla och därför inte passiverats på samma\r\nsätt.</pre><pre>Jag är öppen för en debatt. Det är ju därför vi är\r\nhär.</pre><pre>Anf. 43  INGELA MÅRTENSSON (fp)\r\nreplik:</pre><pre>Herr talman! Richard Ulfvengren undrar varför vi\r\nskall binda oss för 1 %. Det är faktiskt väldigt\r\nviktigt att vi har ett mål på 1 %. Det visade sig inte\r\nminst under den förra regeringens tid då man hela\r\ntiden försökte nalla på de här pengarna för att\r\nanvända dem för andra ändamål. Det blir på det\r\nsättet så uppenbart att man försöker schackra med\r\npengarna.</pre><pre>Som jag sade tidigare är det inte mindre utan mer\r\npengar som behövs. Därför anser vi i Folkpartiet\r\nliberalerna att vår strävan måste vara att vi höjer\r\nanslaget. Samtidigt måste vi naturligtvis använda\r\npengarna effektivt. Det har vi naturligtvis ingenting\r\nemot. Men inte är det väl så, Richard Ulfvengren,\r\natt turismen blir effektivare om vi halverar anslaget\r\nför turismen!</pre><pre>Förste vice talmannen anmälde att Richard\r\nUlfvengren anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 44  JAN ERIK ÅGREN (kds):</pre><pre>Herr talman! Lågkonjunkturen i den svenska\r\nekonomin är redan påtaglig, och mycket tyder på\r\natt den kan bli långvarig. Till stor del är det ett\r\nresultat av många års missgrepp i den ekonomiska\r\npolitiken. 20 års försyndelser ligger bakom den\r\nekonomiska kris vars konsekvenser vi svenskar nu\r\nfår känna av. Kraftiga åtstramningar var\r\nnödvändiga, och de har drabbat alla.</pre><pre>Tyvärr blev det också nödvändigt att minska u-\r\nhjälpen. Krisförhandlingarna ledde ju till att\r\nbiståndet skärs ned med 1,5 miljarder nästa år, från\r\n14,5 till 13 miljarder. Men enligt tidningsuppgifter\r\nvar förhandlingarna tuffare än så, och om inte\r\nKristdemokraterna fört de fattigare ländernas talan\r\nvågar jag knappt tänka på vilken nivå biståndet\r\nhade kunnat hamna på.</pre><pre>Trots nedskärningarna hamnar biståndsnivån på\r\nden internationellt sett höga siffran drygt 0,9 % av\r\nBNI. Det långsiktiga målet på 1 % måste dock vara\r\nkvar, och då får vi se till att det kopplas till en solid\r\ntillväxttakt. Saneringen av svensk ekonomi gagnar\r\nutvecklingsländerna.</pre><pre>Men den nuvarande neddragningen är relativt\r\nallvarlig och måste på något sätt vägas upp av andra\r\nåtgärder för att effekterna i utvecklingsländerna\r\ninte skall bli för stora. Solidaritet och generositet\r\nmot u-länderna kan nog åstadkommas också med\r\nhjälp av ökad effektivitet inom de nuvarande\r\ninsatserna och genom en ökad samordning. Det\r\ngäller att ha ett samlat grepp på bistånds- och\r\nutvecklingsfrågorna. Som jag ser det kan\r\neffekterna på biståndsområdet av regeringens och\r\nSocialdemokraternas krisförhandlingar mildras på\r\nföljande sätt:</pre><pre>För det första gäller det fördelningen av\r\nbesparingarna inom biståndspolitiken. Det känns\r\nbra att kunna konstatera att två områden inom\r\nbiståndet inte kommer att beröras. Stödet till\r\nkyrkornas, Röda korsets och andra\r\nfrivilligorganisationers biståndsinsatser på 875\r\nmiljoner och katastrofanslaget på 1 115 miljoner\r\nkvarstår på nuvarande nivå. Förhoppningsvis\r\nkommer minskningen av anslagen till FN och av\r\nländerramarna inte att slå lika hårt om man ser till\r\natt de fattigaste länderna inte berörs.</pre><pre>För det andra gäller det ökad effektivitet. Jag skulle\r\ngärna se att större delar av biståndet handläggs av\r\nBITS och SwedeCorp. Det är värdefullt att\r\nregeringen på det sättet tar del av dessa\r\norganisationers kompetens.</pre><pre>Det finns inget som garanterar att enbart finansiella\r\noch tekniska resurser omvandlas till en bestående\r\nutveckling. För en del länder har detta framkommit\r\nganska tydligt. För att motverka detta har\r\nregeringen i stora delar inriktat biståndet till stöd\r\nför ekonomiska reformer och demokratisering. Jag\r\nnoterar också med tillfredsställelse att regeringen\r\ntillsatt en utredning syftande till en översyn av\r\nstyrnings- och samarbetsformerna i biståndet. Utan\r\natt vilja föregripa resultatet misstänker jag att den\r\nkommer att peka på ett visst behov av åtgärder. Det\r\nkan till och med vara så, att det finns ett behov av\r\nmera permanent och löpande översyn och\r\nuppföljning av biståndet. Ja, visst behövs det ett\r\nutvärderingssekretariat.</pre><pre>Herr talman! Det är viktigt att hela tiden se till att\r\ntillgängliga resurser används så effektivt som\r\nmöjligt, att det satsas på vettiga projekt inom\r\nramen för en utvecklingsfrämjande ekonomisk\r\npolitik. Varje biståndskrona måste ge maximal\r\nutdelning för det enskilda mottagarlandet.</pre><pre>I det sammanhanget vill jag framföra några\r\nsynpunkter på det jag vill kalla en sund bindning av\r\nbiståndet. Duktiga svenska företag med\r\nkonkurrenskraftiga produkter borde kunna bli en\r\ndel av vår u-hjälp. Det vore bra både för u-länderna\r\noch för svensk exportindustri. Sambandet mellan\r\nsvenskt bistånd och svensk industri måste stärkas.</pre><pre>Den mycket omskrivna miljö-  och\r\nutvecklingskonferensen i FN:s regi i Rio emotsågs\r\nmed varierande förväntningar, men resultatet\r\nmedförde viss besvikelse. Naturligtvis kunde man\r\nha hoppats på mer, men deklarationen om uthållig\r\nutveckling, klimatkonventionen, konventionen om\r\nbiologisk mångfald, skogsprinciperna och Agenda\r\n21 angående teknologisk överföring är ändå\r\nframgångar och bör ses som början till ett djupare\r\nsamarbete. Jag hoppas att regeringen företar en\r\ngedigen uppföljning av Riokonferensen och\r\nuppvaktar de rika länder som under konferensen\r\ninte tog det ansvar som man kunde förvänta sig.</pre><pre>För det tredje gäller det skuldlättnader. Insatserna\r\nvia biståndsarbete och stöd till utveckling kan i dag\r\nbara ha en begränsad effekt så länge man låter u-\r\nländerna vara kvar i världens största skuldfälla. Så\r\nlänge som den fattigare delen av världen är skyldig\r\növer 1 340 miljarder US dollar till den rikare delen,\r\nkommer nästan allt stöd till utveckling att gå åt till\r\natt endast stärka u-ländernas ekonomi så mycket\r\natt de i alla fall kan betala räntorna på lånen. När\r\ndet gäller skuldlättnadsinitiativ till de fattigare\r\nländerna har Sverige under lång tid varit\r\npådrivande.</pre><pre>Herr talman! Under den senaste tiden har\r\nframgångar gjorts som har förbättrat u-ländernas\r\nskuldsituation, men än finns det mycket att göra.\r\nJag ber regeringen att ytterligare förstärka sina\r\ninsatser inom området. Borttagande av tredje\r\nvärldens skuldfälla är ett centralt moment i arbetet\r\natt minska motsättningarna mellan Nord och Syd.</pre><pre>För det fjärde gäller det frihandel. Det är viktigt att\r\nSverige är pådrivande i frihandelsvänlig riktning.\r\nTrots generösa regler utgör den andel av den\r\nsvenska importen som kommer från u-länderna\r\nbara ca 6 %, medan EG-ländernas importandel är\r\nca 13 %. Aktivare insatser från svenskt näringsliv\r\nmåste eftersträvas. Men den största effekten för u-\r\nländernas ekonomi har alla de åtgärder som syftar\r\ntill att eliminera tullar och tariffära handelshinder.\r\nAlla åtgärder som den svenska regeringen kan vidta\r\nför att uppmuntra andra länder till att underteckna\r\ndet sista GATT-avtalet måste vidtas.</pre><pre>Herr talman! Låt mig till sist med glädje få\r\nunderstryka den framskjutna och aktiva roll som\r\nSverige spelar när det gäller att förbättra\r\nförhållandena i de fattigaste länderna.</pre><pre>Anf. 45  STURE ERICSON (s):</pre><pre>Herr talman! För fem år sedan, den 18 december\r\n1987, efter ett sammanträde med utrikesnämnden,\r\nkrävde Carl Bildt en ny ubåtskommission. Det som\r\nhänt sedan dess understryker det berättigade i detta\r\nkrav. Men nu motsätter sig Carl Bildt tillsättandet\r\nav en ubåtskommission.</pre><pre>Han har tidigare i år stått här i kammaren och\r\nförsökt motivera sitt nej. Regeringspartierna och\r\nnydemokraterna röstade i början av juni i år mot ett\r\nsocialdemokratiskt förslag om en oberoende\r\nubåtskommission.</pre><pre>Ända sedan början av 80-talet har Carl Bildt med\r\nstor energi slagit vakt om sin position som landets\r\nfrämste försvarspolitiske ubåtsjägare.\r\nHöjdpunkten på den banan nåddes hösten 1990 vid\r\nhans inträdesanförande i Kungliga\r\nkrigsvetenskapsakademin. Det Bildtska\r\nubåtskunnandet upphöjdes till vetenskap.</pre><pre>Under det senaste året har statsminister Bildt inom\r\nsitt kansli, statsrådsberedningen, bildat ett\r\nubåtstriumvirat tillsammans med\r\ninformationssekreteraren Lars Christiansson och\r\nkommendören Emil Svensson. Den egotrippade\r\nförsvarsministern släpps inte in i denna innersta\r\ncirkel.</pre><pre>ÖB, jag själv och många andra har trott att\r\nubåtsproblemen skulle tona bort som en följd av de\r\nstora politiska omvälvningarna i Österuopa.\r\nWarszawapaktens och Sovjetunionens upplösning\r\noch Sovjetmarinens förfall som det fattiga\r\nRysslands flotta, med bara Kaliningrad och S:t\r\nPetersburg kvar vid Östersjön borde rimligen få\r\nkonsekvenser på detta område.</pre><pre>Så blev det nu inte. Inför riksdagens slutbehandling\r\nav det femåriga försvarsbeslutet på senvåren i år\r\nkunde våra ubåtsjägare registrera massiva\r\nubåtsintrång på svenskt territorialvatten. Och när\r\nden ekonomiska krisen i september framtvingade\r\nen rejäl besparing även på försvarsbudgeten, kom\r\nockså ett antal främmande ubåtar på besök i\r\nStockholms skärgård och utsattes för skarp\r\nbeskjutning.</pre><pre>Det hjälpte inte att både Carl Bildt och Anders\r\nBjörck högst personligen deltog i den senaste\r\nubåtsjakten. Resultatet blev lika nedslående som\r\ntidigare. Statsministern kunde dock identifiera\r\nubåtarna som ryska, något som marinens experter\r\ninte klarade av. Försvarsministern kom till\r\nslutsatsen att det behövs effektivare vapen.</pre><pre>Detta skådespel inger naturligtvis inte något större\r\nförtroende varken inom eller utom landet.\r\nInternationell ubåtsexpertis ifrågasätter numera\r\nöppet den svenska trovärdigheten. Regeringen\r\nBildt har målat in sig i ett hörn i ubåtsfrågan.</pre><pre>Sådan är nu den politiska verklighet vi har att\r\nhantera. Därför upprepar jag på nytt vårt krav på\r\nen civil oberoende ubåtskommission.</pre><pre>Den bör få i uppgift att kritiskt granska det\r\nomfattande material som svenska myndigheter har\r\nsamlat in under det senaste årtiondets ubåtsjakter.\r\nVidare bör den skaffa sig ett internationellt\r\nperspektiv på de svenska ubåtsproblemen, inte\r\nminst mot bakgrund av den radikalt nya politiska\r\noch militära situationen längs Östersjöns stränder.\r\nSlutligen bör kommissionen naturligtvis göra\r\nrekommendationer för hur vi skall hantera\r\nframtida ubåtsproblem.</pre><pre>Herr talman! Under den debatt som föregick\r\nriksdagens femåriga försvarsbeslut i juni dristade\r\njag mig att beklaga att alltför mycket pressats in\r\nmellan de ekonomiska ramar som styr\r\nverksamheten.</pre><pre>Försvarsminister Björck kontrade med ett våldsamt\r\npersonangrepp och satte sitt nyförvärvade\r\nförsvarskunnande i pant på att pengarna minsann\r\nskulle räcka för alla de brigader, flygdivisioner och\r\nmarinenheter han bestämt sig för. Dessutom skulle\r\nde räcka till för att fullföja den materiella\r\nupprustning som förberetts och inletts under Roine\r\nCarlssons tid.</pre><pre>När ÖB tre månader senare, i mitten av september,\r\nlade fram sin plan för hur det femåriga\r\nförsvarsbeslutet skall genomföras, ÖB93, berömde\r\nhan som sig bör den borgerliga regeringen. Men\r\nhan tvingades också konstatera att det saknas 1 700\r\nmiljoner kronor, när han nu skall försöka\r\ngenomföra allt som regeringen har ålagt honom. Så\r\nvar det alltså med Anders Björcks trovärdighet på\r\nden punkten.</pre><pre>Enligt vad vi förstår av annan information som nått\r\noss från olika militära staber, så är kassabristen i\r\nverkligheten betydligt större än den ÖB i sin\r\nvälvilja velat redovisa.</pre><pre>Lösningen på detta dilemma är att Anders Björck\r\nmed uppbådande av all den ödmjukhet han är\r\nmäktig, medger att Försvarsbeslut 92 innehåller en\r\nrad svåra politiska misstag. De kan bara rättas till\r\ngenom att regeringen snarast genomför flertalet av\r\nde socialdemokratiska förslag som\r\nriksdagsmajoriteten röstade ned i våras.</pre><pre>I rättvisans namn skall det också sägas att det även\r\nfanns klarsynta borgerliga försvarspolitiker.\r\nFolkpartiets Kerstin Ekman lämnade in en skriftlig\r\nprotest mot Björcks linje och föreslog bl.a.\r\nkrympning av arme n med två brigader och av\r\nmarinen med en ubåt.</pre><pre>Försvaret åderlåts nu för var dag som går genom\r\nden alltför stora organisation Anders Björck\r\nbestämt sig för. Därför hotas nu genom bristen på\r\npengar den satsning på bättre materiel och kvalitet\r\nsom vi varit överens om.</pre><pre>Till detta kommer sedan krispaketets sparbeting,\r\nsom regeringen och vi socialdemokrater är överens\r\nom, på 1,2 miljarder per år på försvaret. Anders\r\nBjörcks omedelbara reaktion på detta blev,\r\nhuvudlöst nog, att flyga ned til Ängelholm och där\r\nutlova nya stora investeringar.</pre><pre>Men, herr talman, till hanteringen av krispaketets\r\nsparkrav på försvaret får jag återkomma längre\r\nfram i höst.</pre><pre>Anf. 46  ROBERT JOUSMA (nyd):</pre><pre>Herr talman! I den politiska debatten har det länge\r\nhetat att Sverige är alliansfritt i fred och neutralt i\r\nkrig. Sverige vill stå utanför. Uppfattningen bygger\r\nkanske på rädsla för angrepp från yttre fiender.</pre><pre>Men en gång i tiden var Sverige en stormakt,\r\nstormaktstiden, som den kallas i våra\r\nhistorieböcker. Sverige var fruktat i Europa som\r\nerövrare och krigsmakt, inte minst i nuvarande\r\nTyskland och Ryssland. Men vi tycker nog alla att\r\ndet är skönt att den tiden sedan länge är förbi.</pre><pre>Sverige har i maktpolitiskt hänseende genomgått\r\npositiva förändringar och anpassat sin politik efter\r\nstorleken. Ingen i vår värld är längre rädd för att\r\nSverige ensidigt skall inleda ett anfallskrig. I stället\r\nhar Sverige anträtt en fredlig väg ut i Europa, via\r\nEES-avtal och en förmodad anslutning till EG, i\r\nframtiden EU. Det är mycket positivt.</pre><pre>Tyskland är inte längre, som Nej till EG-vännerna\r\nså gärna vill påskina, ett hot. Det är inte heller de\r\nandra länder som omfattas av närmandet.</pre><pre>Tyskland är en levande demokrati. Det gäller också\r\nmånga andra länder, inte minst EG- och EFTA-\r\nländerna i Europa. Det är inte diktaturen som\r\nsegrat i Europa utan demokratin.</pre><pre>EG är demokratiskt. En del, särskilt EG-nej-\r\nsägarna, kan tycka att det råder ett demokratiskt\r\nunderskott i EG genom att EG-parlamentet inte är\r\nen lagstiftande beslutande församling. Det kanske\r\nkan ligga något i kritiken, men det förtar inte\r\nhelhetsintrycket av EG - intrycket av en levande\r\ndemokrati. Jacques Delors har tydligen själv\r\nkritiserat demokratin inom EG. Detta\r\nunderstryker att han är lyhörd för bristerna. Det är\r\nett uttryck för demokratin.</pre><pre>Genom EES-avtalet får Sverige en närmare\r\nknytning till denna europeiska demokrati, och\r\ngenom förhoppningsvis senare medlemskap i\r\nEG/EU är vi helt och hållet med. Vi blir delaktiga\r\ni och måste ta ansvar för Europas framtid. Men\r\nEG/EU innebär inte bara något för demokratins\r\nutveckling i Europa utan något större.</pre><pre>EG/EU är egentligen världens största fredsrörelse.\r\nFör första gången i historien ligger den varaktiga\r\nfreden inom räckhåll. Vi måste ta chansen och göra\r\nvårt, här i Sverige, för att bidra till fred inte bara i\r\nvår tid utan också för framtiden.</pre><pre>Detta innebär att freden och säkerhetspolitiken\r\nmåste komma i förgrunden. Historien har lärt oss\r\natt den svenska regeringen sagt sig vara alliansfri\r\noch neutral, men trots det haft allsköns\r\nkonstigheter för sig, vilket avslöjats inte minst\r\nunder de senaste åren.</pre><pre>Alliansfriheten och neutraliteten kan därför\r\nifrågasättas. Var och en har rätt att ställa sig frågan\r\nom man kan behålla något som man egentligen inte\r\nbryr sig om, eller med andra ord ha normer och\r\nregler som man friskt bryter mot bara tillfället är\r\ndet lämpliga. Det måste alltså bli ett slut på\r\nnormhyckleriet - det är ju inget annat än flagranta\r\nexempel på dubbelmoral, men inte bara det:\r\nDubbla budskap! I ord är Sverige alliansfritt och\r\nneutralt, men har inte varit det i handling.</pre><pre>Med det nya demokratiska och fredliga Europa blir\r\nläget ett annat, och Sverige befrias från\r\ndubbelmoralens och de dubbla budskapens\r\nhyckleri och kan i stället tala klarspråk och bör så\r\nsnabbt som möjligt ta sitt ansvar för freden.</pre><pre>I säkerhetspolitiskt hänseende bör Sverige söka sig\r\nmot EG/EU-länderna redan nu. Om vi ger upp\r\ntilltron till den falska alliansfriheten och\r\nneutraliteten, har vi möjligheter att omgående\r\nöppna en fruktbar försvarspolitisk dialog med\r\növriga Europa. Sverige skall självfallet inte vara\r\nfrämmande för ett försvarssamarbete med EG/EU.\r\nI stället kan det t.o.m. vara så att Sverige bör driva\r\npå en sådan utveckling - att snarast ta ett initiativ\r\nsom kan gynna freden i Europa, inte bara på kort\r\nsikt utan också på lång sikt.</pre><pre>EG/EU- och EFTA-länderna är förutsägbara. Alla\r\när fredliga demokratier. Demokrati och fred hör\r\nihop. Från dessa länder finns inga hot mot Sverige.</pre><pre>Det som hänt i öst inrymmer en demokratisk\r\nutveckling, men det är för tidigt att ha någon\r\nbestämd uppfattning därom. Framtiden är där svår\r\natt förutse. Det pågår också väpnade konflikter i\r\nvissa delar av det forna Sovjetunionen, men\r\nutvecklingen i vårt närområde - i de baltiska\r\nstaterna Estland, Lettland och Litauen - är med\r\nsvenska säkerhetspolitiska ögon sett i stort sett\r\npositiv. Konflikten i det tidigare Jugoslavien får\r\ndäremot inte underskattas.</pre><pre>Vid säkerhetspolitiska bedömningar är det alltid\r\nbättre att se på omvärlden med misstro än med\r\ndumhet - det borde vi ha lärt oss av historien.</pre><pre>Misstron eller en klarsyn, grundad på fakta om man\r\nså vill, leder mig till slutsatsen att Sverige snabbt\r\nmåste närma sig Europa och EG/EU-länderna och\r\nkasta av sig alliansfrihetens och neutralitetens ok.\r\nSverige måste ta aktiv del i den europeiska\r\nfredsrörelsen. För detta behöver Sverige egentligen\r\ninte invänta medlemskap i EG/EU.</pre><pre>Sverige måste naturligtvis kunna garantera\r\nsäkerheten i sin del av Europa men också aktivt\r\nkunna delta där freden hotas.</pre><pre>En öppnare hållning innebär också att Sverige\r\nmåste ompröva sin krigsmaterielpolitik och att den\r\nsvenska försvarsindustrin måste ges förutsättningar\r\ntill ett långtgående samarbete med Europa och de\r\ndelar av övriga världen där demokrati råder.</pre><pre>Vi måste alla inse att demokratin och de\r\ndemokratiska värdena måste kunna försvaras med\r\nvapenmakt var helst de hotas, om inget annat\r\nhjälper. Det går inte längre att krypa bakom tal om\r\nalliansfrihet och neutralitet. I förhållande till\r\ndemokrati och fred går det inte att vara neutral - att\r\ninte ta ställning. Demokratin och freden i Europa\r\noch övriga världen kräver ett klart och tydligt\r\nställningstagande av Sverige.</pre><pre>Anf. 47  ARNE ANDERSSON (m):</pre><pre>Herr talman! Årets allmänpolitiska debatt råkar\r\nkomma vid en tid då vi rör oss i något av ett\r\ningenmansland avseende vad vi har att vänta oss.\r\nDå tänker jag naturligtvis på den krisuppgörelse\r\nsom också - och det kommer jag att ägna mig litet\r\nåt - olyckligt nog enligt mitt förmenande berör\r\nförsvarsområdet.</pre><pre>Riksdagen fattade, som alla vet, för drygt fyra\r\nmånader sedan ett långsiktigt försvarsbeslut.\r\nGrundkonceptet innehöll för det första ett visst\r\nökat ekonomiskt tillskott och för det andra en\r\nkrympning av krigs- och fredsorganisationen.\r\nDessa två åtgärder avsågs tillsammans ge den\r\nvärdefulla profilen på försvarsbeslutet, nämligen\r\natt volymminskningen i organisationen tillsammans\r\nmed medelstillskottet skulle ge utrymme för nödig\r\nmateriell förnyelse.</pre><pre>Omdömet om detta försvarsbeslut har varit\r\nutomordentligt positivt. Man har ansett att denna\r\nprioritering i riktning mot materiell förnyelse är\r\nsynnerligen angelägen. Att man på de orter som\r\nberördes av flyttningar och nedläggningar inte har\r\nvarit lika glad är en självklarhet.</pre><pre>Flera av oss uttalade här i kammaren den 3 juni\r\nvikten av att man nu, såväl i den militära\r\norganisationen som inom materielindustrin,\r\nslutligen fick arbetsro efter fem års oro i\r\nförsvarspolitiken. Jag tillstår gärna att jag nu är\r\nrädd för att förhoppningen om arbetsro och om att\r\nkunna fullfölja försvarsbeslutet på grund av den\r\nekonomiska krisen mer eller mindre kommer på\r\nskam. Detta beklagar jag djupt.</pre><pre>Det är naturligt att beslut om ett åtgärdspaket i en\r\nkrissituation som denna fattas av en mycket liten\r\ngrupp människor. Men våra partiledare och\r\npartiföreträdare måste ha, och har också,\r\nförtroendet att göra det. Skulle alltför många av oss\r\nfå ett ord med i laget och få sina prioriterade\r\nintressen invägda, skulle en överenskommelse av\r\ndet här slaget aldrig ha kommit till stånd. Det vill\r\njag oförbehållsamt medge.</pre><pre>Men, herr talman, det förhållandet att vi stöder och\r\nförsvarar uppgörelsen betyder rimligen inte att vi\r\nockså måste tycka om den. Således ligger det en\r\nstor skillnad i att ändra på förhållanden som ligger\r\nframför oss och att vidta åtgärder avseende ett\r\nredan fattat beslut. Det kanske man har förbisett.</pre><pre>Det förhållandet att vi, som tidigare sagts, så sent\r\nsom för fyra och en halv månader sedan fattade ett\r\nfemårigt försvarsbeslut borde enligt min mening ha\r\nställt försvaret rent av utanför denna uppgörelse.\r\nNu gick inte detta av olika skäl. En av orsakerna\r\nvar att försvarsområdet fanns med, dessutom\r\nganska högt prioriterat, på den lista av besparingar\r\nsom Socialdemokraterna faktiskt litet skrutit med.</pre><pre>Jag anser, herr talman, att vi litet för lätt glömmer\r\nbort att fred, frihet och oberoende för Sveriges folk\r\ninte en gång för alla är oss givet. Ett försummat\r\nförsvar tar bortemot tio år att återigen få på fötter,\r\nmed rimliga möjligheter att vara fredsbevarande.\r\nVi påminns måhända för sällan om att vårt försvar\r\när det landstäckande paraply under vilket all annan\r\nverksamhet till människornas nytta och gläde kan\r\nutvecklas. Svenskarnas frihet och nationella\r\noberoende är grunden, på vilken allt annat vi tar oss\r\nför vilar. En lång fred som vi i Sverige har kunnat\r\nåtnjuta kan aldrig tas som intäkt för att vi inte i en\r\noförutsebar framtid också måste ha ett\r\nrespektingivande försvar. Ide er som då och då\r\ndyker upp, starkt präglade av lättsinne eller kanske\r\nbara av kort minne, måste därför alltid avvisas.</pre><pre>Under de senaste veckorna har det rått viss\r\nosäkerhet om vad uppgörelsen för försvarets\r\nvidkommande innebär. Det är väl nästan bara Sture\r\nEricson som vet vad den innehåller, då han nyss\r\nsade: Regeringen och vi socialdemokrater är\r\növerens om att vi skall spara 1,2 miljarder per år.</pre><pre>Jag vill gärna säga att det uttalandet är ganska\r\növermaga, så mycket mer som propositionen ännu\r\ninte är lagd på riksdagens bord och Sture Ericson\r\nsannolikt inte har någon som helst bättre kunskap\r\nom den än vi andra. Men osäkerheten kvarstår, och\r\nden kommer förmodligen att kvarstå tills\r\npropositionen läggs fram i nästa vecka. Härav följer\r\natt vi inte i dag kan diskutera uppgörelsens olika\r\nkomponenter. Tre inslag har nämnts. Flygflottiljen\r\nF 6 i Karlsborg har utpekats, och vissa besparingar\r\npå det civila området och vissa värnpliktsförmåner\r\nhar ifrågasatts.</pre><pre>Herr talman! Att F 6 utpekats än en gång kan\r\nknappast betecknas som annat än en synnerligen\r\ninhuman handling. Det är andra gången på ett år\r\nsom flottiljen föreslås för nedläggning. Gemensamt\r\nför dessa tillfällen är att beslutet fattats efter en\r\nnatts överläggningar och saknar minsta beredning.</pre><pre>Herr talman! Eftersom min taletid är slut, ber jag\r\natt få återkomma med ett par synpunkter om en\r\nliten stund.</pre><pre>Anf. 48  STURE ERICSON (s) replik:</pre><pre>Herr talman! Arne Andersson fann för gott att ägna\r\nsig åt historieskrivning. Han sade att anledningen\r\ntill att försvaret kom med i krispaketet var att vi\r\nsocialdemokrater presenterade en lista. För\r\nhistorieforskningens skull vill jag bara tillägga att\r\ndet fanns även en lista från regeringen, som\r\npresenterades några dagar före uppgörelsen. Vid\r\nen presskonferens läste bl.a. finansminister Anne\r\nWibble upp denna lista, som senare dementerades\r\nav försvarsministern.</pre><pre>Arne Andersson sade att han inte vet vad som står\r\ni uppgörelsen. Protokollet är ju publicerat och finns\r\ntillgängligt, så det är bara att läsa innantill. Det går\r\nockså bra att lyssna på försvarsministerns\r\npresskonferenser, vilka också refereras i pressen.\r\nHan har nu bekräftat att beparingen rör sig om 1,2\r\nmiljarder per år. Att försvarsministern sedan\r\nsprattlar och försöker undvika att uppnå sparmålet\r\nunder de närmaste åren är ju, som Arne Andersson\r\nmycket väl känner till, föremål för förhandlingar.</pre><pre>Att F 6 återigen har kommit in i bilden i dessa\r\nförhandlingar är ju entydigt ett initiativ från Arne\r\nAndersson.</pre><pre>Anf. 49  ARNE ANDERSSON (m) replik:</pre><pre>Herr talman! Varken Sture Ericson eller jag deltog\r\ni denna överläggning, och jag är inte heller säker på\r\natt vi borde ha gjort det. Att, som Sture Ericson\r\ngör, fälla den typen av omdömen är märkligt. Jag\r\nbara framhöll att besparingar inom försvaret fanns\r\nsom punkt tre på den socialdemokratiska\r\nsparlistan. Jag pekade inte ut den punkten.\r\nFörvisso har regeringspartiernas företrädare gått\r\nmed på besparingarna, för inte var det väl så, att ni\r\ndikterade den uppgörelsen så självständigt som det\r\nibland kan låta?</pre><pre>Jag gav uttryck för den inhumanitet som ligger i\r\nfallet Karlsborg, men för att undvika alla\r\nmissförstånd vill jag säga att jag, oberoende av vad\r\ndet står i den proposition som kommer att avlämnas\r\npå måndag, tisdag nästa vecka, stöder jag självfallet\r\nregeringspolitiken. Men det finns ett drag i\r\nregeringens och socialdemokraternas uppgörelse\r\nsom jag uppriktigt sagt tycker väldigt illa om.</pre><pre>Anf. 50  STURE ERICSON (s) replik:</pre><pre>Herr talman! Det gläder mig att Arne Andersson\r\nanvände ordet inhumanitet när det gäller\r\nuppgörelsen och nedläggningen av F 6. Jag tar detta\r\nsom ett litet löfte om att vi i försvarsutskottet\r\ngenom olika beslut kanske redan i höst skall kunna\r\nmildra effekten av nedläggningsbeslutet, som - och\r\ndet vill jag upprepa - inte tillkom på\r\nsocialdemokratiskt initiativ.</pre><pre>Anf. 51  ARNE ANDERSSON (m) replik:</pre><pre>Herr talman! Jag vill återkomma till Sture Ericsons\r\nuppgift om att det rör sig om en besparing på 1,2\r\nmiljarder per år. Om den uppgiften är riktig, är det\r\ninte fråga om någon sparåtgärd, herr Ericson, utan\r\nom ett nytt försvarsbeslut baserat på ett helt nytt\r\nförsvarskoncept. Jag trodde att Sture Ericson hade\r\nförstått vidden av detta. Ni socialdemokrater\r\nförstod det inte, då ärendet bereddes för två år\r\nsedan. Ni insåg inte vidden i våras, då motionen\r\navgavs, och ni inser den inte heller nu. Men om\r\nbesparingen skall vara i den storleksordningen,\r\nförestår det ett nytt försvarsbeslut.</pre><pre>För mig är det viktigare att nu försöka dämpa\r\neffekterna av denna åtgärd, som är ett ingrepp i ett\r\nfyra månader gammalt beslut. Det är också viktigt\r\natt kunna behålla det gamla konceptets profil,\r\nnämligen att så mycket som möjligt av\r\norganisationen skall bevaras och att tyngdpunkten\r\nskall ligga på materielförstärkningar inom\r\nförsvaret.</pre><pre>Förste vice talmannen anmälde att Sture Ericson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 52  SVEN-OLOF PETERSSON (c):</pre><pre>Herr talman! För drygt fyra månader sedan fattade\r\nvi i denna kammare ett femårigt försvarsbeslut. Vid\r\ndet tillfället trodde vi näppeligen att det så snart\r\nskulle bli aktuellt att återigen diskutera frågor som\r\nrör det svenska försvaret och det svenska försvarets\r\nframtid. Men den föränderliga världen och också\r\nden i sanning föränderliga ekonomin har gett oss ny\r\nanledning till att se över de ekonomiska\r\nbetingelserna när det gäller stora delar av\r\nsamhällets områden. Det är troligtvis inte någon\r\nsektor som kommer att gå fri från besparingar.</pre><pre>Herr talman! Det är samtidigt viktigt att slå fast att\r\nde målsättningar som fastställdes i försvarsbeslutet\r\nockså skall gälla inför framtiden och att de inte på\r\nnågot sätt kommer att rubbas. Jag vill citera\r\nföljande ur försvarsbeslutet: ''Totalförsvaret skall\r\nsålunda i första hand vara fredsbevarande genom\r\natt ha sådan styrka, sammansättning, ledning,\r\nberedskap och uthållighet, att en angripares\r\nförluster och andra uppoffringar i samband med\r\nförsök att utnyttja vårt land inte ter sig rimliga i\r\nförhållande till fördelarna''.</pre><pre>Vidare vill jag anföra den beskrivning som gjordes\r\nav de huvuduppgifter som skall åligga\r\ntotalförsvarets civila del. Uppgifterna skall således\r\nvara:</pre><pre>''- att värna civilbefolkningen mot verkningarna av\r\nkrigshandlingar och under kriser och i krig trygga\r\nen livsnödvändig försörjning,</pre><pre>att under kriser och i krig stödja försvarsmakten,\r\nsamt</pre><pre>-att, för fullföljandet av dessa uppgifter, under\r\nkriser och i krig upprätthålla de viktigaste\r\nsamhällsfunktionerna.''</pre><pre>Det är viktigt att slå fast att dessa betydelsefulla\r\ngrunder skall gälla även för framtiden.</pre><pre>Genom försvarsbeslutet fattades också ett delbeslut\r\nom att det skulle tillsättas en beredning som skulle\r\nfölja beslutets genomförande och se till att\r\nresultatet blev som det var tänkt, både i utskottet\r\noch här i kammaren. Jag vill understryka behovet\r\nav att denna beredning snabbt kommer i gång,\r\ngivetvis också för att följa de besparingar som\r\nkommer att ske i anledning av den\r\növerenskommelse som har träffats mellan\r\nregeringen och socialdemokraterna.</pre><pre>Det är viktigt att beredningens arbete bedrivs\r\nförutsättningslöst och att det inte på något sätt\r\nföregrips. Dessutom är det viktigt att hela\r\nförsvarssektorn ses över, och att man inte bara utan\r\nvidare friskriver en eller annan del från översyn och\r\növerger eventuella tankar på att rationalisera och\r\neffektivisera även där.</pre><pre>Det pågår just nu mycket förändringsarbete inom\r\nförsvaret. Jag vill inte minst peka på LEMO-\r\nutredningen som kommit fram till en del förslag,\r\nvilka har lett till olika beslut här i kammaren. Och\r\nfler beslut om omstruktureringar och\r\nrationaliseringar kommer att fattas. Det kommer\r\nbl.a. att inrättas ett nytt högkvarter för den militära\r\nledningen.</pre><pre>Pliktutredningen bedriver ett arbete med att se\r\növer hur rekryteringen till försvarsmakten skall gå\r\ntill i framtiden. Jag vill understryka vikten av en\r\ngemensam syn - som jag hoppas att vi skall kunna\r\nförmå alla att ansluta sig till -, nämligen att den\r\nallmänna värnplikten i grunden skall ligga kvar som\r\ndet mest primära som kan tänkas i detta avseende.</pre><pre>Vidare är det viktigt att understyrka att man inom\r\nförsvaret bara skall använda den personal som\r\nbehövs. Rekryteringen av personal skall anpassas\r\njust till det behov som föreligger för en\r\nkrigsorganisation, men också för att man skall\r\nkunna klara sina uppgifter i fred.</pre><pre>Vi måste också se på vår omvärld. De förändringar\r\noch händelser som sker runt omkring oss kommer\r\ngivetvis också i framtiden att påverka vår politik här\r\ni landet, inte minst när det gäller det försvars- och\r\nsäkerhetspolitiska området. Olika oroshärdar och\r\nkonfliktorsaker dyker upp titt som tätt. Det kan\r\nvara etniska, ekonomiska eller religiösa\r\nmotsättningar som kan utgöra grund för konflikter\r\nsom antingen på lång eller väldigt kort sikt kan\r\nblåsa upp till stora konflikter, utan att vi på något\r\nsätt önskar det.</pre><pre>Även på miljömrådet kan det förekomma\r\nmotsättningar mellan olika intressen, vilka kan\r\nutgöra grund till olika framtida konflikter.</pre><pre>Även om vi hoppas och tror och ser tecken som\r\ntyder på en fredligare omvärld, förekommer det\r\nfortfarande med viss intensitet ubåtskränkningar,\r\neller rättare sagt: undervattenskränkningar av\r\nsvenskt territorium.</pre><pre>Låt oss också slå vakt om den svenska\r\nförsvarsindustrin, som har en väldigt unik\r\ninternationell kompentens. Den bör tas till vara och\r\nutvecklas. Det är väldigt viktigt att vi i Sverige har\r\nsvenska vapen och svensk teknik, som är anpassade\r\nefter de svenska förhållandena. Försvarsindustrin\r\när även en nationell resurs som måste tas till vara.\r\nDen ger kompetens och en god bas för annan\r\nindustri, inte minst den civila industrin.</pre><pre>Beträffande den civila delen av totalförsvaret har vi\r\nbeslutat om att tillsätta en speciell utredning. Jag\r\nvill understryka vikten av att denna kommer till\r\nstånd och av att den civila delen av totalförsvaret\r\nfår en djupare och allsidigare belysning än vad man\r\ntidigare har kunnat få. Denna fråga är ett gammalt\r\ncenterkrav, som vi i motioner under ett flertal år\r\nhar drivit och som vi nu äntligen har fått gehör för.\r\nDet är därför dubbelt så viktigt för oss att den här\r\nutredningen tillsätts, så att den kan komma i gång\r\nmed sitt arbete.</pre><pre>Herr talman! Vi måste ta till vara de möjligheter till\r\nutveckling, rationalisering och effektivisering som\r\nfinns inom det svenska försvaret. Det kan\r\nåstadkommas med ett förnuftigt sparande. Jag\r\nanser att beredningen utgör en god grund för detta.\r\nDen skall vara en garanti för att de angivna\r\nmålsättningarna skall ligga fast även i framtiden.</pre><pre>Anf. 53  ÅKE CARNERÖ (kds):</pre><pre>Herr talman! Försvarspolitik bedrivs långsiktigt,\r\nsamtidigt som utvecklingen i vår omvärld har gått\r\noch går mycket snabbt. Den internationella\r\nutvecklingen är hoppingivande, men vi bör inte\r\nvidta åtgärder som skapar osäkerhet om våra\r\npolitiska åsikter eller som kan göra det\r\nsäkerhetspolitiska läget i Nordeuropa instabilt. Vår\r\nförsvarspolitik bör därför i nuvarande läge\r\nkännetecknas av fasthet och konsekvens.</pre><pre>Det yttersta syftet med Sveries säkerhetspolitik är\r\nju att bevara vårt lands frihet och nationella\r\noberoende. För den nu aktuella\r\nförsvarsbeslutsperioden är det fortfarande en\r\nhuvudlinje i säkerhetspolitiken att vi skall vara\r\nmilitärt alliansfria för att kunna vara neutrala vid en\r\nmilitär konflikt i vår nära omvärld. Denna\r\nalliansfrihet gör det nödvändigt att Sverige\r\nupprätthåller en egen betydande försvarskapacitet.</pre><pre>Totalförsvarets uppgifter har redan angetts av\r\nSven-Olof Petersson, varför jag inte tänker\r\nupprepa dessa. Försvarsmaktens viktigaste uppgift\r\när att upprätthålla respekten för vår territoriella\r\nintegritet genom att ingripa mot varje form av\r\nkränkning av vårt luftrum och territorium såväl i\r\nfred som under neutralitet. Ett angrepp skall kunna\r\nmötas varifrån det än kommer och som inleds med\r\nendast kort militär förvarning.</pre><pre>Sven-Olof Petersson har redogjort för det civila\r\nförsvarets huvuduppgifter. Jag skall därför inte\r\nupprepa detta.</pre><pre>Herr talman! Efter det försvarsbeslut som vi fattade\r\nhär i kammaren den 3 juni i år har en bred\r\nuppgörelse gjorts för att sanera statens finanser. I\r\nkrisuppgörelsen har kds deltagit aktivt, och nu\r\ntycker jag att det är viktigt att alla inblandade\r\npartier bemödar sig om att föra alla uppgörelser i\r\nhamn. Det fina samförstånd som visats i ett svårt\r\nekonomiskt läge får självfallet inte förstöras eller\r\nutnyttjas partitaktiskt. Vad som är sagt skall gälla.</pre><pre>För oss kristdemokrater är det naturligt att även\r\ntotalförsvaret är med och tar sin del av det pris som\r\nvi nu får betala. Dock måste man gå noggrant fram\r\nnär det gäller besparingarna. Vi kristdemokrater\r\nanser att de mål för totalförsvaret som finns i\r\nFörsvarsbeslut 92, och som jag inledningsvis\r\nnämnde, skall stå kvar under försvarsperioden\r\n1992-1997. Dessutom anser vi att det är viktigt att\r\nha en beredskap för att snabbt kunna komplettera\r\nutbildning och tillgänglighet till materiel så att den\r\nsamlade försvarsförmågan vid behov kan\r\nförstärkas.</pre><pre>Nu kommer omstruktureringen att bli mer\r\nomfattande än i Försvarsbeslut 92, eftersom 1,2\r\nmiljarder kronor skall bort. Rimliga hänsyn till\r\nförändringar i omvärlden, behov av en till de\r\nsäkerhetspolitiska målen anpassad balans mellan\r\nuppgifter och resurser, brister när det gäller gäller\r\nrepetitionsutbildning, förnyelse av försvarsmateriel\r\noch den enskilde soldatens skydd skall vägas\r\nsamman till en helhet.</pre><pre>Den parlamentariska försvarsberedning som skall\r\nfölja upp vissa frågor i försvarsbeslutet, bl.a.\r\nflygvapnets framtida grundorganisation, får nu\r\ngenom krispaketet ytterligare arbetsuppgifter. Det\r\nblir ju naturligt att denna beredning även får\r\nhandha de besparingar, utöver nedläggningen av\r\nflygflottiljen F 6 i Karlsborg, som överenskommits.</pre><pre>Försvarsbeslutet innehöll även ett uppdrag till\r\nregeringen att tillsätta en parlamentariskt\r\nsammansatt kommitte  som skulle se över den civila\r\ndelen av totalförsvaret. Detta är ett område som för\r\noss kristdemokrater blir allt viktigare att bevaka.\r\nVårt land är sårbart. Sårbarheten har blivit allt\r\nstörre i bl.a. näringslivet och sjukvården, där\r\nutvecklingen går mot specialisering, integrering och\r\nberoende av elektronik. Det faktum att det blir allt\r\nfler äldre i vårt samhälle ökar självfallet kraven på\r\ncivilförsvaret. De resurser och beredskapsåtgärder\r\nsom byggs upp mot bakgrund av säkerhetspolitiska\r\nhotbilder kan utnyttjas även i samband med\r\nfredstida kris-  och katastrofsituationer. Eftersom\r\nÖverstyrelsen för civil beredskap, ÖCB, nu får ett\r\nsparkrav på 100 miljoner kronor bör denna\r\nparlamentariska kommitte  snarast tillsättas.</pre><pre>Herr talman! För kristdemokraterna är den bästa\r\ngarantin för en fortsatt fredlig utveckling ett starkt\r\nnationellt totalförsvar byggt på allmän värnplikt.\r\nDet är för tidigt att inkassera stora försvarspolitiska\r\nvinster utifrån förändringarna i Central-  och\r\nÖsteuropa. Dock är det viktigt att Sverige deltar i\r\narbetet med en regional säkerhetslösning för hela\r\nvår världsdel. Här kan en möjlighet yppa sig att\r\nminska framtida försvarskostnader om öst-  och\r\nvästeuropeiska stater enas om en kollektiv försvars-\r\noch säkerhetspolitisk lösning.</pre><pre>Kds strategi för fredsplanering är de politiska ide er\r\nsom bär upp vårt parti. Viktiga inslag i denna\r\nstrategi är att verka för samförstånd i\r\nförsvarsfrågan, alla människors lika värde,\r\nminskade klyftor mellan rika och fattiga och en\r\nfördjupad europeisk gemenskap.</pre><pre>Anf. 54  BRITT BOHLIN (s):</pre><pre>Herr talman! Det vore naturligtvis nu ytterst\r\nfrestande att ha försvarspolitiska synpunkter på\r\nkrispaketet. Jag har inte minst hjärtat fullt av\r\nsynpunkter på hur människorna i Karlsborg mår\r\noch hur de har behandlats. Men jag skall avstå från\r\ndet nu. Jag ser i stället fram mot att vi på ett\r\nkonstruktivt sätt skall kunna ta upp dessa frågor i\r\nden försvarsberedning som på socialdemokratiskt\r\ninitiativ nu skall tillsättas.</pre><pre>Jag skall i stället säga några ord om en fråga som\r\nkanske är mycket liten här i kammaren, men den\r\när nog så viktig för våra ungdomar som omfattas av\r\nvärnplikt. Frågan är också viktig för försvarets\r\ncivila personal.</pre><pre>Chefen för arme n planerar att fr.o.m. nästa år ta\r\nemot ca 2 100 värnpliktiga som skall få en för arme n\r\nny utbildning i mobiliserings-  och\r\nförplägnadstjänst. Krigsorganisationen skall då\r\nsamtidigt förändras, och särskilda mobiliserings-\r\noch förplägnadsförband skall upprättas.</pre><pre>Arme chefens planer uppmärksammades här i\r\nriksdagen i juni månad i samband med 1992 års\r\nförsvarsbeslut. Ett enigt försvarsutskott uttalade då\r\natt volymen och de närmare förutsättningarna för\r\ndessa värnpliktigas användning i\r\nkrigsorganisationen och utbildningens innehåll bör\r\nbeslutas först sedan pliktutredningen har lämnat\r\nsitt förslag. Försvarsutskottet framhöll särskilt att\r\nsökandet efter besparingar i stödproduktionen,\r\ndvs. militärrestauranger och krigsförråd, inte får\r\nvara ett motiv för att överutbilda värnpliktiga.</pre><pre>Herr talman! Det finns all anledning att riksdagen\r\nnoga följer upp den verksamhet som arme chefen\r\ninom dessa områden nu vill starta då det är\r\nuppenbart att han i sina första förslag när det gäller\r\nförbandsomsättning m.m. hade för avsikt att just\r\növerutbilda värnpliktiga för att spara in på\r\nekonomibiträden och förrådspersonal. Detta vore\r\ninte förenligt med vårt militära pliktlagsystem. Det\r\när även ekonomiskt sett ett feltänkande som leder\r\ntill ökade kostnader för samhällsekonomin totalt\r\nsett.</pre><pre>Som en direkt följd av dessa förändringar kommer\r\nenligt arme chefens beräkningar ca 900 civilt\r\nanställda i kök och förråd att förlora sina jobb.\r\nDetta får enligt min och ett enigt försvarsutskotts\r\nuppfattning ske endast om arme chefens planer\r\nföljer de principer som riksdagen varit enig om,\r\nnämligen att all utbildning skall syfta till en\r\nkrigsplacering i en krigsorganisation som har ett\r\nverkligt och inte ett fingerat behov.</pre><pre>Under sommaren har ytterligare information\r\nframkommit, och diskussion har förts angående\r\narme chefens planer för förrådshållning och\r\nförplägnadsstöd inom arme n. Vad man då kan\r\nkonstatera är att osäkerheten inom arme n är stor\r\nnär det gäller inriktning, omfattning och uppgifter\r\nför dessa särskilda stödförband.</pre><pre>Det är också uppenbart att arme n för närvarande\r\ninte tillvaratar de redan i dagsläget existerande\r\npersonalresurser som försvaret förfogar över. Som\r\nexempel kan man nämna den merbehovsutbildning\r\nsom marinen av beredskapsskäl varje år producerar\r\noch alla de civilanställda som inte har en\r\nkrigsplacering.</pre><pre>Herr talman! På näst intill varje lokal\r\narme myndighet pågår utbildningsförberedelser för\r\natt fr.o.m. nyår ta emot de drygt 2 000 värnpliktiga\r\nsamtidigt som berörd civilpersonal är uppsagd eller\r\nkommer att sägas upp. Jag känner en stark sympati\r\nför den personal som i dagsläget upplever att just\r\nderas arbetsuppgifter på orättfärdiga grunder tas\r\nifrån dem och att de skall ersättas med värnpliktiga.\r\nFör de värnpliktigas skull är det absolut nödvändigt\r\natt var och en som omfattas av militär utbildning\r\nskall känna att deras insats är viktig och nödvändig\r\noch inte någon fingerad handräckning.</pre><pre>Jag vill för riksdagen markera att den\r\nsocialdemokratiska riksdagsgruppen mycket noga\r\nkommer att följa upp denna frågas fortsatta\r\nbehandling efter det att pliktlagsutredningens\r\nrapport föreligger och regeringen överlämnat ett\r\nnytt beslutsunderlag.</pre><pre>Anf. 55  KARIN WEGESTÅL (s):</pre><pre>Herr talman! Kommer Sverige att agera för att\r\nuppmärksamma ESK på de säkerhetspolitiska\r\nriskerna med Tjeckoslovakiens delning? Den\r\nmycket aktuella frågan vill jag ställa här i dag.</pre><pre>Arbetet med att få fram ett beslut om delning av\r\nTjeckoslovakien började i det federala parlamentet\r\ni Prag den 22 september i år. Inget av de ledande\r\npartierna, det konservativa tjeckiska partiet under\r\nledning av Vladimir Klaus eller den slovakiska\r\nRörelsen för demokrati i Slovakien med den förre\r\nkommunisten Vaclav Mecair som ledare, hade en\r\ndelning av landet på sitt program inför valet i juni\r\n1992. Klaus utgav sig t.o.m. för att vara en garant\r\nför att landet skulle hållas ihop.</pre><pre>I Slovakien var det bara nationalistpartiet och det\r\nungerska partiet som ville ha en delning. Mecairs\r\nrörelse gick till val på rättvisa och likaberättigande\r\nför Slovakien. Detta är ett gammalt slovakiskt krav\r\nsom man trodde skulle kunna uppnås inom\r\nfederationen. Därför röstade människor från skilda\r\npolitiska läger på Mecairs parti.</pre><pre>Efter valet har den konservative premiärministern\r\nKlaus haft som mål att skilja de välmående\r\ntjeckiska områdena Böhmen och Mähren från det\r\nbetydligt fattigare Slovakien. Han har därför\r\nförkastat Mecairs förslag om jämställdhet för\r\nSlovakien och ställt honom inför att behöva välja\r\nmellan situationen som den är i dag och en\r\nfullständig självständighet för Slovakien. Mecair,\r\nsom vunnit stor popularitet genom att kräva\r\nlikaberättigande för Slovakien, tvingades\r\ndärigenom att gå med på en separation.</pre><pre>Den delning som de båda ledande politikerna nu\r\nvill genomföra har inte folkets stöd.\r\nSocialdemokraterna i båda republikerna vill att\r\nfrågan skall avgöras i en folkomröstning. De\r\nopinionsundersökningar som gjorts visar att\r\nresultatet av en folkomröstning skulle bli nej till en\r\ndelning. Det skulle finnas majoritet för\r\nfolkomröstning i parlamentet, men i\r\nTjeckoslovakiens unga demokrati är\r\nfolkomröstningar inte reglerade i författningen.</pre><pre>En så genomgripande förändring som delning av\r\nlandet förbereds därför utan folkets hörande, vare\r\nsig i folkomröstning eller i allmänna val. Dock\r\nmåste det lagförslag som krävs för att kunna\r\ngenomföra en delning erhålla tre femtedelars\r\nmajoritiet i parlamentet.</pre><pre>Den 1 september nåddes Sverige av uppgiften att\r\ndet federala parlamentet med en rösts övervikt\r\nhade avvärjt det omdelbara hotet om delning. De\r\nbåda regeringspartierna misslyckades med att få\r\nden tre femtedels majoritet som behövs.\r\nSocialdemokraterna fick igenom ett förslag att en\r\nkommitte  skall tillsättas med uppgift att utreda\r\nmöjligheterna till en union mellan de båda\r\nrepublikerna. Det var en delseger för dem som vill\r\nhindra en skilsmässa, men frågan är inte avgjord\r\ngenom detta.</pre><pre>Redan den 6 september deklarerade Klaus och\r\nMecair efter ett krismöte att tidtabellen ligger fast\r\noch att Tjeckoslovakien upphör att existera till\r\nnyår.</pre><pre>En delning av Tjeckoslovakien skulle innebära\r\nstora svårigheter för Slovakien. Redan i dag är\r\narbetslösheten där mycket högre än i de tjeckiska\r\nområdena, och en delning skulle resultera i en\r\nfördubbling.</pre><pre>Slovakien är ett jordbruksland. Den industri som\r\nfinns är tung industri, främst krigsmaterielindustri,\r\nsom redan är utslagen på grund av den förlorade\r\nWarszawapaktsmarknaden. De västerländska\r\ninvesteringarna har hamnat i de tjeckiska\r\nområdena, och en delning skulle inte öka intresset\r\nför Slovakien.</pre><pre>Den ungerska minoriteten, som redan i dag är en\r\nviktig maktfaktor i Tjeckoslovakien, är bosatt i\r\nSlovakiens södra delar och skulle få en mycket\r\nstörre betydelse i det nya, mindre Slovakien. I\r\nSlovakien finns också en mycket stor zigensk\r\nbefolkning. En fjärdedel av befolkningen i\r\narbetslöshet, ett gammaldags jordbruk som\r\nhuvudnäring, redan sedan tidigare sjunkande\r\nreallöner, sociala problem, otillräckligt socialt\r\nskyddsnät, en krävande ungersk minoritet - allt\r\ndetta är faktorer som skulle kunna komma att hota\r\nsäkerheten i Slovakien.</pre><pre>Omvärlden vill tro att risken är obefintlig för att en\r\nsituation lik den i Jugoslavien skulle kunna uppstå i\r\nTjeckoslovakien. Men vad kommer att hända när\r\nslovakerna upptäcker att deras stöd för rättvisa åt\r\nSlovakien i stället resulterade i stora försämringar i\r\nförhållande till den tjeckiska republiken?</pre><pre>Det borde finnas all anledning för den Europeiska\r\nsäkerhetskonferensen, ESK, att ta upp frågan på\r\nsin dagordning, för att utreda de säkerhetspolitiska\r\nkonsekvenserna av Tjeckoslovakiens delning. Det\r\när rimligt att omvärldens ögon riktas mot politiker\r\nsom mot folkets vilja har för avsikt att göra ett så\r\nallvarligt ingrepp, som kan få långtgående\r\nkonsekvenser både inom och utanför det egna\r\nterritoriet.</pre><pre>Ett axiom inom ESK-processen är respekten för\r\nvarje deltagande stats territoriella integritet,\r\npolitiska oberoende och enhet. Att acceptera att en\r\ndeltagande stat upplöses och att den politiska enhet\r\nsom Tjeckoslovakien utgör slås sönder på ett ur\r\ndemokratisk synpunkt mycket tveksamt sätt,\r\nstrider uppenbarligen mot Helsingforsdokumentets\r\nanda.</pre><pre>Herr talman! Med tanke på vad en eventuell\r\ndelning av Tjeckoslovakien skulle kunna betyda för\r\nEuropas säkerhet, men också med tanke på\r\ndemokratins krav, måste utvecklingen i\r\nTjeckoslovakien föras upp på ESK:s dagordning.\r\nMin fråga till utrikesministern är om hon, som\r\nESK:s blivande ordförande, är beredd att göra\r\ndetta.</pre><pre>\r\nUtbildningsfrågor</pre><pre>Anf. 56  BENGT SILFVERSTRAND (s):</pre><pre>Herr talman! Jag finner det mycket\r\nanmärkningsvärt att varken utbildningsministern\r\neller skolministern infunnit sig till denna debatt,\r\ninte minst mot bakgrund av de många brännande\r\nutbildningspolitiska frågor som nu står i centrum\r\noch de likaledes många oklarheter kring den\r\nsvenska utbildningspolitiken som OECD nyligen\r\nuppmärksammat i en utomordentligt intressant\r\nutvärdering.</pre><pre>Hela landet skall leva, står det bl.a. i\r\nregeringsförklaringen. Innebörden är snarare att\r\nhela landet skall få veta att det lever! Även om\r\ndenna regeringsförklaring är mera omfångsrik än\r\nförra årets, har avsnittet om utbildningspolitiken\r\nbantats påtagligt.</pre><pre>Lika intressant som det som står i den är faktiskt\r\nvad som av någon anledning fallit bort. Jag tänker\r\nbl.a. på de i tidigare version mycket långtgående\r\nresonemangen om privatisering - bl.a. av våra\r\nuniversitet och högskolor.</pre><pre>Överideologiserande formuleringar som ''vi skall\r\nskapa Europas bästa skola under 90-talet'' och att\r\nden första valfrihetsreformen inom skolväsendet är\r\ngenomförd genom nya bidragsregler för fristående\r\nskolor, reser fler frågor i nuläget än när slagorden\r\nförst formulerades.</pre><pre>För att börja med valfrihetsrevolutionen, måste jag\r\nmed utgångspunkt från nämnda OECD-rapport\r\nfråga vad syftet med s.k. skolpeng och ekonomisk\r\növerkompensation av fristående skolor egentligen\r\när. Vilka slutsatser drar regeringspartiernas\r\nföreträdare Margitta Edgren och Ulf Melin av att\r\nkommunala skolor utarmas på bekostnad av\r\nprivata skolor i ett läge där de i stället borde\r\ntillföras nya resurser? OECD:s utvärderare gör på\r\ndenna punkt ett intressant konstaterande när de\r\nframhåller att man i många kommuner har starka\r\ninvändningar mot att skattemedel skall användas\r\nför att subventionera etableringen av privata\r\nskolor.</pre><pre>Vilka internationella förebilder har egentligen\r\nregeringspartierna för sin reformlusta på detta\r\nområde? Är det USA, som av både\r\npresidentkandidater och utomstående bedömare\r\nanses ha västvärldens sämsta utbildningssystem?\r\nEller är det möjligen exemplet Australien, som\r\nenligt OECD klart visar att privatiseringen av\r\nskolväsendet lett till ökade spänningar och klyftor\r\nsåväl vad gäller inkomster som etniskt ursprung?</pre><pre>OECD framhåller Sverige som ett internationellt\r\nföredöme vad gäller vuxenutbildningen. Samtidigt\r\nställer man sig frågande inför den nedvärdering av\r\nvuxenutbildningen som den nuvarande regeringen\r\ninlett, mot ''det livslånga lärandet''.</pre><pre>Uppenbarligen har regeringen på denna punkt\r\nändå tagit visst intryck av kritiken, för i sin\r\nkommentar av OECD-rapporten talar\r\nUtbildningsdepartementet nu plötsligt om högre\r\nprioritering av vuxenutbildningen. Skall detta\r\nuttalande samt den omständigheten att den\r\nkommunala vuxenutbildningen genom\r\nkrisuppgörelsen tillföres 13 000 nya platser ses som\r\nett omtänkande från de borgerliga partiernas sida?\r\nI så fall vill jag hälsa denna tillnyktring med stor\r\ntillfredsställelse.</pre><pre>Låt mig slutligen säga något om den högre\r\nutbildningen. I förra årets regeringsförklaring\r\ntalades om en omfattande privatisering av\r\nuniversitet och högskolor. I årets upplaga lyser\r\nsådana tankar helt med sin frånvaro.</pre><pre>Av den ursprungligen universella stiftelsehönan\r\ntycks nu ha blivit en fjäder. Tanken att omvandla\r\nuniversitet och högskolor till stiftelser har\r\nuppenbarligen devalverats till att nu omfatta ett\r\nfåtal högskolor. I likhet med OECD vill jag fråga\r\nhur går det med stiftelseplanerna. Vi har ju flera\r\nföreträdare för regeringspartierna i kammaren, nu\r\nockså utskottets ordförande. När kommer den nu i\r\nmer än ett år bebådade propositionen om\r\nstiftelseuniversitet? Hur tänker man lösa problemet\r\nmed stiftelsekapitalet? Enligt statssekreterare\r\nBjarne Kirsebom behövs inget stiftelsekapital.\r\nHuvudsaken är enligt honom att universitet och\r\nhögskolor får äga sina fastigheter.</pre><pre>Betyder detta att regeringen nu samlat sig kring en\r\nlinje som innebär att universitet och högskolor skall\r\nfå förfoga över sina egna fastigheter och att det inte\r\nlängre är aktuellt att överföra dessa fastigheter till\r\nen gigantisk, statlig fastighetskoncern?</pre><pre>Jag hoppas att regeringspartiernas företrädare i\r\ndenna debatt kan skingra dimmorna kring\r\nregeringens utbildningspolitik och slutligen kanske\r\nockså besvara den inte oväsentliga frågan om det på\r\nutbildningspolitikens område är den enda eller den\r\ngemensamma vägen som gäller.</pre><pre>Anf. 57  STEFAN KIHLBERG (nyd):</pre><pre>Herr talman! Rubriken till mitt anförande är Betyg\r\ni skolan, och bakgrunden är naturligtvis att\r\nBetygsberedningen, som jag varit ledamot i,\r\nnyligen lagt fram sitt slutbetänkande.</pre><pre>Frågan om betyg i skolan är sedan länge\r\ninflammerad och därmed föremål för en minst sagt\r\nosaklig debatt - i Sverige, vill jag tillägga. Inte i\r\nnågot annat land lär det finnas en motsvarighet till\r\nvår debatt. Kanske är det symtomatiskt. Inte ens\r\nBetygsberedningen lyckades ta sig ur\r\nställningskriget.</pre><pre>Såvitt jag har förstått är Ny demokrati det enda\r\nparti som har en i grunden positiv inställning till\r\nbetyg. Betyg betyder omdöme, enligt Svenskt\r\nsynonymlexikon, och vi tycker att det är självklart\r\natt eleverna skall få veta hur de utvecklas i skolan,\r\nbåde på det personliga planet och när det gäller\r\nkunskaper. Varenda person med elementära\r\nkunskaper i utvecklingspsykologi vet att äkta och\r\nrak feedback och bekräftelse från omgivningen är\r\nnödvändigt för att människan skall utvecklas till en\r\nharmonisk, självständig och ansvarstagande\r\nindivid. Flum, otydlighet och gullegull må vara\r\nvälment, men det skapar frustration, ångest och\r\naggressivitet. Betygens uppgift är att ge denna\r\nfeedback - eller erfarenhetsåterföring, som det\r\nheter på kanslisvenska - till eleverna på hur de\r\nlyckas och utvecklas i skolan.</pre><pre>Att inte ge denna strukturerade feedback tycker jag\r\när hänsynslöst och grymt - på samma sätt som det\r\nvore grymt att förbjuda eleverna att räkna poäng i\r\nbrännboll eller mål när de spelar fotboll. Äkta\r\nfeedback är utan tvivel den i särklass mest\r\nmotivationsskapande faktorn såväl inom skolan\r\nsom i arbetslivet. Men denna motivationsfaktor vill\r\ninte betygsberedningen att barn skall ha.</pre><pre>Jag vill också klargöra att det är detta som enligt\r\nmin och Ny demokratis bestämda uppfattning är\r\nbetygens uppgift. Så också enligt direktiven till\r\nbetygsberedningen - men inte enligt\r\nbetygsberedningen, som suttit ohjälpligt fast i\r\ngamla hjulspår. Betygen är icke till för att vara\r\nurvalsinstrument. Jag kan inte nog understryka\r\ndetta faktum. Om och när urvalsinstrument\r\nbehövs, finns helt andra - och bra - metoder att ta\r\nhjälp av. Betygens prognosförmåga har alltid varit\r\nusel eller obefintlig - det visade professor Sigvard\r\nRubenowitz redan på 1960-talet.</pre><pre>Betyg i gymnasiet är bra, på högstadiet är det litet\r\nbra, men på mellanstadiet och lågstadiet är det fy,\r\nfy. Betyg i ämnen är något positivt och\r\nutvecklande - men i ordning och uppförande är det\r\nuttryck för bestraffning. Allt enligt\r\nbetygsberedningen. Jag har sällan upplevt maken\r\ntill intellektuell ohederlighet.</pre><pre>Däremot vill man införa bikten i skolan i stället för\r\nbetyg i ordning och uppförande. Det är både\r\nofattbart och aningslöst. Möjligen uppskattar\r\npåven detta förslag, men jag förstår att lärarna tar\r\nsig för pannan.</pre><pre>Jag tvekar inte att kalla både betygsberedningen\r\noch dessa slutgiltiga förslag för skandal och ett\r\nexempel på hur illa det tyvärr kan gå när en grupp\r\nerfarna politiker sätter sig över både verkligheten\r\noch sakkunskapen. Det finns ett gammalt och\r\nnästan banalt självklart uttryck: när kartan inte\r\nstämmer överens med terrängen, då gäller\r\nterrängen. Men, ack nej, denna självklara\r\nutgångspunkt gäller inte för betygsberedningen.</pre><pre>Långt innan förslaget lades fram fanns alla\r\nvarningar och invändningar från sakkunniga och\r\nämnesexperter, inte minst från\r\nläroplanskommitte n. Men betygsberedningen ville\r\ninte lyssna på det örat - det stämde inte med dess\r\nkarta. I stället avfärdades läroplanskommitte n som\r\nillvillig och fientlig. Inte ens när ordföranden i\r\nbetygsberedningen avgår i protest mot detta\r\nförnuftsvidriga önskedrömmande vaknar man.\r\nTvärtom kan man få höra en lycklig suck - nu\r\nslipper vi den otrevliga terrängen och kan fortsätta\r\natt bygga luftslott i sanden.</pre><pre>Hur kan då det, med all rätt, internationellt\r\nansedda svenska utredningsväsendet hamna så\r\nfullständigt fel? Som gammal statsvetare är jag\r\ndjupt fascinerad, men tiden i denna debatt tillåter\r\ninte att jag fördjupar mig i en orsaksanalys - jag\r\ntänker återkomma med den i ett annat\r\nsammanhang - men låt mig slå fast några av\r\nhuvudingredienserna: politisk prestige,\r\nkunskapsbrist, ovilja, manipulation och svagt\r\nledarskap.</pre><pre>Att, som en del av beredningens ledamöter gör,\r\nskylla på tidsbrist är rent nonsens.\r\nBetygsberedningen sysselsatte sig i nästan två år.\r\nÄven om man hade fått ett helt år till på sig hade\r\nman inte tänkt om. Man hade bara kört ännu längre\r\nin i återvändsgränden, fortsatt att såga ner alla\r\nvarningsskyltar och försökt bygga om terrängen så\r\natt den skulle passa med dess karta.</pre><pre>Det mest positiva, och faktiskt också det enda\r\npositiva som hittills sagts i den offentliga debatten,\r\när att betygsberedningens förslag är\r\nkunskapsrelaterat, till skillnad från det nuvarande\r\nrelativa systemet. Det är ungefär lika smickrande\r\nsom att berömma en cyklist för att han kan hålla\r\nbalansen. Med sådana ambitionsnivåer lär vi inte\r\nens komma i närheten av att få Europas bästa\r\nskola.</pre><pre>Det vänligaste man kan säga om\r\nbetygsberedningen är att den så väldigt gärna ville\r\nuppnå bred enighet om ett framtida betygssystem.\r\nEnighet blev viktigare än kvalitet, och det lyckades\r\nden ju med - att Ny demokrati kritiserade i alla\r\nväsentliga avseenden var ju också ett säkert tecken\r\npå att man hade rätt.</pre><pre>Anf. 58  FÖRSTE VICE TALMANNEN:</pre><pre>Taletiden är nu slut.</pre><pre>Anf. 59  BJÖRN SAMUELSON (v):</pre><pre>Herr talman! Hösten är här - det har blivit betydligt\r\nkallare bara på några dagar. Det är dags att ta fram\r\nvinterkläder, höstinfluensan är i antågande, och vi\r\nfår rekommendationer att vaccinera oss.</pre><pre>Hemma hos många familjer har hösten och det\r\nkalla draget också så att säga svept in i deras\r\nomedelbara verklighet. Mamma eller pappa eller\r\nbåda hotas av arbetslöshet. Familjeekonomin går\r\nmot en katastrofal utveckling, boendekostnaderna\r\nstiger i höjden och matpriserna skall gå upp.</pre><pre>Och där ute, utanför hemmets väggar, finns de som\r\ninte har något krypin när vi nu obönhörligen går\r\nmot vinter och kyla. Det står i tidningen att bara i\r\nStockholm kanske det är mer än 50 unga människor\r\nsom inte har ett hem och en fast bostad. De skriver\r\natt de bor ute!</pre><pre>I TV-programmet Striptease diskuteras\r\ndrogpolitik. En ledarskribent på en av våra största\r\ndagstidningar har gett upp. Han tycker såvitt jag\r\nkan förstå att vi bör legalisera narkotikabruk,\r\nkanske inte för alla men för en del. Jag förstår nog\r\ninte riktigt hur han menar. Han är väl nyliberal.</pre><pre>TV:n är för många ett kärt sällskap. Också jag\r\ntycker om att se på TV, särskilt på hösten när det\r\nbörjar bli kallt och rått därute. Bilderna flimrar\r\nförbi; Somalias barn stirrar med en hungrig blick\r\nmot mig, i Sydamerika mördas barn - deras hjärtan\r\nkanske tickar vidare i någon annans kropp i någon\r\nannan världsdel.</pre><pre>Från det forna Jugoslavien kommer många barn\r\noch ungdomar hit till Sverige. De har flytt från\r\nkrigets helvete. Krigets paradis finns bara inte! När\r\nen barnpsykolog vill prata med dem om deras\r\nmammas eller pappas skändliga död, vill de inte\r\nprata mer. Jag tror att jag förstår dem. Men det\r\nmåste upp till ytan förr eller senare.</pre><pre>Vad har dessa bilder, denna verklighet för en del,\r\nmed en utbildningspolitisk debatt i Sveriges riksdag\r\natt göra? Är det inte ett utslag av flummighet - en\r\nrest av 70-talets vimsiga skolpolitik att ta upp dessa\r\nförhållanden i en riksdagsdebatt?\r\nUtbildningspolitik skall väl handla om betyg,\r\nskolpeng, fristående skolor, ämnesstudier och\r\nfristående kurser - allt var för sig och just\r\nfristående.</pre><pre>Jo, dessa frågor skall också få sin tid. Men skolan\r\när en del av det samhälle vi lever i. Elever, lärare\r\noch studenter är i skolverksamheten inte\r\nopåverkade av den verklighet som finns utanför\r\nskolan. Därför måste debatten framöver också\r\nhandla om hur skolan kommer att påverkas av den\r\nsamhälleliga utvecklingen. Det skadar inte att lyfta\r\nblicken och titta ut genom klassrummets fönster.</pre><pre>Nu har ett år gått sedan vi fått en ny regering. Inom\r\nutbildningspolitiken har detta inneburit att vi mött\r\nnågra nya uttalanden.</pre><pre>Europas bästa skola skall vi ha. Det vill vi väl alla -\r\nmen varför inte världens bästa? Och på vilket sätt\r\nskall vi bli bäst? Skall vi bli bäst på att lyfta också\r\ndem som har det svårt i skolan? Det tycker vi i\r\nVänsterpartiet!</pre><pre>Skall vi bli bäst på att använda skolan så att den\r\nbefrämjar en rättvisare fördelning av samhällets\r\nresurser, såsom vänstern vill?</pre><pre>Skall vi bli Europamästare i differentialekvationer?\r\nSkall hela skolan bli Europamästare, eller bara en\r\ndel? Kan Europas bästa skola, som Vänsterpartiet\r\nönskar, vila på kritiskt tänkande och solidaritet och\r\nvara befruktad av jämlikhetsideal?</pre><pre>Ett skapande av en bra skola kräver att sakfrågorna\r\nprövas i debatten. Men om det stannar vid detta,\r\nfragmentiseras politiken, blir rubrikmässig och\r\npassar enbart för kvällstidningsjournalistik. Detta\r\nhar nu hänt t.ex. då vi ser hur betygsberedning och\r\nläroplanskommitte  går i fullständig otakt.</pre><pre>Ett annat exempel på bristande sammanhang är att\r\nsamtidigt som kommunerna nu skall få sitt\r\nstatsbidrag i en påse detaljreglerar regeringen för\r\nkommunerna hur de skall betala ut pengar till de\r\nfristående skolorna. Detta har bl.a. fått till effekt\r\natt den kommunala skolan i en del fall riskerat att\r\nfå betydligt mindre i driftsanslag än den s.k.\r\nfristående skolan.</pre><pre>Det varnades för att denna situation skulle komma\r\natt uppstå, men man tog det inte till sig, därför att\r\nde borgerliga regeringsföreträdarna var så yra av\r\nglädje att få skapa fler privatskolor att de inte\r\nförmådde höra på våra varningar i våras.</pre><pre>Jag skulle kunna ge fler exempel inom också\r\nhögskolepolitikens område på hur regeringen\r\nsönderdelar utbildningspolitiken.</pre><pre>Generalfrågan som lärare, föräldrar, elever,\r\nstudenter, oppositionspolitiker m.fl. måste söka ge\r\nett svar på är: Finns det ett mönster i det hela, och\r\nvart leder den enda vägens politik på utbildningens\r\nområde? Är vägen spikrak, eller är den, som jag\r\ntycker, snarast att likna vid Janne Vängmans väg\r\nhem efter lördagsdansen?</pre><pre>Har Margitta Edgren, Birgitta Carlsson, Ingrid\r\nNäslund, Ulf Melin, Christer Lindblom och Tuve\r\nSkånberg någon åsikt i den här frågan? Alla är ju\r\nregeringsföreträdare.</pre><pre>Anf. 60  MARGITTA EDGREN (fp):</pre><pre>Herr talman! Ja, Björn Samuelson, jag har en åsikt\r\ni frågan. Först och främst är det inte politiker som\r\nskapar skolor. Det görs av lärare, föräldrar, elever\r\noch skolledning. Jag tycker att det är mycket\r\navgörande för Björn Samuelsons inställning i hela\r\nfrågan.</pre><pre>Vidare har vi frågan om frihet i val av skolor, som\r\nBengt Silfverstrand så hårt kritiserar. Glöm då inte\r\natt det fortfarande inte är politiker som startar\r\nskolor. Det finns en önskan och ett behov hos\r\nmänniskor att kunna välja vilken skola deras barn\r\nskall gå i. Detta val kan understödjas av politiska\r\nbeslut - vilket vi har gjort.</pre><pre>Den entusiasm som nu visar sig uttrycks i att\r\nskolverket får ansökningar om att få starta skolor.\r\nDet är den entusiasm som vi kanaliserar till glädje\r\nför kunskap i skolan, elevernas framtida\r\nsamhällsanpassning och föräldrarnas engagemang i\r\nskolan.</pre><pre>Bengt Silfverstrand tog upp frågan om OECD-\r\nrapporten och komvux. I dag kommer var tredje\r\nhögskolestudent vägen över komvux. Men de har\r\nsamtidigt passerat gymnasieskolan. Är det då så\r\nmärkligt att vi just nu funderar över vad det är i\r\ngymnasieskolan som inte stämmer utan att man\r\nmåste ta vägen över en annan utbildning också?\r\nJust nu ligger koncentrationen på att skapa en bra\r\nbarn- och ungdomsutbildning. Det utesluter inte\r\natt komvux även i fortsättningen har en mycket stor\r\nroll att spela, men kanske inte för våra tonåringar\r\noch ungdomar.</pre><pre>Att ordet stiftelse inte nämndes i\r\nregeringsförklaringen beror på att diskussioner\r\npågår med utgångspunkt i de riktlinjer som tidigare\r\nhar relaterats för denna kammare. Den kunskap\r\njag har säger att det fortfarande finns tre enheter\r\nkvar som intressenter för en framtida stiftelse.\r\nTanken med stiftelse är inte att det skall ske en\r\nprivatisering. I stället skall man via organisation,\r\nadministration och andra sådana mönster skapa en\r\nkonkurrens inom det svenska samhället. Det finns\r\ninga tankar på att köra över ledningen för\r\nuniversitetet osv. Utan att puscha på vill man\r\nunderstödja dem som är eniga om att detta är en\r\nframkomlig väg genom att tillsammans skapa\r\nnågon annan form av utbildning. Makten över\r\nutbildningens innehåll och forskningens inriktning\r\när viktig. Att söka sprida den makten på många håll\r\noch på många olika sätt och därmed öka friheten\r\ninne i systemet är centrala inslag i den politik som\r\nförs.</pre><pre>Jag vill sedan säga några ord till vår\r\nnydemokratiske vän om betyg. Stefan Kihlberg\r\nanvänder starka ord. Det är skandal, brist på\r\nsakkunskap och ställningskrig. Jag vill för denna\r\nkammare tala om att den som har stått för skandal,\r\nbrist på sakkunskap och ställningskrig faktiskt är\r\nvår vän som sitter här i kammaren. Han har\r\nkonsekvent undvikit att försöka förklara för oss vad\r\nhans egenhändigt konstruerade system innebär.</pre><pre>Det svåra när man skall skapa ett kvalitativt\r\nbetygssystem som skall mäta kunskaper för varje\r\nenskild elev och som ger dem tydliga kriterier för\r\nvad de skall sträva efter, är att göra avvägningar och\r\nfatta beslut om vad varje steg skall motsvara. Det\r\när det som är poängen med det hela. Stefan\r\nKihlberg visar i sin reservation på 11 steg. Det finns\r\ninte för något av dessa 11 steg någon substans som\r\nkan användas i ett intellektuellt resonemang.</pre><pre>Betygen skall utgöra en positiv kraft i skolan. De\r\nskall vara ett pedagogiskt verktyg. Eleverna skall\r\nentusiasmeras av sina betyg. Det betyder också att\r\nbetygen inte kan ges för tidigt. Eleven måste\r\npsykiskt vara mogen för att ta emot det budskap\r\nbetygen har. Annars kan eleven lätt tolka att ett\r\ndåligt betyg innebär att eleven är dålig som\r\nmänniska. Det har vi velat undvika.</pre><pre>Samtal om ordning och uppförande skall inte på\r\nnågot sätt utgöra en bikt. Det skall vara ett positivt\r\nsamtal mellan lärare och elev som startar redan i\r\nårskurs ett. Det finns metoder i t.ex. Waldorf- och\r\nMontessoriundervisningen. Det skall inte vara\r\nfråga om någon utfrågning av eleverna. Det skall\r\nvara en uppmuntran och en möjlighet att på ett\r\nlärar-elev-plan diskutera de möjligheter och\r\nsvårigheter som eleverna upplever i skolan.</pre><pre>Jag hade tänkt att tala om jämställdhet. Jag ber att\r\nfå återkomma till det i ett annat sammanhang.</pre><pre>(Applåder)</pre><pre>Anf. 61  BJÖRN SAMUELSON (v) replik:</pre><pre>Herr talman! Margitta Edgren säger att politiker\r\ninte skapar skolor. Nej, vi är inte lärare, studenter\r\neller byggjobbare. Det här blir en semantisk\r\ndebatt. Men vi ger villkor och tar det politiska\r\nansvaret för skolans verksamhet. Då kan vi inte ha\r\ndet dubbla budskapets politik. Då går det inte att\r\ntala om internationalisering och ökad\r\ntillgänglighet, samtidigt som man är beredd att\r\nförsämra resevillkoren för studenter. Det går inte\r\natt tala om geografiskt breddad rekrytering. Det\r\ngår inte att tala om helhet och fördjupning inom\r\nolika discipliner och ämnen, samtidigt som man vill\r\ngasa på poängproduktionen inom högskolan. Det\r\ngår inte att i det sammanhanget tala om ökad\r\nrekrytering från underrepresenterade grupper\r\ninom högskolan. Det går inte att tala om en fri\r\nutbildning och fri högskola, samtidigt som man inte\r\ngör klart att man är beredd att sätta stopp för\r\neventuella terminsavgifter inom högskolesystemet.\r\nDet går inte att tala om ökat föräldrainflytande som\r\nenbart hänger sig till ett visst antal kronor,\r\nsamtidigt som man inte är beredd att föra\r\ndiskussionen om vilka valmöjligheter som skall\r\nfinnas för dem som inte kan sätta pengar bakom\r\norden eller vilka valmöjligheter som skall finnas för\r\nde föräldrar som har barn som skulle kunna gå i en\r\nannan skola än särskolan.</pre><pre>Det är det här jag menar med fragmentering av\r\npolitiken. Det är det jag menar med politiskt ansvar\r\noch helhetsdiskussion. Det har ingenting med\r\nfrågan om att skapa skolor att göra. Det gäller\r\nfrågan om att ge villkor för skolans verksamhet.\r\nHur ser helheten ut för den enda vägens politik?</pre><pre>Ibland när regeringen lägger fram delpropositioner,\r\nkommer det efter någon månad en\r\nrättelseproposition, t.ex. den om skolskjutsar osv.\r\nför elever i fristående skolor. Då tänker jag på det\r\nBengt Westerberg sade i en allmänpolitisk debatt\r\nom de små stegens politiska tyranni.</pre><pre>Anf. 62  MARGITTA EDGREN (fp) replik:</pre><pre>Herr talman! Den avgörande skillnaden mellan oss\r\nligger i att Björn Samuelson företräder synsättet att\r\nvalet skall ske på maktens villkor. Jag företräder ett\r\nsynsätt där valet skall göras på den enskilde\r\nförälderns, skolledarens och lärarens villkor.\r\nUtgångspunkterna är helt olika, och därav kommer\r\natt resultatet blir olika.</pre><pre>Egentligen hade jag förväntat mig att Björn\r\nSamuelson t.ex. tagit upp en diskussion om den\r\nsociala snedrekryteringen i högskolan som trots alla\r\npolitiska insatser och en tydligt uttryckt politisk\r\nvilja fortfarande är kvar och kanske t.o.m. ökat,\r\neller den sneda jämställdheten, trots\r\njämställdhetslag och förordningar och en tydligt\r\nuttryckt samhällelig vilja. Det är enligt min mening\r\ntvå problem som är viktiga att diskutera när det\r\ngäller högskolan, och inte fragment eller nerstick\r\nhär eller där på det sätt som jag uppfattade att\r\nBjörn Samuelson gjorde.</pre><pre>Anf. 63  BJÖRN SAMUELSON (v) replik:</pre><pre>Herr talman! Jag börjar att tvivla på att Margitta\r\nEdgren lyssnade på vad jag sade i mitt\r\ninledningsanförande. Jag ställde frågan: Hur skall\r\nvi skapa Europas bästa skola? Vad innebär det?\r\nSkall vi bli bäst på att lyfta också dem som har svårt\r\ni skolan, som vi i vänsterpartiet tycker? Skall vi ge\r\nvillkor för en skola som förmår att föra en sådan\r\nresultatverksamhet?</pre><pre>Kan vi säga att vi skapar Europas bästa skola om\r\nden vilar på kritiskt tänkande, solidaritet, och är\r\nbesjälad av jämlikhetsidealet? Är det\r\nfragmentisering? Jag har för mig att de begreppen\r\nfinns i Folkpartiet liberalernas partiprogram. Det\r\när då bara att beklaga att Margitta Edgren tycker\r\natt ta upp dessa frågor är att ta upp fragment.</pre><pre>Jag menar inte att vi skall gå in och detaljstyra varje\r\nlektion i skolan, eller gå in i varje skola och slå fast\r\nnågon slags arbetsplan för den skolan. Jag är\r\nuppfylld av tanken att t.ex. individualisering och\r\nprofilering sker bäst i klassrummet och inte\r\nskolenhetsvis. Det är några av mina och\r\nvänsterpartiets utgångspunkter.</pre><pre>Till skillnad från Margitta Edgren anser jag att\r\nockså de som så att säga inte är inne i skoldriften\r\nhar rätt att ställa oss politiker till ansvar. Det kräver\r\nen demokrati. Det ingår i en demokratisk process\r\natt vi inte skall slippa undan, eller glida undan som\r\nnågon slags hal tvål, genom att säga: Det där är en\r\nprioriteringsfråga.</pre><pre>Vi skall föra en debatt om hur skolan påverkas av\r\ndet omgivande samhället och hur skolan eventuellt\r\nkan utöva en påverkan på detta. Det är viktigt i\r\ntider där vi ser att vi får allt fler anmälningar om\r\nt.ex. misshandel av barn. Det angår mig som\r\nutbildningspolitiker, Margitta Edgren, och jag\r\ntrodde att vi var överens om detta.</pre><pre>Anf. 64  MARGITTA EDGREN (fp) replik:</pre><pre>Herr talman! Det angår oss verkligen. Jag kan inte\r\npå något sett se, Björn Samuelson, att denna\r\nregering inte stöder de tankarna. Jag menar\r\ntvärtom att vi underbygger dessa tankar om ökad\r\nfrihet. Det var inte den avdelningen jag menade när\r\njag talade om fragmentisering, utan jag avsåg mer\r\ndet Björn Samuelson sade i sin replik.</pre><pre>En av de viktigaste uppgifterna för skolan är att ge\r\nbarn god självkänsla. Det är denna som sedan kan\r\nanvändas som grundsten för att bygga vidare.\r\nAllting som främjar denna utveckling av god\r\nsjälvkänsla hos barnen är viktigt i skolan. Den\r\ndebatten är viktig att föra här, och jag välkomnar\r\natt vi gör det. Men det skall kanske inte ske just nu\r\ni en allmänpolitisk debatt.</pre><pre>Oerhört många av de skolpolitiska frågorna - och\r\nde frågor som Björn Samuelson ställde om\r\nreseförmåner, indragningar osv. - är just nu\r\nföremål för propositionsskrivande. Det kommer\r\nunder denna höst att bli många tillfällen till att\r\ndiskutera de övergripande samhälleliga målen för\r\nden skola vi vill ha.</pre><pre>Förste vice talmannen anmälde att Björn\r\nSamuelson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 65  BENGT SILFVERSTRAND (s)\r\nreplik:</pre><pre>Herr talman! Det är förvisso inte, Margitta Edgren,\r\npolitiker som startar eller skall starta skolor. På den\r\npunkten är vi helt överens. Men det är\r\nbevekelsegrunderna för och förväntningarna på\r\ndessa reformer som det är intressant att få besked\r\nom.</pre><pre>I det avseendet är OECD:s rapport oerhört\r\nintressant. Man skriver bl.a. så här: Det är svårt att\r\nse vad regeringen förväntar sig att åstadkomma\r\nmed sin valfrihetspolitik och hur man avser att\r\nhantera de oönskade sidoeffekter som politiken\r\nmedverkar till.</pre><pre>Ett exempel som blir alltmer påtagligt i kommun\r\nefter kommun där man gett sig in på dessa\r\nexperiment är överkompensationen. 85 % av den\r\ngenomsnittliga kostnaden för en grundskoleplats\r\nskall gå till s.k. fristående skolor oavsett om deras\r\nverkliga kostnader motiverar en sådan ersättning.\r\nDet är detta vi har reagerat mot. Hur kommer ni nu\r\natt rätta till de uppenbara brister som också era\r\negna politiker ute i kommunerna reagerar mot?\r\nNär får vi en justering och en ny proposition om\r\nfristående skolor?</pre><pre>Så till universitet och högskolor. Det måste väl ändå\r\nanses anmärkningsvärt - det säger jag både till\r\nMargitta Edgren och till skolministern, som nu har\r\ndykt upp -- att man tar ett generellt grepp och\r\nsäger: Nu skall vi omvandla universitet och\r\nhögskolor till stiftelser. Det handlar inte om\r\nenstaka fall, utan det gäller över hela linjen. Sedan\r\nkommer man ett år senare till riksdagen med en\r\nregeringsförklaring som är mer omfattande än den\r\nnågonsin har varit, i varje fall så länge jag kan\r\nminnas, och där står inte en enda rad om hur det\r\nhar gått med privatiseringstanken.</pre><pre>Nu frågar jag igen: Hur går det med\r\nprivatiseringen? När kommer det några konkreta\r\nförslag? Jag ställer än en gång den mycket viktiga\r\nfråga som inte besvarats: Hur kommenterar ni\r\npåståendet från statssekreteraren i\r\nutbildningsdepartementet om att det inte behövs\r\nnågot stiftelsekapital? Huvudsaken är enligt honom\r\natt universitet och högskolor får äga sina\r\nfastigheter. Den avgörande frågan är då: Betyder\r\ndetta att regeringen nu samlar sig kring en linje som\r\ninnebär att universitet och högskolor skall få\r\nförfoga över sina fastigheter, eller skall de föras\r\növer till en giganstisk statlig fastighetskoncern? Det\r\när viktigt att vi får de beskeden när vi nu för en\r\ndebatt som skall handla om utbildningspolitik.</pre><pre>Anf. 66  MARIGTTA EDGREN (fp) replik:</pre><pre>Herr talman! Bengt Silfverstrand tog upp att det i\r\nvissa fall sker en överkompensation. Det beror på\r\natt vi uttryckte att vissa procenttal skulle gå till de\r\nfria skolorna. Det är redan sagt att detta skall följas\r\nupp. Visar det sig att det innebär icke önskade\r\neffekter är inte utbildningsdepartementet eller\r\nregeringen tokiga, utan då kommer de naturligtvis\r\ntillbaka och föreslår förändringar.</pre><pre>Det finns ju socialdemokrater i alla kommuner som\r\ninte gör annat än letar efter fel och brister. De har\r\ninte en tanke på att stödja de möjligheter som nu\r\nvisar sig för skolor, föräldrar och elever. Det är\r\nockså litet märkligt, eftersom ni i er verbala\r\nargumentering också är för denna revolution.</pre><pre>När det gäller högskolor och universitet påstår\r\nBengt Silfverstrand att regeringen har sagt att alla\r\nuniversitet och högskolor skall omvandlas till\r\nstiftelser och att det skulle vara målet. Det är fel.\r\nDet har aldrig varit tanken. Det har alltid varit ett\r\nerbjudande till universitet och högskolor att de som\r\nså önskar och de som har en uppslutning kring detta\r\nfrån dem som agerar i högskolan kan ansöka om att\r\nfå bli stiftelse. Det har aldrig varit tanken att alla\r\nskulle bli det. Då försvinner ju det viktigaste\r\nmotivet, nämligen att man skall ha konkurrerande\r\nverksamheter för att driva fram hög kvalitet.</pre><pre>När det gäller statssekreterare Kirseboms uttalande\r\nförstår säkert Bengt Silfverstrand att jag inte kan\r\nsvara på det. Det får vi fråga honom om eller\r\navvakta med till senare.</pre><pre>Bengt Silfverstrand vet likaväl som jag att det pågår\r\ndiskussioner när det gäller byggnadsstyrelsens\r\nuppdelning och högskolors och universitets ansvar\r\nför sina egna fastigheter. Resultatet av dessa\r\nkommer att visa sig i en proposition under hösten.</pre><pre>Anf. 67  BENGT SILFVERSTRAND (s)\r\nreplik:</pre><pre>Herr talman! Jag noterar med tacksamhet att\r\nMargitta Edgren erkänner att det nu har uppstått\r\nicke önskvärda effekter som en följd av en i all hast\r\nhopskriven proposition. Den har lett till\r\növerkompensation när det gäller fristående skolor.\r\nFår jag ta detta som ett löfte om att det kommer en\r\njustering av detta mycket olyckliga\r\nregeringsförslag?</pre><pre>Sedan försöker Margitta Edgren göra gällande att\r\ndet är socialdemokrater som sätter käppar i hjulet\r\nför den här reformen ute i kommunerna. Jag skall\r\nta två konkreta exempel. Såvitt jag kan erinra mig\r\nhar både Göteborgs och Helsingborgs kommuner\r\nborgerliga majoriteter. Där har man haft den\r\nmycket klara ambitionen att man skall privatisera\r\nskolväsendet i stor skala. När sedan den krassa\r\nverkligheten gör sig gällande visar det sig att detta\r\ninte går. Det är alltså överideologiserade\r\npropositioner som inte är genomtänkta. Man har\r\ninte de praktiska effekterna klara för sig. Det är\r\nalltså verkligheten som har satt käppar i hjulen för\r\nde här förslagen. Det är borgerliga majoriteter i\r\nGöteborg och Helsingborg som nu måste ompröva\r\nhela denna fråga.</pre><pre>När det gäller universitet och högskolor står det i\r\nförra årets regeringsförklaring att de principiella\r\noch praktiska frågorna vid en omvandling av\r\nuniversitet och högskolor till fristående stiftelser\r\nklarläggs snabbt. Då är det inte opåkallat att fråga\r\nhur det nu har gått så här ett år efteråt. På den\r\npunkten visar det sig också att det inte fungerade.\r\nMan hade inte klart för sig att man inte skulle\r\nkunna generera de oerhörda kapitalresurser som\r\nfordrades.</pre><pre>Regeringen hade inte heller de rättsliga aspekterna\r\nklara för sig. Det gäller offentlighetsprincipen,\r\nanställningstrygghet och inflytande för olika\r\nkontrahenter. Jag tycker att plikten nu bjuder att\r\nföreträdare för regeringspartierna talar om hur det\r\nblir med privatiseringen och om de så här ett år\r\nefteråt har utrönt de olika konsekvenserna av en\r\nsådan privatisering. De är två konkreta exempel,\r\nnämligen fristående skolor och tilltänkt\r\nprivatisering av universitet och högskolor som visar\r\natt regeringen och dess partier i riksdagen inte har\r\nhaft klart för sig vad de beslutar om.</pre><pre>ANf. 68  MARGITTA EDGREN (fp)\r\nreplik:</pre><pre>Herr talman! Bengt Silfverstrand, jag sade om det\r\nvisar sig att överkompensation förekommit, jag\r\nsade inte att det redan har visat sig. Det finns\r\nfaktiskt olika erfarenheter från olika kommuner.</pre><pre>Vi i utbildningsutskottet har del i att det uppstått\r\noklarheter. Vi tillstyrkte en motion från\r\nfolkpartisten Christer Lindblom om att\r\nersättningen skulle relateras till stadier i\r\ngrundskolan. Vi förstod dock inte att för att detta\r\nskulle kunna bli verklighet omedelbart måste vi\r\nsjälva även utforma en lagtext om detta. Denna\r\ndelen finns nu i propositionen. Detta kan mycket\r\nväl lösa upp de problem som visat sig på vissa håll.</pre><pre>Det är inte målet, och det var inte målet för ett år\r\nsedan, att alla universitet och högskolor skall verka\r\ni stiftelseform. Jag instämmer med Bengt\r\nSilfverstrand i att det har uppstått problem och\r\nsvårigheter som vi inte hade tänkt oss. Då är det\r\nmycket viktigt att de klaras upp innan man sätter i\r\ngång, så att de erbjudanden som vi ger till dem som\r\nvisar sig intresserade är sakligt grundade och\r\nmöjliga att genomföra. Det arbetet har kanske tagit\r\nett år. I ena fallet anklagar Bengt Silfverstrand\r\nregeringen för att det går för fort och att det är\r\ndåligt genomtänkt, och i andra fallet för att det tar\r\nför lång tid. Det är någonting som inte stämmer i\r\ndetta. I det här fallet är det viktigt att det får ta tid\r\nså att uppslutningen blir hundraprocentig och att\r\ndet sakliga innehållet också är korrekt.</pre><pre>Förste vice talmannen anmälde att Bengt\r\nSilfverstrand anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 69  STEFAN KIHLBERG (nyd) replik:</pre><pre>Herr talman! Margitta Edgren sade att jag hade\r\nundvikit att förklara min uppfattning i\r\nbetygsberedningen. Detta är naturligtvis inte sant.\r\nJag gjorde det vid upprepade tillfällen, men ingen\r\nvar intresserad av att lyssna på de synpunkterna.\r\nJag var helt ensam om att stå för den uppfattningen\r\ni betygsberedningen. Jag tröstar mig med att jag\r\nvar, och är, i mycket gott sällskap. Eller var det så\r\natt professor Tor Ragnar Gerholm som var\r\nordförande i betygsberedningen,\r\nLäroplanskommitte n och dess experter eller\r\nprofessor Ference Marton inte heller förklarade sin\r\nuppfattning? Det är ju samma synpunkter som\r\nkommer fram i litet olika dimensioner från olika\r\nhåll. Betygsberedningen ville inte lyssna. Den var\r\nbesatt av sin kartbild av hur verkligheten skall se ut.\r\nDärför har den också hamnat fullständigt snett.</pre><pre>Det förslag betygsberedningen har lagt fram när det\r\ngäller samtalsinstitutionen kring ordning och\r\nuppförande är bikt enligt betygsberedningens egen\r\nexpert Siv Eliasson. Hon har själv uttryckt det i en\r\nGP-artikel. Hon har dessutom sagt att hon tycker\r\natt hela Sverige skulle må bra av att bikta sig oftare.</pre><pre>Det förslag som jag har lagt med i reservationen är\r\nsjälvfallet inte färdigt på något sätt. Det står också\r\nuttryckligen. Det är inte jag som har jobbat fram\r\ndet. Det är verkligheten, det är lärare och\r\npedagoger som har hjälpt till. Det kanske är det\r\nsom gör det litet hotfullt för betygsberedningens\r\nledamöter. Jag förstår om Margitta Edgren tycker\r\natt det är pinsamt. Betygsberedningen står\r\nuppenbarligen fullständigt ensam om att tycka att\r\ndet är ett bra förslag. Remissomgången pågår, men\r\nän så länge har inga positiva synpunkter hörts, mer\r\nän de som jag tog upp i mitt anförande om att\r\nbetygen skall vara kunskapsrelaterade. Det är ju en\r\nsjälvklarhet. Jag tror inte att någon i detta land\r\nhävdar något annat än att betygsystemet skall vara\r\nkunskapsrelaterat. Det finns ingen som försvarar\r\nbaksidorna med det relativa systemet.</pre><pre>T.o.m. Lärarförbundet har föreslagit att regeringen\r\nskall tillsätta en haverikommission för att reda ut\r\ndet fullständiga haveri som man tycker att det har\r\nblivit. För en gångs skull instämmer jag helt och\r\nhållet i vad Lärarförbundet säger.</pre><pre>Anf. 70  MARGITTA EDGREN (fp) replik:</pre><pre>Herr talman! Betygsberedningen, om igen. Jag\r\ntycker att Stefan Kihlberg skall avvakta den\r\nremissomgång som bl.a. skolminister Beatrice Ask\r\nhar sagt att hon avvaktar, innan hon tar ställning till\r\neller uttrycker någon uppfattning om det resultat\r\nsom betygsberedningen har kommit fram till. Att\r\nhon har sagt det tycker jag är bra.</pre><pre>Systemet är ju inte färdigt i och med att det finns\r\nett förslag från betygsberedningen, och det säger vi\r\nockså i vårt betänkande. Det måste ges tid för\r\ninarbetning i kursplaner, osv. Det är den tiden som\r\nvi säger att vi borde ha fått ha, dvs. att saker och\r\nting sker litet grand i fel ordning. Kursplanerna\r\nborde vara färdiga först, och sedan ett nytt\r\nbetygssystem.</pre><pre>När Stefan Kihlberg räknar upp alla som har\r\nkritiserat beredningens förslag, tycker jag att det\r\nvore intressant om Stefan Kihlberg någon gång\r\nfunderade över från vilken utgångspunkt förslaget\r\nkritiserats. Kan det möjligtvis vara så att ett\r\nbetygssystem som bygger på lärarnas erfarenheter,\r\nlärarnas kunskaper om hur betyg skall sättas, på\r\nnågot vis går forskare och experter för när?</pre><pre>Bristen hos det relativa betygssystem som vi nu\r\nmåste lämna var att man inte lyssnade till lärarna.</pre><pre>Så det här med bikt, om igen. I den artikel som\r\nStefan Kihlberg refererar är det naturligtvis en\r\nmetafor, men jag tar gärna tydligt avstånd från den\r\nmetaforen och från vad som står i övrigt i den\r\nartikeln. Här kan det inte få föras upp som ett\r\nargument mot betygssystemet vad någon utanför\r\nberedningen har uttryckt i en artikel i en\r\ndagstidning.</pre><pre>Avslutningsvis vill jag säga, herr talman, att det\r\nockså är viktigt att vi här i kammaren gör klart för\r\noss om vi vill ha ett nytt betygssystem. Det har vi ju\r\nvelat. Vartenda parti här har motionerat och skrivit\r\noch agerat för att vi skall lämna det betygssystem vi\r\nhar nu och att vi skall ha någonting annat, ett\r\nkunskapsrelaterat betygssystem, där eleverna har\r\nklart för sig vilka målen är.</pre><pre>Vill vi det, går det inte att bara kritisera och\r\nkritisera och kritisera. Ingen som har kritiserat\r\nberedningens förslag har fört fram något\r\nkonstruktivt, dvs. ett eget förslag till hur det borde\r\nvara i stället. Den dagen det kommer är vi villiga -\r\njag kan säkert tala för hela beredningen - att gå in\r\ni verklig diskussion.</pre><pre>Anf. 71  STEFAN KIHLBERG (nyd) replik:</pre><pre>Herr talman! Jag har fört fram ett sådant förslag,\r\nMargitta Edgren. Det finns ju som reservation till\r\nberedningens betänkande. Läs den reservationen -\r\nett litet tips i all välmening!</pre><pre>Men läs den inte med inställningen att det är ett\r\nslutligt, färdigt och fullständigt oantastligt förslag.\r\nDet är ju inte det. Det står uttryckligen att det är\r\nett bidrag men att vi också har förhoppningen att\r\nman skall slippa politisk prestige, just för att göra\r\nett bra betygssystem. Om det är någon som vill det,\r\nså är det jag och Ny demokrati.</pre><pre>Jo, visst skall man avvakta synpunkterna från\r\nremissomgången, självklart. Men redan nu är de ju\r\nså tydliga. Man behöver inte vänta på att man skall\r\nköra in i väggen.</pre><pre>Det har varit ont om tid, men det är inte orsaken\r\ntill att beredningens förslag inte är färdigt, som\r\nMargitta Edgren försöker göra gällande. Hela\r\nförslaget med generella kunskapsnivåer bygger på\r\nlösan sand och är fullständigt ovetenskapligt.\r\nDärav att så många är kritiska.</pre><pre>Margitta Edgren säger att lärarna har utformat\r\nförslaget och att de kan detta med betyg bättre än\r\nen samlad pedagogisk vetenskap. Det håller inte\r\njag med om. Dessutom är jag förvånad över att\r\nMargitta Edgren säger att lärarna har utformat\r\nförslaget. Jag har själv suttit med i\r\nbetygsberedningen, och inte katten är det några\r\nlärare som har utformat förslaget!</pre><pre>Det har varit några lärare inblandade. Jo, jo, men\r\ndet är faktiskt betygsutredningens förslag, låt vara\r\natt experterna som beredningen har anlitat har haft\r\nett mycket mycket stort inflytande, i mitt tycke ett\r\nmanipulativt inflytande. Men det kan vi\r\nåterkomma till i ett annat sammanhang.</pre><pre>Anf. 72  MARGITTA EDGREN (fp) replik:</pre><pre>Herr talman! Jag tycker att Stefan Kihlbergs\r\nreservation är ett intellektuellt haveri. Jag har läst\r\nden mycket noga. Vad som står där presenterades\r\nfrån början av ordföranden som ett eget förslag,\r\noch vi gick igenom det oerhört noga. Men det\r\nviktigaste saknas i förslaget, dvs. de generella\r\nkriterierna, de öppna spelreglerna, som skall kunna\r\nläsas och tolkas av föräldrar och elever.</pre><pre>Det är ju just detta som är svårt i det nya\r\nbetygssystemet. Jag står inte här och säger att det\r\nförslag vi har presenterat är perfekt, men jag säger\r\natt det är en framkomlig väg.</pre><pre>Självklart skall man lyssna på remissrundan, kunna\r\nförändra, osv. Men det viktigaste är spelreglerna,\r\noch de saknas i Ny demokratis förslag.</pre><pre>Den kritik som betygsberedningen fick av bland\r\nandra Ference Marton, som Stefan Kihlberg tog\r\nupp, kom faktiskt innan beredningen hade\r\npresenterat sitt förslag. Det tycker jag också är\r\nganska signifikant. I vems intresse framfördes den\r\nkritiken?</pre><pre>Sedan gillar inte jag Stefan Kihlbergs försök att\r\nframställa dels politiker här i kammaren, dels\r\nspeciellt oss i betygsberedningen som något slags rö\r\nför vinden. Vi står faktiskt på ganska stadiga ben -\r\njag har t.o.m. 39 i skor - i vår egen kunskap och\r\nerfarenhet.</pre><pre>Dessutom, herr Kihlberg, hade vi mycket tydliga\r\ndirektiv från två olika regeringar att arbeta efter.\r\nBeredningens betygsförslag uppfyller kraven i de\r\ndirektiven.</pre><pre>Förste vice talmannen anmälde att Stefan Kihlberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 73  Statsrådet BEATRICE ASK (m):</pre><pre>Herr talman, ledamöter! Jag får först beklaga sen\r\nankomst. Det skall inte en skolminister göra sig\r\nskyldig till, men det gjorde jag. Det beror delvis på\r\natt riksdagen har pratat fortare än vad som var\r\ntänkt, åtminstone enligt de besked jag hade fått.\r\nMen nu är jag här.</pre><pre>Vi har en intressant och mycket viktig höst framför\r\noss när det gäller skolområdet. Jag hade emellertid\r\ninte anmält mig för något anförande, av det skälet\r\natt det är en höst fylld av förberedelsearbete för en\r\nrad stora och viktiga reformer. Därför är det kanske\r\nmer intressant att lyssna på er än att hålla egna\r\nanföranden.</pre><pre>Läroplanskommitte n och betygsberedningen har\r\npresenterat sina förslag, och de förslagen är nu ute\r\npå bred remiss. Jag tror, och det har jag markerat,\r\natt det är väldigt viktigt att man inte låser sig innan\r\nman har tagit intryck av de synpunkter som\r\nkommer från skolor och från olika remissinstanser\r\ni övrigt också för den delen.</pre><pre>Läroplaner och betygssystem skall gälla under så\r\nlång tid att det är viktigt att inte bara åstadkomma\r\nenighet utan att också ta till sig synpunkter som\r\nfinns på olika nivåer.</pre><pre>Jag förstår att man i riksdagen är intresserad av att\r\ndiskutera bl.a. detaljer i förslagen, men om man nu\r\nskall diskutera sådana, kanske jag som skolminister\r\ni alla fall får vädja till er att inte bara diskutera\r\nbetyg, dvs. hur man skall ta reda på vad eleverna\r\nhar lärt sig, utan faktiskt ägna en tanke också åt vad\r\ndet är de skall lära sig. Det är trots allt det mest\r\nviktiga. Det kanske vi får ägna en annan debatt åt,\r\nmen jag tycker att det är oerhört väsentligt.</pre><pre>\r\nDet var egentligen Bengt Silfverstrand som drev\r\nupp mig i talarstolen, och det är två saker som jag\r\ngärna vill understryka.</pre><pre>Reformen av de fristående skolorna, som nu fått en\r\njämförbarhet med de offentliga skolorna rent\r\nekonomiskt, är en framgång. Socialdemokraterna\r\nvill inte inse att en sådan här stor förändring aldrig\r\nkan bli perfekt från början, vilket jag nogsamt\r\npåpekade när propositionen lades fram. Jag sade\r\näven att vi från regeringens sida är beredda att vidta\r\njusteringar och återkomma med tillägg när så\r\nbehövs. Proposition som tar upp bl.a.\r\nstadierelaterade kostnader, skolskjutsfrågor och\r\nhemkommunernas genomsnittskostnad, som är\r\nviktiga detaljer och har med det här att göra, har\r\nlagts fram på riksdagens bord. Vi återkommer\r\nsäkert med fler justeringar.</pre><pre>När det gäller den procentsats som har diskuterats\r\nhär i dag är det helt uppenbart att det finns\r\nfyrkantigheter i systemet. Vi håller på att\r\nsammanställa remissvaren på Sven-Åke\r\nJohanssons utredning som berör fristående skolor\r\noch deras ekonomi, som avgiftsfrågan. Innan vi har\r\ntagit intryck av sammanställningen är det\r\nnaturligtvis svårt att dra några slutsatser. Vi arbetar\r\ndock ganska intensivt med detta.</pre><pre>Det finns ingen ambition från de borgerliga\r\npartierna att handla fel när det gäller den här\r\nreformen. Vi tycker det är mycket väsentligt att\r\nelever och föräldrar kan välja skola och att de\r\nekonomiska förutsättningarna är rimliga och\r\njämförbara.</pre><pre>Icke med ett ord berör Bengt Silfverstrand\r\nemellertid att Socialdemokraterna från början till\r\nslut har varit emot valfriheten. Ni är emot den, och\r\nni är emot att göra offentliga och fristående skolor\r\njämförbara. Nu använder ni fyrkantigheter i ett\r\ndetaljsystem för att kritisera oss. Vi får lov att ta åt\r\noss, därför att allting är inte perfekt ännu. Det\r\navgörande är emellertid att det handlar om en\r\nideologisk skillnad. Vi tycker att skola skall kunna\r\nväljas oavsett föräldrars plånbok, och för oss är det\r\nen väldigt viktig principfråga. Vi är inte rädda för\r\natt det kan bli ett eller annat fel.</pre><pre>Så till OECD:s rapport, som här har varit uppe till\r\ndiskussion. Nästa vecka skall vi diskutera det här\r\nmed examinatörerna i Paris. Jag hoppas alla har läst\r\nrapporten. Det är nämligen viktigt att vi då och då\r\nfår skolsystemet analyserat, sett med en\r\nutomståendes ögon, och att vi får synpunkter. Från\r\nregeringens sida bad vi OECD att tidigarelägga den\r\nhär examinationen. Vi ville nämligen få OECD:s\r\nsynpunkter och kritik i ett tidigt skede av vår\r\nmandatperiod, för att kunna ta intryck innan alla\r\npropositioner var lagda och alla beslut fattade.\r\nBengt Silfverstrand har pekat på en del framlagda\r\nsynpunkter, och en del av det Bengt Silfverstrand\r\nsäger är naturligtvis riktigt. Det finns kritik och det\r\nfinns frågor. Man skall emellertid ha klart för sig att\r\nexaminationen är gjord under ett förändringsskede\r\ntidigt i våras. Jag tror att vi från svensk sida enkelt\r\nkan förklarapå det som vi inte riktigt håller med\r\nom.</pre><pre>Det som Bengt Silfverstrand inte tar upp är\r\nOECD:s konstaterande att regeringen menar\r\nallvar. OECD konstaterar att det inte enbart\r\nhandlar om retorik den här gången, utan att man i\r\nhandling faktiskt försöker förverkliga den politik\r\nsom man tror på. De säger också att fördelarna med\r\nsvenskt skolväsen har varit hög kvalitet -- vi i\r\nSverige är duktiga på mycket -- och otrolig bredd.\r\nVi i Sverige är också duktiga på att ordna för\r\nhandikappade och svagpresterande elever m.m. De\r\npåpekar även att -- det här är väldigt intressant --\r\nom regeringen lyckas i ambitionen att målstyra och\r\nutvärdera skolan är det möjligt att den bli ännu\r\nbättre i just detta avseende. Hittills har systemet\r\ninneburit att likvärdighet är att dela ut\r\nförutsättningar, men särskilt mycket har det inte\r\ngjorts för att ta reda på hur man har lyckats.</pre><pre>OECD säger då något som jag tycker att riksdagen\r\nskall ta intryck av och fundera mycket över, och för\r\natt det som sägs skall kunna uppfyllas krävs det två\r\nsaker. Det ena är att det ges tillräckligt med resurer\r\ntill utvärdering på alla nivåer i systemet, dvs.\r\nskolor -- det behövs utvärderas även lokalt --\r\nskolverk och institutioner på andra nivåer. Det\r\nbehövs tillräckligt med underlag för att utvärdering\r\nskall kunna göras och att mål nås.</pre><pre>Det andra är att man är beredd att på politisk nivå\r\nvidta de åtgärder som kan komma att krävas om det\r\nvisar sig i en utvärdering att de kvalitetskrav som\r\nman har, icke uppnås i något hörn. Det är väldigt\r\nviktigt.</pre><pre>T.o.m. Socialdemokraterna, Bengt Silfverstrand,\r\nhar varit med på att decentralisera skolväsendet,\r\nsätta upp mål och utvärdera. Det här är de tunga\r\ndelarna i OECD:s rapport. Jag tar det inte som\r\nkritik av den borgerliga regeringens politik. Detta\r\ndokument är oerhört värdefullt i pågående\r\nförnyelsearbete. Det gäller även på\r\nhögskoleområdet, där man påpekar en del saker\r\noch ställer många viktiga frågor. Detta är ingen\r\nrapport som kan användas i negativt hänseende när\r\ndet gäller proposioner och förslag som hittills har\r\nlagts fram och hittills har fattats beslut om.</pre><pre>Anf. 74  STEFAN KIHLBERG (nyd) replik:</pre><pre>Herr talman! Jovisst, statsrådet Ask! Jag har all\r\nförståelse i världen för att man först bör lyssna på\r\nde remissvar som är på väg, något jag tycker är helt\r\nriktigt. Men jag är samtidigt litet orolig över att det\r\när ont om tid, och det vet vi bägge. Tidsschemat är\r\nväldigt pressat.</pre><pre>Signalerna från bl.a. media om hård kritik är nu\r\nmycket tydliga, många talar om ''sågning''. Så sent\r\nsom i dagens Göteborgsposten skriver man att\r\nFerence Marton tillsammans med Lärarförbundet\r\nger förslaget en mycket förödande kritik. Detta gör\r\natt jag tror att man skall vara förberedd på att en\r\nhandlingsberedskap krävs. Jag ber emellertid inte\r\natt statsrådet Beatrice Ask skall vara beredd att ta\r\nställning eller säga vad hon tycker, men jag förstår\r\natt hon har en uppfattning.</pre><pre>En annan fråga som bekymrar mig är hur man skall\r\nta reda på och fånga elevers och föräldrars\r\nuppfattning. De traditionella remissinstanserna är\r\nkanske inte helt lämpliga i alla hänseenden. Med all\r\nrespekt för Hem och skolas och Elevförbundets\r\narbete fångas inte stora breda majoriteters\r\nuppfattning in.</pre><pre>Ett annat problem, för att citera professor Ference\r\nMarton: ''Förslaget är så till den grad udda, att de\r\nsom läst det helt enkelt inte tror att det är sant. Till\r\nråga på allt ökar politikerna i betygsberedningen\r\nförvirringen, genom att till grundförslaget koppla\r\nen ny princip som står i motsättning till\r\ngrundtanken''. Detta innebär att det krävs oerhört\r\nmycket av dem som läser förslaget, vilket bekymrar\r\nmig med tanke på remissomgången. Min fråga är:\r\nAvser statsrådet att göra någonting åt det?</pre><pre>Min andra fråga är: Vilken beredskap finns att\r\nskapa något slags haverikommission, eller\r\nliknande, som kan ta vara på det som är bra i\r\nbetygsberedningsförlaget? Självfallet finns\r\nkunskapssynen, men det krävs mycket mer för att\r\ndet skall bli ett väl fungerande betygssystem. En\r\nhaverikommission skulle kanske kunna jobba med\r\ndet under tiden.</pre><pre>Anf. 75  BENGT SILFVERSTRAND (s)\r\nreplik:</pre><pre>Herr talman! Det är välgörande att höra\r\nskolministern säga att finns en stor öppenhet när\r\ndet gäller läroplanskommitténs och\r\nbetygsberedningens förslag. Vi tycker det är ett\r\nstort framsteg att man nu uppvärderar praktiska\r\nämnen som slöjd och hemkunskap i\r\nläroplanskommitténs förslag, något som\r\nskolministern tidigare har nedvärderat. Jag hoppas\r\natt linjen nu är gemensam.</pre><pre>Vi tycker det är bra att alla berörda intressenter kan\r\nanvända remisstiden till att noggrant analysera\r\nläroplanskommitténs och betygsberedningens\r\nförslag. Vi socialdemokrater är mycket angelägna\r\natt det på grundval av dessa förslag skapas en\r\nintensiv och belysande diskussion.</pre><pre>När det gäller fristående skolor hävdar\r\nskolministern för femtioelfte gången att\r\nSocialdemokraterna skulle vara emot valfrihet. Jag\r\ntycker den sortens argument skulle tas bort. De hör\r\ninte hemma i en seriös debatt. Jag undrar vem som\r\nvar emot valfrihet när vi stod inför att\r\ndecentralisera lärarlönerna i kommunerna?\r\nKommunalisering av lärarna, som det populärt\r\nkallas. Vilka partier var det som gick emot denna\r\nreform? Inte var det Socialdemokraterna.</pre><pre>Vidare försöker statsrådet Beatrice Ask komma\r\nbort ifrån den mycket allvarliga kritik som OECD\r\nriktar mot privatiseringsplanerna. OECD skriver\r\nbl.a.: Det finns en vidsträckt skepticism kring\r\nregeringens förslag om valfrihet. Förslagen innebär\r\nen omfördelning av allmänna medel från allmänna\r\nskolor i en tid då den allmänna utbildningen har de\r\nstörsta behoven av regeringens finansiella stöd.</pre><pre>Det är väl inte så, Beatrice Ask, att OECD:s\r\noberoende experter går socialdemokratins\r\närenden. Det är precis vad vi i nästan samma\r\nordalag har sagt i vår tidigare motion.</pre><pre>Vidare säger OECD: ''På regeringssidan tycks\r\nargumentet vara att politiken skall betraktas som\r\nframgångsrik om föräldrarna känner sig nöjda med\r\nsina val, alldeles bortsett från de\r\nutbildningsmässiga konsekvenserna av denna\r\nvalfrihetspolitik för vissa grupper av elever. Detta\r\nåtföljes av övertygelsen att valet verkligen kommer\r\natt förbättra elevernas resultat. Vi har inte kunnat\r\nupptäcka några systematiska ansträngningar för att\r\nfastställa vilka kriterier som skall tillämpas för att\r\navgöra om denna valfrihetspolitik lyckats eller\r\nmisslyckats.''</pre><pre>Kan regeringen nu, med eftertankens kranka\r\nblekhet, på tal om tilläggspropositioner, genom sin\r\nskolminister presentera systematiska\r\nansträngningar för att komma till rätta med de här\r\nproblemen?</pre><pre>Anf. 76  Statsrådet BEATRICE ASK (m):</pre><pre>Herr talman! Det är lätt att rycka ut citat ur\r\nOECD:s rapport -- och det finns värre citat än\r\ndetta. När man beskriver den diskussion som förs\r\noch den oro som finns, är det traditionella\r\nsynpunkter både för och emot reformerna, men det\r\nfinns ingenting som belägger att vi skulle vara på fel\r\nväg eller att OECD skulle avråda oss. Däremot är\r\nman alltid oroad. Det är klart att vi tar intryck av\r\ndet här och försöker hitta vägar ut. Det är viktigt\r\natt säga att propositionen inte ens var färdig när den\r\nhär examinationen gjordes. Beslutet hade inte\r\nfattats, och vi var i ett förändringsskede.</pre><pre>När det gäller den kritik eller den oro i fråga om\r\nsegregationstendenser som delvis kommer fram i\r\nOECD:s rapport, har man inte tagit intryck av den\r\nbestämda uppfattning som regeringen har, dvs. att\r\nvi avser att hålla avgifterna så låga som möjligt. I\r\nandra länder som har den här typen av system är\r\ndet vanligt att man inte har den begränsningen. Då\r\nåstadkommer man inte den valfrihet för gemene\r\nman som är avsikten med regeringens förslag.</pre><pre>Det är klart att vi har tagit intryck och vidtagit en\r\ndel åtgärder, men framför allt skall vi nu först\r\ndiskutera med OECD:s examinatörer och få reda\r\npå mer om vad som ligger bakom deras synpunkter\r\noch frågor samt även föra ett resonemang, där vi\r\nkan delge vad som har hänt efter examinationen.\r\nNågon gång i slutet av nästa vecka kan vi börja\r\ndiskutera detaljerna, Bengt Silfverstrand, och då\r\nskall jag gärna i riksdagen redovisa både\r\nbakgrunden till vad OECD har tyckt och i detalj\r\nvad regeringen gör.</pre><pre>Anf. 77  BENGT SILFVERSTRAND (s)\r\nreplik:</pre><pre>Herr talman! Nu säger skolministern att OECD\r\ninte talar om att regeringen har valt fel väg. Vad\r\nman efterlyser är egentligen vart den vägen leder\r\nsom man har gett sig in på, med skygglappar, i\r\nblindo. Det är det man frågar efter, gång på gång. I\r\nslutsatserna tar man upp just det här som en\r\noerhört avgörande fråga.</pre><pre>Jag tycker att det är på sin plats att den som är\r\ndelansvarig för landets utbildnings- och skolpolitik\r\nkonkret och tydligt talar om vilka systematiska\r\nansträngningar som regeringen tänker vidta för att\r\nundvika dessa uppenbara problem med segregering\r\ni skolorna. Man återkommer alltså till detta på sida\r\nefter sida i rapporten.</pre><pre>Jag kan ta ett exempel. Kommer inte den här\r\nnedvärderingen av de sociala faktorernas roll i\r\nskolorna att förstärka de utbildningsmässiga\r\nnackdelarna för elever som har sämre socio-\r\nekonomisk bakgrund? Det är detta som är det\r\nallvarliga, som är huvudkritiken från\r\nsocialdemokratins sida mot regeringens\r\nutbildningspolitik. Tala om vilka syften ni har med\r\nden här politiken, vart den leder!</pre><pre>Eftersom skolministern inte var här när debatten\r\nbörjade vill jag upprepa den fråga som jag då\r\nställde: Är det den enda vägens eller den\r\ngemensamma vägens politik som nu gäller\r\nbeträffande utbildningen?</pre><pre>Anf. 78  Statsrådet BEATRICE ASK (m):</pre><pre>Herr talman! När det gäller vägar får jag hänvisa till\r\nkommunikationsministern. kolpolitiken är inte\r\ninriktad på en enda lösning. Vi skall inte ha en sorts\r\nskola i framtiden, utan många olika typer av skolor,\r\ndär elever, föräldrar och lärare kan välja utifrån\r\negen övertygelse, med egna kunskaper. Vad vi skall\r\ngöra i riksdagen är att sätta upp ramar och mål för\r\ndetta.</pre><pre>OECD ifrågasätter inte pluralismen och\r\nmångfalden, utan OECD frågar mycket om\r\nbeslutsprocessen. Det kan vara svårt för den som\r\ninte har läst hela rapporten att förstå det. Sverige\r\nhar nämligen gjort sig känt, under\r\nsocialdemokratiskt regeringsinnehav, för att man\r\nförst utreder en fråga i fem år och sedan i ett par år\r\ntill, varefter man analyserar utredningen och\r\nbeslutar så småningom. Under tiden har allting\r\nförändrats, och det går inte att få det att fungera\r\nriktigt bra.</pre><pre>Vi har ändrat beslutsstrategi. Ni konstaterar att vi\r\ninte kan förutse alla problem. Vi försöker sätta upp\r\nramar och principer, och vi känner inte prestige i\r\nvarje detalj. Vi vet nämligen att situationen\r\nförändras. Det händer mycket, inte minst när det\r\ngäller vilka kunskaper som behövs, och då måste\r\nförändringar ske. Det är också därför som det är så\r\noerhört väsentligt att vi får ett mer mångfasetterat\r\nutbildningsväsende än vi har i dag, därför att den\r\nlikriktade skolpolitiken fungerar inte i\r\nmorgondagens samhälle.</pre><pre>I det här fallet riktas det inte någon kritik från\r\nOECD -- inte som jag kan läsa mig till -- men man\r\nvill alltså ha svar på frågor om beslutsprocessen. Vi\r\nhar då i vårt svar, som jag hoppas att Bengt\r\nSilfverstrand har läst, beskrivit hur vi har resonerat.\r\nMen vi har inte gjort långa och omfattande\r\nutredningar. Det betyder inte att borgerlig\r\nutbildningspolitik uppfanns i samband med den\r\nförra regeringsförklaringen, utan det är ett arbete i\r\nvåra resp. partier under lång tid som ligger till\r\ngrund för de propositioner och förslag som vi nu\r\nlägger fram.</pre><pre>Andre vice talmannen anmälde att Bengt\r\nSilfverstrand anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 79  BJÖRN SAMUELSON (v) replik:</pre><pre>Herr talman! I sitt anförande tog skolministern upp\r\ntvå viktiga och intressanta aspekter på\r\nskolpolitiken och utbildningspolitiken. För det\r\nförsta berörde hon de fristående skolorna och\r\nskolors självbestämmanderätt. Utifrån detta vill jag\r\nställa en fråga till skolministern: Om det nu är så,\r\napropå den betygsdebatt som har förevarit och som\r\nkommer framöver, att föräldrar, elever och lärare i\r\nen kommunal skola är överens om att de vill\r\nbedriva undervisning och utbildning i den skola\r\nsom är betygsfri, kommer då den frihet som\r\nskolorna skall tillerkännas att innebära att de kan\r\nbedriva en sådan verksamhet i skolan?</pre><pre>För det andra förde ministern ett resonemang om\r\närendens beredning, besluts uppföljning och\r\nutvärdering. Det är viktigt att säga att utvärdering\r\när någonting kontinuerligt, och uppföljning är\r\nnågonting som skall komma efter ett tag. Men vi\r\nkan också via regering, departement och riksdag\r\nvidta vissa åtgärder när det gäller uppföljning och\r\nberedning av ärenden.</pre><pre>Då vill jag ställa frågan, apropå de brister som har\r\nuppstått när det gäller statsbidrag till de fristående\r\nskolorna: Hur ser skolministern på en ökad kontakt\r\nmellan departement och utskott, så att vi på ett så\r\ntidigt stadium som möjligt kan bygga bort\r\neventuella brister i de beslut som vi här fattar?</pre><pre>De förhållanden som har uppstått i fråga om de\r\nfristående skolorna, t.ex. i Uppsala, Göteborg och\r\nHelsingborg, gör att det hade varit nödvändigt och\r\nönskvärt med en mera intim kontakt mellan utskott\r\noch departement. I övrigt får vi se hur intima\r\nkontakter vi behöver framöver.</pre><pre>Anf. 80  Statsrådet BEATRICE ASK (m)\r\nreplik:</pre><pre>Herr talman! Jag vill bara kort säga att vi i\r\nregeringen ser mycket positivt på kontakterna\r\nmellan utskott och departement -- det är aldrig\r\ntillräckligt mycket av den varan. Förutom de\r\nkontakter som vi har redan i dag, vill jag gärna säga\r\natt ledamöterna i utskottet är välkomna att ta\r\nkontakt med oss så ofta de vill. Vi behöver\r\ndiskutera mycket, inte minst i det intensiva\r\nförändringsskede som vi nu befinner oss i.</pre><pre>Anf. 81  BIRGITTA CARLSSON (c):</pre><pre>Herr talman! Vi i Centern anser att vi behöver en\r\nklar och tydlig profil på utbildningsområdet och\r\nutgår från tre begrepp: God och likvärdig\r\nutbildning i hela Sverige, decentralisering och\r\nhelhetssyn.</pre><pre>Med likvärdig utbildning menar vi inte en likformig\r\nutbildning, utan att alla skall ha samma rätt till en\r\nutbildning av god kvalitet, oavsett var man bor och\r\noavsett social och ekonomisk bakgrund. Barn som\r\när födda i Sverige och barn som kommer hit som\r\ninvandrare skall ges likvärdiga möjligheter till\r\nutbildning.</pre><pre>Beslut och ansvar inom utbildningsområdet skall så\r\nlångt det är möjligt decentraliseras och föras ut till\r\nde olika skolenheterna. De skall ligga så nära\r\nverksamheten som möjligt. Varje skola skall ha rätt\r\natt profilera sig. Föräldrar och elever skall ges\r\nstörsta möjlighet till inflytande i skolan samtidigt\r\nsom man förbättrar förutsättningarna för lärarna\r\natt utveckla sin lärarprofessionalism.</pre><pre>Det är viktigt att eleverna lär sig förstå helheten och\r\nsambandet i samhällsutvecklingen. Men det är\r\nockså viktigt att undervisningen i skolan utgår från\r\natt varje elev skall få utvecklas efter sina särskilda\r\nförutsättningar, att vi har en helhetssyn som\r\ntillvaratar varje elevs möjligheter.</pre><pre>Den satsning på baskunskap och basfärdigheter --\r\nmed ytterligare satsningar på bl.a. språk -- som nu\r\nföreslås i det nya läroplansförslaget ligger rätt i\r\ntiden. För att vi skall få en variation i skolarbetet\r\när det viktigt att vi har kvar de praktiskt estetiska\r\nämnena.</pre><pre>Den kunskap skolan skall förmedla är en\r\nkunskapsgrund som man skall kunna bygga vidare\r\npå. Det är viktigt att även gymnasieskolan kan\r\nfortsätta sin utbyggnad med det tredje\r\ngymnasieåret, för att alla elever skall ges bredare\r\nmöjligheter till fortsatta studier.</pre><pre>Vi går alltmer mot ett kunskapssamhälle. Med de\r\nförändringar som sker runt omkring oss i samhället\r\nblir kunskap allt viktigare som produktionsfaktor.\r\nKunskap omsätts i allt snabbare takt, varför fort-\r\noch vidareutbildning kommer att få allt större\r\nbetydelse. Därför anser vi i Centern att fortsatt\r\nutbyggnad av högskolorna i hela Sverige är mycket\r\nviktig. Vi är mycket positiva till de\r\nkvalitetssatsningar som nu genomförs inom detta\r\nviktiga område.</pre><pre>När antalet platser vid högskolorna skall utökas\r\nanser vi i Centern att de nya platserna, så långt det\r\när möjligt, skall förläggas till våra små och\r\nmedelstora högskolor. Dessutom vill vi att det i\r\nstörre utsträckning skall ges möjlighet till forskning\r\nvid våra mindre högskolor för att där höja\r\nkompetensen. Ur regionalpolitisk och\r\nkvalitetsmässig synpunkt är det väl investerade\r\npengar. Närhet till högskola har visat sig motverka\r\ngeografisk snedrekrytering. Utbildning är ofta en\r\nmotor i den regionala utvecklingen. Därför är ett\r\ndecentraliserat högskolesystem av stor vikt för att\r\nhela Sverige skall leva.</pre><pre>Studiemedlen är ett annat viktigt område där vi\r\nhoppas på förändringar. Centern har under många\r\når påtalat bristerna i studiemedelssystemet. Många\r\nungdomar vågar inte satsa på för långa utbildningar\r\npå grund av den skuldbörda som de då ofta får dras\r\nmed hela sitt yrkesverksamma liv.</pre><pre>Många viktiga beslut som berör\r\nutbildningsområdet kommer att fattas under det\r\nhär riksdagsåret. Vi har två viktiga betänkanden\r\nute på remiss -- ''Skola för bildning'' och ''Ett nytt\r\nbetygssystem''. Besluten kommer att innebära\r\nstora förändringar inom utbildningsområdet. Det\r\när väsentligt att vi är beredda att förändra inom det\r\nför oss alla så viktiga utbildningsområdet.</pre><pre>Vid alla förändringar anser emellertid vi i Centern\r\natt man skall ta hänsyn till de tre begrepp jag\r\nnämnde i början: God och likvärdig utbildning på\r\nalla nivåer i hela Sverige, decentralisering och\r\nhelhetssyn.</pre><pre>Anf. 82  INGRID NÄSLUND (kds):</pre><pre>Herr talman! Ärade kolleger! Jag kan inte låta bli\r\natt säga något om fristående skolor och den\r\nprocentsats man nu har beslutat att tilldela dessa\r\nskolor för att skapa likvärdiga förutsättningar.\r\nBengt Silfverstrand nämnde Göteborgs kommun.\r\nJag vill tala om att den sociala segregeringen i\r\nGöteborgs kommun till stor del beror på den\r\nbostadspolitik som har bedrivits under många år av\r\nsocialistisk regim i Göteborg. Debatten om\r\nojämlikheten i fördelningen av resurser till skolor i\r\nolika stadsdelar är ingalunda någonting som har\r\nsatt i gång efter det att reformen genomfördes. Det\r\när något som vi har dragits med i Göteborg under\r\nårtionden. Det faktum har diskuterats mycket att\r\nen del skolor har fått mellan 35 000 och 40 000 per\r\nelev, medan det i vissa andra stadsdelar har varit\r\nfråga om 70 000.</pre><pre>Jag är inte den som förfäktar att man behöver lika\r\nmycket pengar i alla skolor. Det är inte heller\r\nmeningen att det skall bli så med den här reformen.\r\nMan skall bl.a. ta hänsyn till speciella behov och\r\nelever med speciella svårigheter. Jag polemiserar\r\ninte mot detta. Ojämlikheten har dock varit ett\r\ndebattämne i Göteborg i årtionden. Jag har följt\r\ndenna debatt, och den är således ingalunda ny.</pre><pre>Det är nog helt andra faktorer än bara ekonomiska\r\nresurser som skall till för att vi skall kunna höja\r\nelevers kunskapsnivå, t.ex. när det gäller elever\r\nsom kommer från svåra sociala förhållanden. Jag\r\ntror att valfriheten är en viktig komponent. Jag tror\r\natt jag tidigare här i kammaren har talat om\r\nundersökningar som har gjorts av skolor i Harlem.\r\nDet har visserligen varit fråga om valfrihet inom det\r\nvanliga skolsystemet, men det spelar inte så stor\r\nroll. Det viktiga är att föräldrarna känner att de har\r\nett inflytande över barnens skolsituation. Genom\r\nett medvetet val blir de tvungna att engagera sig\r\nmycket mer i sina barns skolgång än de kanske har\r\ngjort tidigare. Man har kunnat påvisa en markant\r\nförbättring av dessa barns resultat.</pre><pre>Kvalitetshöjning, en skola för alla,\r\nindividualisering, Europas bästa skola,\r\ninternationalisering, valfrihet, flexibel skolstart,\r\nelevinflytande, tioårig skola och\r\nföräldrainflytande. Ni känner säkert igen\r\nslagorden. Slagorden har varit och är många när det\r\ngäller skolans värld. Många av dem står för något\r\nväsentligt som väl försvarar sin plats i tänkandet\r\nrunt skolans utveckling. Risken finns att de blir just\r\nslagord utan något reellt innehåll.</pre><pre>Många är överens om att den svenska skolans\r\nkvalitet behöver höjas, även om det inte innebär att\r\nman underkänner den svenska skola vi har. Om\r\nman vill åstadkomma en kvalitetshöjning, måste\r\nman enligt mitt förmenande börja redan från\r\nskolstarten.</pre><pre>I och med att den flexibla skolstarten infördes, tog\r\ndebatten om skolans bristande anpassning till\r\nsexåringar fart. En del olika modeller har utformats\r\npå olika håll i landet. Antalet sexåringar som har\r\nbörjat skolan är ännu litet. Föräldrarnas intresse\r\nför en tidigare skolstart än vad vi är vana vid här i\r\nSverige tycks vara ganska ljummet. Skälen till detta\r\nkan naturligtvis variera.</pre><pre>Röster har höjts för att införa en tioårig skola med\r\nobligatorisk start vid sex års ålder. Man har då tänkt\r\nsig att skolan skulle anpassas till sexåringarna för\r\natt göra övergången mjuk.</pre><pre>Personligen skulle jag vilja förorda en annan väg.\r\nEftersom föräldrarna fortfarande verkar så\r\ntveksamma till skolstart vid sex års ålder, finns det\r\nalla skäl att behålla den valfrihet vi nu har. Barn är\r\nju så olika när det gäller mognad. Därför skulle jag\r\nvilja se ett årskurslöst lågstadium, vilket också har\r\nprövats på flera håll. Skolstarten kunde då vara\r\nmycket flexibel, från sex till sju och ett halvt års\r\nålder, och intagning kunde ske terminsvis.</pre><pre>Varje barns läsutveckling bör följas mycket\r\nnoggrant så att inga barn behöver lämna\r\n''lågstadiet'' utan en fungerande läskunskap. Om\r\nett barn behöver tre, tre och ett halvt eller rent av\r\nfyra år på sig, skulle det inte behöva vara så\r\ndramatiskt med denna modell. Att som nu låta en\r\ndel elever bara vandra vidare utan denna\r\nnödvändiga grundkunskap är grymt. Sådana elever\r\nfinner vi i varje klass på mellanstadiet och\r\nhögstadiet. Det blir ofta omöjligt för dem att klara\r\nhemuppgifter, och det blir fullständigt oöverstigligt\r\natt klara av inläsningen till prov. Dessa elever har\r\noftast förlorat allt självförtroende och all\r\nmotivation innan de når högstadiet.</pre><pre>Vi behöver ett nät för att kunna fånga upp dessa\r\nelever redan under det första skolåret. Lärare,\r\nskolledning och föräldrar måste vara helt klara över\r\nom ett barn har svårigheter med läsutvecklingen\r\noch sätta in alla resurser för att på ett så tidigt\r\nstadium som möjligt ge barnet effektiv hjälp.</pre><pre>Föräldrarnas roll i det här sammanhanget kan inte\r\növerskattas. Det är avgörande för barnets skolgång\r\natt det redan från början finns ett förtroendefullt\r\nsamarbete mellan skolan och föräldrarna. Jag\r\ntycker att föräldrainflytande har en mycket stark\r\nmotsvarighet i föräldraansvar. Föräldrarna bör\r\nredan från början få klart för sig att deras\r\nmedverkan för att stimulera barnets läslust och för\r\natt följa och uppmuntra barnet i\r\ninlärningsprocessen är absolut oundgänglig.</pre><pre>Anf. 83  BENGT SILFVERSTRAND (s)\r\nreplik:</pre><pre>Herr talman! Det här var en fantastisk innovation\r\nfrån kds sida när det gäller utbildningspolitiken.\r\nDet sades att det är bostadspolitiken som har\r\nförorsakat ojämlikhet och segregeringsrisker ute i\r\nkommunerna och inte den proposition om\r\növerkompensation för fristående skolor som\r\nregeringen har lagt fram. De borgerliga partierna\r\nstår bakom den, men nu håller man uppenbarligen\r\npå att springa ifrån den. Är det, Ingrid Näslund,\r\nbostadspolitiken som gör att man backar i\r\nHelsingborg? Är det bostadspolitiken som gör att\r\nman blir mer och mer tveksam i Uppsala? Är det\r\nmöjligen bostadspolitiken i Borås kommun som gör\r\natt kds kommunalråd är mycket kritisk till att man\r\nfår så mycket som 85 % av den genomsnittliga\r\nkostnaden för grundskolan? Det är på sin plats att\r\nIngrid Näslund litet närmare förklarar vad hon\r\negentligen menar.</pre><pre>Det intresse för fristående skolor som har förts fram\r\ni debatten har sitt ursprung i den politiska\r\ndiskussionen om privatisering av den offentliga\r\nsektorn. Det är styrning uppifrån. Det handlar inte\r\nom människornas, föräldrarnas, eget val. OECD\r\nräknar med att det bara skall bli fråga om tre till\r\nfem procent. Vi är självfallet positiva till att\r\ninitiativen kommer från föräldrarnas sida. Det är\r\ndock den politiska styrningen uppifrån som vi\r\nreagerar mot.</pre><pre>Nu har den politiska ledningen i flera kommuner\r\nfört fram tankar på att privatisera skolor utan den\r\nfristående skolans kännetecken med en klar\r\npedagogisk profil. Detta har i de flesta fall mötts\r\nmed mycket starka protester från berörda\r\nföräldrar, lärare och elever. Det är oerhört viktigt\r\natt man preciserar sig på den här punkten. Vi fick\r\ntidigare höra att regeringen har lämnat den enda\r\nvägen också när det gäller utbildningspolitiken.\r\nDet är förvisso ett framsteg, även om några\r\nkonkreta resultat hittills inte har visat sig.</pre><pre>Anf. 84  INGRID NÄSLUND (kds) replik:</pre><pre>Herr talman! Jag talade om den segregering som\r\nredan finns. Den har inte åstadkommits av den här\r\nreformen, som knappt har börjat utnyttjas. Det\r\nfaller på sin egen orimlighet att reformen skulle ha\r\nkunnat åstadkomma någon segregering fram till\r\ndags dato. Jag talar således om den segregering som\r\nfinns i Göteborg. Den beror till stor del på den\r\nbostadspolitik som socialdemokraterna har fört.\r\nJag är inte ensam om den åsikten. Det är en allmänt\r\nspridd uppfattning i Göteborg. Hur det förhåller sig\r\ni Helsingborg skall jag inte här orda om.</pre><pre>I Göteborg har även vi från kds begärt att man skall\r\nstudera hur reformen slår. Vi är alls rädda för att se\r\npå verkligheten.</pre><pre>Att som Bengt Silfverstrand påstå att reformen inte\r\nhar begärts av människor är fullständigt makalöst.\r\nJag förstår inte på vilken isolerad plats Bengt\r\nSilfverstrand har bott, när han inte har hört\r\nmänniskornas krav på valfria skolor. Vi har följt\r\nden här frågan under många år. Därför har kds\r\nkämpat för valfria skolor. Det har funnits ett väl\r\nuttalat krav från många människor. Att Bengt\r\nSilfverstrand inte har uppfattat detta tycker jag är\r\nmycket underligt.</pre><pre>Anf. 85  BENGT SILFVERSTRAND (s)\r\nreplik:</pre><pre>Herr talman! Vi har verkligen uppfattat\r\nmänniskors önskemål och fria val, och det finns i\r\ndet svenska skolsystemet i dag utomordentligt goda\r\nmöjligheter att fritt välja skola. Vi ställer oss också\r\nmycket positiva till de privata initiativ som till\r\näventyrs kan förekomma.</pre><pre>Vad vi reagerar emot -- och det har väl, Ingrid\r\nNäslund, tydligt framkommit av vad som tidigare\r\nsagts i debatten -- är att man tar resurser från den\r\ndel av skolväsendet som i dag lider av uppenbara\r\nproblem. Ingrid Näslund har själv påpekat detta,\r\nbl.a. med utgångspunkt i Göteborg. Man tar\r\nresurser från de ställen där behoven finns och\r\nlägger över pengar till de nya skolor som aldrig\r\nskulle ha tillkommit om de inte hade fått en\r\növerkompensation. Det är nämligen ofta de rent\r\nekonomiska incitamenten som avgör om man\r\nstartar en privat skola eller ej.</pre><pre>Hyllar man marknaden och tar ett privat initiativ är\r\ndet enligt min mening orimligt att samtidigt inta den\r\nmotstridiga uppfattningen att denna privata\r\nverksamhet skall subventioneras med skattemedel.\r\nDet går inte ihop.</pre><pre>Om det nu är på det sättet, Ingrid Näslund -- och\r\ndet är det uppenbarligen -- att man hade insikten att\r\ndet i Göteborg finns bostadsområden som är av den\r\nbeskaffenheten att det skulle uppstå ytterligare\r\nproblem om man genomförde en sådan här reform,\r\nvarför genomförde man den då? Detta har ju,\r\nIngrid Näslund, regeringens företrädare och\r\nföreträdarna för de borgerliga partierna fått klart\r\nför sig liksom Kommunförbundet, under ledning av\r\nden ingalunda socialistiske -- precis tvärtom --\r\nJoakim Ollén. Borgerliga företrädare, som i och för\r\nsig hyllar principen om privatisering, har alltså,\r\nliksom Socialdemokraterna, på ett tidigt stadium\r\nkommit fram till att reformen om fristående skolor\r\nvar illa genomtänkt och felaktig. Det länder i alla\r\nfall regeringens företrädare i dag till viss heder att\r\nman nu tänker ompröva det här olyckliga förslaget.</pre><pre>Anf. 86  INGRID NÄSLUND (kds) replik:</pre><pre>Herr talman! Bengt Silfverstrand talar om privata\r\nskolor som uppstår genom vinningslystnad -- om\r\ndet nu var det han menade --, och jag har ingen\r\nskiljaktig uppfattning på den punkten, utan det är\r\nviktigt att det finns idealitet bakom. Jag skulle\r\ngärna se att de som vill företräda de svaga\r\nkommundelar som har stora problem verkligen tog\r\ntag i det här och att man för att komma till rätta\r\nmed problemen startade en del fristående skolor\r\nmed större valfrihet än vad som finns inom den\r\nvanliga skolan. Än så länge har vi ju i alla fall inte\r\nsett så mycket av valfrihet inom den vanliga skolan,\r\nmen jag tror att det kommer att bli mer av valfrihet\r\ndär nu. Den här reformen gör ju det möjligt.</pre><pre>Som jag sade tidigare har det alltså varit fråga om\r\nen oerhört stor ojämlikhet. Det har rört sig om\r\nskillnader på mellan 35 000 och 70 000 kr. Man kan\r\nfråga sig om en så stor skillnad i ekonomiska medel\r\nverkligen har varit befogad.</pre><pre>Jag har sett exempel på att man i vissa skolor som\r\nhar fått väldigt mycket pengar, t.ex. när man har\r\nblivit erbjuden böcker som har varit något\r\nanvända, har sagt: Vi behöver dem inte. Vi köper\r\nnytt. Andra skolor har haft väldigt små resurser. De\r\nhar legat i bra omgivningar och alltså enligt den\r\nmall som har följts i Göteborg fått oerhört små\r\nresurser. I dessa skolor har man haft böcker som\r\nhar fallit sönder i kortsystem. Böckerna behöver ju\r\nfaktiskt vara ungefär lika bra vilken miljö man än\r\nkommer från, om vi inte skall ha det så att rika\r\nföräldrar skall köpa böcker åt sina barn, men\r\nvarken Bengt Silfverstrand eller jag är väl\r\nföreträdare för en sådan ideologi. Ojämlikheten\r\nhar alltså varit för stor tidigare, och jag tror att det\r\när det som gör att det i viss utsträckning kan gå\r\nsnett.</pre><pre>Jag är inte för att en hel SDN skulle gå ut bilda en\r\nsorts bolagsskola eller något i den stilen. Detta\r\nskulle kunna lösas exempelvis genom att man gav\r\ntilldelning till de olika stadsdelsnämnderna i\r\nförhållande till olika behov och genom att man\r\nräknade dem som små städer i sig. Om man nu skall\r\nha stadsdelsnämnder som i Göteborg borde den\r\nnaturliga utvecklingen egentligen vara att varje\r\nstadsdelsnämnd hade sitt eget beskattningssystem\r\noch sin egen ekonomi. Det är att man inte har det\r\nsom gör att det blir så konstiga effekter i viss mån,\r\noch det får man naturligtvis lov att se över. Det är\r\njag helt överens med Bengt Silfverstrand om.</pre><pre>Andre vice talmannen anmälde att Bengt\r\nSilfverstrand anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 87  INGER HESTVIK (s):</pre><pre>Herr talman! En kompetent och kunnig arbetskraft\r\när helt nödvändig för vår konkurrensförmåga och\r\nen förutsättning för samhällets utveckling. Den\r\npågående internationaliseringen medför också\r\nökade behov. Därför är förutsättningarna för den\r\nenskilde att skaffa sig kunskap och för samhället att\r\nsprida kunskap en av våra viktigaste framtidsfrågor.</pre><pre>I en internationell jämförelse har Sverige alltför få\r\nhögskoleutbildade -- både i grundutbildning och i\r\nforskarutbildning. Men vi håller på att bättra oss på\r\nden punkten, och nu ligger vi snart på en\r\ninternationellt tillfredsställande nivå.</pre><pre>Från jämförelsen mellan Sverige och andra länder\r\nkan vi gå till jämförelsen mellan olika regioner\r\ninom landet när det gäller högre utbildning och\r\nforskning.</pre><pre>I Gävle--Dala-regionen finns en betydande del av\r\nlandets industrikapacitet. Antalet\r\nhögskoleutbildade bland arbetskraften är däremot\r\nlåg om man jämför med riket i övrigt. I hela riket är\r\nandelen forskarutbildade i procent av befolkningen\r\n0,51. Motsvarande siffra för Kopparbergs län är\r\n0,20 %. För Uppsala är siffran 1,98 % och för\r\nStockholm 0,83 %.</pre><pre>Regionens egen kapacitet för högre utbildning\r\nmåste därför stärkas, och vid högskolan Falun--\r\nBorlänge söker vi liksom vid andra högskolor nya\r\nvägar för utveckling. Den väg som vi tillsammans\r\nmed högskolan Gävle--Sandviken och\r\nSkogshögskolan i Garpenberg valt är\r\nutvecklingsprojektet ''Gävle--Dala-fakulteten --\r\nSamverkan för konkurrenskraft''. Rektorerna\r\nleder en gemensam arbetsgrupp, som utvecklar\r\nsamarbetet, och anslagsframställningen för nästa\r\nperiod är samordnad.</pre><pre>Uppsala universitet är vårt moderuniversitet, och\r\nkopplingen är viktig som garanti för en\r\nkvalificerad, vetenskaplig nivå. För satsningarna\r\ninom de tekniska områdena skall dessutom\r\nsamverkan med Tekniska högskolan i Stockholm,\r\nKTH, fördjupas.</pre><pre>Denna samverkan med bl.a. Universitetet i\r\nUppsala ger högskolorna förutsättningar att skapa\r\negna forskningsresurser. Syftet är att öka\r\nhögskolans kompetens och kapacitet när det gäller\r\nbåde forskning och forskarutbildning och därmed\r\nockså för grundutbildningen.</pre><pre>Måndagens pressmeddelande från\r\nutbildningsdepartementet har rubriken\r\nForskningens utmaningar -- en strategi för 2000-\r\ntalet. Där står bl.a.: ''En dynamisk och\r\nkonkurrenskraftig kunskapsmiljö är det moderna\r\nsamhällets nyckel till välstånd.'' Det är ett\r\npåstående som jag helhjärtat ställer mig bakom om\r\nman därmed också menar att samhällets resurser\r\nskall hanteras på ett rätt och rättvist sätt.</pre><pre>Jag skulle ha velat rikta några frågor till\r\nutbildningsministern med anledning av\r\npressmeddelandet, men statsrådet Unckel är tyvärr\r\ninte närvarande vid en av de viktigaste debatter vi\r\nhar här i riksdagen. Nu har också statsrådet Ask\r\nvalt att inte längre lyssna och delta i debatten, något\r\nsom förvånar efter hennes avslutande inlägg i dag\r\nhär i kammaren, då hon uppmanade utskottets\r\nledamöter att ta kontakt med departementet för\r\ninformations- och åsiktsutbyte. Här fanns ju\r\nverkligen möjligheten till ett sådant utbyte. Jag\r\ntänker emellertid ställa de här frågorna i alla fall.\r\nKanske någon annan som representerar\r\nregeringspartierna kan svara.</pre><pre>Under rubriken Kunskapsutveckling och\r\nkoncentration står att ''delar av de resurser som i\r\ndag går till lantbruksvetenskap i vid bemärkelse bör\r\nkunna omprioriteras''. Jag skall ställa ett par\r\nmycket konkreta frågor: Menar man att resurser\r\nskall omfördelas inom lantbruksvetenskapen och i\r\nså fall hur? Kommer resurser att tas från exempelvis\r\nSkogshögskolan i Garpenberg och föras över till\r\nuniversiteten, eller menas det att resurser skall\r\nföras över från detta område till andra discipliner\r\ninom universitets- och högskoleväsendet?</pre><pre>Som företrädare för Dalarna här i riksdagen väcker\r\nsådana här uttalanden en stor oro hos mig. Vi\r\nbehöver, som jag tidigare i mitt anförande har\r\npåpekat, Garpenberg som ett ben bland flera att stå\r\npå när vi skall utveckla vår bygd och vårt näringsliv\r\noch när vi skall höja kunskapsnivån bland våra\r\ninvånare, framför allt våra ungdomar.</pre><pre>En stark högskola betyder bättre förutsättningar\r\nför näringslivet och ger en förbättrad\r\narbetsmarknad. Högskolan är en del i regionens\r\ninfrastruktur, men framför allt är det en del i det\r\nnationella och internationella högskolesystemet.</pre><pre>Vid alla högskolor med samma förutsättningar som\r\nHögskolan Falun--Borlänge pågår en diskussion\r\nom hur vi skall kunna komma ur vad som kan\r\nbeskrivas som ett sorts Moment 22. För att få egna\r\nforskningsresurser måste man ha tillgång till de\r\npersonella och kompetensmässiga resurser som det\r\nnormalt behövs egna forskningsanslag för att\r\nskaffa. Här måste det alltså till en central\r\nviljeinriktning för att stärka de mindre och\r\nmedelstora högskolorna. Detta måste komma till\r\nuttryck snart. Vi har under 15 år utvecklat vår\r\nhögskola. Sedan fem år har vi egna forskargrupper.\r\nDessa lever emellertid på ''korta'', regionala\r\npengar. För en bra utveckling, för att ge högskolan\r\nkompetens och slagkraft fordras en mera långsiktig\r\nplanering. Till detta fordras som sagt egna\r\nforskningspengar.</pre><pre>Vi dalmasar och dalkullor tror på ''Gävle-Dala-\r\nfakulteten'' och på våra högskolors\r\nutvecklingsmöjligheter.</pre><pre>Jag hoppas att utbildningsminstern och den\r\nborgerliga regeringen också gör det, och att vi\r\nkommer att se det i kommande forsknings- och\r\nbudgetpropositioner i form av fler\r\nstuderandeplatser och egna forskningsresurser i de\r\nmindre och medelstora högskolorna. Det skulle\r\nockså motverka den geografiska och\r\nkönsrelaterade snedrekryteringen till högskolor\r\noch forskning.</pre><pre>I detta anförande instämde Odd Engström och\r\nBengt-Ola Ryttar (båda s).</pre><pre>Anf. 88  ULF MELIN (m):</pre><pre>Herr talman! Jag och ett par kolleger var i går och\r\nträffade lärare i samhällsorientering vilka är på kurs\r\ni riksdagen. En av lärarna frågade oss om inte det\r\nhär talet om Europas bästa skola bara är ''en tom\r\nklyscha'', eftersom hon samtidigt upplever\r\nbesparingar i den kommunala ekonomin. Jag måste\r\nerkänna att jag inte helt känner igen mig när jag\r\nläser och hör hur förfärligt illa ställt det är i våra\r\nskolor och hur lite resurser man får. Det framförs\r\näven här från en del talare. Jag påstår i stället att\r\nsvensk skola inte lider av någon resursbrist.</pre><pre>När det gäller resursfördelningen till skolan så kan\r\nman konstatera att Sverige är det land som satsar\r\nmest pengar per capita av BNP på grund- och\r\ngymnasieskolan. Den ambitionen skall vi ha i\r\nframtiden också. Når vi då de resultat som vi borde\r\nutifrån de resurser som vi satsar? Är den svenska\r\nskolan av världsklass? Svaret är tyvärr nej. Den\r\nsvenska skolan är likvärdig, men den behöver för\r\nden skull inte vara likformig.</pre><pre>I internationella jämförelser så hamnar vi\r\nnågonstans mitt emellan. På en del områden hävdar\r\nvi oss väl, på andra mindre väl. Även om det är\r\nsvårt att göra absolut rättvisa jämförelser så är ändå\r\nsignalen tydlig: Vill vi nå toppen så måste vi göra\r\nvissa förändringar i skolan. Vi får inte slå oss till ro.</pre><pre>Detta har också ett antal utredningar visat. Nyligen\r\nfick vi en rapport från finansdepartementet ''Hur\r\nbra är vi?'' med underrubriken ''Den svenska\r\narbetskraftens kompetens i internationell\r\nbelysning''. Den visar att Sverige inte befinner sig i\r\ntopp av tolv jämförelseländer. Japan, Kanada,\r\nSchweiz och USA har alla en högre andel\r\nhögutbildade och en lägre andel lågutbildade än\r\nvad vi har. Rapporten visar tydligt att det är\r\nnödvändigt att vi ökar andelen studerande både i\r\ngymnasieskolan och till högre utbildning. Man\r\nkonstaterar också i rapporten att kvaliteten i\r\nskolutbildningen är medelgod i Sverige.</pre><pre>Regeringen har genomfört en del av de nödvändiga\r\nåtgärder som krävs för att vi skall kunna skapa\r\nEuropas bästa skola. Det jag närmast tänker på är\r\ndirektiven till betygsberedningen och\r\nläroplanskommittén vars betänkanden nu är ute på\r\nen bred remiss. Det gäller den parallella\r\nlärarutbildningen, ökade möjligheter till\r\nlärlingsutbildning, rätten att välja skola, kommunal\r\nsom fristående, satsningen på högre utbildning.</pre><pre>När det gäller betygsberedningens och\r\nläroplanskommitténs förslag så är det enligt min\r\nmening viktigt att regeringen efter\r\nremissinstansernas synpunkter knyter samman de\r\nbåda utredningarnas betänkande till en helhet. Vi\r\nmåste klara ut antalet betygssteg i grund- och\r\ngymnasieskolan i förhållande till läro- och\r\nkursplaner, ämnesomfång och årskurser.</pre><pre>När vi nu lämnar den regelstyrda skolan för en\r\nmålstyrd skola med ny läroplan, nya kursplaner,\r\nnytt betygssystem och nytt statsbidragssystem, blir\r\nutvärdering och effektivisering allt viktigare, både\r\nför stat och kommun. Här gäller det att vi hittar bra\r\nutvärderingsinstrument både på den statliga och\r\nden kommunala nivån.</pre><pre>En viktig hörnsten i detta bygge, att skapa Europas\r\nbästa skola, är beslutet om att likställa fristående\r\nskolor ekonomiskt med offentliga skolor. Det är ett\r\nvälkommet beslut eftersom elever och föräldrar\r\näntligen får en reell möjlighet att välja skola, något\r\nsom Socialdemokraterna gjort allt vad de kunnat\r\nför att förhindra. Sedan detta riksdagsbeslut\r\nfattades har Skolverket fått ca 40 ansökningar om\r\natt få starta fristående skolor. De flesta av dessa har\r\ngodkänts. Många fler har visat sitt intresse.</pre><pre>Det här är bra för skolan. Det skapar en sund\r\nkonkurrens, mångfald, profilskolor, skolor med\r\nolika pedagogik, vilket medför att både den\r\noffentliga och den fristående skolan kommer att\r\nutvecklas.</pre><pre>Socialdemokraterna har i olika sammanhang lovat\r\natt riva upp beslutet om fristående skolor om man\r\nkommer i regeringsställning. Det förvånar mig inte,\r\nför sanningen är ju den att Socialdemokraterna är\r\noch har varit negativt inställda till rätten att välja\r\nskola, kommunal eller fristående. Det har Bengt\r\nSilfverstrand tydligt visat i dagens debatt.</pre><pre>Jag vill fråga de socialdemokratiska\r\nrepresentanterna här i debatten om man kommer\r\natt riva upp beslutet om fristående skolor om man\r\nmot förmodan återkommer till regeringsmakten.\r\nJag tycker det är rimligt att elever, föräldrar och\r\nlärare får besked i frågan.</pre><pre>Anf. 89  BENGT SILFVERSTRAND (s)\r\nreplik:</pre><pre>Herr talman! Ulf Melin besvarade inte några av de\r\nfrågor jag ställde, men jag skall gärna svara på\r\nfrågan om de fristående skolorna, även om jag inte\r\nskall hänga kvar vid den frågan, för jag tycker den\r\när väl ventilerad. Jag skall i stället försöka belysa en\r\nannan fråga i denna replik.</pre><pre>Vi kommer självfallet, om inte regeringen hinner\r\nföre, det finns ju sådana signaler, att se till att vi får\r\nett sådant statsbidragssystem som behandlar elever\r\noch föräldrar på ett likvärdigt sätt. Rättvisa\r\nkommer alltså att prägla vår syn, precis som den har\r\ngjort tidigare.</pre><pre>Vi är för valfrihet. Det finns bevisligen en rätt att\r\nvälja skola redan i dag. Vad vi är motståndare till --\r\noch det har också mycket klart framgått av vad jag\r\nhar sagt -- är en överkompensation för en viss typ\r\nav skolor, vilket samtidigt leder fram till att man\r\nutarmar den allmänna skolan. Alla är överens om\r\natt den på många håll behöver större resurser. Det\r\när den likvärdighetsprincipen vi vill slå vakt om.</pre><pre>Ulf Melin nämnde att han hade träffat lärare. Då\r\när min lilla undran om han också hade tillfälle att\r\ndiskutera grundskollärarutbildningen. Den har ju\r\ninte kommit upp.</pre><pre>När regeringen kom med en hastigt hopskriven\r\nproposition för att införa en ny lärarutbildning --\r\njag skulle vilja säga en nygammal --, så varnade vi.\r\nDen skulle innebära inte bara konkurrens -- det kan\r\nibland vara positivt -- men den skulle också komma\r\ni konflikt med den ämnes- och\r\npedagogikintegrerade utbildning som vi har haft\r\noch som visat sig mycket bra.</pre><pre>Nu har vi facit. Bara en tredjedel av de 540\r\nplatserna i den nya utbildningen är tillsatta. Den\r\nnygamla lärarutbildningen har blivit en flopp.</pre><pre>Det innebär samtidigt, Ulf Melin, att man\r\nbegränsat möjligheterna att ta in sökande till den\r\nriktiga lärarutbildningen.</pre><pre>Också på den här punkten får vi medhåll i OECD-\r\nrapporten som frågar: Vari ligger det rationella i två\r\nolika system när det gäller lärarutbildning? Hur\r\ntänker regeringen se till att hjälpa dem som vill\r\nkomma in på lärarutbildning, men som hindras\r\ngenom dessa problem?</pre><pre>Anf. 90  ULF MELIN (m) replik:</pre><pre>Herr talman! Jag blir något förvånad när jag lyssnar\r\ntill Bengt Silfverstrand. Han säger att\r\nSocialdemokraterna har värnat om de fristående\r\nskolorna och sett till att de fått likvärdiga resurser.</pre><pre>Sanningen är den -- och Bengt Silfverstrand har\r\nändå varit med i utbildningsutskottet ett antal år --\r\natt de borgerliga partierna under många år påtalat\r\natt de fristående skolorna, de privata skolorna, inte\r\nerhållit de resurser som det offentliga skolväsendet\r\nfår. Om man skall leka med siffror kan man\r\nkonstatera att de fick 40 %, alltså inte ens hälften i\r\njämförelse med motsvarande offentliga skolor.</pre><pre>Jag tycker det är bra att vi tog bort den principen.</pre><pre>Jag måste fråga Bengt Silfverstrand om han sov på\r\nsammanträdena i våras. Precis som Margitta\r\nEdgren tidigare påtalade gjorde vi ju vissa\r\nförändringar i propositionen när det gällde\r\ngenomsnittskostnaderna till de fristående skolorna.\r\nVi krävde en stadieindelning, och vi ville också se\r\növer rätten till skolskjuts. Nu har regeringen\r\nåterkommit till riksdagen med en proposition. Det\r\ngår alldeles utmärkt att läsa den och se de ändringar\r\nvi har föreslagit.</pre><pre>När det gäller den nya, parallella lärarutbildningen\r\ntycker jag det är bra att vi får olika ingångsvägar till\r\nläraryrket. Vi behöver i Sverige en mer flexibel\r\norganisation. Vi måste ha mer mångfald i skolan.</pre><pre>Bengt Silfverstrand säger att det är en stor flopp att\r\ninte alla platserna är tillsatta. Jag hade inte heller\r\nförväntat mig detta. Utbildningen är ju ny. Jag tror\r\natt vi kommer att se ett helt annat mönster till våren\r\noch till nästa år.</pre><pre>Min motfråga till Bengt Silfverstrand blir: Även när\r\ndet gäller grundskoleutbildningen hade vi under de\r\nförsta åren många vakanta platser. Här i Stockholm\r\nkunde man exempelvis inte ens tillsätta hälften av\r\nplatserna. Var det också en flopp?</pre><pre>Anf. 91  BENGT SILFVERSTRAND (s)\r\nreplik:</pre><pre>Herr talman! Jag har inte uttalat mig specifikt för\r\nnågon viss typ av skolsystem, utan sagt att vi värnar\r\nom valfriheten i ordets bästa bemärkelse.\r\nInitiativen skall komma från föräldrarna. Det skall\r\ninte göras politiska s.k. valfrihetsreformer som\r\nstyrs uppifrån. Det går ju stick i stäv med vad\r\nborgerliga företrädare annars säger om att det inte\r\när politikerna, utan föräldrar, lärare och elever som\r\nskall styra detta -- de som jobbar ute i skolorna.</pre><pre>Vår linje är fullständigt klar, har varit och är. Vi tror\r\natt kommunerna själva kan avgöra hur de skall\r\nfördela de resurser som regering och riksdag ger. Vi\r\nger kommunerna en påse pengar. Den delen av\r\nutvecklingen har vi varit ganska överens om. Det\r\nhar varit klokt. Sedan anser vi att kommunerna är\r\nkapabla att själva avgöra var behoven finns och hur\r\nstora de är på de olika typerna av skolor.</pre><pre>Dessa möjligheter fanns redan tidigare. Det\r\nbehövdes inte någon särskild proposition för\r\nfristående skolor för att lösa dessa problem.</pre><pre>Med den propositionen skapade man i stället nya\r\nproblem, som nu påpekats från flera håll, även av\r\npartivänner till Ulf Melin. Om jag inte missminner\r\nmig är Joakim Ollén en sådan.</pre><pre>Man har alltså konstaterat att detta är negativt för\r\nkommunerna. Det leder till en snedvridning av\r\nresurser, och stora problem har uppstått. Det är\r\ndetta vi har sagt, ingenting annat.</pre><pre>Självklart uppstår problem med nya utbildningar.\r\nDet är fullständigt naturligt att man har svårt att\r\nfylla platserna i ett inledningsskede. Det är inte\r\ndetta jag har kallat flopp.</pre><pre>Men här har vi just infört ett system med en ny\r\nlärarutbildning med pedagogiken integrerad. Vi\r\nhar ännu bara hunnit genomföra delar av denna\r\nutbildning och inte hunnit göra någon ordentlig\r\nutvärdering. I det läget kommer regeringen med en\r\nsnabbt hopskriven proposition och säger: Intresset\r\nför en parallell lärarutbildning är så stort att vi\r\nsannolikt kommer att fylla upp de flesta platserna.\r\nNär jag säger att det är en flopp menar jag att\r\neftersom bara en tredjedel av de 540 platserna är\r\nbesatta, måste det bero på att intresset inte var så\r\nstort. Det har varit enorma\r\nmarknadsföringskampanjer för att fylla dessa\r\nplatser, vilket Ulf Melin mycket väl känner till.</pre><pre>Då är det rimligt att fråga vad man nu tänker göra\r\nför att hjälpa dem som vill gå på den integrerade\r\nlärarutbildningen, men som på grund av detta\r\nhinder inte kan komma in. Hur tänker Ulf Melin\r\nverka inom regeringskonstellationen för att ge\r\ndessa sökande en möjlighet att fullfölja den\r\nlärarutbildning de så hett eftersträvar?</pre><pre>Anf. 92  ULF MELIN (m) replik:</pre><pre>Herr talman! Bengt Silfverstrand säger att man\r\nstartar fristående skolor bara för att man fått ett\r\nekonomiskt incitament, bara för att tjäna pengar.\r\nDetta är ju inte sant.</pre><pre>Vad vi politiker skall göra tycker jag är att skapa\r\nförutsättningar. Vi skall inte säga: Ni skall göra si\r\neller så. Vad vi har åstadkommit med denna\r\nproposition är möjlighet för lärare att starta skolor,\r\nmöjlighet för elever och föräldrar att äntligen få\r\nvälja skola, antingen offentlig eller fristående.</pre><pre>Det är ändå så att Socialdemokraterna tidigare med\r\nsin politik inte har värnat om rätten att välja skola\r\noch inte heller värnat om de fristående skolorna. Ni\r\nhar inte ens gett hälften av bidraget till de\r\nfristående skolorna jämfört med vad de\r\nkommunala skolorna fått.</pre><pre></pre><pre>På den tiden, Bengt Silfverstrand, styrde\r\nplånboken och ingenting annat. Vad vi nu gör är att\r\nvi ser till att även vanligt folk kan få välja skola.\r\nHur lyckligt detta kommer att utfalla beror på hur\r\nmänniskor kommer att välja. Anser man att de\r\noffentliga skolorna är bra, väljer man en sådan.\r\nMan man har också möjlighet att välja en fristående\r\nskola, och det tycker jag är positivt.</pre><pre>Det är riktigt att Kommunförbundet och Joakim\r\nOllén har uppvaktat oss är riktigt. Vad man hade\r\nsynpunkter på var egentligen inte procentsiffran i\r\nsig utan det var att riksdagen angav en\r\nprocentsiffra. Man ansåg att kommunerna själva\r\nskulle få bestämma detta. Joakim Ollén är\r\nkommunal företrädare, och det är klart att han och\r\nandra kommunalpolitiker vill bestämma så mycket\r\nsom möjligt. Men vi har som riksdagsledamöter att\r\nse till helheten och till hela landets intresse. Därför\r\ntycker jag att det är bra att vi angav de här\r\nprocentsatserna och fördelningen.</pre><pre>Bengt Silfverstrand sade att den nya\r\nlärarutbildningen blivit en flopp. Det tycker inte\r\njag. Det är ganska naturligt att man i början inte får\r\nett tillräckligt antal sökande. De skolor som\r\ntilldelats resurser för fristående kurser kan\r\nomfördela dessa. Bengt Silfverstrand sitter, såvitt\r\njag vet, själv med i Lunds universitets styrelse och\r\nborde därför känna till detta. Om man har lediga\r\nplatser i Lund, så får väl Bengt Silfverstrand se till\r\natt man omfördelar resurserna. Det är en fråga som\r\nBengt Silfverstrand kan ta upp i styrelsen.</pre><pre>Andre vice talmannen meddelade att Bengt\r\nSilfverstrand anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 93  BJÖRN SAMUELSON (v) replik:</pre><pre>Herr talman! När jag hörde Ulf Melin såg jag\r\nframför mig bilden av en trollkonstnär som blandar,\r\nkuperar och ger sina kort. Jag utnämner härmed\r\nUlf Melin till utbildningspolitikens Truxa -- båda\r\ntvå.</pre><pre>Ulf Melin blandar ihop begreppen likvärdig,\r\nlikformig och likställd, så att det bara svischar om\r\ndet.</pre><pre>Likvärdighet inom utbildningspolitiken är för mig\r\natt jag har rätt att möta en likvärdig skola, oavsett\r\nvilken social grupp jag tillhör, oavsett om jag är\r\npojke eller flicka, oavsett mina föräldrars inkomst\r\noch oavsett vilka familjeförhållanden jag kommer\r\nifrån.</pre><pre>Det betyder i sin tur att de resurser som skolan har\r\ninte kan fördelas med lika mycket till varje elev.\r\nResurstilldelningen måste därför bli olika till olika\r\nskolor och även inom en klass.</pre><pre>Vad ni inte har lyckats åstadkomma är likställdhet\r\nmellan privata och offentliga skolor. Vad ni med ert\r\nsystem i stället har åstadkommit är olikställdhet. I\r\nvissa kommuner får de fristående skolorna\r\nbetydligt mer av resurser än den kommunala\r\nskolan.</pre><pre>Det är naturligtvis inte bra ur\r\neffektivitetssynpunkt, om Ulf Melin tycker att den\r\nsvenska skolan har tilräckliga resurser men ändå,\r\nsom han anser, inte uppnår tillräckligt hög\r\nkvalitetsnivå. Vad som då behövs är, såvitt jag kan\r\nförstå, att vi på något sätt försöker uppnå en högre\r\neffektivitet. Hur det skall kunna gå till vore det\r\nintressant att få några konkreta förslag om från Ulf\r\nMelin.</pre><pre>Ulf Melin säger att den borgerliga regeringen har\r\nåstadkommit ökad valfrihet. Om jag anammar det\r\npåståendet -- jag skulle kunna föra ett långt\r\nresonemang om det; jag har argument i den frågan\r\nockså -- vill jag ändå ställa frågan till Ulf Melin: Om\r\nföräldrar, elever och lärare, som har sin anknytning\r\ntill en vanlig kommunal skola, skulle vilja bidriva\r\nen verksamhet som står fri från betygsystemet,\r\nomfattar då Ulf Melins och hans partis frihetspatos\r\näven deras önskemål om en betygsfri utbildning i\r\ndenna skola?</pre><pre>Anf. 94  ULF MELIN (m) replik:</pre><pre>Herr talman! Vad jag sade är den svenska skolan\r\nskall vara likvärdig. Sedan kan man föra ett\r\nteoretiskt resonemang om den verkligen är det. Det\r\när klart att det i våra skolor, som nästan alla är\r\nkommunala, finns skillnader. Det finns bra skolor,\r\noch det finns sämre skolor. Det finns också\r\nskillnader mellan olika områden. Jag tycker att\r\nIngrid Näslund belyste det på ett mycket bra sätt i\r\nen av sina repliker.</pre><pre>När jag talar om en likformig skola menar jag att vi\r\ni Sverige inte har tagit till vara varje enskild elevs\r\nmöjlighet att lära, utan vi har stöpt eleverna i\r\nsamma form. Det är detta jag menar när jag säger\r\natt man skapat likformighet. Jag anser alltså att vi\r\nhar haft alldeles för litet av olika skolor och för litet\r\nav alternativ -- profil, mångfald osv. De olika\r\npropositioner som regeringen har lagt fram syftar\r\ntill att vi skall skapa en bättre skola. En bra skola\r\nskall bli bättre!</pre><pre>Att jag talade om resurstilldelningen och gjorde en\r\ninternationell jämförelse berodde på att man ibland\r\nfår intrycket av att vi i Sverige ger skolan väldigt\r\nlitet av resurser i pengar räknat. Men så är det ju\r\nfaktiskt inte. I det avseendet ligger vi på första\r\nplats. Men då måste man våga fråga sig: Varför\r\nligger vi inte på första plats även när det gäller\r\nresultaten, dvs. i fråga om out-put från skolan? I\r\ndet avseendet ligger vi nämligen inte på första plats.\r\nVi måste då våga diskutera innehållet i skolan. Det\r\när just det som regeringen gör i de propositioner\r\nsom har framlagts.</pre><pre>Enligt de riksdagsbeslut som även Björn\r\nSamuelson varit med om att fatta tilldelar vi, i varje\r\nfall än så länge, ett sektorsbidrag. Sektorsbidragen\r\ntill olika kommuner är olika just på grund av att\r\nman tar hänsyn till om det är fråga om en\r\nglesbygdskommun, till antalet invandrare i\r\nkommunen är stort, till vilken bildningsnivå\r\nmänniskorna i kommunen har, osv. Det är klart att\r\ndet är mycket dyrare att driva en skola i glesbygd\r\nän i en storstad. Detta kommer naturligtvis att gälla\r\näven i framtiden.</pre><pre>Björn Samuelson frågade hur långt man kan gå och\r\nhur mycket frihet vi skall ha. Det sägs i\r\npropostionen, som alla regeringspartier -- såvitt jag\r\nvet -- står bakom, att de mål och riktlinjer som\r\nregering och riksdag har fastställt skall gälla. Det\r\ngäller även läroplaner, betyg, kursplaner osv. Det\r\nankommer sedan på Skolverket att utvärdera den\r\nverksamheten.</pre><pre>Anf. 95  BJÖRN SAMUELSON (v) replik:</pre><pre>Det sista Ulf Melin sade tolkar jag så att det inte\r\nkommer att vara möjligt för de lärare, elever och\r\nföräldrar som så önskar att mäla sig ur\r\nbetygskompaniet. Så långt sträcker sig inte den\r\nmoderata valfriheten.</pre><pre>Jag återkommer så till frågan om profilering och\r\nindividualisering. Är det nödvändigt att en skola är\r\nfristående för att man skall kunna säga att den har\r\nen profilering eller är individualiserad. Jag har i\r\nolika debatter förfäktat den ståndpunkten, att\r\nprofileringen och individualiseringen skall ske inom\r\nklassrummet. Jag vet också att så sker i dagens\r\nskola. Därför är det litet överilat att gå ut och\r\nplädera för en ökad etablering av fristående skolor.</pre><pre>Efter den turbulens som skolan varit utsatt för\r\nunder 80-talet och nu i början av 90-talet behöver\r\nvi kanske stanna upp ett tag och se hur verkligheten\r\ni skolan är. Hur fungerar skolan, och vad finns det\r\nför erfarenheter som det är viktigt att föra vidare?\r\nHur kan vi som politiker ge elever, lärare och\r\nföräldrar möjlighet att delge varandra sina\r\nerfarenheter? Vad skall vi göra för att lärarna skall\r\nkunna utveckla sig inom sina tjänster? Hur skall vi\r\nkunna öka föräldrainflytandet? Hur skall eleverna,\r\nde direkta brukarna, få möjlighet att i större\r\nutsträckning dagligen påverka den chans som\r\nskolplikten ger dem? Vi har en skolplikt, och mot\r\nen plikt måste det alltid svara vissa rättigheter.</pre><pre>Här har vi mycket att göra. Men vi kan inte\r\nåstadkomma vad vi önskar genom att lägga fram\r\nsmå delförslag, som dessutom visar sig vara mycket\r\ndåligt genomtänkta och som skapar ojämlikhet\r\nmellan olika skolor.</pre><pre>Stanna upp ett tag och låt oss ta upp en gammal fin\r\ntradition i utskottet och återigen lyfta upp det\r\npolitiska samtalet på bordet.</pre><pre>Anf. 96  ULF MELIN (m) replik;</pre><pre>Herr talman! I den debatt som vi från den\r\nborgerliga sidan fört under de senaste åren har vi\r\npekat på att man måste ha rätt att välja skola och\r\nmöjlighet att starta fristående skolor och att dessa\r\nskall få med de offentliga skolorna likvärdiga\r\nvillkor. Detta har medfört att man även inom den\r\nkommunala skolan fört en positiv debatt. Det är\r\nalldeles riktigt, som Björn Samuelson påpekar, att\r\nman även den offentliga skolan nu har mer av\r\nprofil, olika former av pedagogik, osv. Det tycker\r\njag är positivt.</pre><pre>Detta utesluter inte att man också kan få fler\r\nfristående skolor. Man får ibland intrycket i\r\ndebatten att ungefär hälften av grundskolorna\r\nskulle vara fristående skolor. Så är det ju inte. Det\r\när knappt en procent av eleverna som i dag går i\r\nfristående skolor.</pre><pre>Jag tror att det är viktigt och bra om vi får fler\r\nfristående skolor. Då kommer omvandlingstrycket\r\natt öka på de fristående skolorna, men också inom\r\nde kommunala skolorna.</pre><pre>Jag tycker att Björn Samuelson tog upp en viktig\r\nsak i sitt inledningsanförande, och den tänkte jag\r\nbemöta litet grand. Det var att vi skulle bli bäst på\r\natt lyfta de svaga i skolan, de handikappade och de\r\nsom kanske är svagpresterande. Har vi lyckats med\r\ndet i den kommunala skolan?</pre><pre>Jag tycker att vi har varit duktiga på integrering av\r\nhandikappade elever. Det tycker jag är positivt.\r\nDet finns även fristående skolor som gör detta.\r\nMen när det gäller de svagpresterande tycker jag\r\ninte att vi har lyckats. Där har tyvärr skolan släpat\r\nmed sig elever hela vägen upp genom grundskolan.\r\nMan har låtit elever lämna skolan med läs-  och\r\nskrivsvårigheter. Det har vi tyvärr inte så ofta\r\ndiskuterat här i kammaren. Där tycker jag att den\r\noffentliga skolan har misslyckats. Det är just därför\r\nsom det krävs fler alternativ, så att vi vaknar upp\r\näven på det här området.</pre><pre>Skapar de här fristående skolorna ojämlikhet? Jag\r\ntycker inte det. Snarare är det nu vi verkligen\r\nskapar förutsättningar för elever och föräldrar att\r\nvälja en fristående skola, om man vill det, utan att\r\nplånboken styr. Det tycker jag är en viktig del i den\r\nhär propositionen. Därför månar jag om rätten att\r\nkunna välja också skola, offentlig eller fristående.</pre><pre>Andre vice talmannen anmälde att Björn\r\nSamuelson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 97  CHRISTER LINDBLOM (fp):</pre><pre>Herr talman! Under det senaste året har flera för\r\nFolkpartiet viktiga skolfrågor kunnat omsättas i\r\npraktisk politik genom en konstruktiv\r\nregeringssamverkan med de andra borgerliga\r\npartierna. Det gäller bland annat ökad valfrihet och\r\nbättre ekonomiska villkor för fristående skolor. Det\r\ngäller ökad flexibilitet i gymnasieskolan och en ny\r\nlärlingsutbildning. Dessutom har det öppnats nya\r\nmöjligheter till en breddad rekrytering till\r\nläraryrket genom införandet av en parallell\r\nlärarutbildning.</pre><pre>Sedan något år har sexåringar fått möjligheten att\r\nbörja skolan. Mycket få föräldrar har utnyttjat\r\nmöjligheten. Detta är inte alls förvånande. Beslutet\r\ntogs av den gamla regeringen, som en del i ett\r\nekonomiskt krispaket. Eftersom det inte handlade\r\nom en pedagogiskt förankrad reform, innebar det\r\natt många kommuner inte hade någon beredskap\r\nför att anpassa skolstarten till barnens behov.\r\nSexåringarna kom i stället att betraktas som unga\r\nsjuåringar. Det är med dessa förutsättningar\r\nnaturligt att tidigare skolstart inte känns särskilt\r\nlockande. Man måste samtidigt tillägga att där\r\nkommunen anpassat pedagogiken till sexåringarnas\r\nförutsättningar, har det hela fungerat mycket väl.\r\nSpännande försök med årskurslösa lågstadier och\r\nintegrering av barnomsorg och skola pågår runt om\r\ni landet.</pre><pre>Folkpartiet tycker nu att det är dags att ta ett slutligt\r\nsteg mot en tioårig grundskola. Då kan ett nytt\r\nskolår, speciellt avpassat för sexåringar och deras\r\nbehov läggas till de nio vi redan har. Först då kan\r\nde pedagogiska vinsterna med sexårig skolstart\r\nsynas på allvar.</pre><pre>Vi är inte ensamma om att vilja förändra\r\ngrundskolan på det här sättet. Både lärarfack och\r\nläroplanskommitté har de här tankarna, för att\r\nnämna några. I en lärarenkät som Folkpartiet\r\ngjorde i våras var en majoritet för tidigare skolstart,\r\nmen då som ett år adderat till de nio vi redan har.</pre><pre>Vilka argument talar då för en tioårig grundskola\r\nmed sexårsstart? Ja, det finns pedagogiska skäl.\r\nPerioden 3 -- 6 år har av hjärnforskaren David\r\nIngvar betecknats som ''hjärnans engångschans'',\r\npå grundval av studier som visat att barn har\r\nsärdeles lätt att lära i den åldern.</pre><pre>Att införa skolstart från sex år skulle också ge mer\r\ntid för att lära in baskunskaper i en alltmer ökande\r\nschematrängsel. Det skulle också skapa\r\nmöjligheter för en mjukare övergång från förskolan\r\noch ge större utrymme för en särskilt anpassad\r\npedagogik.</pre><pre>Att införa tidigare skolstart utan att förlänga\r\ngrundskolan till tio år skulle dock motverka en del\r\nav dessa syften. Att som femtonåring antingen\r\nkomma ut på arbetsmarknaden eller tvingas välja\r\nstudieinriktning i gymnasieskolan skulle vara ändå\r\nsvårare än för dagens sextonåringar. Den\r\narbetsplatsförlagda delen av de yrkesförberedande\r\nprogrammen skulle också kunna missgynnas av ett\r\når yngre elever.</pre><pre>Gymnasieskolan kommer att ha en nyckelroll\r\nunder kommande år för att öka kvaliteten på såväl\r\nhögskoleförberedande som yrkesförberedande\r\nutbildning. En reformerad, tioårig grundskola\r\nskulle bättre kunna ge den grund som\r\ngymnasiestudierna kräver.</pre><pre>För att sexåringarna skall få en bra start i\r\ngrundskolan krävs en mjuk och naturlig övergång\r\nfrån förskolan. Det finns i dag många goda exempel\r\npå väl fungerande övergångar. Förskollärare,\r\nlågstadielärare och föräldrar har på många håll i\r\nSverige lyckats göra skolstarten till något nytt och\r\nspännande, samtidigt som barnen känt trygghet i\r\nsin nya miljö. Detta samarbete kan, vid en tidigare\r\nskolstart, utvecklas och intensifieras.</pre><pre>Tidigare motsättningar mellan personalgrupper\r\nkan överbryggas i ett gemensamt arbete med att\r\nskapa en god skolmiljö för sexåringarna.\r\nRespekten och uppskattningen av den egna\r\nkompetensen i ett sådant samarbete kommer att\r\nöka arbetsglädjen och sammanhållningen mellan\r\nförskollärare och lärare. I en framtid blir det\r\nnaturligt med en integration av grundutbildningen\r\nför de båda personalgrupperna.</pre><pre>Det är också viktigt att påpeka att en sådan här\r\nreform på inget sätt skulle vara ett hinder för de\r\nförsöksverksamheter med flexiblare skolformer\r\nsom pågår ute i landet och som jag förut nämnde.</pre><pre>Det är naturligtvis inte bara att sjösätta en sådan\r\nhär reform. Många frågor behöver belysas mer i\r\ndetalj. Hur skall övergången från förskola till skola\r\ngå till? Hur skall personalen fortbildas och hur skall\r\narbete och innehåll se ut under det första året? Hur\r\nser en samhällsekonomisk kalkyl ut för en sådan\r\nhär reform? Vilka erfarenheter kan vi ta till vara\r\nfrån andra länder med tidigare skolstart?</pre><pre>Dessa, och många andra, frågor behöver belysas i\r\nen utredning. Folkpartiet anser att det är hög tid att\r\ntillsätta en sådan. Att vänta tills remissvaren\r\nangående läroplanskommitténs betänkande\r\nkommit in tycker vi är att tappa tempo. Om\r\nremissinstanserna får en signal om att en utredning\r\när på gång, kan de ta hänsyn till en eventuell\r\nförändring mot en tioårig grundskola i sina svar.\r\nDet är också viktigt att en ny läroplan, kurs-  och\r\ntimplaner införs samtidigt som grundskolan\r\neventuellt skulle förlängas, för att undvika\r\ninterimslösningar.</pre><pre>Herr talman! Folkpartiet vill ha en tioårig\r\ngrundskola med sexårsstart, inte för att spara\r\npengar i kristider, utan för utbildningskvalitetens\r\noch därmed barnens skull.</pre><pre>Anf. 98  TUVE SKÅNBERG (kds):</pre><pre>Herr talman! De kontakter jag som riksdagsman\r\nhar haft nu i sommar med länder ute i Europa har\r\nöppnat mina ögon för hur starkt den\r\nsocialdemokratiska skolan har präglat mig. När\r\nkristendomsämnet togs bort i lgr 1962 började jag\r\nskolan. Tills nu har jag tagit för givet att den\r\nneutrala religionskunskapsundervisning, som jag\r\ntog del av under 60-  och 70-talen, var den normala.\r\nI min okunnighet har jag trott att läroplanen 1962,\r\nsom följdes upp med läroplanen 1969, där den\r\nkonfessionella kristendomsundervisningen togs\r\nbort under trycket av agitation från t.ex. Ingemar\r\nHedenius och Herbert Tingsten, var ofrånkomlig,\r\nden enda intellektuellt acceptabla. Men kontakter\r\noch resor i Europa under sommaren och hösten har\r\növertygat mig om att det är Sveriges neutrala\r\nreligionskunskap som är Europas särling.</pre><pre>Genom utredningstjänstens försorg har jag fått en\r\növerblick över hur kristendomsundervisningen sker\r\ni ett tiotal av Europas länder. Till min oförställda\r\nförvåning fann jag att den helt dominerande bilden\r\ni Europa är en kristet konfessionell undervisning,\r\nmed möjlighet för föräldrar -- eller elever över 14-\r\n15 år -- som så önskar att välja en neutral\r\nlivsåskådningskunskap eller undervisning i en\r\nannan religion. Ofta ordnas undervisningen av eller\r\ni samarbete med kyrkorna och samfunden. Den\r\nnärmaste motsvarigheten till den svenska neutrala\r\nreligionskunskapen finns i viss mån i statliga skolor\r\ni Holland, Frankrike och Spanien. Medan t.ex.\r\nFinland svarat att deras skolas religion är\r\nevangelisk-luthersk och att undervisningen är\r\nkonfessionell, men ändå objektiv. Danskarna har\r\nsvarat att det är kristendomsundervisning man\r\nbedriver, även om det finns en ständig kamp mellan\r\ndem som önskar att undervisningen skall vara\r\nförkunnande och dem som endast önskar att den\r\nskall vara upplysande.</pre><pre>I det Europa som vi närmar oss med stormsteg är\r\ndet alltså i så gott som alla länder utom Sverige en\r\nsjälvklarhet att skolan bedriver en konfessionell\r\nkristendomsundervisning, med möjlighet att välja\r\nbort den för den som så önskar. Den svenska\r\nsituationen påminner faktiskt mer om situationen i\r\nde gamla kommunistländerna.</pre><pre>I Belgien t.ex. mötte jag Europaskolans modell,\r\ndär som en självklarhet eleverna väljer den ena av\r\nflera konfessionella eller neutrala alternativ. Denna\r\nmodell har varit etablerad i Europa i ett tiotal år.</pre><pre>Det är dock inte min avsikt i dag att förespråka att\r\nden svenska skolan skall bli konfessionell, även om\r\njag menar att både mitt och andras partier bör\r\nfundera över kristendomsämnets ställning när vi nu\r\nnärmar oss Europa.</pre><pre>Med det jag har sagt vill jag i stället ge riktiga\r\nproportioner och en riktig bakgrund till den\r\nsvenska debatten, som alltså inte handlar om att\r\nförankra skolan i den kristna tron, som ute i hela\r\nEuropa, men väl om att förankra skolan i den\r\nkristna etiken, oberoende av lärares och elevers\r\ntro.</pre><pre>Men referensramarna i Sverige är så små,\r\nutblickarna i Europa -- precis som för mig tidigare --\r\nså få, att redan att tala om kristen etik i skolan\r\nframställs som det onormala, det fanatiska. Det är\r\nprecis som om den sekulariserade och\r\nsocialiststyrda 60-  och 70-talsskolan i Sverige skulle\r\nha varit det normala gentemot i stort sett hela\r\növriga Europa.</pre><pre>Det är därför med största tillfredsställelse som jag\r\nkonstaterar att regeringsförklaringen nu överger\r\nden värdeneutralitet som lgr 80 andades. På s. 18\r\nsägs det att skolan inte skall påverka elevernas\r\nvärderingar, moral och människosyn. Höstens\r\nregeringsförklaring lägger fast att ''Skolans\r\nverksamhet skall grundas i de etiska normer som\r\ngenom kristen etik och västerländsk humanism har\r\nen djup förankring i vårt land. Skolan skall också\r\nge barn och ungdomar en fast grund för etiska\r\nställningstaganden.''</pre><pre>Det är en stor landvinning att vi nu fått med de\r\nformuleringar Beatrice Ask hade i direktiven till\r\nläroplanskommittén i själva regeringsförklaringen.</pre><pre>Regeringens utgångspunkt i kristen etik märks inte\r\nbara i detta sammanhang i regeringsförklaringen\r\nutan finns också med som ledstjärna för hela\r\nsamhällsbygget: ''Ett dynamiskt samhälle ställs\r\ninför nya etiska frågor. Inte minst de senaste årens\r\nekonomiska utveckling visar moralens betydelse\r\nför samhällsklimatet. Där moralen sviktar, urgröps\r\nockså tilltron till samhällets spelregler och\r\ninstitutioner. Nu skärps kraven i politiken på en fast\r\netisk grundåskådning. Regeringens utgångspunkt\r\när den syn på människans lika värde och\r\nmänniskolivets helgd som genom Sveriges kristna\r\noch humanistiska tradition är så starkt förankrad i\r\nvårt land. Varje människa är unik. Varje människa\r\nhar rätt att respekteras för sin särart. Kollektivet får\r\naldrig kväva den enskildes frihet, ansvar,\r\nskaparförmåga och rätt att välja. Den svages rätt till\r\ntrygghet och integritet och den ensammes rätt till\r\ndelaktighet utgör grunden för en politik som slår\r\nvakt om människans värdighet och samhällets\r\nsammanhållning.''</pre><pre>Man har kritiserat oss kristdemokrater för att vi\r\nvalde sida i blockpolitiken och för att vi blev en del\r\nav regeringsunderlaget för en borgerlig regering.\r\nTill dessa kritiker kan man bara ställa frågan om de\r\ntror att en socialdemokratisk regering, som skapat\r\nden värdeneutrala skolan, någonsin i en\r\nregeringsförklaring skulle ha bejakat vår kulturs\r\nrötter i kristendomen och haft den kristna etiken\r\nsom sin regerings utgångspunkt.</pre><pre>Att ersätta behovet av tusentals detaljreglerande\r\nlagparagrafer med att svenska folket får en egen,\r\ninre etisk kompass, en förmåga att skilja på rätt och\r\norätt, på mitt och ditt, kommer att vara ett arbete\r\npå mycket lång sikt. Men regeringsförklaringen har\r\nlagt grunden genom att förankra såväl skolan som\r\nhela samhällsbygget i den kristna etiken.</pre><pre>Anf. 99  ULRICA MESSING (s):</pre><pre>Herr talman! Regeringen har gång på gång\r\ndeklarerat på sina resor runt om i landet: Hela\r\nSverige skall leva! Jag tror att många har uppskattat\r\ndessa deklarationer, och jag tror att minst lika\r\nmånga är besvikna i dag.</pre><pre>Ett år efter den borgerliga regeringens övertagande\r\nbörjar vi se resultatet av budskapet, inte minst inom\r\nutbildningsområdet.</pre><pre>När socialdemokratin under 70-talet tog initiativet\r\ntill en kraftig utbyggnad av högskolan, användes\r\nresurserna i stor utsträckning till att bygga upp fler\r\nhögskoleenheter runt om i landet. De högskolorna\r\nhar spelat en viktig roll för sina regioner. Samtidigt\r\nhar förutsättningarna för flera ungdomar och\r\nvuxenstuderande från olika samhällsklasser stärkts\r\nbetydligt. Närheten till en egen högskola har lockat\r\nnya grupper av människor att vidareutbilda sig.</pre><pre>De nya högskolorna har också ofta visat på ett\r\nkreativt klimat, och de har tillfört både\r\nhögskolevärlden och näringslivet viktiga kunskaper\r\noch kvaliteter.</pre><pre>När nu 90-talet kräver nya, kraftfulla satsningar på\r\nden högre utbildningen har regeringen en unik\r\nchans att stärka och utveckla de små och\r\nmedelstora högskolorna. Men den chansen spelas\r\nbort av Utbildningsdepartementet, som hafsigt och\r\nutan någon långsiktig analys fördelar det mesta av\r\nhögskolans resurser till redan stora högskolor och\r\nuniversitet.</pre><pre>Det mest talande exemplet på regeringens\r\nagerande är den helt ogenomtänkta fördelningen\r\nsom gjordes av 4 000 nybörjarplatser inför\r\nhöststarten 1992. En fast och långsiktig fördelning\r\nav högskoleplatser gjordes snabbt under några\r\naugustiveckor i somras, ogenomtänkt och utan\r\nnågon regionalpolitisk hänsyn.</pre><pre>Resultatet blev i det närmaste helt osannolikt. När\r\nGävle/Sandvikens högskola får 30 årsstudieplatser,\r\ntilldelas universitet och högskolor i Lund och\r\nGöteborg drygt 1 300 resp. 1 400 årsstudieplatser.\r\nHur överensstämmer det med regeringens\r\nhögstämda deklaration om att hela landet skall\r\nleva?</pre><pre>Att det här i och för sig är moderat politik kan vi\r\nkanske ana. Men är det en centerpartistisk syn på\r\nen framåtsträvande högskolepolitik?</pre><pre>I dag har vi 36 olika högskoleenheter runt om i\r\nlandet, 16 av de 36 enheterna är mindre och\r\nmedelstora högskolor. Dessa 16 svarar tillsammans\r\nför 9 % av allt det som högskolesektorn omsätter\r\nunder ett år. Ändå bedriver de små och medelstora\r\nhögskolorna i dag en verksamhet av hög kvalitet.\r\nDär finns flera exempel på hur man med\r\nförhållandevis små resurser driver viktiga\r\nforskningsprojekt.</pre><pre>Här finns en initiativ- och nybyggarandra, en anda\r\nsom kan tillföra hela högskolevärlden nytt blod. I\r\nen tid när avståndet mellan universiteten och\r\nnäringslivet debatteras starkt är många små\r\nhögskolor exempel på hur ett fruktbart och gott\r\nsamarbete mellan arbetsliv och näringsliv kan\r\nutvecklas. Med den utbildningspolitik som\r\nregeringen bedriver är risken stor för att\r\nentusiasmen svalnar och att både lärare och\r\nstudenter misströstar om möjligheterna till\r\nutveckling.</pre><pre>De mindre högskolorna måste på sikt få tillräckliga\r\nresurser, som säkrar ett långsiktigt gott\r\nutbildningsutbud och som garanterar goda\r\nforskningsoch utvecklingsmöjligheter för både\r\nlärare och forskare.</pre><pre>Det finns ett anglosachsiskt uttryck som säger:\r\n''Small is beautiful''. Internationella erfarenheter\r\nvisar många gånger att en intressant utveckling sker\r\nvid högskolor som i ett svenskt perspektiv skulle\r\nkunna betecknas som små.</pre><pre>Det skall framöver fördelas ytterligare 2 000\r\nhögskoleplatser. Vilka beslut kommer att ligga\r\nbakom den fördelningen? Är man på\r\nUtbildningsdepartementet beredd att satsa mera på\r\nde små och medelstora högskolorna, de högskolor\r\nsom har stora behov av det?</pre><pre>Herr talman! Vi socialdemokrater deltar gärna med\r\nvåra synpunkter och idéer kring både fördelningen\r\noch skolornas roll i framtiden. Vi vill vara med och\r\nverka för att alla skall ges möjlighet att\r\nvidareutbilda sig.</pre><pre>Det finns stora möjligheter för oss i riksdagen att\r\nstyra utbildningen så att dess frukter kommer alla\r\ntill del. Men det krävs en medvetenhet och en vilja\r\nhos oss för att klara det.</pre><pre>En satsning på goda utbildningsmöjligheter för hela\r\nlandet är ändå en av framtidens allra viktigaste\r\nfrågor.</pre><pre>(forts. 8 §)</pre><pre>17 §  Information från regeringen om det\r\nnordiska samarbetet</pre><pre>Anf. 100  Statsminister CARL BILDT (m):</pre><pre>Herr talman! Förutsättningarna för vårt lands\r\ndeltagande i samarbetet över nationsgränserna\r\nhåller på att förändras på ett mer genomgripande\r\nsätt än kanske någonsin tidigare under detta sekel.\r\nI centrum för diskussionen står ofta det europeiska\r\nsamarbetet i dess olika former. Sverige avser att\r\nunder de närmaste åren ta steget in i det europeiska\r\nsamarbetets kärna genom att vi blir medlem i EG.\r\nVi spelar dessutom en viktig roll när det gäller\r\narbetet på att inom ramen för den europeiska\r\nsäkerhets- och samarbetskonferensen, ESK, bygga\r\nupp en stabil freds- och samarbetsordning för\r\nEuropa i dess helhet. Alla inser att det i dag ställs\r\nkrav på ett starkt utbyggt samarbete för att säkra\r\nfreden och möjligheten till en stabil utveckling i\r\nEuropa i dess helhet.</pre><pre>Under efterkrigsdecennierna har det nordiska\r\nsamarbetet betytt mycket för att stärka våra\r\nmöjligheter att utveckla våra samhällen i enlighet\r\nmed nordiska önskemål och nordiska\r\nprioriteringar. Den naturliga gemenskap som finns\r\növer gränserna i Norden är en naturlig grund för\r\noch en starkt pådrivande kraft i det nordiska\r\nsamarbetet.</pre><pre>Det nordiska samarbetet utvecklades tidigt till en\r\nbanbrytande regional samarbetsform. Det räcker\r\nmed att hänvisa till vad överenskommelser som den\r\nnordiska socialkonventionen, den nordiska\r\npassunionen och den nordiska\r\narbetsmarknadskonventionen har betytt för våra\r\nmedborgare och våra samhällens utveckling.\r\nSamtidigt har också begränsningarna varit\r\nuppenbara.</pre><pre>Vårt områdes utsatta strategiska situation under\r\nkonfrontationsdecennierna och de skilda\r\nsäkerhetspolitiska lösningar som de olika ländernas\r\ngeografi och historia ledde fram till satte naturliga\r\ngränser för samarbetet och dialogen i främst\r\nutrikesoch säkerhetspolitiken. Gradvis blev det\r\ndessutom allt tydligare att den fortgående\r\nekonomiska integrationen, europeiskt och globalt,\r\nsom en förutsättning för välståndet i Norden gjorde\r\ndet nordiska området alltför litet när det handlade\r\nom en effektiv samverkan på det ekonomiska och\r\ndet monetära området. Det stod klart redan när det\r\neuropeiska frihandelsområdet EFTA bildades 1959\r\noch har sedan dess blivit ännu mycket tydligare.</pre><pre>Om det nordiska samarbetet under 1950- och 1960-\r\ntalen utmärktes av en stark dynamik, då område\r\nefter område lades till samarbetet, vore det dumt\r\natt försöka förneka att samarbetet förlorade\r\nmycket av sin kraft och t.o.m. stagnerade under\r\n1970- och 1980-talen. Det ena försöket efter det\r\nandra att lägga nya områden till det tidigare\r\nsamarbetet misslyckades under dessa decennier.</pre><pre>Nu står vi inför en i grunden förändrad situation.\r\nDen har sina rötter i den förändrade politiska\r\nsituationen i Europa i dess helhet, liksom i det\r\nfaktum att samtliga nordiska länder, med undantag\r\nav Island, nu inriktar sig på ett fullvärdigt\r\nmedlemskap i den europeiska gemenskapen.\r\nFörutsättningarna för det nordiska samarbetet\r\nförändras därmed radikalt.</pre><pre>Inför det nordiska statsministermötet i Mariehamn\r\ni november förra året diskuterades denna situation\r\ninformellt mellan de nordiska statsministrarna. Vid\r\nmötet fattade vi ett formellt beslut om att tillsätta\r\nen grupp av personliga representanter för att mot\r\nbakgrund av denna nya situation göra en\r\nnyvärdering av det nordiska samarbetet. I\r\nsanningens namn skall sägas att det som bakgrund\r\nockså låg den genom åren växande känslan av att\r\ndet nordiska samarbetet på vissa områden kommit\r\natt kännetecknas av byråkrati och kostnader som\r\nväxt på ett sätt som inte riktigt stod i proportion till\r\nsamarbetets faktiska resultat.</pre><pre>De personliga representanternas arbete har på ett\r\nförnämligt sätt letts av ambassadören Jaakko\r\nIloniemi från Finland, och som mina\r\nrepresentanter i detta arbete har deltagit\r\nnuvarande landshövdingen Gunnar Björck och f.d.\r\nstatssekreteraren Jan O Karlsson.</pre><pre>Utgångspunkten för gruppens arbete var att finna\r\nformer för ett vitaliserat och stärkt nordiskt\r\nsamarbete inom den vidare europeiska ram som\r\nvårt deltagande först i EES-samarbetet fr.o.m. 1993\r\noch därefter för de flesta nordiska länder\r\nmedlemskapet i EG från mitten av 1990-talet\r\nkommer att innebära.</pre><pre>Dubbelarbete mellan det nordiska och det\r\neuropeiska samarbetet skall undvikas, samtidigt\r\nsom möjligheterna till en ny nordisk politisk\r\nsamordning i det nya Europa bör tas till vara.</pre><pre>Efter det att en mellanrapport har redovisats i\r\nanslutning till Nordiska rådets session i Helsingfors\r\ni mars i år, tog statsministrarna emot den slutgiltiga\r\nrapporten från gruppen av personliga\r\nrepresentanter vid statsministermötet på Bornholm\r\ni augusti. I ett gemensamt uttalande anslöt sig\r\nstatsministrarna till huvudlinjerna i rapportens\r\nförslag.</pre><pre>Centralt i detta gemensamma uttalande var\r\nkonstaterandet att ''i denna situation har de\r\nnordiska länderna Danmark, Finland, Island,\r\nNorge och Sverige för första gången på mycket\r\nlänge gemensamt intresse av att delta i ett utbyggt\r\nutrikespolitiskt, säkerhetspolitiskt och ekonomiskt\r\nsamarbete i Europa''.</pre><pre>När samtliga nordiska länder nu blir delar av den\r\ngemensamma inre marknaden ändras\r\nförutsättningarna på en rad områden inom det\r\nnordiska samarbetet. En omprioritering blir\r\nangelägen och nödvändig, vilket också Nordiska\r\nrådet har uttalat sig för vid sessionen i våras. Frågor\r\nsom vi tidigare strävat efter nordiska lösningar på\r\nfår nu sin lösning för Norden i den vidare\r\neuropeiska ramen.</pre><pre>Det skapar förutsättningar för att koncentrera det\r\nnordiska samarbetet till frågor där den nordiska\r\nsamarbetsmodellen förblir unik, och där\r\nsamhörigheten mellan de nordiska länderna saknar\r\neuropeisk motsvarighet.</pre><pre>Som ett av de områden som lyfts fram kan nämnas\r\nkulturfrågorna. I ett alltmer integrerat Europa ökar\r\nbehovet av att värna och vidareutveckla den\r\nnordiska kulturella identiteten, och den roll som\r\ndet nordiska samarbetet kan spela i detta\r\nhänseende bör ges en ökad vikt. Inom ramen för\r\növersynen prövas nu möjligheten att de medel som\r\nfrigörs genom rationalisering och avbyråkratisering\r\npå andra områden kan utnyttjas för att t.ex. bygga\r\nupp en betydande Nordisk Kulturfond med just\r\ndenna inriktning.</pre><pre>Men även på andra områden bibehåller det\r\nnordiska samarbetet sin betydelse. Jag tänker t.ex.\r\npå miljöpolitiken och de satsningar på utbyggnad\r\nav gemensam infrastruktur som kommer att ske.</pre><pre>Under lång tid har det från parlamentarikerna i\r\nNordiska rådet klagats på regeringarnas mindre\r\npåtagliga engagemang för det nordiska samarbetet.\r\nJag tillhör själv dem som i egenskap av ledamot av\r\nrådet under snart ett decennium fört fram denna\r\nståndpunkt.</pre><pre>Mot denna bakgrund, men också mot bakgrund av\r\nde krav som den europeiska integrationen ställer,\r\nföreslås nu att regeringarnas och i synnerhet\r\nstatsministrarnas roll i och ansvar för samarbetets\r\nutveckling stärks.</pre><pre>Statsministermötena, som vitaliserats redan under\r\ndet år som har gått, bör kunna äga rum oftare och\r\ntydligare ges rollen av att ange inriktningen av den\r\ndel av det nordiska samarbetet som regeringarna\r\nbär ansvaret för.</pre><pre>Det införs ett roterande ordförandeskap av i\r\nprincip samma modell som tillämpas i det\r\neuropeiska samarbetet, och den tillträdande\r\nordföranden ges rollen att inför det Nordiska rådet\r\nredogöra för de planer som finns vad gäller att\r\nutveckla och föra samarbetet vidare. På detta sätt\r\nstärks den politiska ledningen av samarbetet,\r\nsamtidigt som dialogen mellan regeringar och\r\nparlamentariker blir tydligare och klarare.</pre><pre>Den dagliga koordineringen av samarbetet skall\r\nskötas av en samarbetskommitté med\r\nstatssekreterare eller tjänstemän i motsvarande\r\nställning från de olika nordiska länderna. Även\r\nsamarbetsministrarna spelar en betydelsefull roll\r\nnär det gäller att leda det dagliga arbetet.</pre><pre>Det konkreta arbetet kommer även i fortsättningen\r\natt ske direkt mellan resp. fackministrar och\r\ntjänstemän. Det är en fördel om detta kan ske med\r\nså litet av byråkrati som möjligt, och i detta syfte\r\nprövas nu möjligheterna att påtagligt minska\r\nantalet formella ministerråd och\r\nämbetsmannakommittéer. Erfarenheterna visar att\r\ndessa i vissa fall snarare har tyngt än underlättat det\r\nfaktiska samarbetet i olika sakfrågor.</pre><pre>För att stärka koordineringen av det samlade\r\nsamarbetet och för att minska byråkrati och\r\nkostnader föreslås en samlokalisering av Nordiska\r\nrådets presidiesekretariat och Nordiska\r\nministerrådets sekretariat. Även om funktionerna\r\när olika, är det uppenbart att en samlokalisering\r\ninnebär betydande fördelar.</pre><pre>Utrikes- och säkerhetspolitiken har redan, trots de\r\nformella begränsningar som råder, fått sin plats på\r\nden nordiska dagordningen. Mötena mellan\r\nutrikesministrarna har blivit fler, och de\r\ngemensamma uttalandena i olika frågor som antas\r\nhar blivit alltmer omfattande. Även de möten som\r\nförekommer mellan försvarsministrarna har ägnats\r\nåt tankeutbyte vid sidan av den formella\r\ndagordningens mer strikta inriktning.</pre><pre>Och när statsministrarna vid mötet på Bornholm i\r\nett gemensamt uttalande tog upp frågan om\r\ntillbakadragande av kvarvarande ryska trupper från\r\nEstland, Lettland och Litauen var detta en viktig\r\nmarkering, såväl i själva sakfrågan som när det\r\ngäller utrikes- och säkerhetspolitiska frågornas nya\r\nställning i den nordiska dialogen.</pre><pre>Denna utveckling kommer säkert att fortsätta. I ett\r\nläge där vi är intresserade av att delta i ett utrikes-\r\noch säkerhetspolitiskt samarbete i Europa i övrigt\r\när det självklart att vi har ett starkt intresse av en\r\ndialog med våra grannländer i dessa frågor. Från\r\nsvensk utgångspunkt kan det finnas skäl att särskilt\r\nframhålla den betydelse som detta har för\r\nrelationerna mellan Sverige och Finland.</pre><pre>Det arbete som statsministrarna har utfört har\r\nnaturligen koncentrerats främst på det arbete som\r\nregeringarna har det direkta ansvaret för. Detta\r\ninnebär inte att det inte skulle finnas utrymme för\r\nnytänkande också i vad gäller de parlamentariska\r\ndelarna av samarbetet. Men ansvaret för att det här\r\nsker en prövning av de nya möjligheterna måste\r\nrimligen ligga främst på Nordiska rådet självt.</pre><pre>Arbetet går nu vidare. På samma sätt som jag i dag\r\ninformerar riksdagen här, informerar mina\r\nstatsministerkolleger i de övriga nordiska länderna\r\ni dessa dagar sina resp. riksdagar. Frågan kommer\r\ndärefter att bli föremål för en diskussion vid\r\nNordiska rådets session i Århus i början av\r\nnovember, och det är statsministrarnas\r\ngemensamma förhoppning att på grundval av dessa\r\nolika diskussioner kunna lägga fram förslag till\r\nförändringar i Helsingforsavtalet om det nordiska\r\nsamarbetet till Nordiska rådets ordinarie session i\r\nOslo i mars nästa år. Dessa bör, efter godkännande\r\nav resp. riksdagar träda i kraft så snart som möjligt.</pre><pre>På sina håll har man under de gångna decennierna\r\nvelat se eller konstruera en motsättning mellan det\r\nnordiska och det europeiska samarbetet. Det ena\r\nskulle på något sätt kunna fungera som alternativ\r\ntill det andra.</pre><pre>I dag ser vi att det inte är så. Det är det faktum att\r\nsamtliga nordiska länder nu tar steget in i den inre\r\ngränslösa europeiska marknaden och att Nordens\r\nabsoluta huvuddel från mitten av 1990-talet\r\nkommer att tillhöra det europeiska samarbetets\r\nkärna som ger oss möjligheten att nu förnya det\r\nnordiska samarbetet. Det har kört fast under\r\ngångna decennier, men nu kan vi dra loss det igen.</pre><pre>Statsministrarnas gemensamma arbete är\r\nbetydelsefullt. Det är dock inte det sista ordet i\r\ndenna fråga. Debatten om dess konkreta förslag\r\nkommer att fortsätta under de närmast månaderna,\r\ninnan vi kommer fram till de formella besluten.</pre><pre>Och även därefter är jag övertygad om att vi under\r\nde år som ligger framför oss kommer att ha\r\nanledning att gå vidare med den vitalisering av det\r\nnordiska samharbetet som krävs. När samarbetet i\r\nhela Europa nu förändras och förstärks är det vår\r\nuppgift att förändra och förstärka också samarbetet\r\nmellan våra nordiska länder.</pre><pre>Inom den europeiska ramen är det vår uppgift att\r\ngöra Norden till en samarbets- och tillväxtregion,\r\nsom visar lösningar och framkomstvägar som kan\r\nvara banbrytande också för andra. Den förnyelse\r\nav det nordiska samarbetet som statsministrarnas\r\ngemensamma arbete nu har inlett skapar\r\nförutsättningar för detta.</pre><pre>Anf. 101  STEN ANDERSSON i Stockholm\r\n(s):</pre><pre>Herr talman! Som ordförande för Nordiska rådets\r\nsvenska delegation vill jag gärna -- och jag tror att\r\njag kan göra det å hela delegationens vägnar -- ge\r\nden förberedande arbetsgruppen och\r\nstatsministrarna en eloge för det förslag som nu\r\nläggs fram. Det bådar i allt väsentligt gott för det\r\nnordiska samarbetet. Särskilt viktigt är det att\r\nstatsministrarna tar ett resolut grepp på och ett\r\növergripande ansvar för det nordiska samarbetet,\r\nvilket kommer att ge det ökad styrka och\r\nförhoppningsvis också större snabbhet i\r\nhandlandet, något som är särskilt viktig när det\r\ngäller det nordiska samagerandet i förhållande till\r\nEuropa i övrigt.</pre><pre>Jag vill ta upp ett par frågor och framställa ett\r\nförslag.</pre><pre>Den första frågan gäller samarbetsministrarnas\r\nroll, som hittills har varit viktig. I det förslag som\r\nnu föreligger är den rollen ganska diffus. En\r\nanledning till att jag reser frågan är också den\r\nlångtgående kritik som den nuvarande\r\nsamarbetsministern Olof Johansson har riktat mot\r\nförslaget. Han säger att han i nästan allt har en\r\nannan uppfattning, och han uttalar sig väldigt hårt i\r\npressen.</pre><pre>Vilken blir samarbetsministrarnas roll?</pre><pre>Den andra frågan gäller ett förslag som inte\r\nkommer med i statsministrarnas rapport, däremot\r\nhar de särskilda representanterna diskuterat det,\r\nnämligen om regeringarna, ministrarna, formellt\r\nskall ingå i Nordiska rådet. De har sagt att de inte\r\nbör ingå. Min åsikt är att de bör göra det. Det nära\r\nsamarbetet mellan ministrar och parlamentariker\r\nhar givit Nordiska rådet och det nordiska\r\nsamarbetet en särskild styrka.</pre><pre>Herr talman! Förslaget är att vi i denna riksdag, när\r\nett mer definitivt förslag väl föreligger omkring\r\nnyår, som sedan skall behandlas i Oslo i mars och\r\ndå det också förhoppningsvis föreligger ett resultat\r\nav parlamentarikernas nytänkande, får en ordentlig\r\noch mer ingående debatt och mer tid till förfogande\r\nän i dag.</pre><pre>Anf. 102  Statsminister CARL BILDT (m):</pre><pre>Herr talman! Jag tackar Sten Andersson i\r\nStockholm för de berömmande orden. Jag tror\r\nockså att -- även om jag av lätt insedda skäl är litet\r\npart i målet, men eftersom vi är många kan jag säga\r\ndet -- detta är betydelsefullt, att vi har denna nya\r\nansats och att vi tar detta politiska ansvar. I detta\r\nligger ingen garanti för att vi lyckas, men jag tror\r\natt detta är den väg som vi måste gå för att förnya\r\ndet nordiska samarbetet och för att göra det\r\nrelevant i det större europeiska sammanhanget.</pre><pre>Det europeiska samarbetet är politiskt till sin natur.\r\nAtt vi nu stärker det politiska ansvaret för det\r\nnordiska samarbetet ger oss en ökad kraft i Europa.</pre><pre>Frågan om samarbetsministrarnas roll hör till dem\r\nsom har diskuterats fram och tillbaka i detta\r\nsammanhang. Ett tag sades det från ett visst håll att\r\nde kanske inte behövs, att de ibland inom resp.\r\nregeringar har haft relativt svag ställning och att de\r\ndärmed har blivit en mellanfunktion som man inte\r\nsåg värdet av. Jag har själv haft inställningen att\r\nsamarbetsministrarna behövs, bl.a. därför att det\r\nlåter så bra i sak att lasta detta på statsministrarna,\r\nmen då bortser man litet från det faktum att\r\nstatsministrarna har en del annat att göra än att\r\nbara ägna sig åt det nordiska samarbetet.</pre><pre>Det är över huvud taget en allmän tendens i den\r\npolitiska och konstitutionella utvecklingen att\r\nstatsministrar, som tidigare hade ett ansvar bara för\r\natt koordinera statsrådens arbete, nu får ett\r\nsjälvständigt ansvar för politiska frågeställningar,\r\ninte minst på det utrikespolitiska området. Därmed\r\nkommer det, enligt min mening, att vara\r\nnödvändigt att ha ett statsråd i regeringen som vid\r\nsidan av statsministern har ett ansvar för det\r\nnordiska samarbetet, på samma sätt som vi har\r\nstatsråd som har ansvar för en lång rad olika\r\nfrågeställningar som statsministern för den sakens\r\nskull inte kan smita undan ansvaret för, även om\r\nhan ibland skulle vilja göra det.</pre><pre>När det gäller Olof Johansson vill jag säga att den\r\nredovisning som jag ger här självfallet är\r\nregeringens redovisning, den är inte min.</pre><pre>Beträffande frågeställningen i övrigt ber jag att få\r\nåterkomma till den senare.</pre><pre>Anf. 103  ELVER JONSSON (fp):</pre><pre>Herr talman! Efter statsministerns mycket\r\nödmjuka inställning till sin egen roll, tycker jag att\r\ndet är välgörande med den fina utgångspunkt som\r\nstatsministern ändå intar i detta sammanhang,\r\nnämligen att Nordiska rådet skall få behålla den\r\nstabila grund som det har men att man även skall\r\nsträva efter en förnyelse. Både när det gäller\r\nMinisterrådet och när det gäller det\r\nparlamentariska arbetet läggs ju den uppfordrande\r\nuppmaningen över på denna kammare. Jag tror att\r\ndet är riktigt att vi känner en stark förpliktelse att\r\nvara med och förnya arbetsformer, höja tempot och\r\nse till att nordiskt samarbete blir mer operativt\r\ninriktat. På den punkten är vi ju så att säga i\r\ngrunden överens att det inte är detta som är\r\nproblemet. Det handlar mer om hur vi når fram.</pre><pre>Sten Andersson väckte frågan om hur det blir med\r\nsamarbetsministrarnas roll. Jag tror, även efter\r\nstatsministerns besked, att detta bör ses över\r\nytterligare. Vårt intryck av det arbete som har\r\npågått under åren är att samarbetsministrarna inte\r\nhar räckt till, inte hunnit med eller att arbetet inte\r\nhar haft den rätta formen. Detta behöver\r\nytterligare ses över.</pre><pre>Jag är en av dem som tror att nordiskt samarbete\r\nkommer att ha ett stort värde framöver oavsett hur\r\ndet blir med det övriga internationella samarbetet.\r\nJag tror rent av att det kommer att bli extra\r\nnödvändigt med ett starkt nordiskt samarbete då vi\r\nkommer in i ett större europeiskt sammanhang.</pre><pre>Min fråga efter statsministerns deklaration är om\r\nhan fortfarande ser optimistiskt på frågan om detta\r\nkan bli möjligt.</pre><pre>Anf. 104  Statsminister CARL BILDT (m):</pre><pre>Herr talman! Jag är nästan alltid optimist. I detta\r\nfall är jag också en relativt välgrundad optimist. Jag\r\nhar fortfarande den optimistiska bilden i denna del.</pre><pre>När det gäller reformer inom Nordiska rådet, dvs.\r\nden parlamentariska delen, var jag tämligen\r\nförsiktig i det som jag sade. De som känner mig från\r\nså att säga den andra sidan, då vi arbetade\r\ntillsammans i Nordiska rådet som parlamentariker,\r\nvet att jag har tämligen bestämda åsikter på den\r\npunkten och anser att relativt mycket kan göras.\r\nDetta var även Sten Andersson, som ordförande i\r\ndelegationen, inne på. En av de frågor som bör tas\r\nupp i detta sammanhang är den som Sten\r\nAndersson berör, dvs. om ministrarna formellt\r\nskall ingå i Nordiska rådet eller inte. Jag vill som\r\nstatsminister inte ha någon bestämd mening på den\r\npunkten. Som parlamentariker hade jag\r\nståndpunkten att detta skall vara\r\nparlamentarikernas organ. Sedan skall\r\nregeringarna sköta sig själva. Nu är jag\r\nstatsminister, och nu skall jag inte inta någon\r\nståndpunkt alls.</pre><pre>Beträffande allmänbehovet av det nordiska\r\nsamarbetet är mitt bestämda intryck från detta råd\r\natt det nordiska samarbetet behövs mer än tidigare.\r\nSedan handlar det nordiska samarbetet väldigt\r\nmycket om de europeiska frågorna. Jag har ofta\r\nförekommande kontakter med mina nordiska\r\nstatsministerkolleger då vi diskuterar olika\r\naspekter på framför allt den europeiska\r\nutvecklingen. Vi ser det nordiska samarbetet\r\nmycket som ett sätt att stärka vårt individuella\r\nnationella men också vårt gemensamma nordiska\r\ninflytande i den europeiska processen. Det tror jag\r\nkommer att bli allt viktigare för varje år som går\r\nunder 1990-talet.</pre><pre>Anf. 105  STEN ANDERSSON (s):</pre><pre>Herr talman! Det gladde mig naturligtvis att\r\nsamarbetsministern och statsministern är helt\r\növerens då det gäller hur samarbetsministern skall\r\nfungera inom den nya organisationen.</pre><pre>Det finns emellertid ett uttalande av Olof\r\nJohansson som jag gärna skulle vilja ha en\r\nkommentar till, eller rättare sagt skall jag uttrycka\r\nförhoppningen om att ni är lika eniga också om det\r\nförslag som föreligger. Enligt uppgift i en tidning\r\nhar Olof Johansson sagt följande, men jag har inte\r\nhört honom säga det själv: Det är en klar risk att\r\ndet nordiska samarbetet försvagas ytterligare nu\r\nnär statsministrarna vill flytta upp det på en\r\ninformell regeringsnivå utan folkligt deltagande\r\noch debatt.</pre><pre>Jag hoppas att det föreligger enighet också om\r\ninnehållet i det nya förslaget.</pre><pre>Anf. 106  Statsminister CARL BILDT (m):</pre><pre>Herr talman! Jag har under de gångna åren fört\r\nmånga diskussioner då jag har försökt anföra vad\r\nsom har stått i tidningarna om vad Sten Andersson\r\nhar sagt. Sten Andersson har utnyttjat all sin\r\nverbala elegans för att säga att man inte skall lita\r\nså mycket på tidningar, i synnerhet när det inte är\r\nordagrant återgivna citat. På denna punkt ber jag\r\ndärför att få åberopa statsmannaord.</pre><pre>Anf. 107  MARIANNE ANDERSSON (c):</pre><pre>Herr talman! Jag tycker att det är bra att det\r\nnordiska samarbetet nu skall stärkas, vilket vi har\r\nhört här i dag. Jag skall därför ställa några frågor\r\ntill statsministern med anledning av den\r\ninformation som vi har fått.</pre><pre>För det första: Jag vill ta upp de nordiska\r\ninformationskontoren i Estland, Lettland och\r\nLitauen. De har visat sig spela en mycket stor roll\r\nför de baltiska staternas mellanfolkliga\r\nkulturutbyte. Styrelsen för informationskontoren\r\nhar föreslagit att de skall få fortsätta sin\r\nverksamhet, och jag hoppas att statsministern har\r\nsamma uppfattning.</pre><pre>För det andra: I Iloniemigruppens rapport nämns\r\nregionalpolitiken och det gränsregionala\r\nsamarbetet som områden med fortsatt hög\r\nprioritet. Det nämns däremot varken i\r\nstatsministrarnas Bornholmsdeklaration eller i\r\nstatsministerns anförande i dag. Jag utgår från att\r\ndetta är ett förbiseende.</pre><pre>Det nordiska gränsregionala samarbetet blir än\r\nviktigare inför närmandet till Europa, och den\r\nnordiska ämbetsmannakommittén för\r\nregionalpolitik har gjort flera viktiga insatser för att\r\ninom EG skapa förståelse för de särskilda villkor\r\nsom gäller i Norden. Jag undrar om det är\r\nstatsministerns avsikt att prioritera\r\nregionalpolitiken inom det fortsatta nordiska\r\nsamarbetet.</pre><pre>För det tredje: Ingen har såvitt jag vet kunnat visa\r\natt en eventuell samlokalisering av Nordiska rådets\r\nsekretariat i Stockholm med\r\nMinisterrådssekretariatet i Köpenhamn skulle ge\r\nnågra stora ekonomiska eller andra fördelar. Dessa\r\nbesparingar kan enligt min mening uppnås på annat\r\nsätt. Jag undrar vad statsministern har att säga om\r\ndet.</pre><pre>För det fjärde: Detta är den viktigaste frågan, och\r\nden gäller kulturen. Det är självfallet mycket bra\r\natt kulturen nu skall prioriteras. Men jag tvivlar\r\nminst sagt på förslaget om en nordisk kulturfond i\r\nden tappning som nu är föreslagen. Utdelningen\r\nfrån fonden skulle inte tillföra kultursektorn ens\r\nhälften så mycket pengar som kulturen får via den\r\nnordiska budgeten i dag. Jag är rädd för att fonden\r\nriskerar att bli ett alibi för mindre pengar till\r\nkulturen. Dessutom skulle det betyda att två\r\ntredjedelar av alla andra projektmedel försvinner.</pre><pre>Anf. 108  Statsminister CARL BILDT (m):</pre><pre>Herr talman! Svaret på den första frågan kan bli en\r\nillustration till det att statsministrarna inte har tagit\r\növer hela det nordiska samarbetet. Frågan om de\r\nnordiska informationskontoren i Baltikum har,\r\nsåvitt jag förstår, diskuterats mellan\r\nstatssekreterarna i de olika nordiska länderna. Den\r\nenda mycket fragmentariska information som jag\r\nhar i denna fråga är det som jag har läst i tidningen.\r\nDen har alltså inte varit uppe på statsministernivå,\r\noch jag har inte haft möjlighet att sätta mig in i\r\nfrågan och kan därmed icke ge något konkret\r\nbesked, men frågan är föremål för kontakter.</pre><pre></pre><pre>Regionalpolitiken finns med bland de frågor som\r\nnämns översiktligt i Iloniemigruppens rapport.\r\nRegionalpolitiken tillhör de frågeställningar som\r\npåverkas, först av EES-avtalet och därefter av EG-\r\nmedlemskap. Det är framför allt inom ramen för\r\nEG som vi skall kämpa för våra regionalpolitiska\r\nintressen. Vi skall kämpa för att se till att vi får\r\nstödordningar, principiellt och praktiskt, så att vi\r\nkan tillgodose nordiska intressen i det som vi i den\r\neuropeiska diskussionen kallar de subarktiska och\r\narktiska områdena.</pre><pre>Sedan skall vi framför allt skapa förutsättningar för\r\ndet gränsregionala samarbetet. Jag är övertygad\r\nom att det gränsregionala samarbetet, som det så\r\nvackert heter, kommer att få förbättrade\r\nförutsättningar när vi alla tillhör den gemensamma\r\neuropeiska ramen. Det kommer med all\r\nsannolikhet också att vara en del av det nordiska\r\nsamarbetet.</pre><pre>När det gäller fördelar och nackdelar med en\r\nsamlokalisering vill jag säga följande. Varje\r\nförändring, när man flyttar en apparat till ett annat\r\nställe eller skall göra rationaliseringar, möts av\r\ninvändningen att den inte medför några\r\nbesparingar. Jag är öppen för andra\r\nbesparingsförslag -- det är jag alltid. Men att det\r\ninte skulle innebära betydande fördelar både\r\nadministrativt och samordningsmässigt att ha\r\npresidiesekretariatet och ministerrådssekretariatet,\r\nsom skall samarbeta med varandra, i samma stad,\r\nförefaller mig svårt att förstå. Det anses av dem\r\nsom har tittat på detta att där finns betydande\r\nbesparingar att göra.</pre><pre>Den nordiska kulturfonden är skisserad, men inte\r\nutformad i sina detaljer. Ett förnyat\r\nutredningsuppdrag har getts till den mångsysslande\r\nf.d. statssekreteraren Jan O. Karlsson. Han\r\nkommer att redovisa det, och det kommer att ges\r\nmöjlighet till fortsatt diskussion i den frågan.</pre><pre>Anf. 109  PÄR GRANSTEDT (c):</pre><pre>Herr talman! Jag vill liksom tidigare talare framföra\r\nmin uppskattning av den vilja till ett starkt nordiskt\r\nsamarbete som statsministern ger uttryck för i\r\ndenna information. Jag vill också instämma med\r\ndem som tidigare har betonat att det nordiska\r\nsamarbetet inte minskar i betydelse, utan snarare\r\nökar väsentligt i betydelse, i samband med att den\r\neuropeiska integrationen ökar. Det gäller direkta\r\nkontakter mellan de nordiska länderna, men också\r\ni hög grad möjligheten till gemensamt nordiskt\r\nagerande inom ramen för t.ex. EG.</pre><pre>Ett viktigt motiv för oss att nu försöka ta steget till\r\nett medlemskap är våra möjligheter att påverka den\r\neuropeiska utvecklingen på väsentliga områden.\r\nEtt land som Sverige väger naturligtvis ganska lätt,\r\nmedan däremot de nordiska länderna tillsammans\r\nkan väga ganska tungt. Vi har i de nordiska\r\nländerna gemensamma värderingar på det sociala\r\nområdet, på miljöområdet och på andra områden.\r\nVi har också faktiska gemensamma intressen, som\r\nhar att göra med vår geografiska belägenhet.</pre><pre>Jag skulle vilja fråga statsministern vilka\r\nförberedelser som i dag görs för att underlätta ett\r\ngemensamt agerande från de nordiska länderna.\r\nDet kan vara aktuellt redan i\r\nförhandlingsprocessen att se till att vi lyfter fram de\r\nområden där vi har gemensamma intressen, även\r\nom vi skall förhandla var för sig. Men det kan också\r\ngälla den dag då alla nordiska länder kanske är\r\nmedlemmar, att vi då kan samarbeta kring\r\ngemensamma intressen.</pre><pre>Anf. 110  Statsminister CARL BILDT (m):</pre><pre>Herr talman! Jag kan ansluta mig till mycket av det\r\nsom Pär Granstedt sade. När vi väl har blivit\r\nmedlemmar i EG tror jag att vi ständigt kommer att\r\nha mycket att tala om -- parlamentariker och\r\nföreträdare för regeringen. Samtidigt vill jag säga\r\natt jag inte tror att vi skall begränsa oss till den\r\nnordiska kretsen. Det tror jag inte heller att Pär\r\nGranstedt menade.</pre><pre>Vi får inte skapa intryck av att vi begränsar oss till\r\nden nordiska kretsen. Vi skall anstränga oss för att\r\nsöka allierade, vänner och kompanjoner i Europa,\r\növer hela dess bredd. Min allmänna bedömning är\r\natt vi kommer att ha mycket stora förutsättningar\r\nför det. Norden kan vara en bas, men låt oss inte\r\nlåsa oss inom den nordiska ramen i detta\r\nsammanhang.</pre><pre>De kontakter som finns är mycket omfattande. Jag\r\nhade t.ex. ett långt samtal med den danske\r\nstatsminister Poul Schlüter i förrgår, i samband med\r\nde danska kontakterna med de olika EG-länderna.\r\nDet är för att vi skall vara på samma våglängd i\r\nförhållande till de mycket omfattande kontakter\r\nsom vi har från svensk sida. Vi kommer att ha ett\r\nnordiskt statsministermöte i Århus vid en tidpunkt\r\ndå jag tror att det kommer att föreligga en dansk\r\nförhandlingslinje. Vi kan då diskutera vad den\r\ninnebär för oss alla.</pre><pre>Det finns också ett mycket omfattande samarbete\r\nmellan Europaministrarna, de som förhandlar. Där\r\nfinns den lilla, formella begränsningen som man\r\ninte skall bortse från, nämligen att Norge ännu inte\r\nhar fattat beslut om att söka medlemskap. Innan\r\ndet formella beslutet är fattat av det norska\r\nstortinget och ansökan inlämnad, kan vi inte ha\r\nriktigt samma djup i den formella kontakten mellan\r\nStockholm och Oslo som vi i dag har i kontakten\r\nmellan t.ex. Stockholm och Helsingfors. Men även\r\nom vi kommer att föra separata förhandlingar och\r\nhar separata intressen på ett antal punkter, och vi\r\nkanske inte har gemensam tidtabell i varje detalj,\r\nkommer det att bli parallella förhandlingar under\r\nett mycket nära och förtroendefullt samarbete. Det\r\när jag övertygad om. Det jag har sagt i denna fråga\r\nkan intygas och sägas på samma sätt av företrädare\r\nför samtliga de nordiska regeringarna.</pre><pre>Anf. 111  PÄR GRANSTEDT (c):</pre><pre>Herr talman! Jag vill egentligen bara bekräfta att\r\njag delar uppfattningen att vi måste ha nära\r\nsamarbete också med andra länder. Det är en\r\nförutsättning för att över huvud taget nå framgång\r\ninom t.ex. EG:s ram. Vi har erfarenhet från\r\nexempelvis FN:s organ av hur man först når fram\r\ntill en gemensam nordisk position och sedan,\r\nutifrån det, vinner stöd från andra.</pre><pre>Jag kan med tillfredsställelse notera det\r\nstatsministern har sagt om de omfattande\r\nkontakterna och hoppas att de kommer att kunna\r\nleda till konkreta resultat i form av gemensamma\r\nnordiska positioner.</pre><pre>Anf. 112  Statsminister CARL BILDT (m):</pre><pre>Herr talman! Det finns inga större\r\nmeningsmotsättningar på den punkten. Jag vill\r\nbara notera att det finns vissa skillnader som vi inte\r\nkan bortse från. Pär Granstedt berör i en artikel i\r\nDN i dag bl.a. den danska positionen och\r\nsäkerhetspolitiken. Vi skall då inte glömma att\r\nDanmark är medlem i NATO. En del av det danska\r\nagerandet har att göra med att man vill värna om\r\nNATO:s ställning i den europeiska\r\nsäkerhetspolitiska arkitekturen i framtiden.\r\nPersonligen har jag inga invändningar mot denna\r\ndel av den danska politiken. Men den kan inte, av\r\nlätt insedda skäl, automatiskt överföras och göras\r\ntill svensk politik.</pre><pre>Anf. 113  BO G. JENEVALL (nyd):</pre><pre>Herr talman! Jag skulle vilja fråga om\r\nstatsministern har några kommentarer till tankarna\r\npå en gemensam nordisk valuta.</pre><pre>Anf. 114  Statsminister CARL BILDT (m):</pre><pre>Herr talman! Det var en tanke som flög fram\r\ngenom debatten på 1970-talet, om jag inte\r\nmissminner mig. Man studerade då möjligheterna\r\nav en närmare nordisk valutapolitisk och\r\nekonomisk-politisk koordinering. Den slutsats man\r\ndå kom fram till var att Norden var för litet. Det gav\r\ninte några stabilitetsfördelar över huvud taget för\r\nde nordiska länderna. Därmed begravdes tanken.</pre><pre>Om nu tanken var inaktuell på 1970-talet, i den\r\ntidens finansiella värld, har den inte ökad relevans\r\npå 1990-talet. Det är svårt att se att den skulle\r\nkunna utgöra ett alternativ. Den ger inte stabilitet\r\noch trygghet på det sätt ett deltagande i det\r\neuropeiska monetära samarbetet skulle ge.\r\nDärmed skulle det riskera att skapa en instabilitet\r\noch marginalisering för de nordiska ekonomierna\r\noch de nordiska finansiella marknaderna som jag är\r\növertygad om att samtliga nordiska länder vill\r\nundvika.</pre><pre>En annan sak är att vi inom ramen för det\r\neuropeiska ekonomiska och monetära samarbetet\r\nhar skäl att utveckla dialogen och samarbetet\r\nmellan de nordiska regeringarna och riksbankerna.\r\nDen strävan tror jag också är gemensam.</pre><pre>Anf. 115  DANIEL TARSCHYS (fp):</pre><pre>Herr talman! I deklarationen av de nordiska\r\nstatsministrarna den 17 augusti i år står det att\r\nrapporten om det framtida nordiska samarbetet\r\nskall dryftas med parlamenten i de nordiska\r\nländerna. Är det statsministerns uppfattning att\r\ndenna rapport är färdigdryftad i och med denna\r\ninformationsstund, eller kommer regeringen med\r\nnågon form av skrivelse till riksdagen, som ger\r\nmöjlighet till en mera ingående behandling?</pre><pre>Anf. 116  Statsminister CARL BILDT (m):</pre><pre>Herr talman! Sten Andersson hade ett förslag på\r\ndenna punkt, att vi skulle få ytterligare en\r\ndiskussionsmöjlighet. Författningen och\r\nriksdagsordningen ger oss inte så många\r\nmöjligheter. Att komma med en proposition eller\r\nriksdagsskrivelse är att ta till i detta fall. Däremot\r\nhar vi diskuterat möjligheten att ha en mera\r\ngrundlig genomgång inom ramen för Nordiska\r\nrådets svenska delegation, dvs. parlamentarikerna.\r\nJag är självfallet beredd att efter det att vi har haft\r\ndiskussionen vid Nordiska rådets session i Århus\r\nåterkomma till en förnyad diskussion här i\r\nkammaren. Jag tycker att det kan vara naturligt och\r\nbra.</pre><pre>Anf. 117  DANIEL TARSCHYS (fp):</pre><pre>Herr talman! Det är mycket angeläget att Nordiska\r\nrådet diskuterar sig självt, likaväl som det är\r\nangeläget att Nordiska ministerrådet diskuterar sig\r\nsjälvt. Men jag tror att det nordiska samarbetet har\r\nintresse också i vidare kretsar än dessa i och för sig\r\nmycket förtjänstfulla grupper.</pre><pre>Anf. 118  Statsminister CARL BILDT (m):</pre><pre>Herr talman! Jag instämmer till fullo i detta. Det är\r\nbakgrunden till dagens diskussion och även till det\r\nfaktum att vi mycket väl kan planera in en liknande\r\ndiskussion mellan Århussessionen och vår egen\r\nhöstsessions slut. Jag tycker att det är ett bra\r\ninitiativ.</pre><pre>Anf. 119  LENA ÖHRSVIK (s):</pre><pre>Herr talman! Jag instämmer med dem som tidigare\r\nhar uttryckt sin uppskattning över inriktningen av\r\ndet fortsatta samarbetet. Det är naturligt att man\r\nförnyar sig när förutsättningarna förändras. Men\r\njag vill ta upp en diskussion om metoderna.</pre><pre>Många uppfattar det så, att den rapport som har\r\nframlagts innebär ett försvagat parlamentariskt\r\ninflytande. Jag vill att statsministern redovisar sin\r\nsyn på det parlamentariska inflytandet i framtiden.\r\nJag vill ge några exempel.</pre><pre>Det ena exemplet är att regeringarna inte skall ingå\r\ni rådet, något som skulle ge tillfälle till en dialog och\r\nen nära och tät kontakt.</pre><pre>Det andra exemplet är att man skall frångå\r\nmetoden att använda samarbetsprogram, som ger\r\nmöjlighet till dialog, kontakter och inflytande\r\ngenom att man tar ställning och rekommenderar\r\nhur man skall gå vidare.</pre><pre>Likaså försöker man splittra upp\r\nutskottsadministrationen och göra den nationell i\r\nstället för nordisk. Sammantaget minskar detta\r\nparlamentarikernas inflytande. Jag vill därför\r\nredan i dag höra litet om statsministerns syn på\r\ndetta. Vi fortsätter naturligtvis denna debatt i\r\nÅrhus.</pre><pre>Jag har också en kort fråga, som gäller\r\nsamlokaliseringen. Jag tillhör dem som tror att man\r\nkan få vissa vinster av en samlokalisering, något\r\nsom inte skall sammanblandas med samordning.\r\nJag undrar om det är helt avgjort var denna\r\nlokalisering skall ske.</pre><pre>Anf. 120  Statsminister CARL BILDT (m):</pre><pre>Herr talman! Den senare frågan är inte avgjord. Vi\r\nhar medvetet först velat fatta beslutet om att\r\nsamlokalisera. Sedan vet vi att den stora nordiska\r\nbataljen utbryter. Låt oss först tala om samarbete,\r\ninnan vi förklarar varandra krig i frågan om var det\r\nhela skall ligga.</pre><pre>Men om jag ser saken från svensk utgångspunkt har\r\njag självfallet svårt att komma ifrån att Stockholm\r\nligger där det ligger, dvs. hyggligt centralt placerat.\r\nJag vill säga detta utan att framföra någon absolut\r\nbestämd mening i denna fråga.</pre><pre>Lena Öhrsvik talar vidare om att stärka rådet. Jag\r\nhåller kanske inte med på de konkreta punkterna,\r\nmen jag instämmer rent allmänt. Jag tycker att det\r\nnordiska parlamentarikersamarbetet måste\r\nförstärkas. Jag har personligen en lång rad idéer om\r\nhur detta skulle kunna ske, men jag tycker inte att\r\ndet är statsministrarnas sak att genomföra det. Jag\r\ntycker att parlamentarikerna därvidlag har en roll.</pre><pre>Jag kan personligen med utgångspunkt i mina\r\nerfarenheter under ett antal år i rådet tycka att man\r\nhar gjort ett antal saker under gångna år som\r\nmedfört att man snarast har rört till formerna och\r\nbyråkratiserat för mycket. Det har gjort att det är\r\nlitet oklart vem som ansvarar för vad i den\r\ntilltagande nordiska samarbetsapparaten.</pre><pre>Det är få saker som jag skulle välkomna så mycket\r\nsom rejäla initiativ från parlamentarikerna för att\r\ngöra parlamentarikerdimensionen av det nordiska\r\nsamarbetet mera livaktig och central i den politiska\r\ndebatten i våra resp. länder.</pre><pre>Anf. 121  BENGT HURTIG (v):</pre><pre>Herr talman! Jag har i min hand ett\r\npressmeddelande från det nordiska\r\nutrikesministermötet på Svalbard i augusti, där\r\nman säger att det var enighet om att det var viktigt\r\natt få klarlagt i vad mån nordostpassagen på sikt\r\nskulle kunna bli en realistisk sjörutt. För att den\r\nskall kunna bli det fordras bl.a. att\r\njärnvägsförbindelserna med de hamnar som finns\r\nvid Vita havet, kanske med Kandalaksja och\r\nArkhangelsk, kan återöppnas.</pre><pre>Har någon diskussion om sådana\r\njärnvägsförbindelser förts i något sammanhang?\r\nKan man i en framtid också tänka sig att Nordiska\r\nrådet kan ta beslut om sträckningen av sådana\r\njärnvägar som behövs däruppe och som skulle\r\nfungera som en injektion för det svenska, norska\r\noch finska näringslivet på Nordkalotten?</pre><pre>Anf. 122  Statsminister CARL BILDT (m):</pre><pre>Herr talman! Jag tror inte att Nordiska rådet kan\r\nåta sig att fatta beslut om järnvägssträckningar i\r\nArkhangelsk- och Kandalaksjaområdena i norra\r\ndelen av Ryssland. Det får i allt väsentligt överlåtas\r\nåt de ryska myndigheterna.</pre><pre>Vad gäller nordostpassagen har det tidvis framför\r\nallt på norskt initiativ förekommit en diskussion\r\nmellan de nordiska utrikesministrarna. Vad denna\r\nleder till återstår väl att se. Jag tror att detta framför\r\nallt har ett samband med utvecklingen av helt ny\r\nteknologi när det gäller mycket stora oceangående\r\nisbrytande fartyg.</pre><pre>Det är inte så mycket fråga om att upprusta\r\njärnvägar eller hamnfaciliteter. Trafiken mellan\r\nvästra Europa eller den nordamerikanska\r\nöstkusten och de stora hamnarna i Fjärran Östern\r\nkommer att gå oss förbi. Men vi har ändå självfallet\r\nett allmänt intresse av att sörja för att den kan\r\nutvecklas.</pre><pre>Överläggningen var härmed avslutad.</pre><pre>8 §  Allmänpolitisk debatt</pre><pre>(forts. från 6 §)</pre><pre>Ekonomi och skatter</pre><pre>Anf. 123  HANS GUSTAFSSON (s):</pre><pre>Herr talman! Gårdagens talare i den ekonomiska\r\ndebatten har utförligt belyst den ekonomiska\r\nsituation som ledde fram till de båda s.k.\r\nseptemberöverenskommelserna.</pre><pre>Det finns ingen anledning för min del att ånyo\r\nkommentera vad som skett. Jag kan därför i denna\r\ndel nöja mig med konstaterandet att det i vart fall\r\nför närvarande synes som om överenskommelserna\r\nfyllt sitt syfte. Vi kan naturligtvis beklaga att\r\nsituationen gjorde det nödvändigt med\r\nbetydelsefulla ingrepp i förmåner och\r\ntrygghetssystem. Men inte minst de som har det\r\nkämpigast vet att ''nöden har ingen lag''. Och det är\r\nnog så att varje annat alternativ som stod till buds\r\nhade än allvarligare konsekvenser.</pre><pre>Om vi med dessa åtgärder kunnat lägga grunden för\r\nen period av stabil ekonomi bör åtgärderna kunna\r\nfördras av alla. Det tillhör reformismens natur att\r\nanpassa åtgärderna till den föreliggande\r\nverkligheten. Vi gör inte halt i välfärdsarbetet men\r\ntvingas till en paus.</pre><pre>Willy Brandt, som vi har särskild anledning att\r\nreferera till just vid denna tidpunkt, skrev en gång\r\n''att det fascinerande med svensk socialdemokrati\r\när inte de revolutionerande förändringarna utan\r\ndet tålmodiga arbetet att steg för steg arbeta sig\r\nfram mot målet''. Arbetet fortsätter även om vi får\r\ndröja på stegen.</pre><pre>Våra framtida möjligheter att bedriva\r\nvälfärdspolitik är goda. Det kan vi utläsa bl.a. av\r\ngårdagens konjunkturrapport. Om uppgörelser av\r\nden omfattning som nu skett och som betyder stora\r\npåfrestningar för många skall bli legitimerade av\r\nmedborgarna krävs framför allt rättvisa. På två\r\npunkter har rättvisan satts i fråga. Den ena gäller\r\nsemesterdagarna, den andra\r\nbostadssubventionerna. Det är framför allt om den\r\nsenare jag tänker redovisa några synpunkter. Och\r\ndet kan vara lämpligt i dag när Bo Lundgren, som\r\när bostadsansvarig i regeringen, är här.</pre><pre>Enligt överenskommelsen skall\r\nbostadssubventionerna reduceras med 3 miljarder\r\nkronor netto 1994. Det skall såvitt man kan förstå\r\nske genom en reducering av räntebidragen.</pre><pre>Räntebidragen har främst betydelse för dem som\r\nbor i hus byggda under slutet av 80-talet och början\r\nav 90-talet. År 1970 krävdes det knappt 1 000 kr att\r\nbygga en kvadratmeter bostadsyta, men under\r\nsenare år har byggkostnaden varit 10 000 kr. Det är\r\nhelt orimligt att de som i dag bildar familj eller\r\neljest behöver bostad skall förränta en\r\nkapitalkostnad som är tio gånger så stor som de som\r\nskaffade sig en bostad på 60- och 70-talen. Därför\r\när räntebidrag eller annan form av\r\nutjämningsfaktor ett nödvändigt inslag så länge inte\r\ninflationen är noll och räntan stabil.</pre><pre>Talet om att bostadssubventionerna skall bort och\r\nvarje boende bära sina egna kostnader är både\r\nosolidariskt och okunnigt. Det är också oklokt och\r\norättvist att dra in 3 miljarder kronor för dem som\r\nbor i nyare hus. De bär redan en tillräckligt stor\r\nbörda. Om förslaget skulle genomföras, innebär\r\ndet att 23 % av de boende får bära hela bördan av\r\nden summa på 3,4 miljarder som skall dras in --\r\nberoende på vilken nivå bostadsbidragen kommer\r\natt få. 77 % av de boende kommer helt att ställas\r\nutanför och slippa bidra till minskningen av\r\nbudgetunderskottet.</pre><pre>Om förslaget genomförs leder det till\r\nutomordentligt kraftigt ökade boendekostnader.\r\nDen som bor i en lägenhet uppförd 1981--1991 får\r\nen ökad hyreskostnad på 1 125 kr på grund av\r\nindragningarna. Därtill kommer 300 kr i normal\r\nränteupptrappning och ökade driftskostnader. Det\r\nblir alltså en kostnad i storleksordningen 1 500 kr i\r\nmånaden räknat på en lägenhet på 75\r\nkvadratmeter.</pre><pre>Det som jag nu har sagt skall ses i belysning av att\r\növer hälften av de boende i hyreshusen har en total\r\ndisponibel inkomst som understiger 7 500 kr i\r\nmånaden. Det är inte rimligt att unga barnfamiljer,\r\nensamstående och andra som behöver etablera sitt\r\nboende skall pressas ytterligare på grund av den\r\nföreslagna indragningen. Talet om att dessa skulle\r\nefterfråga de billiga bostäderna och de mera\r\nvälbeställda de nybyggda och dyrare är fromt\r\nönsketänkande. De som bor i de billigare\r\nbostäderna behåller dem, och de som behöver nya\r\nhar små resurser att utnyttja valmöjligheterna.</pre><pre>Andra vägar för att sänka budgetunderskottet med\r\n3 miljarder kronor måste därför sökas. Det finns\r\nredan ett utmärkt instrument för detta i\r\nfastighetsskatten. Den är lätt att administrera och\r\när rättvis, och det går inte att nolltaxera sig ur den.\r\nEn höjning av fastighetsskatten med 0,4 % för\r\nsmåhus och 0,5 % för flerfamiljshus skulle ge de 3\r\nmiljarder som behövs och en rättvis fördelning av\r\nbördan. Jag har observerat att centerpartisten Ivar\r\nFranzén har föreslagit en särskild utjämningsavgift i\r\nstället. Båda lösningarna fyller samma syfte, och\r\ndet är snarast en praktisk eller optisk fråga vilken\r\nmetod man väljer.</pre><pre>Fru talman! Det är knappast möjligt att bedriva en\r\nrättvis fördelningspolitik om den icke omfattar\r\nbostadskostnaderna, som är den största enskilda\r\nkostnadsposten i hushållens omkostnader.</pre><pre>Den träffade uppgörelsen möjliggör, enligt min\r\nmening, en sådan tolkning som jag här antytt när\r\ndet gäller att minska budgetunderskottet med 3\r\nmiljarder kronor. Uppgörelsen har också fördelen\r\natt vara rättvis, vilket är nyckelmeningen i den\r\nträffade överenskommelsen.</pre><pre>I detta anförande instämde Oskar Lindkvist (s).</pre><pre>Anf. 124  BENGT DALSTRÖM (nyd):</pre><pre>Fru talman! Verkligheten speglas många gånger i\r\nvåra gamla ordspråk, så också den finansiella krisen\r\nvi alla i dag upplever. Jag tänker då på sentensen\r\n''inget ont som inte har något gott med sig''.\r\nAllvaret i den kritiska ekonomiska situationen har\r\nresulterat i den unika, oheliga alliansen mellan den\r\nborgerliga regeringen och Socialdemokraterna, till\r\nvilken även vi i Ny demokrati ansluter oss. Att vi så\r\nhär långt är överens om riktlinjerna i alla aktuella\r\nkrispaket får inte innebära en politisk stagnation i\r\nvårt arbete med att driva andra angelägna politiska\r\nfrågor. Det gäller exempelvis möjligheten att\r\nförbättra samspelet mellan regering, utskott och\r\nriksdag då det gäller information och åtgärder som\r\nkan förebygga och dämpa effekten av de\r\nkrissituationer vi har upplevt och fortsättningsvis\r\nkommer att leva med inom finans- och\r\nbankverksamheten.</pre><pre>En bank har inte rätt eller möjlighet att göra dåliga\r\naffärer om gällande lagstiftning följs. För\r\nkreditgivning gäller nämligen, enligt banklagen, att\r\n''kredit får beviljas endast om låntagaren på goda\r\ngrunder kan förväntas fullgöra låneförbindelsen.\r\nDessutom krävs betryggande säkerhet i fast eller\r\nlös egendom eller i form av borgen.''</pre><pre>Att döma av beviljade krediter och den situation\r\nt.ex. Nordbanken hamnat i måste de ansvariga,\r\ninkl. styrelsen, ha brutit mot gällande lagstiftning.\r\nSå här långt har de ansvariga gått fria -- och inte\r\nbara det. De belönas dess värre med höga\r\navgångsvederlag.</pre><pre>Är det fråga om slarv, inkompetens eller trolöshet\r\nmot bankens kunder? Det här gäller alltså ytterst\r\nvi skattebetalare. Så här långt får allmänheten inte\r\nreda på något.</pre><pre>Man borde förvänta sig att vi i utskott och riksdag\r\nskulle få en utförlig information och\r\ndokumentation i ärendet -- innan vi fattar beslut om\r\nde miljarder det är fråga om. Det enda som har\r\nkommit oss till del som beslutsunderlag är\r\nföreslagna 5 och 20 miljarder i regeringens tidigare\r\npropositioner.</pre><pre>Som ledamot och representant för Ny demokrati i\r\nnäringsutskottet och riksdagen känner jag ansvar\r\nför hanteringen av skattebetalarnas pengar.\r\nDagligen matas vi med massor av material i form av\r\nsiffror och utredningar. Men i Nordbankenaffären\r\nskall vi plötsligt fatta beslut om 5, 20 miljarder,\r\ntroligen mer av våra skattepengar, utan någon\r\nrelevant information. Detta är för mig och Ny\r\ndemokrai helt oacceptabelt.</pre><pre>Anmärkningsvärt i sammanhanget är även\r\nFinansinspektionens agerande, eller snarare brist\r\npå agerande, före och under bankkrisens\r\nutveckling.</pre><pre>Finansinspektionen har att utöva tillsyn över\r\nbankerna, dvs. se till att en bank följer de lagar och\r\nförfattningar som reglerar bankens verksamhet.\r\nFinansinspektionen skall vidare med\r\nuppmärksamhet följa bankens verksamhet och\r\nhålla sig underrättad om förhållanden som kan\r\ninverka på en banks säkerhet eller i övrigt är av\r\nbetydelse för en sund utveckling av\r\nbankverksamheten. Detta enligt 7 kap. 1 §\r\nbankrörelselagen.</pre><pre>Mot bakgrund av dels gällande banklagstiftning,\r\ndels Finansinspektionens ansvar som\r\ntillsynsmyndighet är det helt otillfredsställande att\r\nNordbankens enorma kreditförluster konstaterats\r\nutan förebyggande varningssignaler och\r\ninformation till regering och riksdag. Eller, vet\r\nregeringen mer om den här olyckliga utvecklingen\r\nän vad som kommit oss i utskotten till del?</pre><pre>De många obesvarade frågorna leder till\r\nspekulationer, lösa antaganden och brist på tilltro\r\ntill bank- och finanssystemet. Det är hög tid att gå\r\ntill botten och granska Nordbanken och\r\nbankväsendet i övrigt. Finansinspektionens\r\nagerande och verksamhet som tillsynsmyndighet\r\nmåste utredas och göras mer effektiv -- inte minst i\r\nförebyggande syfte.</pre><pre>Ny demokrati har, med anknytning till regeringens\r\ntidigare propositioner om 5 resp. 20 miljarder i\r\nkapitaltillskott till Nordbanken, gång på gång,\r\nåtminstone vid två tillfällen, föreslagit en utredning\r\nav Nordbankens affärer och Finansinspektionens\r\nverksamhet. Även finansutskottets ordförande\r\nuppmärksammade detta vid det senaste\r\nsammanträdet. Men alla framställningar har\r\navslagits, såväl i utskott som i riksdagen.</pre><pre>Nu aviserar Nordbanken ytterligare förluster på\r\nkanske 10 miljarder. Hur länge skall\r\nskattebetalarna hålla Nordbanken under armarna?\r\nHur länge skall vi beslutsfattare, framför allt i\r\nutskott och riksdag, fatta dessa miljardbeslut utan\r\nett vettigt och informativt beslutsunderlag?</pre><pre>Jag kan nu bara hoppas att min anmälan till\r\nkonstitutionsutskottet, gällande finans- och\r\nnäringsministrarnas handläggning av\r\ninformationen till utskott och riksdag i just\r\nNordbankenaffären, även resulterar i en\r\nparlamentarisk utredning av Finansinspektionens\r\nagerande och fortsatta verksamhet.</pre><pre>(Applåder)</pre><pre>Anf. 125  Statsrådet BO LUNDGREN (m):</pre><pre>Fru talman! De problem svensk ekonomi i dag\r\nupplever grundlades för ett par decennier sedan.\r\nDet är inte bara min iakttagelse. Det är en\r\niakttagelse som vidimerats av Odd Engström, Klas\r\nEklund och Leif Gustafsson, för att nämna några\r\nsocialdemokrater. Det är nu vi får betala notan för\r\nde senaste decenniernas försummelser.</pre><pre>Det som inträffade i slutet av 1960-talet och början\r\nav 1970-talet var att vi fick en snabb expansion av\r\noffentlig sektor, transfereringar och offentlig\r\nverksamhet. Dessa transfereringar skapade\r\nproblem med produktiviteten. De överutnyttjades,\r\nvilket ledde till högre kostnader och sämre\r\nproduktionsutfall. Vi fick ett subventionssystem på\r\nbostadsområdet -- jag kommer tillbaka till detta --\r\nsom ledde till att prispress och kostnadspress\r\nuteblev. Den offentliga verksamheten drevs av det\r\npolitiska systemet. Det hade inte bara rollen att\r\nfinansiera och ansvara för att medborgare erbjöds\r\noch fick möjlighet till en god vård och omsorg, utan\r\ndet tog också på sig ansvaret att producera denna\r\nvård och omsorg, och det gjordes i stort sett i\r\nmonopolform.</pre><pre>Allt detta ledde till sämre produktivitet, högre\r\nkostnader och utträngning av resurser från övriga\r\ndelar av den privata sektorn, vilka skulle varit\r\nalldeles utmärkta att ha tillgång till i ett läge då det\r\nfanns behov att expandera just det svenska\r\nnäringslivet. Självfallet ledde också de höga\r\nkostnaderna till att det behövdes ett högt\r\nskatteuttag. Vi har i Sverige, trots en dämpning,\r\nfortfarande världens högsta skattetryck. Vi har\r\ndessutom haft en skattestruktur som i sig lett till\r\nytterligare problem, vilket har accentuerat\r\nproblemet med de höga skatterna. Jag tänker då\r\nframför allt på de höga marginalskatter som vi\r\nsänkte alltför sent i Sverige. Till detta kommer ett\r\nantal regleringar på det ekonomiska området.</pre><pre>När man så småningom inser att man har kommit\r\ntill vägs ände måste man göra något. Jag vill\r\npåminna om att industriproduktionen 1989--1991\r\nföll med inte mindre än 20%. På ett par år har en\r\nfemtedel av den svenska industriproduktionen\r\nförsvunnit. Att detta ger effekter i form av\r\narbetslöshet, budgetunderskott och annat är\r\nsjälvklart. Vi kom alltså i Sverige till vägs ände mot\r\nslutet av 80-talet. Vi såg de förödande effekterna av\r\ntidigare misstag, inte minst av den\r\nsuperdevalvering som genomfördes 1982 och som\r\nsköt upp en nödvändig strukturomvandling\r\nsamtidigt som inflationen släpptes loss i den\r\nsvenska ekonomin.</pre><pre>Det fanns anledning att nu ta itu med de\r\ngrundläggande orsakerna till våra problem,\r\nreformera offentlig sektor genom egenavgifter och\r\nsjälvrisker, genom neddragningar av\r\nersättningsnivåer, genom att utsätta offentlig\r\nverksamhet inom vård- och omsorgssektorn för\r\nkonkurrens och genom en neddragning av\r\nsubventionsnivån. Detta skall kombineras med en\r\nneddragning av skattenivåerna, naturligtvis särskilt\r\nmed inrikting på de samhällsekonomiskt mest\r\nsnedvridande och skadliga skatterna.</pre><pre>Skatteförändringarna var självfallet fullt ut\r\nfinansierade, och i kombination med\r\nförändringarna i offentlig sektor ledde dessa\r\ndessutom till en minskning av den strukturella\r\ndelen av det budgetunderskott vi har. Vi har också\r\nföreslagit ett antal avregleringar.</pre><pre>Det som inträffade under sommaren i år var att\r\nnågra faktorer blev besvärliga att hantera. Den\r\ninternationella konjunkturen dröjde i sitt\r\ngenomslag. Det fanns då internationella bedömare\r\nsom funderade kring vad Sverige skulle göra i det\r\nläge konkurrenskraftsförbättringen inte direkt gav\r\nutslag i en förbättrad situation i ekonomin. Det\r\nskapade en viss oro.</pre><pre>Hela det europeiska valutasamarbetet skakades av\r\noro. Vårt grannland i öster, Finland, fick låta sin\r\nvaluta flyta, och man funderade över vilka effekter\r\ndetta skulle få för svensk ekonomi. Vi fick en\r\nsituation där företrädare för ett av de partier som i\r\nvalrörelsen i fjol predikade besparingar sade sig\r\nfundera över om man över huvud taget skulle\r\nkunna tänka sig att acceptera besparingar i\r\nfortsättningen. Allt detta skapade en stor oro som\r\nspillde över på svensk valuta, vilket gjorde\r\nextraordinära och snara åtgärder nödvändiga,\r\nåtgärder som också hade stöd hos en garanterad\r\nmajoritet i Sveriges riksdag.</pre><pre>Det var mot denna bakgrund utmärkt att det gick\r\natt träffa två uppgörelser med Socialdemokraterna\r\nför någon tid sedan. Dessa uppgörelser innebär att\r\nman går vidare på den inledda vägen med en\r\nreducering av den offentliga utgiftsnivån. Den\r\nreduceringen kunde visserligen gärna varit större.\r\nPriset i form av skattehöjningar för att i detta\r\nsammanhang få en uppgörelse med\r\nSocialdemokraterna om kraftiga\r\nutgiftsneddragningar är självfallet ett pris som är\r\nvärt att betala. För svensk ekonomi var detta en\r\nnödvändighet. Det lägger också grunden för en\r\nfortsatt politik med den inrikting jag angav.</pre><pre>Det finns alltså goda förutsättningar för Sverige,\r\ninte minst med tanke på den\r\nkonkurrenskraftsförbättring som har\r\nåstadkommits. Självfallet finns det mycket kvar att\r\ngöra. Åtgärderna måste naturligtvis gå efter den\r\nlinje som vi talat om, dvs. reducering av offentliga\r\nutgifter och en fortsatt förändring och förbättring\r\nav strukturen i svensk ekonomi, bl.a. en förbättring\r\nvad gäller skatterna för de mindre och medelstora\r\nföretagen.</pre><pre>Detta kan vara en lämplig bakgrund för det som\r\nHans Gustafsson tog upp, och som också berördes\r\nav representanten för Ny demokrati. Oskar\r\nLindkvist instämde i Hans Gustafssons anförande.\r\nDessa två herrar är till stor del ansvariga för den\r\nbostadspolitik vars kollaps vi har upplevt de senaste\r\nåren. Det är ganska klart vad som har inträffat.\r\nMellan 1955 och 1974 -- det senare årtalet är det år\r\ndå det räntebidragssystem som vi nu håller på att\r\nreducera infördes -- steg byggkostnaderna i princip\r\ni samma takt som inflationen. Det var i stort sett\r\noförändrade priser inom byggsektorn under den\r\nperioden. De gick upp och ner med\r\nkonjunkturerna, men i stort sett var de\r\noförändrade.</pre><pre>Mellan 1974 och 1991 steg byggkostnaderna\r\ndubbelt så snabbt som inflationen. År 1991 kom vi\r\ni en situation där byggnationen hade blivit så dyr att\r\nen nybyggd trerumslägenhet skulle kostat 10 000,\r\n11 000 kanske 12 000 kronor i månaden om man\r\ntagit ut den verkliga kostnaden. Det var ett\r\nfullkomligt orimligt resultat av den bostadspolitik\r\nsom drevs. Det är självklart att det inte bara är\r\nsubventionerna som sådana som har påverkat\r\ndenna utveckling. Bristen på konkurrens och de\r\nregleringar som funnits på området har också spelat\r\nin. Även där måste vi hantera situationen, öka\r\nkonkurrensen och genomföra avregleringar.</pre><pre>Subventionerna har spelat en stor roll, och vi ser\r\nvarför när vi hör vad Hans Gustafsson här säger.\r\nHan talar enbart om att subventionsneddragningar\r\nslår över i exakt motsvarande\r\nhyreskostnadsökningar. Det är fråga om ett\r\ngenomreglerat system som styrs av staten, det\r\nallmänna, i stället för att hyresgästerna skall kunna\r\nfå en chans att bestämma och påverka sin situation,\r\nt.ex. genom att vägra att acceptera hyror som ligger\r\növer den nivå de anser rimlig. Den rollen måste de\r\nha. Det skall bli intressant att se vad som kommer\r\natt ske i hyresförhandlingarna, om man kommer att\r\nacceptera kostnadsökningar eller om man kommer\r\natt diskutera vad som är rimligt även sett ur\r\nhyresgästens synvinkel.</pre><pre>Det finns de som förespråkar att de åtgärder som vi\r\nkommit överens om, dvs. den neddragning i\r\nsubventionsnivån som ligger i den\r\növerenskommelse som träffats mellan\r\nsocialdemokraterna och regeringen, skulle ersättas\r\nmed någon form av skattehöjning. Sveriges\r\nproblem är inte att vi har för låga skatter och för\r\nsmå offentliga utgifter, utan det är att vi har höga\r\nskatter och för stora offentliga utgifter. Det är alltså\r\nfel väg att gå. Det skulle innebära att Hans\r\nGustafsson skulle fortsätta att gå den väg som lett\r\ntill de problem som vi i dag försöker hantera. Vi\r\nmåste vända om och föra en ny politik som gör att\r\nvi kan få lägre byggkostnader. Vi ser ju också att\r\nden nya politiken har lett till att byggkostnaderna\r\nhar pressats ner ganska snabbt.</pre><pre>Så några kommentarer till situationen på de\r\nfinansiella marknaderna. Vi vet ganska väl vad\r\nproblemen i banksektorn beror på. Jag hade\r\nsjälvfallet önskat att jag i min roll inte hade behövt\r\natt hantera dessa problem. Det gäller som väl\r\nbekant inte bara Nordbanken utan också en rad\r\nandra institut.</pre><pre>I mitten av 1980-talet genomfördes en nödvändig\r\noch riktig avreglering av kreditmarknaden. Det\r\ngick inte längre att hålla på de gamla regleringarna\r\ni en alltmer integrerad ekonomisk värld. Däremot\r\nborde man naturligtvis genomfört avregleringen i\r\nen bättre ekonomisk miljö, och för detta har det\r\npolitiska systemet ett ansvar. Det var en\r\nhöginflationsekonomi med höga marginalskatter\r\noch därmed högt avdragsvärde. Det gjorde att det\r\nvar intressant och lönsamt att satsa på att låna\r\npengar och placera i realtillgångar såsom\r\nfastigheter för att på det viset kunna få en bra\r\nförräntning på de satsade pengarna. Det gällde\r\nockså de pengar man lånade.</pre><pre>Detta fungerade till dess den ekonomiska\r\nverkligheten förändrades. Vi fick en\r\nlåginflationsekonomi och rimligare skattesatser,\r\noch då gick spekulationerna fel. Självfallet berodde\r\ndetta också på problem med kompetensen inom\r\nbanksystemet, men det var till stor del fråga om\r\nbrister i det politiska systemet. Det vi nu har att\r\nhantera är de akuta problemen, och det skall vi\r\nockså göra. Det hjälper oss inte med skuldbördan i\r\ndag, men vi skall försöka utvärdera vad som\r\nfaktiskt har hänt.</pre><pre>Anf. 126  HANS GUSTAFSSON (s) replik:</pre><pre>Fru talman! Det finns mycket som jag är överens\r\nmed Bo Lundgren om. Jag tycker också det är bra\r\natt vi har kunnat träffa en överenskommelse. Jag\r\ntror också att situationen var sådan att det var\r\nnödvändigt.</pre><pre>Det är ju alldeles uppenbart att det är ekonomiska\r\nproblem som finns i alla länder. Det är inte problem\r\nsom bara finns i Sverige. Det finns inget land där\r\nman kan säga att allt är bra. Dessa problem växer\r\ninte upp över en natt, utan de har ett perspektiv\r\nbakom sig.</pre><pre>Herr Lundgren talar om de två senaste\r\ndecennierna. Jag kan ge honom rätt i att framför\r\nallt perioden 1976--1982 bidrog i mycket stor\r\nutsträckning till detta. När vi kom tillbaka till\r\nmakten 1982 hade vi ett budgetunderskott på 13 %\r\nav BNP att hantera i regeringen. I dag när man haft\r\noss till hjälp är budgetunderskottet 8 % av BNP.\r\nInte var det så att ni ställde upp och hjälpte till när\r\nvi skulle reducera ert budgetunderskott på 13 %av\r\nBNP. Ni gjorde inte ett enda dugg, utan ni försökte\r\natt sabotera alla de åtgärder vi vidtog för att komma\r\ntillrätta med detta. Så långt kan jag ge Bo Lundgren\r\nrätt.</pre><pre>Sedan berörde Bo Lundgren bostadspolitiken. Han\r\nsade att jag var ansvarig för den i stor utsträckning.\r\nJag tackar särskilt för det. Jag är mycket stolt över\r\nsvensk bostadspolitik. Det finns inget land där man\r\nbor så bra i gemen som i Sverige, och till så låga\r\nkostnader. Jag hörde en talesman för regeringen\r\nfråga här i riksdagen, när man talade om att bygga\r\nbostäder för att få i gång Sverige, om vi skall bygga\r\nbostäder när vi har världens bästa bostäder. Hur\r\nkan man på en gång säga att vi har världens bästa\r\nbostäder och att bostadspolitiken är misslyckad.\r\nJag är mycket tacksam för att Bo Lundgren vill ge\r\nmig en stor del av ansvaret för detta.</pre><pre>När det gäller den dagsaktuella situationen, Bo\r\nLundgren, påverkas den inte av den kolartro som\r\nni tycks ha om att byggnadskostnaderna skall\r\nsjunka om man tar bort bostadssubventionerna.\r\nDet är byggandet som kommer att sjunka, inte\r\nbyggkostnaderna. Det påverkar inte den situation\r\nsom jag beskrev, eftersom den gäller bostäder som\r\när uppförda 1981--1991. Det kan väl inte vara\r\nrimligt, Bo Lundgren, även om vi är överens att vi\r\nnu skall ta bort dessa tre miljarder kronor, att det\r\nskall drabba de 23 % av landets invånare som har\r\nde ojämförligt högsta boendekostnaderna, medan\r\nsådana som Bo Lundgren och jag, som kanske har\r\nskaffat bostäder i ett tidigare skede, skall slippa\r\nundan helt att ta vårt ansvar här. Det är inte i linje\r\nmed överenskommelsen. Huvudpunkten i\r\növerenskommelsen är att kostnaden skall fördelas\r\nrättvist.</pre><pre>Anf. 127  Statsrådet BO LUNDGREN (m):</pre><pre>Fru talman! De problem Sverige har är ju tyvärr\r\nstörre än andra länders. När andra länder oftast har\r\nen avmattning i tillväxttakten har vi en negativ\r\ntillväxt i Sverige. Det har vi haft till följd av det som\r\nhar inträffat under de senaste decennierna. Det är\r\ndetta som skiljer oss från andra länder. Vi har större\r\noch allvarligare problem på grund av att strukturen\r\nhar varit så dålig.</pre><pre>Jag borde ha kunnat gissa att Hans Gustafsson\r\nskulle gå tillbaka och tala om åren 1976--1982. De\r\nskulle vara speciella och alla problem grundlades\r\ndå. Så är det ju inte. Den tidigare planeringschefen\r\npå finansdepartementet, numera chefsekonom på\r\nPosten, Klas Eklund säger att vi nu betalar 80-talets\r\nexcesser. Jag har för mig att Ingvar Carlsson i en\r\nTT-intervju fick dementera Leif Gustafsons\r\nuppgifter i samma riktning. Det är ju smärtsamt för\r\nsocialdemokraterna att behöva ta ansvaret för 80-\r\ntalet, men det får ni faktiskt göra.</pre><pre>Er regeringsperiod inleddes ju med att ni rev upp\r\nde besparingsåtgärder som hade vidtagits av den\r\ndåvarande borgerliga riksdagsmajoriteten. Era fyra\r\nvallöften från 1982 som skulle finansieras med\r\nskattehöjningar har lett till ökade offentliga utgifter\r\noch större underskott i budgeten. Det var så ni\r\ninledde er regeringsperiod. Ni bantade aldrig bort\r\nbudgetunderskottet. Ni dolde det genom en\r\növerhettad ekonomi och genom en nedgång i\r\nhushållssparandet så att det t.o.m. blev negativt.</pre><pre>Vi hade hela tiden, som Bengt Dennis har visat och\r\nsagt vid flera tillfällen, ett strukturellt\r\nbudgetunderskott som vi fortfarande lever med i\r\nkombination med det som växer fram när\r\nekonomin fungerar dåligt. Ansvaret för 80-talet\r\nkommer ni nog inte ifrån, Men det är ändå något\r\nsom ligger bakåt i tiden. Låt oss se framåt!</pre><pre>Jag uppskattar att Hans Gustafsson och hans parti\r\nnu inser att det främst är på utgiftssidan som\r\nproblemen måste lösas och att det är där man måste\r\nta krafttag. Det har vi gjort i dessa uppgörelser\r\nmellan regeringen och Socialdemokraterna.</pre><pre>Sedan säger Hans Gustafsson att vi har så bra\r\nbostäder till så låga kostnader. Vi har bra bostäder\r\ni Sverige. Men det är klart att det finns problem.\r\nDet upplever jag när det gäller tilläggslån och annat\r\nsom man velat ha för sådant som har byggts alltför\r\nsnabbt, men det var framför allt på 60-talet.</pre><pre>Det är sant att vi har bra bostäder. Men är det till\r\nlåga kostnader? Menar Hans Gustafsson verkligen\r\natt det är rimligt att en modern, bra trea som\r\nbyggdes 1991, egenligen skulle kosta 10 000--12 000\r\nper månad? Det är den kostnad som bostaden\r\nfaktiskt drar. Vi kan ju inte räkna med\r\nsubventionen som betalas av alla oss\r\nskattebetalare, även den som bor där. Det är den\r\nsom har lett till en stor del av problemen.</pre><pre>Sedan påverkas ju byggkostnaderna av olika saker.\r\nByggandet sjunker ju inte enbart därför att\r\nsubventionerna dras ner, utan också för att vi hade\r\nen överhettning och ett kraftigt överbyggande för\r\nnågra år sedan.</pre><pre>Uppgörelsen gäller slutligen en neddragning av\r\nsubventionerna. Jag deltog inte i uppgörelsens\r\nslutskede, men jag vet att partiledaren i det\r\nsocialdemokratiska partiet deltog i den uppgörelse\r\nsom innebär att subventionerna skall reduceras\r\nmed tre miljarder kronor och att det skall fördelas\r\nså rättvist som möjligt. Det är den arbetsuppgift jag\r\nhar att hantera, och jag kommer att göra så gott jag\r\nkan i det avseendet.</pre><pre>Anf. 128  HANS GUSTAFSSON (s) replik:</pre><pre>Fru talman! Det finns många frågor att ta upp i det\r\nBo Lundgren berörde, men tiden medger inte det.\r\nJag skall göra så gott jag kan.</pre><pre>Låt mig först säga beträffande byggkostnaderna att\r\nvi fick en överhettning av dessa i Sverige. Vi\r\nförsökte begränsa den. Jag lade själv fram förslag\r\nom en investeringsavgift för kontors- och\r\naffärsbyggande i Stockholmsregionen. Alla de\r\nborgerliga partierna gick emot det och sade att det\r\nvar kosmetika. Att man drev upp detta byggande\r\ntill så höga kostnader att de i dag inte går att\r\nfinansiera med räntor i dessa byggnader, ligger\r\nbakom den kris vi nu ser i banker och på andra håll.\r\nOm vi hade fått hålla tillbaka byggandet av kontors-\r\noch affärshus hade byggkostnaderna totalt sett\r\nvarit lägre. Då kunde vi ha byggt de husen i dag när\r\nkostnaderna går ner.</pre><pre>När konjunkturen går ner sjunker\r\nbyggkostnaderna. Jag kan försäkra Bo Lundgren\r\natt om konjunkturen går upp igen, och jag hoppas\r\npå det, kommer Bo Lundgren att se hur de stiger.\r\nDet är effekten av det hela.</pre><pre>Bo Lundgren säger att problemen är större i\r\nSverige än på andra håll. Det beror på hur man\r\nräknar, Bo Lundgren. Jag tittade på hur stor\r\nstatsskulden är i olika länder. Det var visserligen\r\nstatistik fram till 1991. Det fanns två länder som\r\nhade ett överskott i de offentliga finanserna. Det\r\nvar Sverige och Japan som hade ett överskott på\r\n5 %. Belgien hade en skuld på 126 % av\r\nbruttonationalprodukten, Italien en skuld 127 %,\r\nFrankrike en skuld på 60 % osv. Kan man säga att\r\nvi har ett sämre läge än de?</pre><pre>Här talar man om hur uselt och besvärligt allting är.\r\nJag tittade efter hur mycket pengar vi svenskar har\r\natt göra av med 1991 i förhållande till 1982 i fasta\r\npriser. Vi har 220 mdkr mer att förbruka i fasta\r\npriser 1991 än 1982. Hur kan allting bli sämre? Är\r\ndet lönt att ha tillväxt när det bara blir sämre? Vi\r\nhar inte råd med bibliotek. Vi har över huvud taget\r\ninte råd med någonting, och ändå har vi 220 mdkr\r\nmer att göra av med. Jag tror att man skall vara\r\nförsiktig när man tittar på detta.</pre><pre>När det gäller perioden 1976--1982 hänvisade Bo\r\nLundgren till Klas Eklund. Jag var faktiskt med,\r\noch jag vet hur oerhört jobbigt vi hade det för att\r\nförsöka komma tillrätta med ett budgetunderskott\r\nsom ni hade lagat ihop. Det var 13 % av\r\nbruttonationalprodukten. Jag har ändå inte klagat\r\npå er, Bo Lundgren. Men om man vill söka ansvaret\r\nbakåt i tiden måste ni också vara med och bära\r\ndetta ansvar. Det tog oss halva 80-talet och mer,\r\ninnan vi lyckades komma till rätta med detta. Det\r\nvar ett av våra stora problem.</pre><pre>Fru talman! Tro sedan inte, Bo Lundgren, att det\r\nlöser något samhällsekonomiskt problem om man\r\nflyttar en betalning från skatter till egenavgifter och\r\nannat! Det är samma samhällskostnader man har\r\natt betala vare sig man tar pengarna ur vänster eller\r\nhöger bakficka.</pre><pre>Anf. 129  Statsrådet BO LUNDGREN (m):</pre><pre>Fru talman! Jag vet inte om Hans Gustafsson\r\ndärmed kritiserade den andra av de två\r\nuppgörelserna vi träffande med\r\nSocialdemokraterna. Jag hoppas att han inte gör\r\ndet, eftersom den växlingen av skatt innebär en\r\nförbättrad konkurrenskraft för svensk industri. Det\r\nvar ju en viktig del i det jobb som gjordes under\r\ndessa veckor.</pre><pre>Hans Gustafsson, ni kom aldrig till rätta med\r\nbudgetunderskottet. Att ni gjorde det är en myt.\r\nNär ni redovisade ett positivt budgetsaldo, hade vi\r\nen överhettad svensk ekonomi. Trots en\r\nförhållandevis låg tillväxttakt fanns sådana bromsar\r\ninbyggda, sådana trånga sektorer i ekonomin, att\r\ndet blev en överhettning som gjorde att\r\nstatsinkomsterna blev större än vad som var rimligt\r\natt tänka sig uthålligt. Dessutom hade vi ett\r\nnegativt hushållssparande.</pre><pre>Var och en inser att med ett negativt\r\nhushållssparande kan det inte fungera så under\r\nlängre tid. Men när man har ett negativt sparande,\r\nnär man konsumerar mer än inkomsterna, går både\r\nmomsintäkter och andra skatteintäkter upp, och\r\ndet döljer då strukturella underskott av det slag\r\nsom vi har haft sedan 70-talet och som orsakades av\r\nden kraftiga stegringen av arbetskraftskostnaderna\r\n1974--1975.</pre><pre>Sedan måste vi se på var problemen i Sverige ligger.\r\nHans Gustafsson tror inte att de är så stora. Han\r\nsade att ekonomin har förbättrats med 220\r\nmiljarder under 80-talet -- i stort sett under 80-\r\ntalet -- och det stämmer. Vi har haft en tillväxt, men\r\nden har varit för låg i och för sig.</pre><pre>Dessutom: Vad har tillväxten använts till? Jo, den\r\nhar använts till offentlig sektors expansion och i\r\nmycket liten utsträckning till att ge möjlighet för\r\nlöntagarna att förbättra sin privata standard. Detta\r\när allvarligt.</pre><pre>Problemen märks ju i att 1970 räknades Sverige\r\nsom det tredje rikaste landet. På 20 år har vi i\r\nkretsen av industriländer halkat ner till tolvte plats.\r\nDet är klart att detta är en följd av misstag under\r\n70- och 80-talen.</pre><pre>Låt mig slutligen säga något om byggkostnadernas\r\nutveckling. Hans Gustafsson säger själv att det var\r\nen överhettning och att han försökte göra\r\nnågonting åt den. Han införde investeringsavgiften,\r\nmen det hjälpte inte. Det var ju ryckigheten i\r\npolitiken tillsammans med de reglerande och\r\nkonkurrensbegränsande inslagen och\r\nsubventionerna som skapade problemen, oavsett\r\nvad Hans Gustafsson tycker eller inte tycker om det\r\nsom hände.</pre><pre>Hans Gustafsson erkänner att det var en\r\növerhettning och att byggkostnaderna skenade\r\niväg. Detta drabbar oss nu, och det måste vi\r\nhantera. Ansvaret ligger hos Hans Gustafsson.</pre><pre>Talmannen anmälde att Hans Gustafsson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 130  ARNE KJÖRNSBERG (s):</pre><pre>Fru talman! Statsrådet Lundgren stod nyss i\r\ntalarstolen och i sin bänk och talade i replikerna till\r\nHans Gustafsson om hur förskräckligt dåligt det är\r\ni Sverige. För att ge litet bakgrund till statsrådets\r\nuppträdande -- jag hoppas att statsrådet Lundgren\r\nläser protokollet så småningom -- vill jag tala om\r\nvad statsrådet Lundgren sade i Borås i mars eller\r\napril i år -- på moderaternas distriksstämma, tror\r\njag det heter.</pre><pre>Enligt referat i borgerliga Borås Tidning sade\r\nstatsrådet Lundgren så här: ''Vi skall fortsätta att\r\nsänka skatter i flera mandatperioder, bara för nöjet\r\natt sänka skatter.'' Det sade biträdande\r\nfinansministern. Nu talar han om hur förskräckligt\r\ndåligt det är i Sverige, och så påstår han att han inte\r\nhar bidragit till oron på valutamarknaden. Jag var\r\ninte med vid mötet, men jag läste i den borgerliga\r\nBorås Tidning: ''Åhörarna stod upp och jublade.''</pre><pre>Fru talman! Jag hade tänkt tala om falska profeter.\r\nI Matteusevangeliet står det i sjunde kapitlet bl.a.:\r\n''Akta er för de falska profeterna. -- -- -- På deras\r\nfrukt skall ni känna igen dem. Plockar man kanske\r\ndruvor från törnen eller fikon på tistlar?''</pre><pre>Vid närmare eftertanke skall jag kanske inte prata\r\nom profeter, inte ens goda spåmän. Jag skall\r\nnämligen tala om borgerliga riksdagsmän.</pre><pre>För ungefär 27 timmar sedan slutade för tillfället\r\nden debatt som jag hade anmält mig till. Av\r\nnaturliga skäl är då de riksdagsmän som jag ville\r\ndebattera med inte i kammaren, det kan jag i och\r\nför sig förstå. Men icke desto mindre behöver några\r\nsaker sägas.</pre><pre>Den 10 juni i år hade vi en ekonomisk-politisk\r\ndebatt i riksdagen. Under sommaren har jag gått\r\ntillbaka till protokollet och tittat efter vad mina\r\nmeddebattörer sade vid det tillfället. Hör bara!</pre><pre>''Jag sticker inte under stol med att jag som\r\nordförande i finansutskottet är mycket nöjd med\r\nresultatet. -- -- -- Jag tycker det är ett viktigt besked\r\ntill omvärlden och finansmarknaden. Det ger\r\nstabilitet på valutamarknaden. Därmed finns det\r\nockså förutsättningar för fortsatta\r\nräntesänkningar -- -- --.''</pre><pre>Det var alltså finansutskottets ordförande Per-Ola\r\nEriksson som den 10 juni i år sade detta. Då är\r\nfrågorna naturliga:</pre><pre>Vilken stabilitet på valutamarknaden? Var det den\r\nstabiliteten som gjorde att, såvitt jag kan\r\nbedömma, valutareserven flera gånger om rasade\r\nur landet?</pre><pre>Vilka fortsatta räntesänkningar? Det var ju\r\nräntehöjningar av aldrig tidigare skådat slag vi fick.</pre><pre>Dessutom talade Per-Ola Eriksson om att vi var på\r\nrätt väg. Vilken väg, herr\r\nfinansutskottsordförande? ''Den enda vägen'' är\r\nkörd. Den är slut. Den slutade i ett stup, fyllt med\r\nskyhöga marginalräntor, en arbetslöshet som inte\r\nskådats på i varje fall 60 år och ett\r\nbudgetunderskott som bara rasar i väg.</pre><pre>Hör vidare från debatten den 10 juni! ''Det växande\r\nintresset utomlands för att placera i räntebärande\r\nsvenska tillgångar vittnar om ett ökat förtroende\r\nför vår ekonomiska politik och kan ses som ett\r\nförebud om att en nedgång i räntenivån är på\r\nväg -- -- --.''</pre><pre>Den som sade detta den 10 juni var en av\r\nförfattarna till programmet ''Ny start för Sverige''.\r\nNej, det var inte finansministern. Det var\r\nmedförfattaren Lars Tobisson.</pre><pre>Frågorna är: Vilket ökat förtroende utomlands för\r\nregeringens ekonomiska politik har man kunnat\r\niakttaga under de senaste månaderna? Hur mycket\r\nhar räntemarginalen gentemot utlandet minskat\r\nsedan herr Tobisson sade detta den 10 juni?</pre><pre>Fru talman! Jag erkänner att frågorna är retoriska\r\noch litet av att ''skjuta på sittande fågel'', men\r\nfrågorna måste ställas för att visa för allmänheten\r\nhur litet substans det fanns i herr Tobisson\r\nprofetior.</pre><pre>Tvärtom har effekterna blivit utomordentligt\r\nallvarliga just därför att företrädare för regeringen\r\ni flera veckor, för att inte säga månader, envist\r\nupprepade påståenden som närmast blev till\r\nbesvärjelser: Politiken ligger fast. Den enda vägen\r\ngäller. Regeringen för ingen veckopolitik. Och det\r\nblev inte bättre av garneringar som: Håll ut! Upp\r\nmed mungiporna, svenska folk!</pre><pre>Det sista exempelet: ''Den finanspolitik som i dag\r\nföreslås av er socialdemokrater skulle, om den\r\nförverkligades, leda till ännu högre räntor.''</pre><pre>Frågorna är självklara. Hur mycket högre skulle\r\nräntorna ha blivit, om vår politik genomförts?\r\nSkulle marginalräntan ha blivit 502,5 %? Frågan är\r\nkanske litet oförskämd, men den måste ställas, för\r\nCarl B. Hamilton sade den 10 juni att med\r\nsocialdemokraternas politik skulle räntenivån gå\r\nupp med 2,5 %. Skulle kanske marknadsräntan ha\r\nblivit 29,5 % istället för 27?</pre><pre>Följdfrågan till Carl B. Hamilton är: När statsrådet\r\nLundgren m.fl. lägger fram propositioner, där de\r\nfår ta med sig en del av våra förslag, går då kanske\r\nmarknadsräntorna upp med 1,25 %?</pre><pre>Jag har med detta anförande velat visa att det är bra\r\nmed självsäkerhet och självförtroende, men jag\r\nsäger precis som jag sade i debatten den 10 juni:\r\nNär självsäkerhet och självförtroende går över i\r\narrogans, då är det farligt. Det har denna höst visat.</pre><pre>Anf. 131  OLLE SCHMIDT (fp):</pre><pre>Fru talman! Nu är inte någon av de tre herrarna\r\nsom Arne Kjörnsberg apostroferade här. Vi får se\r\nom jag hinner kommentera frågorna. Demagogin\r\noch retoriken i frågorna är ganska tydliga.</pre><pre>Fru talman! Den senaste månadens händelser har\r\nvarit omskakande för oss alla. Något yrvakna har\r\nalla blivit varse att vårt lands ekonomi mår dåligt.\r\nDen akuta krisen har kullkastat mången världsbild!\r\nNu banas om än med försiktighet nya vägar, och\r\nnya tankar håller på att formuleras.</pre><pre>Det har tidigare sagts här i kammaren -- men det\r\nförtjänar att upprepas -- att de krispaket som\r\nformades under stark tidspress vittnar om ett stort\r\npolitiskt mod. Att jag som liberal givetvis tyckte att\r\ndet var skönt att Bengt Westerberg och Anne\r\nWibble var aktiva i de rökiga rummen på\r\nRosenbad, är måhända ingen överraskning. Men\r\njag tycker att såväl Carl Bildt som Ingvar Carlsson\r\nförtjänar en eloge för att de äntligen lade ner de\r\nideologiska stridsyxorna -- i varje fall för stunden.\r\nJag är övertygad om att krisuppgörelserna lägger\r\ngrunden för en bättre utveckling av ekonomin och\r\ndärmed bättre förutsättningar att klara viktiga\r\nvälfärdsåtaganden.</pre><pre></pre><pre>Även om man kan ha synpunkter på riksdagens roll\r\noch demokratins spelregler i samband med\r\nkrispaketen, hade alternativet -- fortsatta\r\nrekordhöga räntor och tvångs-devalvering -- varit\r\nän mer skrämmande. Det finska exemplet visar hur\r\ndet kan gå.</pre><pre>Herr talman! Under många år har\r\nsocialdemokraterna med varierande tonläge\r\nbeskyllt oss folkpartister att sitta i högerburen. Så\r\nfort vi samverkat inom borgerligheten och visat\r\nhandlingskraft och enighet har Socialdemokraterna\r\naldrig missat ett tillfälle att ta till överord för att\r\nmisstänkliggöra oss.</pre><pre>Vårens debatt om den ekonomiska politiken i den\r\nhär kammaren var inget undantag. Jag har alltid\r\ntyckt att detta misstänkliggörande varit ytligt och\r\nretoriskt, men det har säkert skrämt en och annan\r\nväljare.</pre><pre>Hans Gustafsson och Arne Kjörnsberg! Jag undrar\r\nhur det skall gå nu, när vi sitter i samma bur -- den\r\ngemensamma buren! Ibland slår retoriken likt ett\r\neko tillbaks!</pre><pre>Fru talman! Kommunernas ekonomi berördes inte\r\nmer än flyktigt i gårdagens debatt. I våras när vi\r\ndiskuterade kommunernas ekonomi uttryckte jag\r\noro inför utvecklingen. Och min oro består, även\r\nom det finns tecken på att de allra dystraste\r\nprognoserna varit överdrivna.</pre><pre>Kommunalpoltikerna har en tung och besvärlig tid\r\nframför sig med stora omställningar och\r\nnödvändiga indragningar. Men jag tror att det är\r\nriktigt att utsätta kommunerna för ett\r\nomvandlingstryck. Kommunerna utgör som bekant\r\nen stor och viktig del av samhällsekonomin.\r\nSveriges ekonomiska problem måste givetvis också\r\nkommunerna vara med om att lösa.</pre><pre>Ett fortsatt högt ränteläge slår ju dessutom direkt\r\npå kommunerna och därtill mycket olika. Såvitt jag\r\nhar förstått ställer sig numera Socialdemokraterna\r\nbakom vårens beslut om nödvändigheten att dra in\r\n7,5 miljarder kronor från kommunerna.</pre><pre>Min erfarenhet som kommunalpolitiker är att\r\nman -- precis som krisnätterna visar -- i det längsta\r\nförsöker skudda av sig de dystra besluten. Nu finns\r\nen annan krismedvetenhet i kommunerna, såväl\r\nbland invånarna, de anställda som politikerna.</pre><pre>Men när det är sagt kommer omställningen att\r\nkräva mycket av alla, och vi här i riksdagen har all\r\nanledning att lyssna på våra vänner ute i\r\nkommunerna. Nu kan vi inte precis hävda att alla\r\nkommuner har en för stor kostym, och att man med\r\nlätthet kan öka produktivitet och effektivitet, utan\r\natt kvaliteten riskeras.</pre><pre>Visst har kommunerna olika förutsättningar, och\r\nvisst har somliga kommuner misskött sin ekonomi,\r\nmedan andra bättre sett om sitt hus. Och visst ger\r\nde nya statsbidragsreglerna till kommunerna ökade\r\nmöjligheter till effektiviseringar och konkurrens.</pre><pre>Men kommunerna får som det är i dag ta ett mycket\r\nstort ansvar för de människor som hamnat utanför\r\nde traditionella trygghetssystemen.\r\nSocialbidragskostnaderna ökar också dramatiskt i\r\nkrisens spår. Hushållens ekonomiska utrymme\r\nkommer ju fortsättningsvis att vara ytterst\r\nanstängt.</pre><pre>Även om krispaketens arbetsmarknadssatsningar\r\nger fler jobb och utbildning för dem som är i\r\nriskzonen för socialbidrag, måste regering och\r\nriksdag var beredda till ytterligare insatser. Risken\r\natt krisen gör ännu fler socialbidragsberoende är\r\npåtaglig. Här måste vi agera än mer kraftfullt\r\npolitiskt.</pre><pre>Fru talman! Människor känner stor oro inför\r\nframtiden -- för jobbet, för mormors omsorg, för\r\nbarnens utbildning och för den egna ekonomin.\r\nPolitiken kan och skall inte lösa alla individuella\r\nproblem, men vi har en skyldighet som\r\nbeslutsfattare att genom övergripande beslut lägga\r\ngrunden för människors ekonomiska och sociala\r\ntrygghet.</pre><pre>Riksdagen har vilat sig i några månader. Skall\r\nförtroendet för oss politiker och det\r\nparlamentariska systemet stärkas, måste också vi\r\nenskilda riksdagsledamöter nu kunna visa att vi kan\r\nta vårt ansvar. Det kommer inte att bli lätt, men det\r\när nödvändigt.</pre><pre>Nu är det vi här i riksdagen som genom våra beslut\r\nkan återställa förtroendet för svensk ekonomi. De\r\nsnabba nattliga beslutens tid i Rosenbad har vi\r\nmöjlighet att sätta stopp för. Riksdagen kan\r\nreparera alla de felaktiga -- men säkert\r\nvälmenande -- utfästelser om bidrag och reformer\r\nsom Sverige inte har haft råd med.</pre><pre>Vi måste, fru talman, med god pedagogik förklara\r\natt alternativet till den hårda septemberkuren hade\r\nvarit värre och kunna visa att dagens uppoffringar\r\när mödan värd. Det är inte bara förtroendet för den\r\nsvenska ekonomin som behöver återställas utan\r\nockså förtroendet för svenska politiker.</pre><pre>Skall räntan komma ner till en rimlig nivå -- och på\r\nen sådan är den inte i dag, jag delar Arne\r\nKjörnsbergs uppfattning -- och skall arbetslösheten\r\nminska, måste vi först få balans i ekonomin och få\r\nned budgetunderskottet. Det gives tyvärr inga\r\ngenvägar. I det arbetet Arne Kjörnsberg och Hans\r\nGustafsson har vi ett gemensamt ansvar inför våra\r\nväljare och inför svenska folket.</pre><pre>Anf. 132  HANS GUSTAFSSON (s) replik:</pre><pre>Fru talman! Jag kan instämma i mycket av det som\r\nOlle Schmidt här sade, framför allt när det gäller\r\nhans beskrivningen av oron för kommunernas\r\nekonomi.</pre><pre>Jag tycker ändå att han drar en slutsats som det inte\r\nfinns underlag för i den överenskommelse som är\r\nträffad mellan regeringen och Socialdemokraterna.\r\nHan gjorde nämligen gällande -- om jag inte\r\nmissförstod honom -- att man ställde upp på att dra\r\nin 7,5 miljarder från kommunerna. Någon sådan\r\nuppgift finns inte i den överenskommelse som jag\r\nhar läst. Frågan är över huvud taget inte omnämnd\r\ni sammanhanget. Jag har närmast tolkat det som att\r\nden borgerliga majoriteten har kvar sin uppfattning\r\nfrån i våras, och att vi har kvar vår.</pre><pre>Man kan inte dra den slutsats som Olle Schmidt gör.\r\nDet finns kanske inte så stor anledning att\r\nuppehålla sig vid den frågan just nu, eftersom den\r\nåterkommer. Problemet med denna indragning av\r\nmedel är inte bara vad den kan innebära i form av\r\nförsämrad välfärd, utan vad den kan innebära i\r\nform av försämrad sysselsättning.</pre><pre>Man kan fråga sig om den överhuvud taget innebär\r\nnågon besparing, därför att dessa 7,5 miljarder\r\nkronor kommer att ge ett direkt utslag i form av\r\nbrist på sysselsättning när det gäller den\r\nkommunala och statliga sektorn och\r\nlandstingssektorn. Dessa kostnader kommer i\r\nförsta hand att överföras på\r\narbetsmarknadsfonden, resten på kommunerna.</pre><pre>Jag tror därför, Olle Schmidt, att vi kommer att få\r\nanledning att diskutera den här frågan ytterligare\r\nen gång innan vi slutligen fattar beslut.</pre><pre>Anf. 133  OLLE SCHMIDT (fp) replik:</pre><pre>Fru talman! Det var måhända oklokt av mig att\r\nförutsätta att vi var överens om det här, och det är\r\nmycket olyckligt att Hans Gustafsson nu drar i gång\r\nden här diskussionen. Det handlar om 7,5 miljarder\r\nkronor, och det är mycket pengar.</pre><pre>Grundpoängerna i uppgörelserna som har gjorts är\r\natt vi skall återställa förtroendet för svensk\r\nekonomi, och att vi här i riksdagen kan fatta beslut\r\nsom är nödvändiga men också obehagliga i syfte att\r\nfå ned budgetunderskottet och få balans i svensk\r\nekonomi. Jag blir litet överraskad.</pre><pre>Självfallet står jag bakom uppfattningen att det var\r\nnödvändigt med dessa uppgörelser, men det\r\nhindrar inte att jag är beredd att följa utvecklingen\r\ni kommunerna mycket noggrant. Det får vi tillfälle\r\natt debattera om någon månad igen, när vi har en\r\nproposition från regeringen på riksdagens bord.</pre><pre>Anf. 134  HANS GUSTAFSSON (s) replik:</pre><pre>Fru talman! Jag vill gärna lugna Olle Schmidt med\r\natt säga att det naturligtvis inte kommer på tal att\r\n7,5 miljarder kronor inte skulle dras in, utan att\r\nfinansieras på annat sätt. Om man drar in 7,5\r\nmiljarder kronor behöver man ju inte finansiera\r\nindragningen, men vill man att de skall vara kvar\r\nmåste man se till att indragningen finansieras, om\r\ninte budgetunderskottet skall öka.</pre><pre>Eftersom vi alla är överens om att\r\nbudgetunderskottet inte skall öka är en sådan\r\noperation helt omöjlig för mig att tänka. Man\r\nbehöver därför inte hysa någon som helst oro\r\ndärför. Frågan gäller i stället om det kan finns andra\r\nvägar att lösa det här problemet. Det vet jag inte i\r\ndag, däremot vill jag inte acceptera att Olle\r\nSchmidt utan vidare drar den slutsatsen att man\r\nskulle ha varit överens på den här punkten. Det\r\nomnämns faktiskt inte i överenskommelsen. Vad\r\nman är överens om är att sänka\r\nbudgetunderskottet, inte öka det, och den\r\nuppfattningen delar jag.</pre><pre>Anf. 135  OLLE SCHMIDT (c) replik:</pre><pre>Fru talman! Hans Gustafsson tillhör ju en av\r\nåldermännen i den här församligen och är en slipad\r\ndebattör. Ibland brukar han använda sig av stora\r\ngester. Nu var de lyckligtvis något mindre, vilket\r\njag är glad över.</pre><pre>Jag försökte endast konstatera att man inte både\r\nkan ha kakan och äta upp den. Socialdemokraterna\r\nhar tyvärr, Hans Gustafsson, under väldigt många\r\når försökt göra det. Svenska folket har konstaterat\r\natt det inte fungerar. Förr eller senare måste\r\nräkningen betalas.</pre><pre>Jag är inte den som här i kammaren har sagt att jag\r\nkänner stor glädje över att dra in dessa pengar från\r\nkommunerna. Något annat förslag när det gäller de\r\n7,5 miljarderna har emellertid inte presenterat,\r\nvilket jag har accepterat. Det gör i och för sig även\r\nHans Gustafsson -- även om han gör det motvilligt,\r\nvilket jag kan ha viss förståelse för -- eftersom han\r\ninte har någon annan finansieringsform att\r\npresentera.</pre><pre>Anf. 136  ARNE KJÖRNSBERG (s) replik:</pre><pre>Fru talman! Olle Schmidt tyckte att jag var\r\ndemagogisk. Eftersom demagog betyder folktalare\r\ntar jag inte åt mig speciellt mycket.</pre><pre>Det enda jag gjorde, Olle Schmidt, var att tala om\r\natt tre framträdande borgerliga riksdagsledamöter,\r\nalla ledamöter i finansutskottet, i den ekonomisk-\r\npolitiska debatten den 10 juni i år spådde\r\nräntenedgång, och jag sade att det blev precis\r\ntvärtom.</pre><pre>Jag noterade att dessa ledamöter inte var här, men\r\njag sade att jag hade förståelse för det. Den debatt\r\nsom jag hade anmält mig till och som de deltog i\r\nslutade för 27 timmar sedan. Däremot var det en\r\nperson som jag talade om i mitt anförande som\r\nförsvann ur kammaren -- jag vet inte om det är\r\nsymtomatiskt eller vad det är.</pre><pre>Olle Schmidt sade att det var mycket retorik, men\r\nden frågan lämnar jag därhän. Retorik är en flera\r\ntusen år gammal konst, och den har ju fått nya\r\nvingar. Jag kanske skall ta det Olle Schmidt sade\r\nsom en komplimang, men han kan förklara det i\r\nnästa replik.</pre><pre>Anf. 137  OLLE SCHMIDT (fp) replik:</pre><pre>Fru talman! Arne Kjörnsberg får uppfatta det jag\r\nsade om demagogi och retorik precis som han vill --\r\ndet råder valfrihet därvidlag. Om han vill se det\r\nsom något positivt har han den möjligheten.</pre><pre>Det är vanskligt att citera anföranden från tidigare\r\ndebatter här i kammaren, och ibland faller det\r\nsnett. Jag tror inte att man skall försöka fördela\r\nskulden och säga att ''den har mest skuld'' och ''den\r\nhar minst skuld'' osv., som man tidvis har tenderat\r\natt göra i debatterna, även offentligt. Jag tror att\r\nsvenska folket är utless på att höra förklaringar om\r\nvem som historiskt bär det största ansvaret.</pre><pre>Jag hörde Arne Kjörnsberg debattera med Carl B\r\nHamilton i juni, och Carl B Hamilton sade att\r\nrealräntan var det största problemet. Han\r\nförklarade att realräntan skulle komma att stoppa\r\nSverige, så att vi saknade möjlighet att göra\r\ninvesteringar och få fart på hjulen. Arne\r\nKjörnsberg påpekade ironiskt att det var en\r\nnationalekonom som höll föreläsning, och Carl B\r\nHamilton, som är en hövlig man, erkände det. Det\r\nlåg mycket sanning i detta inlägg, och jag tror att\r\nArne Kjörnsberg vet att det är det som sades där\r\nsom har inträffat.</pre><pre>Vad gjorde då Arne Kjörnsberg? Jo, han citerade\r\nen snickare från Sjuhäradsbygden som var\r\narbetslös som gick förbi en skola och undrade\r\nvarför han inte fick jobba där, med det han kunde.\r\nOm Arne Kjörnsberg hade varit hederlig hade han\r\ndå sagt: Tyvärr är det den politik som bl.a. jag har\r\nvarit med om att stödja i riksdagen som har\r\ninneburit att den här snickaren har blivit utan jobb.\r\nAllt fler i Sverige har kunnat konstatera det.</pre><pre>Arne Kjörnsbergs anförande var ett demagogiskt\r\ninlägg mot Carl B Hamiltons sätt att resonera. Carl\r\nB Hamilton fick faktiskt rätt i alla stycken i det\r\ninlägget.</pre><pre>Anf. 138  ARNE KJÖRNSBERG (s) replik:</pre><pre>Fru talman! Då kvarstår bara frågan, herr Schmidt:\r\nOm riksdagen den 10 juni hade fattat beslut enligt\r\nvåra förslag -- vilket bl.a. skulle ha inneburit att\r\nBorås kommun hade fått stimulansbidrag för att\r\nlåta snickaren reparera skolan -- skulle då\r\nmarginalräntan ha gått upp till 502,5 %?</pre><pre>Carl B Hamilton stod nämligen här som en spåman,\r\nliksom Per-Ola Eriksson och Lars Tobisson. Det\r\nenda jag har velat säga till kammarens ledamöter,\r\noch förhoppningsvis för svenska folket, är: Lita inte\r\npå dem! De är falska profeter. Om vi skall bygga\r\npolitik på deras antaganden går det inte bra, för att\r\nuttrycka det försiktigt. Jag höll på att ta till ett\r\nkraftuttryck, men det skall jag självfallet avstå från.</pre><pre>Under sommaren visade det sig att de hade fel. Det\r\nvar bara det jag ville säga, och det var det jag gärna\r\nhade velat debattera med Carl B Hamilton.</pre><pre>Jag sade en annan sak till Carl B Hamilton: Om den\r\narbetslöse muraren får bygga den där\r\npersonalbyggnaden som behövs på den nya\r\ndeponin -- det är detsamma som soptipp -- i Borås,\r\ngår då räntan upp? Nej, det gör den inte, sade Carl\r\nB Hamilton. Det ville jag diskutera.</pre><pre>Jag är inte alls bra på nationalekonomiska\r\nföreläsningar, men jag tror att jag vet hur vanligt\r\nfolk hemma i min egen valkrets reagerar.</pre><pre>Anf. 139  OLLE SCHMIDT (fp) replik:</pre><pre>Fru talman! Jag är inte heller bra på\r\nnationalekonomiska föreläsningar -- jag är inte\r\nnationalekonom.</pre><pre>Vad jag försökte säga i mitt huvudinlägg, Arne\r\nKjörnsberg, var att det krävs litet extra av oss\r\npolitiker. Nu sitter vi i den gemensamma buren, om\r\nvi skall uttrycka det så, och vi har en skyldighet\r\ngentemot medborgarna och väljarna att förklara\r\nhur sambanden fungerar. Alla behöver inte\r\nanvända Carl B Hamiltons nationalekonomiska\r\nteser -- sådana kan kanske bara nationalekonomer.\r\nMan behöver inte heller tro på dem fullt ut. Men\r\nsom politiker är vi skyldiga -- det är ett av\r\nhuvudproblemen, vilket jag känner ute hos\r\nväljarkåren -- att säga att det som vi i Sverige nu gör\r\ni form av uppoffringar leder till en bättre\r\nutveckling. Därför skall vi inte ägna oss åt\r\ndemagogi på det sätt som vi ibland har gjort i\r\nkammaren. Skyldigheten och ansvaret vilar ganska\r\nlika på oss, i synnerhet i vissa stycken, men mer på\r\nnågra.</pre><pre>Arne Kjörnsberg säger att det är den\r\nsocialdemokratiska politiken som har blivit\r\ngällande i krispaketen. Det är inte någon annan\r\nsom tror det, uppenbarligen inte ens de egna. Det\r\nvar väl inte karensdagar, höjd pensionsålder, sänkt\r\npension, reducering av bostadssubventioner, ingen\r\nhöjning av barnbidragen och färre semesterdagar\r\nsom den ekonomiska politiken handlade om i\r\nvåras, när Arne Kjörnsberg, Allan Larsson och\r\nandra var uppe och propagerade. Nej, då handlade\r\ndet om 40 miljarder extra i investeringar. Om inte\r\ndet hade sänkt Sverige definitivt hade det varit\r\nganska konstigt. Den politiken har dessutom\r\nsamfällt kritiserats som omöjlig.</pre><pre>Nu är vi överens om en bättre politik, som\r\nbalanserar nedskärningar och satsningar på ett mer\r\nrimligt sätt. Jag är i varje fall överens med Arne\r\nKjörnsberg och Hans Gustafsson om att\r\nkrispaketen var nödvändiga och riktiga.</pre><pre>Talmannen anmälde att Arne Kjörnsberg anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 140  SONIA KARLSSON (s):</pre><pre>Fru talman! På de minuter som jag har till mitt\r\nförfogande vill jag kommentera den ekonomiska\r\ndebatten på några punkter.</pre><pre>I diskussionen om orsakerna till den ekonomiska\r\nkrisen dyker skuldfrågan upp allt oftare. Flera\r\nborgerliga företrädare har utvecklat en vana att\r\nsmita ifrån ansvar och skylla på andra, vilket inte är\r\nvidare snyggt.</pre><pre>I partiledardebatten sade Carl Bildt bl.a. följande:\r\n''Alla vet att det som gick verkligt snett för Sverige\r\nvar 1980-talet, som blev ett förlorat decennium när\r\ndet gällde möjligheten att varaktigt ta itu med\r\nstrukturproblemen i svensk ekonomi.''</pre><pre>Borgerligheten, och särskilt Carl Bildt men även\r\nBo Lundgren, bör idka litet självrannsakan och gå\r\nlängre tillbaka i tiden för att finna de mer\r\ndjupgående skälen till dagens problem.</pre><pre>I söndagens Dagens Nyheter kan följande läsas i\r\nartikeln Borgerlighetens skuld, vilket är tänkvärt:</pre><pre>''När de borgerliga äntligen fick initiativet 1976\r\nstartade de en utgiftshöjning långt vildare än vad\r\nsocialdemokraterna vågat genomföra. Sverige\r\navlägsnades snabbt från grundvillkoren för ett\r\nliberalt samhälle. Här ligger borgerlighetens\r\nverkliga skuld.''</pre><pre>Det var, som Dagens Nyheter mycket riktigt anger,\r\nmellan åren 1976 och 1982 som budgetunderskottet\r\nuppstod, på grund av en slapp finanspolitik, som\r\nsedan har påverkat oss under hela 80-talet. Det har\r\ninneburit att vi varje år fått betala mellan 40 och 60\r\nmiljarder i räntor. Sammantaget under hela 80-talet\r\ntyngdes vi av räntor på omkring 500 miljarder\r\nkronor. Att bortse från detta faktum, som många\r\nav de borgerliga företrädarna gör, är att göra det väl\r\nenkelt för sig.</pre><pre>Från 1982 och framåt arbetade vi bort underskottet\r\ngenom en stram budgetpolitik. Däremot gjorde\r\növerhettningen i slutet av 80-talet och\r\nspekulationsekonomin att vi i dag har nya problem\r\natt brottas med.</pre><pre>Tack vare beslut som genomfördes under den\r\nsocialdemokratiska regeringens tid har svensk\r\nekonomi trots krisen också starka sidor. Vi har fått\r\nner inflationen så att den är lägst i Europa,\r\nlöneökningar som är betydligt lägre än i Tyskland,\r\nvilket förbättrar vårt kostnadsläge, m.m.</pre><pre>De akuta problem som vi har haft den senaste\r\nmånaden beror förutom på påverkan av den\r\ninternationella situationen i hög grad på\r\nregeringens agerande, som var föga\r\nförtroendeingivande, vilket sammantaget ledde till\r\nen betydande oro i det ekonomiska systemet.</pre><pre>Som alla vet fördes det under eftersommaren en\r\ndebatt i media om minoritetsregeringens\r\nsvårigheter att övertyga riksdagen om sina förslag,\r\nvarigenom regeringen framstod som svag och\r\nsplittrad.</pre><pre>Regeringen höll bl.a. fast vid en ny reform,\r\nvårdnadsbidraget. Förutom att vårdnadsbidraget är\r\nen orättvis reform i sig, var det sämsta tänkbara\r\ntillfälle att föra fram den på. T.o.m. vid\r\nHarpsundsmötet höll man fast vid\r\nvårdnadsbidraget, trots att det ekonomiska läget\r\nredan vid det tillfället var mycket skakigt.</pre><pre>Från socialdemokratiskt håll framförde både\r\nIngvar Carlsson och Allan Larsson under augusti\r\nmånad behovet av politisk samling för att bekämpa\r\narbetslösheten och sanera statsfinanserna.</pre><pre>Från regeringen hördes dock ingenting. Jo\r\nförresten Carl Bildt sade: Håll ut, vår politik ligger\r\nfast.</pre><pre>Till slut kulminerade situationen. Den\r\ninternationella oron på valutamarknaden, Sveriges\r\ninhemska problem med bl.a. den svaga\r\nutvecklingen av ekonomin, ryktet om ett kraftigt\r\nökat budgetunderskott och dessutom finanskrisen,\r\nledde till en sådan spekulation mot den svenska\r\nkronan att Riksbanken tvingades chockhöja\r\nmarginalräntan till 500 %.</pre><pre>Först då vaknade Carl Bildt och Anne Wibble, och\r\nförhandlingar kom till stånd mellan regeringen och\r\nsocialdemokratin.</pre><pre>Från socialdemokratins sida tog vi ansvar för\r\nSveriges och för medborgarnas skull. För att mota\r\nden dramatiskt ökande arbetslösheten, förbättra\r\nden svenska ekonomin samt för att fördela\r\nbördorna så rättvist som möjligt ställde vi upp för\r\natt rädda landet.</pre><pre>Sänkningen av arbetsgivaravgifterna innebär att\r\nkrav bör riktas mot den privata företagssamheten\r\noch företagsledningarna på investeringar i ny\r\nteknik, nya maskiner och i satsningar på framtiden,\r\nvilket är viktigt att framhålla.</pre><pre>Kravet på att Svenska arbetsgivareföreningen skall\r\ngå med på centrala samordnade förhandlingar\r\nförtjänar att upprepas.</pre><pre>Den kritik som har kommit med anledning av\r\nförslaget om indragningen av två semesterdagar\r\nkan hanteras på flera sätt. Man kan, som Carl Bildt\r\ngör i regeringsförklaringen, vidhålla att den\r\nlagstadgade semestern skall minskas med två dagar.\r\nEller också kan man sträva efter det som faktskt var\r\navsikten, nämligen att indragningen skulle fördelas\r\nmer rättvist. Därför borde man ha hittat ett\r\nansvarsfullt sätt att ändra i uppgörelsen. Detta har\r\nIngvar Carlsson, Bengt Westerberg, Olof\r\nJohansson och Alf Svensson sagt sig villiga att göra.\r\nJag hoppas att de fortfarande står för sina\r\nuttalanden.</pre><pre>Många av de åtgärder som har vidtagits de senaste\r\nveckorna har bl.a. kommit till på grund av den s.k.\r\nmarknaden. Det kan inte vara sämre att lyssna till\r\nvad många människor säger än att lyssna till\r\nmarknaden, särskilt som dessa människor i stort\r\nhar godkänt neddragningar som var föreslagna för\r\natt Sveriges ekonomi skall bli bättre.</pre><pre>Till sist vill jag utrycka förhoppningen att\r\nledamöterna i arbetsmarknadsutskottet\r\ngemensamt kan finna en konstruktiv lösning på\r\nproblemet.</pre><pre>Anf. 141  Statsrådet BO LUNDGREN (m):</pre><pre>Fru talman! Mellan 1989 och 1991 sjönk den\r\nsvenska industriproduktionen med ungefär 20 %.\r\nDet är självklart att det förorsakade en kraftig\r\narbetslöshet, som i sin tur förorsakade ett stigande\r\nbudgetunderskott. Utgifterna för\r\narbetsmarknadsåtgärder stiger och inkomsterna av\r\nde jobb som tidigare utfördes i produktionen\r\nförsvagas.</pre><pre>Vad tror Sonia Karlsson att det kraftiga fallet i\r\nindustriproduktionen från 1989 till 1991 berodde\r\npå?</pre><pre>Anf. 142  SONIA KARLSSON (s) replik:</pre><pre>Fru talman! Vid den tiden hade vi en\r\nsocialdemokratisk minoritetsregering. Vi försökte\r\nfå igenom åtgärder för att strama åt ekonomin. År\r\n1989 ställde Centerpartiet upp. År 1990 ställde\r\nFolkpartiet upp. Bo Lundgren kan stå här och\r\nkritisera, men Moderaterna var inte villiga att ta\r\nansvar tidigare. Om de hade gjort det, hade det sett\r\nbättre ut i dag än vad det nu gör.</pre><pre>Anf. 143  Statsrådet BO LUNDGREN (m):</pre><pre>Fru talman! När man skall ta ansvar bör man göra\r\ndet genom att genomföra åtgärder som förbättrar\r\nsituationen. Nu säger Sonia Karlsson att den\r\nsocialdemokratiska minoritetsregeringen som hade\r\nansvaret för att industriproduktionen föll med 20 %\r\nmellan 1989 och 1991 fick stöd av Centern 1989 och\r\nav Folkpartiet 1990. Men det är självklart att ett\r\nsådant fall i industriproduktionen beror på\r\nhändelser som har inträffat något innan fallet\r\ninträder. Man försöker upprätthålla produktionen\r\nså länge som möjligt. Minoritetsregeringen fick\r\nstöd för sin politik under den tiden.</pre><pre>Jag återkommer till min fråga. Vilka är de\r\ngrundläggande faktorerna? Är det bara brist på\r\nåtstramning eller kan det möjligen vara brist på\r\nkonkurrenskraft för svensk industri genom för höga\r\nskatter och för högt kostnadsläge?</pre><pre>Anf. 144  SONIA KARLSSON (s) replik:</pre><pre>Fru talman! Jag tog redan i mitt\r\ninledningsanförande upp de problem som uppstod\r\ni slutet av 80-talet och hade sin grund i\r\növerhettningen och spekulationsekonomin. Detta\r\nhar vi diskuterat tidigare. Även Bo Lundgren var\r\ninne på det i sitt anförande. Om vi hade fått den\r\nhjälp av er som ni har fått av oss i dag, skulle vi ha\r\nkunnat klara av att lösa problemen på ett helt annat\r\nsätt. 1989 ville vi genomföra en tvåprocentig\r\nmomshöjning. Det gick inte att få gehör för denna\r\nåtgärd. Alla partier sade ifrån. Vi fick då göra en\r\nkompromiss med Centerpartiet, som dess värre\r\ninte blev så stark som den hade behövt vara.</pre><pre>Anf. 145  DAN ERIKSSON i Stockholm\r\n(nyd):</pre><pre>Fru talman! Jag blev en smula förskräckt när Bo\r\nLundgren försvann ut ur kammaren som en oljad\r\nblixt. Till min stora glädje är han nu tillbaka. Jag\r\nhar några frågor som jag vill ställa.\r\nRegeringspartierna är i allmänhet ganska dåliga på\r\natt svara på frågor om hur regeringen tänker, och\r\nsvaren varierar. I tidningarna har vi sett exempel på\r\natt det har spekulerats vilt om hur man bl.a. skall\r\ntjäna in de tre miljarder som skall sparas in på\r\nbostadssektorn.</pre><pre>Jag har för avsikt att tala om bankerna. Det är detta\r\nsom vanligt folk lägger märke till. Folk märker inte\r\nså mycket av att marginalräntorna går upp och ner,\r\nmen de märker att boendekostnaderna ökar.\r\nBankerna har en särskilt besvärlig sitation av\r\nmånga orsaker. Men problemen beror så gott som\r\nuteslutande på dem själva. Den största orsaken är\r\nde vidlyftiga utlåningarna främst till\r\nfastighetsaffärer. I de grövre fallen som jag känner\r\ntill, lånade man under den hetaste perioden ut\r\n100 % på en värdering och ytterligare 3 % till\r\nlagfartskostnader. Det är ganska anmärkningsvärt,\r\neftersom kommersiella fastigheter första året gick\r\nmed förlust i storleksordningen 10 %. Det finns\r\nmycket att säga om bristande kunskaper i banker\r\noch riskbedömningar, men jag skall inte uppehålla\r\nmig vid det. Många har försökt precisera vad det\r\nhär beror på.</pre><pre>Bankernas ledning, som många gånger var styv i\r\nkorken, måste nu ta på sig ett ansvar fullt ut, även\r\nom den i alltför många fall slipper betala notan.\r\nDen kommer efteråt att få betalas av vanligt folk.\r\nJag tänker på låntagarna och skattebetalarna. Mot\r\nbakgrund av vad som har hänt är det litet märkligt\r\natt Nordbankens chefsekonom under den värsta\r\nkrisen framträdde som ett slags finansorakel i\r\nnyhetssändningarna. Han uttalade sig auktoritärt\r\nom hur Sverige skall ta sig ut ur krisen. Rätt eller\r\nfel? Resultatet kunde utläsas i hans egen bank,\r\nminus 34 miljoner om dagen hittills i år. Det är en\r\nunderlig värld vi lever i.</pre><pre>Nu sitter staten, och ytterst skattebetalarna, med\r\nSvarte Petter som vanligt. Nu gäller det för oss att\r\nta oss ur den uppkomna situationen. Det gäller\r\nockså att det här inte kommer att upprepas. Jag vet\r\natt det är en proposition på gång om ändring i lagen\r\nom banker och kreditinstitut. Dessa ändringar\r\nkommer troligtvis att träda i kraft fr.o.m. årsskiftet.\r\nDet är bra. Konkurrenslagstiftningen kommer att\r\nskärpas fr.o.m. den 1 juli 1993, om allt går som det\r\nskall med EES-avtal och annat. Detta framgår av\r\nen annan proposition på gång. Det är välkommet\r\noch bra så att vi på sikt kan få konkurrens mellan\r\nbankerna. Vi kan då få hit utländska banker.\r\nRäntesmällarna är, som vi alla vet, litet för stora i\r\ndag.</pre><pre>Jag beskyller inte på något sätt skatteministern för\r\nvad som har hänt på finansmarknaden. Men det\r\nligger på ministerns bord att ta hand om surdegen.\r\nDet är nu dags att börja tala om denna fråga på\r\nallvar. Det har handlat så mycket om finanskrisen\r\natt vi av naturliga skäl har glömt bort bankerna.</pre><pre>Problemen är akuta för människor och företag som\r\nplågas av höga räntesatser. Den bristande\r\nkonkurrensen leder till att det läggs sten på bördan.\r\nBankerna kan ta ut högre räntor än vad de skulle\r\nkunna göra i en riktig konkurrenssituation, för att\r\nkompensera sig för kreditförluster. Det finns i dag\r\ningen vilja hos bankerna att sänka räntorna,\r\neftersom alla banker har stora kreditförluster.</pre><pre>Jag skulle vilja ställa några frågor till\r\nskatteministern, som jag hoppas att jag skall få svar\r\npå. Jag tror att det är ganska många människor som\r\nställer dessa frågor i dag. Hur stor bedömer\r\nskatteministern att notan blir totalt för statens del\r\nnär det gäller krisen på finansmarknaden? Hur\r\navser man att finansiera den?</pre><pre>Skatteministern har sagt att staten garanterar\r\nbankernas förpliktelser. Därmed har staten ett\r\nengagemang i så gott som alla banker. Kommer\r\nstaten också att garantera försäkringsbolagens och\r\nfinansbolagens verksamhet?</pre><pre>Framdeles hoppas vi att bankerna fullt ut skall få ta\r\nansvar för sina handlingar. När kan det tänkas ske,\r\nså att staten kan släppa sitt engagemang?</pre><pre>Allt fler banker och kreditinstitut har svårigheter\r\nmed kapitaltäckningsgraden. Det medför att\r\ntillgången på kapital minskar. Det kan knappast\r\npåverka räntorna positivt. Hur ser skatteministern\r\npå dessa problem?</pre><pre>Jag var tidigare inne på att hushållen får betala med\r\nännu högre rörliga räntor än vad som skulle behöva\r\nvara fallet om det fanns en konkurrens värd\r\nnamnet. Kommer Nordbanken att vara\r\nkonkurrensneutral och fortsättningsvis hålla lika\r\nhöga räntesatser som alla andra banker? Jag har här\r\nen intressant annons. Tre banker -- SE-Banken,\r\nNordbanken och Handelsbanken -- annonserade\r\nsamma dag om en räntesänkning på 4 %. Det är\r\nganska intressant.</pre><pre>Olika signaler har sänts ut den senaste tiden.\r\nKommer regeringen att låta banker gå i konkurs\r\neller kommer man att ta över flera banker om så\r\nbehövs? Hur ställer sig skatteministern till\r\nmöjligheten att i vissa fall göra ränteavtal med\r\nbankerna och lyfta ut fastigheter i stället för att ta\r\növer både banker och fastigheter i de fall det kan bli\r\naktuellt?</pre><pre>Anf. 146  Statsrådet BO LUNDGREN (m):</pre><pre>Fru talman! Det här tror jag var rekord i antalet\r\nfrågor.</pre><pre>Det går i dag inte att säga hur hög notan kommer\r\natt bli för skattebetalarna. Vår ambition är att\r\nförsöka minimera insatserna och riskerna och se till\r\natt minska utnyttjandet av de garantier som finns.\r\nDet går i dag inte att förutsäga någonting om hur\r\nstora kostnaderna blir.</pre><pre>Även om det är fråga om engångskostnader, får de\r\nnaturligtvis finansieras på samma sätt som\r\nkostnader över huvud taget finansieras av staten.</pre><pre>Statens åtaganden omfattar svenska banker, deras\r\ndotterbolag samt kreditinstitut med statlig\r\nanknytning. Någon utvidgning är inte aktuell.</pre><pre>Dan Eriksson, Stockholm frågade när bankerna\r\nskall börja ta ansvar och när staten skall kunna\r\nsläppa sitt åtagande. Först och främst är det viktigt\r\natt konstatera att när staten lämnar den här sektorn\r\nutan att ha denna typ av åtagande, måste det ske på\r\nett sådant sätt att de fordringsägare som finns inte\r\nåsamkas några speciella risker. Det är mycket\r\nviktigt att notera detta. Åtagandena kan\r\nnaturligtvis inte vara för evigt, men det är för tidigt\r\natt säga när de kan försvinna. Jag vill nu inte göra\r\nen sådan bedömning.</pre><pre>Jag tror att vi i dag har en tillräcklig\r\nutlåningskapacitet i svensk ekonomi. Om\r\nkapitalbasen krymper och kapitaltäckningskravet\r\nknappt uppfylls, är det riktigt att det leder till\r\nmindre utlåningskapacitet. Jag tror ändock att\r\nkapaciteten skulle räcka till. Problemet är snarare\r\natt det förekommer en kritik mot banksektorn --\r\nsom jag i dag har tagit upp i något sammanhang --\r\nom att man inte är beredd att låna ut trots att det\r\nfinns seriösa säkerheter och rimliga antaganden om\r\natt det är en bra kredit. Jag tycker att bankerna\r\nmåste ta sitt ansvar. När staten gör sitt för det\r\nfinansiella systemet, måste bankerna se till att\r\nkreditförsörjningen fungerar på ett bra sätt. Det\r\ninnebär inget annat än att säkerheterna måste vara\r\nfullgoda.</pre><pre>Vid rekonstruktionen av Nordbanken måste man\r\nsjälvfallet se till att man har konkurrensneutralitet.\r\nMen varje situation där staten går in eller där staten\r\nblir ägare innebär potentiellt en risk för\r\nsnedvridningar. Man skall då minska den risken.\r\nDet är ett av skälen till att staten så snabbt som\r\nmöjligt vill göra sig av med Nordbanken.</pre><pre>Det är inte aktuellt att låta någon bank gå i\r\nkonkurs. Konkursinstitutet innebär ju att alla\r\nfordringsägare, förutom ägarna, kommer att råka\r\nilla ut. Vårt åtagande, som är nödvändigt för att\r\ngarantera stabiliteten i systemet, innebär att\r\nfordringsägarna kommer att se sina förpliktelser\r\nuppfyllda, och då kan man inte använda\r\nkonkursinstitutet.</pre><pre>Vi har heller ingen ambitioner att ta över\r\nbankerna -- tvärtom. Vi skall hålla dem ifrån oss så\r\nlångt som möjligt. Staten är nämligen inte bra på att\r\näga och driva banker.</pre><pre>Vi ser det inte heller som speciellt lämpligt att\r\nstaten blir en mycket stor fastighetsägare. Vi får\r\nhantera bankproblemet på annat sätt än genom att\r\nha ett stort securum som staten skall hantera.</pre><pre>Anf. 147  DAN ERIKSSON i Stockholm (nyd)\r\nreplik:</pre><pre>Fru talman! Jag tackar skatteministern för svaren,\r\näven om jag inte blev så mycket klokare. Jag vet att\r\ndet här är svåra frågor att svara på, och det är\r\nviktigt att vi får i gång en debatt.</pre><pre>Intressant är dock i dagsläget hur dyr notan för\r\nbankkrisen blir totalt för statens del. Hur bedömer\r\nskatteministern den saken med det underlag som\r\nfinns i dag?</pre><pre>Ett annat problem som jag skulle vilja ta upp är det\r\nfaktum att den lille mannen i dag inte är så attraktiv\r\nför bankerna. Människor har alltid fått stå med\r\nmössan i handen därför att bankerna har krävt goda\r\nsäkerheter och konkurrensen har varit dålig. Det\r\nman i dag har att sätta emot banken är att gå till en\r\nannan bank, och då är det inte ens säkert att man\r\nfår ett checkhäfte. Det är alltså ett väldigt problem\r\ni dag att bankerna har ett sådant övertag över\r\nsmåfolket.</pre><pre>En annan intressant sak som jag inte hann ta upp i\r\nmitt förra inlägg är att Finansinspektionen inte\r\ngjorde så mycket nytta när de kunde. Kommer\r\nåtgärder att vidtas för att förbättra och stärka\r\nFinansinspektionen? Skatteministern var inne på\r\nden frågan tidigare. Det är i det sammanhanget\r\nintressant att få veta när vi här i riksdagen får ta del\r\nav uppgifter om detta. Jag förstod det som att det\r\nvar en undersökning på gång.</pre><pre>Anf. 148  Statsrådet BO LUNDGREN (m)\r\nreplik:</pre><pre>Fru talman! Självfallet går det att göra\r\nbedömningar och förutsägelser, men allt detta är\r\nmellan tummen och pekfingret, och det vore därför\r\nfel av mig att göra några förutsägelser om vare sig\r\nstorleken av kreditförlusterna under de kommande\r\nåren eller notan för skattebetalarna. Jag vill betona\r\natt vi tänker vidta åtgärder som gör att man så långt\r\nmöjligt kan begränsa kostnaden för\r\nskattebetalarna.</pre><pre>Under den tid då dessa problem så att säga uppstod\r\nvar det som för en tid sedan blev sammanslaget till\r\nFinansinspektionen uppdelat i en bank- och en\r\nförsäkringsinspektion. Det är alltså framför allt den\r\ntidigare Bankinspektionen det nu gäller. Jag\r\nkommer att tillsätta en finansmarknadskommitté\r\nbestående av människor med kunskap om\r\nfinansmarknadens sätt att fungera. De kommer att\r\nfå i uppdrag att undersöka vad som på djupet\r\norsakade problemen, vilka mekanismer som skulle\r\nha kunnat förebygga problemen -- även om det är\r\natt titta i backspegeln -- samt att se efter hur\r\ntillsynen har fungerat och om det ger anledning att\r\nföreslå några förändringar. I dag tycker jag att\r\ntillsynen fungerar tillfredsställande. Vi har goda\r\nkontakter och bra rapportering. Det är för\r\nnärvarande för tidigt att säga när kommittén blir\r\nfärdig med sitt arbete.</pre><pre>Anf. 149  LARS HEDFORS (s):</pre><pre>Fru talman! Det är onekligen litet svårare att\r\nbedriva oppositionspolitik på skatteområdet nu än\r\ndet var i fjol vid den här tiden. Då hade vi att\r\ndiskutera en regeringsdeklaration som innehöll\r\nlångt gående skattesänkningslöften.</pre><pre>Skattetrycket skulle sänkas, hette det.\r\nFörmögenhetsskatten skulle avskaffas,\r\nkapitalinkomstskatten skulle sänkas, momsen\r\nskulle sänkas inte bara på livsmedel utan på alla\r\nvaror och tjänster, och den genomförda sänkningen\r\nav den statliga inkomstskatten skulle ligga fast.</pre><pre>Så blev det nu inte. Skattetrycket kommer att bli\r\nhögre. Förmögenhetsskatten kommer inte att\r\navskaffas. Kapitalinkomstskatten kommer inte att\r\nsänkas och inte heller momsen, och den statliga\r\ninkomstskatten kommer att höjas.</pre><pre>Orsaken till allt detta är naturligtvis att den s.k.\r\nverkligheten nu har hunnit i fatt regeringen. Man\r\nhar tvingats inse att det helt enkelt inte finns något\r\nutrymme för skattesänkningar om man vill slå vakt\r\nom sysselsättning, välfärd och en budget i\r\nnågorlunda balans.</pre><pre>Jag dristade mig faktiskt att säga just detta i den\r\nallmänpolitiska debatten för ett år sedan. Bo\r\nLundgren, som var med då, svarade med en ganska\r\nså brysk tillrättavisning: ''Ändå har talare efter\r\ntalare från socialdemokratin i denna debatt slagit\r\nvakt om de världsrekordhöga skatterna. I realiteten\r\nhar man nästan pläderat för att höja dem\r\nytterligare. Det är bra med höga skatter, säger man,\r\noch med de offentliga utgifter som skatterna\r\nfinansierar. Detta kunde man höra nu senast från\r\nLars Hedfors. Var och en inser naturligtvis att det\r\när en fullkomligt omöjlig politik att sticka huvudet\r\ni sanden och inte låtsas om skatternas avgörande\r\nbetydelse. Vi måste sänka skatterna.'' Detta\r\nbudskap har Moderaterna sedan fortsatt att hamra\r\nin fram till september i år.</pre><pre>Nu är det alltså den moderate skatteministern Bo\r\nLundgren som slår vakt om ''de världsrekordhöga\r\nskatterna''. Det låter nästan litet patetiskt när\r\nstatsministern och skatteministern i årets\r\nregeringsdeklaration försöker slingra sig från detta\r\nbesvärande faktum. De skall minsann se till så att\r\nkapitalinkomstbeskattningen sänks till 25 % och\r\nförmögenhetsskatten avskaffas fr.o.m. 1995. Men\r\nvar och en vet ju att det är val i Sverige 1994 och att\r\ndet är resultatet av det valet som avgör hur\r\nskattepolitiken skall utformas 1995.</pre><pre>När nu allt detta är sagt finns det anledning att\r\nbetona att vi socialdemokrater naturligtvis inte är\r\nnöjda och inte kommer att sitta med armarna i kors\r\ni skattepolitiken i fortsättningen. Det finns mycket\r\nkvar att göra t.ex. för att återställa skattereformen.\r\nVi har heller inte för avsikt att avskaffa\r\nförmögenhetsskatten. Vi vill behålla den och\r\nreformera den så att den blir enklare, rättvisare och\r\neffektivare.</pre><pre>Ett annat område som länge legat oss\r\nsocialdemokrater varmt om hjärtat är kampen mot\r\nden ekonomiska brottsligheten i allmänhet och\r\nskattebrottsligheten i synnerhet. Den frågan är nu\r\nmer aktuell än någonsin.</pre><pre>Brottsförebyggande rådet har låtit\r\nskattemyndigheterna specialstudera 830 företag\r\ninom branscherna bilreparation, städning, måleri,\r\nrestauranger, ombyggnader, taxi och åkeri. Det\r\nman fann i den undersökningen var minst sagt\r\nupprörande: Inte mindre än 30 % av de undersökta\r\nföretagen hade sysslat med oegentligheter av olika\r\nslag, framför allt rent skattefusk.</pre><pre>Man fann också att det var ganska riskfritt att syssla\r\nmed den typen av verksamhet. Av de\r\nbrottsmisstänkta företagen hade endast 24 %\r\nanmälts till åtal. Skatterevisorerna ansåg det inte\r\nmödan värt att göra sådana anmälningar. De visste\r\nnämligen att det oftast tar så lång tid innan det blir\r\nnågon rättegång att brottet hinner preskriberas,\r\noch det beror naturligtvis på brist på resurser hos\r\nskattemyndigheter, polis och åklagare.</pre><pre>Vi socialdemokrater har under lång tid -- senast i\r\nvår ekonomisk-politiska motion i våras -- velat ge\r\ndessa myndigheter bättre möjligheter i kampen\r\nmot ekonomisk brottslighet. Det har varit mycket\r\nsvårt att få gehör för sådana förslag bland de\r\nborgerliga partierna, framför allt hos Moderata\r\nsamlingspartiet. Det är faktiskt ganska typiskt att\r\nårets regeringsdeklaration över huvud taget inte\r\nnämner den ekonomiska brottsligheten.</pre><pre>Däremot får vi nu från justitiedepartementet höra\r\natt stora resurser skall satsas på att komma till rätta\r\nmed snatterierna i våra varuhus. Samtidigt kan vi i\r\ndagspressen läsa om hur ekobrottslingarna kommer\r\nundan och t.o.m. kan leva lyxliv i Belgien och andra\r\nskatteparadis.</pre><pre>Vi socialdemokrater menar att det nu är dags att på\r\nallvar ta itu med den ekonomiska brottsligheten.\r\nDet kan ske genom mer resurser till polis, åklagare\r\noch skattemyndigheter, men framför allt genom att\r\ndessa myndigheter samverkar på ett effektivare\r\nsätt. Det kan komma att kosta pengar, men\r\nerfarenheten visar att sådana satsningar på sikt är\r\nmycket lönsamma genom att statens\r\nskatteinkomster ökar dramatiskt. På det viset blir\r\ndet ett viktigt led i kampen mot den ekonomiska\r\nkrisen.</pre><pre>Anf. 150  STATSRÅDET BO LUNDGREN\r\n(m) replik:</pre><pre>Fru talman! Jag saknar faktiskt de trevliga trätorna,\r\nbåde i kammaren och i skatteutskottet, med Lars\r\nHedfors och andra.</pre><pre>Det är ju så, Lars Hedfors att hade vi själva kunnat\r\nordna en krisuppgörelse och skapa en bred\r\nmajoritet i riksdagen skulle den inte sett likadan ut\r\nsom de uppgörelser vi träffat med\r\nSocialdemokraterna. Varje uppgörelse som syftar\r\ntill att göra vad som är bäst för landet måste med\r\nnödvändighet innehålla inslag från bägge parter.\r\nDet är självklart. Det vore fel att säga att det är på\r\nannat vis.</pre><pre>Det är ingen hemlighet att det är Lars Hedfors parti\r\nsom har påyrkat att i uppgörelsen måste ingå\r\nskattehöjning. Detta har inte yrkats från\r\nregeringspartiernas sida. Och då får\r\nSocialdemokraterna ta ett visst ansvar.</pre><pre>Det vi får göra är att ta ett ansvar för helheten. Vi\r\nmåste bedöma om vi tycker att priset är värt att\r\nbetala för att Socialdemokraterna skall acceptera\r\natt det grundläggande problemet i svensk ekonomi\r\när och har varit de alltför höga offentliga utgifterna.\r\nDe har nu accepterat en neddragning med 30\r\nmiljarder kronor över några år, och då tycker vi att\r\ndet är värt priset.</pre><pre>Det gäller då att de skattehöjningar som påyrkas är\r\nså litet skadliga som möjligt. Det har vi naturligtvis\r\nockså sett till. Man kan t.o.m. hävda att höjningen\r\nav tobaksskatten har positiva värden på den andra\r\nsidan.</pre><pre>Det som är problematiskt är att vi också har\r\naccepterat en del förskjutningar av\r\nskattesänkningen, men inte att man river upp\r\ntidigare beslut. Det är viktigt. Beslutet om att slopa\r\nförmögenhetsskatten ligger fast, men med en\r\növergångsregel som innebär att man har en liten\r\nförmögenhetsskatt kvar till den 1 januari 1995.\r\nSamma sak gäller kapitalinkomstskatten.</pre><pre>Det är viktigt att komma ihåg att valet 1994 äger\r\nrum oavsett om vi träffat en uppgörelse eller inte.</pre><pre>Lars Hedfors säger att eftersom vi har förskjutit\r\nbeslutet ett år kommer valet att avgöra frågan.\r\nInnebär det att Socialdemokraterna hade\r\naccepterat att förmögenhetsskatten hade slopats\r\nom det hade skett den 1 januari 1994 i stället för\r\n1995? Säkert inte.</pre><pre>Det kvarstår för oss ett pedagogiskt problem,\r\nnämligen att förklara för Socialdemokraterna att\r\nSverige, och framför allt de allra svagaste\r\nmänniskorna i Sverige, inte gynnas av att vi\r\nåterinför skatter som gör att människor med\r\nkompetens, tillgångar och entreprenörskap lämnar\r\nlandet för att slippa betala skatt.</pre><pre>Socialdemokraterna har ju drivit människor ur\r\nSverige som skulle ha behövts i Sverige för att klara\r\nvåra problem. Jag är ganska övertygad om att ni\r\nkommer att få svårt att i valrörelsen 1994 förklara\r\nvarför ni vill återinföra förmögenhetsskatten, och\r\nvarför ni vill göra det på ett sådant sätt att den\r\nspeciellt hårt drabbar mindre och medelstora\r\nföretag. Det är ju detta Lars Hedfors menar med\r\nreformering.</pre><pre>Anf. 151  LARS HEDFORS (s) replik:</pre><pre>Fru talman! Jag vet inte om det möjligen är litet av\r\neftertankens kranka blekhet som drabbar Bo\r\nLundgren nu när han säger: Vi har minsann inte\r\nyrkat på att skatterna skulle höjas. Nej, men ni har\r\nunder ett helt år förespeglat svenska folket att ni\r\nskulle sänka skatten. Tvärsäkert har ni sagt att detta\r\nhar varit möjligt. Ni började med Ny start för\r\nSverige. Ni fortsatte på våren med Skatter för\r\ntillväxt. Ni fortsatte med\r\nkompletteringspropositionen, och så sent som i\r\naugusti månad 1992 gav ni ut en skrift som heter\r\nSkattebomben, som syftade på de\r\nsocialdemokratiska skattehöjningarna. Men några\r\nveckor efter detta höjer ni skatterna själva. Litet\r\nmindre tvärsäkerhet och litet större ödmjukhet\r\nhade kanske varit på sin plats.</pre><pre>När det gäller kapitalinkomstskatten: Jag vet att Bo\r\nLundgren inte varit med i förhandlingarna, så han\r\nkan inte veta hur det har gått till. Men enligt de\r\nrapporter jag har fått är det inte fråga om något\r\nslags moratorium när det gäller kapitalvinstskatten.\r\nDen skall höjas till 30 %, punkt och slut, inga\r\ntidsbegränsningar.</pre><pre>Får jag sedan slutligen be Bo Lundgren att möjligen\r\nockså kommentera det jag sade om den\r\nekonomiska brottsligheten. Det är inte nog med att\r\nni struntar i det i regeringsdeklarationen. Bo\r\nLundgren tycks strunta i det här också. Det är\r\nallvarligt, eftersom det är ett så stort ekonomiskt\r\noch moraliskt problem för Sverige.</pre><pre>Anf. 152  Statsrådet BO LUNDGREN (m)\r\nreplik:</pre><pre>Fru talman! Självklart bagatelliserar vi inte den\r\nekonomiska brottsligheten. I den mån det\r\nförekommer skattebrott skall de beivras. Det är\r\nmot den bakgrunden som Riksskatteverket har\r\nvarit fredat under rätt lång tid för besparingskrav\r\nsom har påverkat andra statliga myndigheter. Man\r\nligger kvar på ungefär den möjlighet till verksamhet\r\nsom gällde under den socialdemokratiska tiden.\r\nDet är en självklarhet att vi inte får acceptera\r\nsådana saker som skattebrott. Det kan vi vara\r\növerens om.</pre><pre>Låt mig nu gå tillbaka till att resonera om detta med\r\nskattehöjningar.</pre><pre>Lars Hedfors sade att mitt parti för en tid sedan\r\npresenterade rapporten Skattebomben. Det är rätt.\r\nDen redovisade vad Socialdemokraterna\r\nantagligen skulle göra om de själva hade fått\r\nbestämma om den ekonomiska politiken. Då hade\r\nskatterna höjts dramatiskt.</pre><pre>Från 1991 till 1993, med de beslut som har fattats i\r\nriksdagen och som är aviserade i uppgörelserna\r\nmellan oss och Socialdemokraterna, kommer\r\nskatteuttaget att minska med drygt 12 miljarder\r\nkronor. Det är alltså en skattesänkning. Det är en\r\nannan inriktning på politiken än den som drevs av\r\nSocialdemokraterna i regeringsställning, där\r\nskatterna successivt höjdes med de negativa\r\neffekter det har.</pre><pre>Det är slutligen viktigt att klarlägga litet om detta\r\nmed insikten. Lars Hedfors, är det rimligt att\r\nåterinföra och t.o.m. skärpa jämfört med tidigare --\r\nvilket blir resultatet av det ni kallar reformering --\r\nförmögenhetsskatten för både mindre och\r\nmedelstora företag? Är det rimligt, Lars Hedfors,\r\natt återinföra en skatt som har lett till att de som\r\nbyggde upp företag som Tetrapak och IKEA har\r\nlämnat Sverige i stället för att kunna vara kvar i\r\nSverige och verka med sin kompetens och sina\r\ntillgångar?</pre><pre>Anf. 153  LARS HEDFORS (s) replik:</pre><pre>Fru talman! Det är i allra högsta grad rimligt att\r\nåterinföra förmögenhetsskatten. De åtgärder vi nu\r\nvidtar drabbar i mycket stor utsträckning de\r\n''vanliga människorna''. De med stora\r\nförmögenheter kommer ofta väldigt billigt undan\r\noch har så gjort under lång tid. Därför är det viktigt\r\natt vi får tillbaka förmögenhetsskatten och att vi får\r\nden utformad på ett sådant sätt att den verkligen är\r\neffektiv och rättvis. Det kommer vi\r\nsocialdemokrater att kämpa för framöver.</pre><pre>Bo Lundgren säger att han inte bagatelliserar den\r\nekonomiska brottsligheten. Det anser jag vara en\r\nläpparnas bekännelse, för det är precis vad\r\nModerata samlingspartiet har gjort under de\r\nsenaste 10 åren.</pre><pre>När vi socialdemokrater har lagt fram det ena\r\nförslaget efter det andra för att komma till rätta\r\nmed dessa avarter, då har ni sagt nej. Gång på gång,\r\ntill vartenda förslag faktiskt. Ni vill dessutom\r\nberöva skattemyndigheterna de instrument som de\r\nbehöver för att komma till rätta med dessa avarter.\r\nJag tänker på att ni vill avskaffa generalklausulen.\r\nNi vill luckra upp betalnings- och\r\nbevissäkringslagen. Det är att bagatellisera den här\r\ntypen av brottslighet. Dessutom har ni konsekvent\r\nsagt nej till ökade resurser för sådana här saker hos\r\nskattemyndigheterna.</pre><pre>Jag vet inte om jag uppfattade Bo Lundgren rätt,\r\nom han fortfarande hävdade att det var\r\nskattesänkningar som Moderaterna och regeringen\r\ngenomfört.</pre><pre>Jag kan berätta för Bo Lundgren att skatteutskottet\r\nvar på studiebesök hos Svenska\r\nArbetsgivareföreningen häromdagen. De är väldigt\r\npedagogiska. De visade kurvor på skattetrycket. Vi\r\nfick se en rejäl uppgång på kurvan för 1992. De\r\nhävdar att den moderatledda skattepolitiken i det\r\nhär landet leder till en höjning av skattetrycket.</pre><pre>Vi vet också att den organisation Bo Lundgren ofta\r\nstöder sig på, nämligen Skattebetalarnas förening,\r\nanklagar Bo Lundgren för att höja skattetrycket i\r\nSverige. Det måste kännas ganska pinsamt för en\r\nmoderat skatteminister som under hela sin politiska\r\ntid har hävdat att skatterna skall sänkas.</pre><pre>Anf. 154  PETER KLING (nyd):</pre><pre>Fru talman! Jag tänker börja mitt anförande i dag\r\nmed att tala litet om de krispaket som regeringen\r\noch Socialdemokraterna tvingats till. Dessa paket\r\när i det stora hela bra, men, fru talman, det finns en\r\nmycket negativ åtgärd i det sista paketet, och det\r\när den uteblivna momssänkningen från 25 till 22 %\r\nsamt den aviserade höjningen av momsen på\r\nlivsmedel och turism från 18 till 21 %.</pre><pre>Detta leder givetvis till en kraftigt minskad\r\nköpkraft. Därmed börjar handeln knäa och får\r\nproblem med konkurser. Med\r\nbetalningssvårigheterna får fastighetsbranschen\r\nytterligare problem, och bankerna får större\r\nproblem.</pre><pre>Jag menar att den här uteblivna momssänkningen,\r\noch höjningen, kan leda till mycket större\r\nkostnader för statskassan i slutändan. Den leder till\r\nföretagskonkurser, högre arbetslöshet och ökade\r\nbidrag, samt framför allt att bankerna kan få det\r\nsvårare. Detta måste vi i slutändan betala.</pre><pre>Jag vill också nämna turismen. Den är en stor\r\nnäringsgren i Sverige, som har över 200 000\r\narbetstillfällen. Den har börjat se en ljusning, trots\r\nen nedgång med 20 % från 1990 till 1992. Man såg\r\nen liten ljusning i den momssänkning som gjordes.\r\nMen vad får den nu? Man slår undan benen totalt --\r\npladask!</pre><pre>30 företag har gått i konkurs i år bara i en sådan\r\nliten ort som Åre. Vi har samma mönster inom\r\nnästan hela turistbranschen.</pre><pre>Danmark och Norge har under samma tid ökat med\r\n20 %.</pre><pre>Nej, vi kommer att få stora problem med\r\nturistnäringen om vi inte sänker momsen.</pre><pre>Vi i Ny demokrati tror att vid en kraftig\r\nmomssänkning på turismen skulle man få in mera\r\npengar till statskassan. Framför allt skulle vi slippa\r\nbetala de personer som blir arbetslösa. Där handlar\r\ndet om miljardbelopp direkt, det vet vi.</pre><pre>Då kommer vi in på den prekära frågan om att detta\r\nskall finansieras. Vi har många gånger om föreslagit\r\nfinansiering av detta. Vi vill spara kraftigt på\r\nflyktingpolitiken. Vi vill sänka anslagen till\r\nbiståndet men samtidigt effektivisera det. Det\r\nbetyder att biståndet blir bättre med en sänkning\r\nom man kör en riktig rationalisering.</pre><pre>Vi har talat om organisationsbidragen,\r\nbehovsanpassade barnbidrag, slopad\r\nhemspråksundervisning.</pre><pre>Detta är ju ingenting att skämmas för. Våra kunder,\r\ndvs. väljarna, sluter upp bakom dessa punkter.\r\nÖver halva den svenska befolkningen tycker att\r\ndessa punkter är bra. Och detta är strukturella\r\nnedskärningar i budgeten, det vet vi.</pre><pre>Varför är det så farligt att lyssna på våra kunder,\r\nvåra väljare?</pre><pre>Vi har ju ett brett stöd för de här åtgärderna.</pre><pre>Fortsatta besparingar i socialförsäkringssystemet är\r\nockså ett nödvändigt ont. Jag tar som exempel\r\nprivatiseringen av arbetslöshetsförsäkringen. Det\r\nfinns mer pengar att spara.</pre><pre>Anf. 155  LARS BÄCKSTRÖM (v):</pre><pre>Herr talman! I en visa sägs det: ''Ge mig fyra\r\nminuter och 20 ampere så skall jag strax bli\r\npopulär.'' Men alla visor är inte sanna. Politik går\r\nheller inte ut på att man skall bli populär i alla lägen\r\noch i alla läger. Politik när den är som bäst innebär\r\ni stället att diskutera sakligt och ta beslut för det\r\ngemensamma bästa.</pre><pre>När jag inte är riksdagsledamot är jag lärare. Jag\r\nhar lärt mina elever att riksdagen först disuterar och\r\nsedan tar beslut. Så står det i boken. Men allt som\r\nstår i böcker är inte sant.</pre><pre>Den här hösten har vi lärt oss, och det är inte första\r\ngången vi lärt den läxan, att det också och särskilt\r\nnär det gäller viktiga beslut finns en annan modell.\r\nDen modellen fungerar så, att partiledarna och\r\nderas rådgivare först fattar besluten. Sedan\r\ndiskuterar de valda och röstar som nattskiftet har\r\nbestämt.</pre><pre>Det är en viktig men trist läxa som riksdagen lärt.\r\nIbland krävs snabba beslut. Ledamöterna av\r\nskatteutskottet vet det. Utskottet avbröt helt\r\nkorrekt sin utrikes resa när vi hörde att krisen var\r\nakut.</pre><pre>Det påstås att en karolinerkung en gång lät rista en\r\nhälsning till den tidens riksdag: ''I herredagsmän\r\nres icke så fort, vad som skall göras är redan gjort.''\r\nÅr 1992 hade det varit följdriktigt att man i\r\nhögtalarna på stationer och terminaler låtit\r\nmeddela: ''Ledamöter till riksdagen, var god dröj!''</pre><pre>Om jag hade haft rätt att ställa frågor till talmannen\r\noch talmannen hade haft rätt att svara, så skulle jag\r\nställt frågor. I stället konstaterar jag: Inte bara\r\nnågot, utan mycket måste göras för att återupprätta\r\nriksdagens anseende. Jag tror att många, kanske\r\nockså talmän och ledamöter, delar denna\r\nuppfattning.</pre><pre>Ett minimikrav hade varit att finansutskottet och\r\nskatteutskottet hade sammanträtt under dessa\r\nkrisdagar. Ett minimikrav hade varit att offentlig\r\ndebatt hade förts i kammaren under den akuta\r\nkrisperioden. I dag bjuds det endast någon sorts\r\nosyrat krisbröd när det gäller debattkonsten i\r\nkammaren. Det är inte ens jästen efter brödet.</pre><pre>Vad hade kunnat göras tidigare? Hur har Sverige\r\nhamnat i den här djupa krisen? Utlandet,\r\nmarknaden, bankerna, spekulanterna, ''vägarna'',\r\n''kravkoncernerna'' -- ja, man har pekat ut många\r\nsyndare. Men för att alludera på skriften kan man\r\nsäga att den som är utan synd kan kasta första\r\nstenen. I det här huset -- glashuset -- kommer inte\r\nmånga stenar att kunna kastas.</pre><pre>Inte heller Vänsterpartiet är utan skuld. Vi har inte\r\nstått bakom den förda politiken, men min\r\nuppfattning är att vi inte nog aktivt bidragit till att\r\nbereda mark för en alternativ strategi. Detta säger\r\njag i första hand till kammarens socialdemokrater\r\noch i andra hand till den borgerliga vänstern, även\r\nom det är en mycket liten strömning i den här\r\nriksdagen.</pre><pre>Till socialdemokraterna säger jag samtidigt att det\r\ninte var lätt att skapa ett konstruktivt klimat när ni\r\nsjälva var oeniga, när ni ville gå åt höger och när ni\r\nglömde fördelningspolitiken.</pre><pre>Även om jag inte skall kasta stora stenar, så tillåter\r\njag mig dock att hälla några skopor grus i den här\r\nbreda majoritetens maskineri.</pre><pre>Vare sig den enda vägen eller den tredje vägen\r\nförde till himmeln -- tvärtom. Det var inte bara s\r\nsom devalverade, även om s stod för\r\nsuperdevalveringen. Socialdemokrater och\r\nmoderater liksom folkpartister var överens om\r\nkreditmarknadens avreglering och överens om att\r\nslopa valutaregleringen. Allt man gjorde var inte\r\nfel, men man gjorde nästan allt vid fel tid och i fel\r\nordning.</pre><pre>Det block som slagit ihop krispaketen har stått\r\nbakom den valutalånenorm som förbjudit staten att\r\nlåna i utländsk valuta -- den norm som gjort dåliga\r\naffärer till lag, den norm som gjort att företagens\r\nfinansavdelningar kunnat tjäna pengar på\r\nstatsskulden och som gjort kronan extra känslig för\r\nspekulationer.</pre><pre>Hela den breda höger--vänster-allians som står\r\nbakom de hårda bandagen har stått bakom de\r\nskattesänkningar som är en -- jag säger en -- av\r\norsakerna till det som i dag kallas det strukturella\r\nbudgetunderskottet.</pre><pre>Finansdepartementets beräkningar säger att staten\r\ngår sju miljarder kronor back på skattereformen.\r\nVänsterpartiet har sagt att skattereformen kan vara\r\nunderfinansierad med ca 15--20 miljarder. Det är\r\nhalva krispaket 1, det!</pre><pre>Socialdemokraterna säger sig vara kritiska till\r\nmoderaternas yviga löften om skattesänkningar.\r\nDet är ni säkert. Men faktum är, t.ex enligt\r\nSkattebetalarnas förening, att det är s som sänkt\r\nskatten mest. Skattebetalarnas förening har\r\nförvisso fel i mycket, men räkna skattesänkningar\r\nkan de.</pre><pre>Skattebetalarnas förenings tidning Sunt förnuft\r\nsäger att skattereformen gjorde att det de kallar\r\nskattefridagen tidigarelades med ca 10 dagar. Enligt\r\nSunt förnuft tidigarelade s-regeringen\r\nskattefridagen med 14 dagar på tre år. Men\r\nregeringen Bildt har ''bara'' flyttat bak\r\nskattefridagen två dagar. Det måste vara bittert för\r\nmoderater som Lundgren, vår förste professionelle\r\nskattesänkningsminister, att bli slagen av\r\nsocialdemokratiska blåbär i grenen\r\nskattesänkningar.</pre><pre>Vad är då Vänsterpartiets alternativ? Sex minuter\r\ntillåter inte att jag redogör för detaljer, men vi har\r\nredovisat det i motioner och genom andra kanaler\r\ntill partier och allmänhet. Vi har presenterat\r\ningredienser till beska krismediciner.</pre><pre>På skatteområdet är det höjningar som inte bara\r\nberör de allra rikaste. Det gäller bibehållen moms,\r\nhöjd bensinskatt och slopat grundavdrag för\r\ninkomster över brytpunkten. Alla våra förslag slår\r\ninte perfekt ur fördelningssynpunkt. Men summan\r\nav vår politik innebär att vi skall dela rättvist. Vi\r\nskall dela rättvist såväl på det onda som på det goda\r\ni Sverige. Det är denna princip som högern aldrig\r\nhar insett och som socialdemokrater som Hedfors\r\noch hans parti har gett efter på. Och det är att\r\nbeklaga.</pre><pre>Det är min förehoppning att vi snart skall kunna\r\nåtergå till att bygga ett rättvisare Sverige.</pre><pre>Anf. 156  LARS HEDFORS (s) replik:</pre><pre>Herr talman! Jag blev ett tag litet orolig när Lars\r\nBäckström började rimma på ''ampere'' och\r\n''populär'' och trodde att han snart skulle börja\r\nrimma även på ''hjärta'' och ''smärta''. Men så blev\r\ndet alltså inte.</pre><pre>Får jag först förklara för Lars Bäckström att den\r\ninterna partidemokratin inom Socialdemokratien i\r\nsamband med krisuppgörelserna har fungerat väl.\r\nVi har haft möjligheter att diskutera dessa åtgärder\r\nunder en lång tid innan, eftersom vi förutsåg att\r\nproblemen skulle dyka upp. På grundval av dessa\r\ndiskussioner har vi gett vår partiledare\r\nförhandlingsmandat, vilket jag tycker att han har\r\nförvaltat utomordentligt väl. Detta är en\r\nfullständigt normal process inom ett demokratiskt\r\nparti, anser jag för min del.</pre><pre>Lars Bäckström sade att Vänsterpartiet inte har\r\nställt sig bakom uppgörelsen. Det är ju en korrekt\r\nbeskrivning. Ni har t.o.m. genom er partiledare\r\ngått ut och kritiserat oss mycket starkt för denna\r\nuppgörelse. Ni har sagt nej till uppgörelsen.</pre><pre>Vad hade då hänt om också vi socialdemokrater\r\nhade sagt nej -- om inte heller vi hade velat vara\r\nmed om en uppgörelse? Vi hade då inte haft\r\nförmögenhetsskatten kvar i Sverige. Vi hade inte\r\nhöjt kapitalinkomstskatten och kapitalvinstskatten\r\ntill 30 %. Vi hade inte kunnat höja skatterna för\r\nhöginkomsttagarna, dvs. de som har inkomster\r\növer brytpunkten. Vi hade inte kunnat stoppa\r\nutskiftningen av löntagarfonderna. Vi hade inte\r\nkunnat stoppa sexdubblingen av egenavgifterna till\r\narbetslöshetsförsäkringen. Vi hade inte kunnat\r\nstoppa attackerna mot arbetsrätten. Vi hade inte\r\nkunnat stoppa utförsäljningen av de statliga\r\nföretagen.</pre><pre>Vi hade sannolikt fått uppleva att pensionsåldern\r\nhade höjts till 67 år i stället för till 66 år. Vi hade\r\nockså fått uppleva att karensdagarnas antal hade\r\nblivit två i stället för en som nu blev fallet.</pre><pre>Detta lyckades vi socialdemokrater uppnå genom\r\natt vara med om uppgörelsen. Ni har ställt er vid\r\nsidan om, och ni har inte haft någon möjlighet att\r\npåverka utvecklingen i denna för väldigt många\r\nlöntagare och invånare i Sverige positiva riktning.</pre><pre>Anf. 157  LARS BÄCKSTRÖM (v) replik:</pre><pre>Herr talman! Jag ifrågasätter inte den interna\r\ndemokratin inom socialdemokratin -- den tror jag\r\nsäkerligen fungerar. Vad jag tog upp i mitt\r\nanförande -- det ligger kanske något utanför det\r\nsnäva skatteområdet -- var den bristande offentliga\r\ndemokratin här i riksdagen, i parlamentet. Det var\r\ndenna bristande demokrati jag kritiserade.</pre><pre>Krispaketen är ju två till antalet. Jag anser att det\r\nfinns många positiva inslag i krispaket 1. Lars\r\nHedfors har redogjort för de flesta positiva delarna.</pre><pre>Jag såg en gång en film som heter ''En bro för\r\nmycket''. Krispaket 2 blev en bro för mycket. Det\r\nförstörde helheten. En ekonomisk-politisk åtgärd\r\nsom icke heller är försvarlig är den interna\r\ndevalveringen. Socialdemokraterna har varit\r\nförtjusta i devalveringar, och då förstår jag att man\r\naccepterar en intern devalvering. Det är emellertid\r\nen felaktig politik, eftersom det grundläggande\r\nproblemet inte är att vi har ett för högt löneläge\r\nbland svenska industriarbetare. Det är inte en\r\nkorrekt beskrivning av verkligheten.</pre><pre>Ett stort fel i paketen är att man drar in efterfrågan\r\nför mycket, så att arbetslösheten stiger. Man så att\r\nsäga menar att det måste bli värre för att det skall\r\nkunna bli bättre.</pre><pre>Konjunkturinstitutet pekar på en arbetslöshet på\r\n7 %, dvs. över 300 000 utan arbete. En sådan\r\narbetslöshet kan inte accepteras. Vi har i dagens\r\ndebatt hört hur ni nu börjar sväva på målet. Ni\r\nbörjar acceptera indragningen av kommunernas\r\npengar. Det är detta som är det allvarliga. Om man\r\nlät momsen ligga kvar och använde de pengarna för\r\natt upprätthålla den offentliga efterfrågan, hade det\r\nvarit rimligt. Men ni har tagit en bro för mycket. Ni\r\nhar skapat oro på arbetsmarknaden och i den\r\nkommande avtalsrörelsen med den dåliga\r\nfördelningspolitiken, med indragna semesterdagar\r\nför LO-kollektivet och med den interna\r\ndevalveringen.</pre><pre>Det var ingen bra grund för avtalsrörelsen</pre><pre>Anf. 158  LARS HEDFORS (s) replik:</pre><pre>Herr talman! Jag kan i och för sig hålla med Lars\r\nBäckström om att ifall man drar in på\r\nmöjligheterna till efterfrågan i samhället, kan det\r\nge en tendens till arbetslöshet. Men vad var\r\nalternativet, Lars Bäckström, om vi inte hade\r\ngenomfört detta? Det såg vi ganska tydligt. Man\r\nmåste ha varit både blind och döv för att inte se hur\r\nräntan rakade i höjden.</pre><pre>Det är de höga räntorna som är det stora hotet mot\r\nsysselsättningen. Får vi inte ned räntorna blir\r\narbetslösheten stor. Det vi åstadkom genom att\r\nställa upp på både krispaket ett och krispaket två\r\nvar att räntorna sänktes. Det är det ni har kritiserat\r\noss för, Lars Bäckström.</pre><pre>Nej, krispaket två var kanske inte särskilt roligt.\r\nMen det var nödvändigt. Alla vet vid det här laget\r\natt alternativet hade varit en devalvering, en\r\nreallönesänkning. Det hade inte heller varit någon\r\ngaranti för att räntorna skulle sjunka.</pre><pre>Den offentliga demokratin finns ju. Hela denna\r\nprocess kommer att fortsätta. En proposition\r\nkommer att skrivas och offentliggöras. Vi har\r\nmöjligheter att motionera med anledning av denna\r\nproposition. Vi kommer att diskutera detta i\r\nutskottet, Lars Bäckström, och vi kommer att ge\r\nmänniskor möjlighet att komma till utskottet och\r\ntala om vad de tycker. Det kommer att bli minst en\r\nny stor debatt här i kammaren. Jag tror inte att man\r\nkan säga att det är någon brist vare sig i den inre\r\neller den yttre demokratin i den här frågan.</pre><pre>Anf. 159  LARS BÄCKSTRÖM (v) replik:</pre><pre>Herr talman! Att det är en brist i demokratin är\r\nalldeles ostridigt. Det är riktigt att det finns en\r\nformell gång som kommer att iakttas även här i\r\nriksdagen. Men den genuina debatten, där man har\r\nmöjlighet att ta intryck och skifta ståndpunkt, är en\r\npunkt som är passerad i och med att grupperna har\r\nskruvat fast sina ståndpunkter. Det är den bristen\r\nsom är den allvarliga.</pre><pre>Vad gäller åtgärder är det alternativ som vi\r\nförespråkar att budgetunderskottet skall tas ned,\r\nmen inte när lågkonjunkturen är som djupast. Vårt\r\nalternativ, som vi har redovisat offentligt för\r\npartiledarna, innehåller besparingar och\r\ninkomstförstärkningar som skulle ha stärkt\r\nstatsbudgeten med 50 miljarder. Men det sträcker\r\nsig över en längre tidsperiod än det förslag som\r\nförespråkas av den här breda höger--vänster-\r\nalliansen. Det är det som är skillnaden.</pre><pre>Om man skulle vilja ge sig på en intern devalvering,\r\ndet gäller alltså de sänkta arbetsgivaravgifterna,\r\nvilket jag är mycket tveksam till, skulle man ha\r\nkunnat välja att finansiera den fullt ut om två år.\r\nDet hade varit en möjlighet som varken Svenska\r\narbetsgivareföreningen eller de fackliga\r\nhuvudorganisationerna hade avvisat. Tvärtom vet\r\njag att SAF har sagt att man hade accepterat detta.\r\nLO och TCO har sagt att de hade accepterat detta.\r\nDå hade vi inte fått denna oerhört kraftiga\r\nåtstramning på hushållens efterfrågan som vi nu får\r\nmed upp emot 30 miljarder.</pre><pre>Lägg därtill åtstramningen på den offentliga\r\nefterfrågan i kommunsektorn. 60 000\r\narbetstillfällen beräknas försvinna ur\r\nkommunsektorn. Bara krispaket ett var en\r\nneddragning med minst 30 000 jobb i den privata\r\nsektorn, på grund av åtstramning. Det är de här\r\neffekterna som tillsammans med den kraftiga\r\nåtstramningen mitt i en lågkonjunktur inte är god\r\nekonomisk politik.</pre><pre>Räntemarknaderna hade accepterat att man tog ett\r\nlängre strukturellt grepp för att få ned\r\nunderskotten. Bara man hade preciserat den fasta\r\nplanen för att åstadkomma denna åtgärd är jag\r\nsäker på att den också hade varit verksam.</pre><pre>Frågan om utlandslånenormen har vi drivit länge.\r\nDet är ett socialdemokratiskt -- borgerligt påfund\r\natt slå vakt om den. Om man hade tagit bort den\r\nhelt och hållet hade det också bidragit till att\r\nstabilisera ränteläget.</pre><pre>Anf. 160  HUGO HEGELAND (m):</pre><pre>Herr talman! I årets finansplan skriver\r\nfinansministern: ''Det råder bred politisk enighet i\r\nSverige om värdet av en fast växelkurs.'' Jag finner\r\ndet anmärkningsvärt att det råder en så bred\r\nenighet, men Sverige är ju ett så litet land att här\r\nblott ryms en åsikt åt gången.</pre><pre>Men varför skall priset på valutan vara fast, när\r\ninga andra priser är fasta? Jag kan inte underlåta att\r\nerinra om H.C. Andersens berömda saga om\r\nKejsarens nya kläder. Hade den sagan skrivits i\r\ndag, hade Andersen sannolikt bytt ut den fåfänge\r\nkejsaren mot den opportunistiske partiledaren. I\r\nstället för de obefintliga nya kläderna, illustrerande\r\nmasstyckandets faror, hade mannen under\r\ntronhimlen burit en väska med påskriften: ''Nya\r\nlöften till väljarna!''</pre><pre>Bland åskådarna finns även denna gång ett litet\r\ngenomskådande barn som plötsligt utbrister: --\r\nMen han har ju inga pengar!</pre><pre>Detta är en av orsakerna till krisen i dagens\r\nSverige: Löften som saknat täckning. Därför har\r\npolitikerna stor skuld till ''Krisen i Sverige'', inte\r\nmarknaden, som många nu söker skylla på. Vad\r\nmarknaden har gjort är att den har reagerat och\r\nagerat när den har upptäckt att löftena saknat\r\ntäckning.</pre><pre>Dagens valutakris är också en följd av att den\r\nföregående regeringen, vid anknytningen av den\r\nsvenska kronan till ecun, gjorde detta till en\r\növervärderad växelkurs samtidigt som vi hade fria\r\nkapitalrörelser länderna emellan. Den enklaste\r\ngrundkurs i nationalekonomi hade upplyst om att\r\ndetta är en orimlig kombination.</pre><pre>Vid andra världskrigets slut bestämde regering och\r\nriksbank att man skulle göra tvärtemot vad man gör\r\ni dag, nämligen att ha en rörlig växelkurs och en\r\nfastlåst räntenivå. När det gällde valutakursen hade\r\nman sålunda en mycket rörlig inställning.\r\nVäxelkursen skulle ett land kunna förändra när det\r\nunderlättade den inhemska politiken. Så beslöt\r\nriksbanken att revalvera den svenska kronan l946.</pre><pre>Någon oro på valutamarknaden förelåg inte, utan\r\nRiksbankens motivering var att man genom en\r\nuppskrivning av den svenska kronan kunde hejda\r\nutifrån kommande prisstegringar. Det mycket\r\nokloka beslutet ledde till att valutareserven\r\ntömdes, och vi tvingades återinföra flera\r\nransoneringar.</pre><pre>I september l949 devalverade britterna pundet med\r\n33 %. Storbritannien var utfattigt efter två\r\nvärldskrig och oförmöget att komma till rätta med\r\nsina strukturella problem. Sverige, som tvärtom\r\nhade åkt snålskjuts på den övriga västerländska\r\ncivilisationens bekostnad genom att stå utanför de\r\nbåda världskrigen och som tjänat pengar på export\r\nav krigsviktiga produkter till båda krigförande\r\nparter -- en speciell svensk tolkning av begreppet\r\nneutralitet --, hade ingen anledning att devalvera.</pre><pre>Sedan dess har vi fört en minst sagt växlande\r\nvalutapolitik. Bortsett från ett par smärre\r\njusteringar under 70-talet devalverade\r\nsocialdemokraterna år l97l med 7 % och den\r\nborgerliga regeringen år l977 med 5 %.</pre><pre>Att den borgerliga regeringen år l98l devalverade\r\nmed l0 % är inte svårt att förstå med tanke på de\r\nupprepade devalveringar som SNS:s\r\nkonjunkturråd, där några av våra framstående\r\nekonomer ingick, hade föreslagit under hela 70-\r\ntalet.</pre><pre>Sedan beslutade socialdemokraterna den 8 oktober\r\nl982 att devalvera med l6 %. Nu skulle vandringen\r\npå den tredje vägen underlättas, och därför måste\r\nsvensk export gynnas.</pre><pre>Sådana här offensiva eller aktiva devalveringar\r\nunderlättar givetvis för facket att genomföra\r\nlöneökningar. Men realvärdet av dessa\r\nlönehöjningar har snart ätits upp av efterföljande\r\nprisstegringar. Devalveringen innebar att vi\r\nexporterade våra problem till utlandet, trots\r\nsocialdemokraternas och fackets ständiga tal om\r\ninternationell solidaritet.</pre><pre>En följd av denna växlande valutakurspolitik är att\r\ndevalveringar kommit i vanrykte. Därför har\r\nregeringen sagt: Nu skall det vara slut med raden av\r\ndevalveringar, genom anknytningen till EG:s\r\nvalutaenhet.</pre><pre>Länder inom EG har emellertid både devalverat\r\noch revalverat, hittills sammanlagt elva gånger.\r\nDessa justeringar kallas emellertid för\r\nrealignements, ett typiskt eufemistiskt uttryck.</pre><pre>Det är för mig obegripligt att Riksbanken inte kan\r\nföreta en liknande justering som Storbritannien,\r\nFinland, Spanien och Irland företagit, allt medan\r\nUSA, Japan och andra länder har flytande valutor.</pre><pre>Kritiken mot uttrycket ''låta valutan flyta'', när den\r\ni realiteten sjunker efter en frigörelse, är för övrigt\r\nmalplacerad. Det är fråga om att låta den flyta fritt\r\npå valutahavet. Alla som åtminstone har varit i\r\nnärheten av ett hav vet att det går upp och ner,\r\nprecis som det har gått med det engelska pundet\r\noch den italienska liran.</pre><pre>I stället är Riksbanken på väg att driva svensk\r\nekonomi i botten med sin felaktiga ränte-  och\r\nvalutapolitik. Men här fortsätter folket att prisa\r\nriksbankschefens, förlåt, kejsarens, nya kläder.</pre><pre>Felet med vår hittills förda valutapolitik är att\r\ngjorda devalveringar nästan alltid gått emot\r\nmarknadens bedömning. En s.k. passiv devalvering\r\ninnebär att vi anpassar kronans kurs till\r\nmarknadens bedömning. Men nu skärs alla\r\ndevalveringar över en kam.</pre><pre>Vad vi än en gång lär är att man inte skall försvara\r\nen övervärderad valuta utan så snart som möjligt\r\nacceptera marknadens bedömning. I realiteten är\r\ndetta också vad vi faktiskt har gjort, men under\r\nheltäckande ordkaskader.</pre><pre>Hör vad Kjell-Olof Feldt skriver i en krönika i DN\r\nden l0 oktober: ''Ty även om de inblandade skyr\r\nordet, råder det inget tvivel om att krispaketet\r\nnummer två i sin huvuddel består av en\r\ndevalvering -- av det slag som brukar kallas `intern`.\r\nIdén med de sänkta arbetsgivaravgifterna och de\r\nhöjda konsumtionsskatterna måste vara densamma\r\nsom med en `extern` devalvering -- att öka vinsterna\r\npå lönernas bekostnad!''</pre><pre>Det är möjligt att Lars Bäckström inte delar den\r\nhär uppfattningen.</pre><pre>Jag anser att riksbanken genom sitt agerande\r\nallvarligt förvärrat den ekonomiska krisen i vårt\r\nland. Det visar de förödande effekter som\r\nräntehöjningarna har haft på både hushållens och\r\nföretagens ekonomi.</pre><pre>Vi måste driva en politik som får ner realräntan i\r\nvårt land. Där håller jag helt med om det som Ian\r\nWachtmeister förordade i gårdagens debatt och\r\nsom även Lars Tobisson instämde i. Regeringen\r\nmåste därför lägga fram ett tredje paket som inte är\r\nett krispaket, utan tvärtom ett stimulanspaket.</pre><pre>Anf. 161  KJELL JOHANSSON (fp):</pre><pre>Herr talman! Arne Kjörnsberg föreföll litet\r\nbesviken över att tre herrar från gårdagens debatt\r\ninte var här. Han läste upp citat av deras\r\nuttalanden. Jag får uttrycka samma besvikelse över\r\natt Arne Kjörnsberg inte är här ens under den\r\ndebatt som han själv deltar i. Jag tänkte nämligen\r\nockså, för att uppnå balans, läsa upp ett citat.</pre><pre>I början av 1991 sade man inom OECD:s\r\nsekretariat om svensk ekonomi -- jag översätter\r\nfritt från engelska -- att: ''BNP och\r\nindustriproduktion kommer att visa negativa\r\ntillväxtsiffror både 1991 och 1992 och\r\narbetslösheten kommer att öka till 5 % av\r\narbetskraften vid slutet av nästa år. Rekordhögt för\r\nSverige.'' Det är alltså precis så det har gått.</pre><pre>Vid samma tillfälle skrev faktiskt finansminister\r\nAllan Larsson så här: Sverige befinner sig i likhet\r\nmed de flesta andra länder i en lågkonjunktur. Men\r\nvi har under det gångna året fattat en lång rad\r\nbeslut som stärker vår ekonomi och som innebär att\r\nvi nu är på rätt väg.</pre><pre>Den fråga jag skulle ha ställt till Arne Kjörnsberg\r\nvar: Kan inte de här herrarna bilda klubb\r\ntillsammans?</pre><pre>När jag tänkte över den här debatten studerade jag\r\nfaktiskt också protokollet. Det slog mig helt\r\nplötsligt att det var precis tio år sedan jag deltog i\r\nmin första allmänpolitiska debatt. Av purt intresse\r\nplockade jag fram protokollet från detta tillfälle.\r\nDöm om min förvåning när jag fann att den enda\r\nfråga som jag i dag tänkte ta upp -- skattereglerna\r\nför småföretagen -- också firar tioårsjubileum, i min\r\ntappning alltså. Problemet i sig är mycket äldre.</pre><pre>Av denna orsak är det kanske också litet\r\nmalplacerat att använda ordet firande i\r\nsammanhanget. Det finns ju ingen större anledning\r\natt fira det att man inte lyckats nå en lösning på ett\r\nproblem, trots tio års idogt arbete.</pre><pre>Någon kanske frågar sig hur man orkar med att\r\narbeta i riksdagen med en fråga under tio år utan att\r\nnå resultat. Och det är en mycket berättigad fråga.\r\nHade det inte varit så att jag hade kunnat notera\r\nbättre resultat, t.ex. genom att mycket aktivt delta\r\ni framtagandet av den stora skattereformen, hade\r\nsannolikt inte ens en så envis person som jag orkat\r\nmed att sitta kvar i riksdagen under en så lång tid.</pre><pre>Herr talman! Om inte valutakrisen hade inträffat\r\nhade riksdagen under denna höst förelagts ett\r\nförslag till neutral beskattning av enskilda\r\nföretagare och handelsbolag. Sedan lång tid\r\ntillbaka är företag i dessa associationsformer klart\r\nmissgynnade, för att inte säga misshandlade, i\r\nskattehänseende.</pre><pre>Skattereformen innebar att aktiebolagen fick\r\nmöjligheten att, till en skattesats på 30 %, spara\r\nvinstmedel i rörelsen. Tyvärr kunde\r\nSocialdemokraterna och vi i Folkpartiet liberalerna\r\ninte nå en överenskommelse om samma förändring\r\nför enskilda näringsidkare och handelsbolag. Vi\r\nkom däremot överens om att en sådan lösning\r\nskulle tas fram och beslutas utan dröjsmål.</pre><pre>På grund av att frågan ännu inte lösts är faktiskt i\r\ndag verkningarna rent katastrofala för berörda\r\nföretag.</pre><pre>Alla vet att det är oerhört svårt att låna pengar i\r\nbankerna. Skälen är flera men det viktigaste torde\r\nvara att bankerna nu, efter de senaste årens stora\r\nkreditförluster, tillämpar en betydligt hårdare\r\nkreditprövning än tidigare. Detta slår med en\r\nenorm kraft mot just enskilda näringsidkare och\r\nhandelsbolag, som inte kunnat bygga upp det egna\r\nkapitalet med hjälp av vinstmedel.</pre><pre>Investeringar i maskiner och s.k.\r\nkorttidsinventarier har kunnat ske på någorlunda\r\nlika villkor med aktiebolagen, men man har varit\r\ntvungen att låna upp rörelsekapitalet.</pre><pre>Med en normal, resultatbetingad och\r\nkostnadsbaserad, avskrivningstakt har det egna\r\nkapitalet bokföringsmässigt snabbt blivit ganska\r\ntunt. Soliditeten har med andra ord blivit låg. Som\r\nen följd av detta finner företagen i dag lånevägen\r\ntotalt igenbommad. Situationen blir i många fall\r\nkatastrofal när krediterna stryps.</pre><pre>Herr talman! När vi debatterade\r\nföretagsbeskattningen i december pekade jag på\r\nden välvilja som alla partier visade mot\r\nsmåföretagen i den förra valrörelsen. Då hette det\r\natt Sveriges framtid ligger hos dessa småföretag, att\r\nexpansionen och de nya jobben skulle komma från\r\nmindre och medelstora företag.</pre><pre>Jag framhöll då att svenska småföretagare säkert\r\nsträckte på sig inför dessa erkännanden men att det\r\ninte räcker med ord. Det krävs handling också.</pre><pre>Den proposition som jag inledningsvis talade om\r\nkommer nu inte i höst. Det innebär att\r\nikraftträdandet skjuts ett år framåt i tiden.</pre><pre>Kostnaden för en likabehandling i skattehänseende\r\när beräknad till 2,5 miljarder. Ett uppskov är\r\nemellertid inte liktydigt med att budgetsaldot\r\nförbättras med denna summa. Konsekvenserna och\r\nkostnaderna av det senare ikraftträdandet kommer\r\nbara att förskjutas till arbetsmarknadstiteln och\r\nmöjligen någon annan titel. Likaså kommer det att\r\ninnebära mänskliga påfrestnignar i form av\r\narbetslöshet och ekonomiskt obestånd.</pre><pre>Herr talman! Det skulle vara mig fjärran att frångå\r\neller äventyra den uppgörelse om krispaket som\r\nträffats, men jag dristar mig ändå att ställa frågan\r\ntill Lars Hedfors hur han ser på detta problem.</pre><pre>Det är ju faktiskt så, Lars Hedfors, att vi i de båda\r\npartierna vid skatteuppgörelsen kom överens om\r\natt lösa frågan om en neutral beskattning av\r\ninkomster hos enskilda näringsidkare och\r\nhandelsbolag. Och det är ju faktiskt också så att det\r\nvar den socialdemokratiska regeringen som tillsatte\r\nutredningen i denna fråga genom dåvarande\r\nstatsrådet Erik Åsbrink.</pre><pre>Frågan är med andra ord ganska berättigad.</pre><pre>Anf. 162  LARS HEDFORS (s) replik:</pre><pre>Herr talman! Jag kan instämma i mycket av det\r\nKjell Johansson har sagt. Det är alldeles riktigt att\r\ndet var Folkpartiet och Socialdemokraterna som\r\nkom överens i den stora skatteuppgörelsen om att\r\nvi skulle studera denna fråga vidare. Det var vi som\r\ntillsatte utredningen. Det var vi överens om att vi\r\nskulle göra.</pre><pre>Nu är faktiskt, Kjell Johansson, den viktigaste\r\nfrågan för småföretagen inte skattefrågan utan\r\nfrågan om möjligheter att låna pengar på rimliga\r\nvillkor, att över huvud taget få låna pengar i\r\nbankerna. Det är ett stort problem. Pendeln har så\r\natt säga slagit över till sin andra ytterlighet, där man\r\nställer enorma krav på säkerheter för att låna ut\r\npengar. Det är det stora problemet. Det måste vi\r\ninrikta oss på först och främst, innan vi över huvud\r\ntaget kan börja tänka på skattesänkningar i\r\nstorleksordningen 2,5 miljarder kronor.</pre><pre>Sedan får vi se hur förslagen till skattesänkningar\r\nför småföretagen utformas. Om det kan bli aktuellt\r\növer huvud taget med förslag under den pågående\r\nvalperioden vet vi inte. För min egen del vill jag\r\ngärna se ett förslag som innebär neutralitet också i\r\nförhållande till den personliga inkomstskatten,\r\nalltså egenföretagen i förhållande till den\r\npersonliga inkomstskatten, inte bara neutralitet i\r\nförhållande till aktiebolagens beskattning. Det är\r\ninte någon lätt uppgift. Jag höll på att säga: den\r\ndagen den sorgen. Låt oss nu samla krafterna för att\r\nfå ner räntenivån.</pre><pre>Anf. 163  KJELL JOHANSSON (fp) replik:</pre><pre>Herr talman! Den viktigaste frågan för\r\nsmåföretagen är att kunna låna pengar, säger Lars\r\nHedfors. Men med det system som fortfarande\r\ngäller kan småföretagen inte bygga upp ett\r\nrörelsekapital och bygga upp det egna kapitalet. De\r\nkommer att ha dåliga säkerheter att erbjuda. Det\r\nde möjligen kan bygga upp rör sådant som kan\r\nomsättas i företagsinteckningar, men de står inte\r\nhögt i kurs i dag. Därför kan dessa företag inte låna.\r\nDärför kommer det att bli stora tragedier på det\r\npersonliga planet. Det kommer att slås ut\r\nsmåföretag som i och för sig har en framtid för sig\r\noch som är expansiva och skulle kunna skapa\r\nsysselsättning. Arbetslösheten kommer att öka.</pre><pre>Därför är det oerhört viktigt, Lars Hedfors, att vi\r\nklarar ut den här frågan. Jag förstår att vi inte kan\r\ngöra det nu, men jag föreslår att vi ändå tar ett\r\nseriöst resonemang i denna fråga när vi hanterar\r\nden i utskottet.</pre><pre>Anf. 164  IVAR FRANZÉN (c):</pre><pre>Herr talman! Det skulle vara frestande att ägna sig\r\nåt att kommentera den debatt som har varit, men\r\nde flesta talare finns inte på plats, så jag avstår.</pre><pre>Jag börjar med att konstatera att vi, i varje fall jag,\r\nunder den senaste tiden har fått lära oss att många\r\nbra saker som vi tidigare ansett ge enbart positiva\r\neffekter, i dag ger en del effekter som inte är så\r\npositiva i det korta perspektivet. Jag skall ge några\r\nexempel.</pre><pre>Hushållen måste spara mera. Under\r\nhögkonjunkturen var det en viktig och självklar\r\nmålsättning. Det stora underskottet i bytesbalansen\r\ngjorde ett ökat sparande till en avgörande fråga för\r\nekonomins stabilitet. Ett land kan inte varaktigt ha\r\nett stort underskott i sina affären med omvärlden.\r\nUnderskottet i bytesbalansen håller nu på att rätta\r\ntill sig. Det beror i första hand på en minskad\r\nimport och ett ökat hushållssparande, dvs. en\r\nminskad konsumtion. År 1990 skulle denna\r\nsituation ha upplevts som enbart positiv. I dag ger\r\nett nödvändigt ökat hushållssparande inte bara\r\nminskad konsumtion utan också ökad arbetslöshet.\r\nDärför framstår inte ökat sparande som enbart\r\npositivt i det korta perspektivet.</pre><pre>Sjukfrånvaron måste minska. Den höga\r\nsjukfrånvaron har varit ett betydande problem för\r\nsvensk konkurrenskraft. I dag har sjukfrånvaron på\r\ngrund av förändringar i sjukförsäkringssystemet\r\noch genom lågkonjunkturen minskat påtagligt. Det\r\när självklart en viktig förbättring som stärker den\r\nsvenska konkurrenskraften, men det ökar samtidigt\r\narbetslösheten i storleksordningen 50 000--60 000.</pre><pre>Produktiviteten måste förbättras i såväl näringsliv\r\nsom offentlig sektor. Under åtskilliga år har svenskt\r\nnäringsliv uppvisat en otillfredsställande\r\nproduktivitetsutveckling. Detsamma gäller\r\noffentlig sektor. Under det senaste året har\r\neffektiviseringen varit mycket betydande i de flesta\r\nverksamheter. Detta stärker självklart svensk\r\nkonkurrenskraft och ökar våra framtida\r\nmöjligheter att öka exporten och framgångsrikt\r\nkonkurrera med importen. Samtidigt innebär detta\r\nkortsiktigt ökad arbetslöshet.</pre><pre>Inflationen måste vara låg. Vi har under det senaste\r\nåret upplevt en dramatisk sänkning av inflationen.\r\nI dag ligger den på 2 à 3 %. Något av en\r\ndrömtillvaro, skulle vi sagt för ett par år sedan.\r\nVisst är det i grunden en mycket positiv utveckling,\r\nmen samtidigt förvärrar det fastighetskrisen på\r\ngrund av den låga inflationen. Den höga räntan ger\r\nen orimlig realränta, som försenar eller förhindrar\r\nde investeringar som är nödvändiga för att åter öka\r\nsysselsättningen.</pre><pre>Det går att fortsätta att ge exempel på hur i grunden\r\nen mycket positiv utveckling kortsiktigt förstärker\r\nde aktuella problemen. I detta läge är det otroligt\r\nviktigt att skapa stabilitet i ekonomin och\r\nframtidstro på att vi positivt kan utnyttja de\r\nmöjligheter som finns i den grundläggande positiva\r\nutvecklingen av svensk ekonomi.</pre><pre>Kortsiktigt krävs det uppoffringar av alla. Två\r\nkrispaket har lagts fram för att i någon mån\r\nreducera det snabbt växande budgetunderskottet. I\r\nstort är paketen väl balanserade. Det finns som\r\nalltid skönhetsfläckar som behöver rättas till.\r\nBudgeten förstärks både genom att statens\r\nkostnader minskas och genom att skatterna höjs.\r\nDet är viktigt att i detta sammanhang komma ihåg\r\natt för den enskilde blir det i båda fallen ökade\r\nkostnader. I ett för många kärvt läge bör valet av\r\nbesparing eller skattehöjning i hög grad bestämmas\r\nav hur rättvist det går att fördela bördorna. I ett\r\nlängre perspektiv är självfallet målsättningen lägre\r\nstatliga kostnader och lägre skatter. Ett känsligt\r\nområde i detta avseende är besparingarna inom\r\nbostadssektorn, som för att vara rättvisa måste\r\nfördelas på alla boende.</pre><pre>Höjda skatter har generellt negativa effekter, men\r\nrätt utformade miljöskatter utgör undantag, vilka\r\nstyr marknaden mot nödvändig miljöhänsyn. Den\r\nhöjda bensinskatten är acceptabel i första hand från\r\nmiljösynpunkt. Om biobränslekommissionens\r\nförslag till en försiktig koldioxidbeskattning av\r\nfossila bränslen som används för elproduktion\r\ngenomförs, är detta också en mycket välmotiverad\r\nmiljöskatt, som framför allt kommer att styra de\r\nframtida investeringarna till förmån för förnybar\r\noch miljövänlig energi.</pre><pre>Herr talman! Jag har med detta korta inlägg velat\r\npeka på att dagens kärva situation rymmer många\r\nmöjligheter, om vi rätt utnyttjar dem. Vi måste\r\nfördela de kortsiktigt nödvändiga och tunga\r\nbördorna på ett rättvist sätt, och därmed så långt\r\nsom möjligt undvika att enskilda och företag slås ut.</pre><pre>Anf. 165  HARRY STAAF (kds):</pre><pre>Herr talman! Ekonomisk obalans och valutaoro i\r\nomvärlden har medfört två ekonomiska paket som\r\nvi skall behandla i riksdagen under hösten.</pre><pre>Paketen kommer att sätta ordentliga spår i enskilda\r\nmänniskors ekonomi. De har tagits fram under hårt\r\nyttre tryck. Men om vi inte gör något ordentligt\r\nkommer många att gå under på grund av höga\r\nräntor.</pre><pre>Den ekonomiska obalansen med stora strukturella\r\nunderskott påstås bero på 20 års försyndelser.\r\nTydligen var det under mandatperioden 1970--1973\r\nsom systemskiftet skedde. Jag roade mig därför\r\nmed att titta i gamla tidningsurklipp från\r\nvalrörelsen 1970.</pre><pre>Herr talman! Vad jag sökte i klippen var en\r\noberoende observatör. Jag fann en i Rune Moberg,\r\ni tidningen Se. Han uttryckte i valrörelsen 1970 en\r\nönskan:</pre><pre>''Det ekonomiska läget är pressat. Det vet vi alla.\r\nSnabba åtgärder behövs. Och kanske impopulära.\r\nLåt oss komma samman till en\r\nstabiliseringskonferens. Vi är beredda att dela\r\nansvaret med regeringen för den illasmakande\r\nmedicinen. Bara något blir gjort, och blir gjort\r\nsnabbt''.</pre><pre>Såvitt jag kan minnas är det första gången sedan\r\ndenna önskan uttrycktes som Sveriges politiska\r\npartier så brett enats om ett så långtgående\r\nekonomiskt paket för att komma till rätta med det\r\nstrukturella budgetunderskottet. Uppgörelsen\r\nkommer säkert bidra till att hyfsa den ekonomiska\r\ndebatten för en lång tid framåt.</pre><pre>Peter Kling förde tidigare här fram en viss kritik.\r\nHan påstod att en majoritet av svenska folket stod\r\nbakom slopandet av hemspråksundervisningen.\r\nDen senaste opinionsundersökningen som jag tog\r\ndel av för ett par månader sedan visade att 54 % av\r\nsvenska folket ville ha kvar\r\nhemspråksundervisningen.</pre><pre>Självfallet har alla partier fått göra eftergifter för att\r\nkomma överens om förändringspaketen, som vi\r\nhoppas skall leda fram mot en bättre ekonomisk\r\nutveckling med lägre räntor.</pre><pre>Vi får hoppas att paketen får avsedd verkan. Om vi\r\nskall se något framåt, behöver vi snarast få fram\r\nvissa medel för att infasa det svenska jordbruket\r\nmot en EG-anslutning.</pre><pre>Med kristdemokraternas syn på\r\nsmåföretagssamheten är det också angeläget att en\r\nförändring av skattereglerna för enskild firma sker,\r\nså att de som driver företag i den formen inte\r\nmissgynnas i förhållande till dem som driver företag\r\ni aktiebolagsform. I det avseendet har jag samma\r\nuppfattning som Kjell Johansson har redogjort för.</pre><pre>I en tid då välskötta företag utan egen förskyllan\r\ndrivs i konkurs är det angeläget att leverantörernas\r\nfordringar i konkurser prioriteras högre. Med de\r\nprioriteringsregler som nu gäller går\r\nskattefordringar före leverantsfordringar. Med en\r\nbättre ställning för leverantörerna hade en del\r\nkonkurser kunnat undvikas.</pre><pre>Herr talman! De banker som genom frikostiga\r\nfastighetslån har varit med om att blåsa upp\r\nfastighetspriserna till nivåer som är ohållbara och,\r\nsom när det begav sig i folkdjupet, också\r\nbetraktades som ohållbara har nu stora\r\nekonomiska bekymmer. Det är märkligt att folkets\r\nintuition om vad som var rätt och fel pris på\r\nfastighetsmarknaden inte delades av bankproffsen.</pre><pre>Den professionella felbedömningen medför nu ett\r\nbehov av höga utlåningsräntor till förfång för\r\ninvesteringar i nya bestående arbetstillfällen.</pre><pre>Med den ränteutvekling som varit sedan beslutet\r\natt sänka skatten på kapital till 25 % fattades var\r\ndet logiskt att bibehålla skattenivån 30 % ett tag\r\ntill.</pre><pre>Sonia Karlsson tog upp vårdnadsbidraget i sitt\r\nanförande. De ekonomiska bekymren har av några\r\nanvänts som intäkt för att ventilera och befästa sitt\r\nideologiska motstånd mot vårdnadsbidrag. Med ett\r\nplanekonomiskt tänkande där staten vet bäst kan\r\ndet finnas en viss logik i motståndet. Hur ledamöter\r\nsom i andra sammanhang pläderar för valfrihet som\r\nnågot som utvecklar både ekonomiskt välstånd och\r\ntrivsel i samhället kan sätta sig emot att samhällets\r\nstöd till småbarnsföräldrarna fördelas efter\r\nföräldrarnas fria val är obegripligt för mig.</pre><pre>Låt mig i den här debatten fästa uppmärksamhet på\r\nden del i arbetsgivareavgiften -- 2,2 % -- som går till\r\nbarnomsorgen. Denna avgift har hitintills täckt\r\nkostnaderna för statsbidragen till kommunernas\r\nbarnomsorg. Om man ser det hela över en\r\nlivscykel, är det bara en del av de anställda med\r\nbarn som fått del av stödet.</pre><pre>Föräldrar som genom olika arrangemang själva\r\nklarar sin småbarnsomsorg får aldrig någon del av\r\ndenna inteckning i löneunderlaget. Vi är i behov av\r\nen mera flexibel användning av statens stöd för\r\nbarnomsorgen. Det gäller både för de föräldrar\r\nsom under en kortare tid avstår från förvärvsarbete\r\noch för de föräldrar som genom olika saxningar i\r\nförvärvsarbetet klarar sin egen småbarnsomsorg.</pre><pre>Herr talman! Vårdlön eller vårdnadsbidrag lika för\r\nvarje barn är en lösning på detta problem.</pre><pre>Anf. 166  ANITA JOHANSSON (s):</pre><pre>Herr talman! Jag skall i mitt anförande beröra en\r\noerhört viktig fråga, nämligen den ekonomiska\r\nbrottsligheten. Jag har lyssnat till debatten hela\r\neftermiddagen, och såvitt jag har kunnat höra är\r\nLars Hedfors den ende som har berört den frågan.</pre><pre>Problemen med ekobrotten växer. För tio år sedan\r\nuppskattade Brottsförebyggande rådet att det var\r\nca 30 miljarder kronor som inte redovisades\r\nnågonstans. Nu nämns siffran 100 miljarder kronor.\r\nDet rör sig om uppskattningar av den svarta\r\nekonomin i samhället. Många brott varken anmäls\r\neller utreds. Företag och banker har i vissa fall inte\r\nnågot intresse av att anmäla att de har blivit utsatta\r\nför brott. Det är inte alltid en fördel att figurera i\r\nsådana sammanhang.</pre><pre>Herr talman! Riksdagens revisorer har börjat att se\r\növer arbetet mot den ekonomiska brottsligheten.\r\nBilden är mycket dyster. Skattemoralen försämras.\r\nSamhället orkar inte ta itu med ekobrotten.</pre><pre>Ekobrotten ändrar karaktär med konjunkturerna.\r\nUnder 1980-talet var det skalbolagsaffärer som\r\ngällde. Nu ökar konkursbrotten. Under 1992\r\nväntas antalet konkurser uppgå till 22 000. I 75 %\r\nav dessa fall finns misstanke om brott.</pre><pre>Också momsbedrägerierna ökar snabbt.\r\nBrottslingarna lär sig var det finns pengar att\r\nhämta. De anpassar sig efter förändringar i\r\nlagstiftning och kontrollsystem.</pre><pre>Avancerade brottslingar har ofta tillgång till\r\njuridisk och ekonomisk expertis. Ekobrotten\r\nförekommer i alla samhällsskikt.</pre><pre>Den svarta ekonomin snedvrider konkurrensen. I\r\nkonjunkturnedgångar ökar konkurserna, och det är\r\nofta de laglydiga företagen som försvinner först.\r\nAlla förlorar på detta. Staten går miste om stora\r\nskatteintäkter, vilket borde oroa vår skatteminister,\r\nBo Lundgren.</pre><pre>Inom vissa branscher är ekobrotten mycket\r\nvanliga, t.ex. inom restaurangbranschen. Det är\r\ningen nyhet. Så har det varit länge. Det skulle\r\nbehövas någon form av skärpt kontroll över den\r\nbranschen, framför allt i samband med\r\ntillståndsgivning när det gäller utskänkning av öl\r\noch annan alkohol.</pre><pre>Det skulle gå att komma åt en stor del av\r\nekobrotten. Det är samma personer som ständigt\r\nåterkommer. De som sysslade med\r\nskalbolagsaffärer under 1980-talet håller nu på med\r\nmomsbedrägerier.</pre><pre>Myndigheterna har otillräckliga möjligheter att\r\nbemästra situationen. Skattemyndigheterna,\r\nåklagare och polis har bristande resurser.\r\nÄrendebalanserna ökar. Många brott utreds aldrig,\r\noch många brott är också mycket komplicerade.\r\nUtredningstiderna är alltför långa, och många brott\r\nhinner preskriberas. Under de senaste åren har\r\nläget dessutom försämrats. Färre fall utreds och blir\r\nföremål för åtal och dom.</pre><pre>En stor del av problemen ligger tydligen hos polisen\r\nsom inte har tillräckliga resurser. Av 333 tjänster\r\ninom ekorotlarna var bara 227 besatta under 1991,\r\noch det är helt otillfredsställande.</pre><pre>Stockholmspolisens ekorotel hade 1 250 ärenden i\r\nbörjan av sommaren. Under en månad kommer ca\r\n60 nya ärenden in till åklagarmyndigheterna.</pre><pre>I förhållande till tillströmningen är produktiviteten\r\nlåg. På fyra månader klarar man av 12 mål. Då kan\r\nman räkna ut hur lång tid det skulle ta att komma\r\nåt dessa 1 250 ärenden. Under september i år kunde\r\nman notera en kraftig ökning här i regionen med\r\növer 100 nya mål. Under hela 1991 utreddes\r\nsammanlagt 58 mål av åklagarenheten. Ca 90 % av\r\nsamtliga mål blir aldrig utredda.</pre><pre>Herr talman! Det måste finnas en politisk vilja att\r\nta itu med ekobrotten, och denna vilja måste\r\nuttryckas klart och tydligt från denna talarstol.\r\nEkobrotten prioriteras inte längre av polisen och\r\ninte heller av den här regeringen.</pre><pre>Myndigheterna måste planera sin verksamhet och\r\nfördela sina resurser i enlighet med de politiska\r\nbesluten. Om de politiska signalerna inte är tydliga\r\ninnebär det risk för att myndigheternas\r\nprioriteringar ändras.</pre><pre>Riksåklagaren och Rikspolisstyrelsen har i\r\nsamarbete med Riksskatteverket gjort en\r\nutredning, och där finns det många bra förslag.</pre><pre>Det är emellertid bara att konstatera att vi inte har\r\nfått något förslag från den borgerliga regeringen,\r\noch den kommer tydligen att förhala detta\r\nytterligare. Dessa ekobrott har utretts i två år. Jag\r\ntycker därför att det är dags att regeringen lägger\r\nförslagen på riksdagens bord.</pre><pre>Investeringar i resurser är mycket lönsamma för\r\nsamhället. En taxeringsrevisors arbete drar in\r\n71 000 kr i ökade intäkter per dag.</pre><pre>Det finns många bra förslag att ta till vara. Jag har\r\nvarje år tillsammans med Hans Göran Franck m.fl.\r\nmotionerat i denna fråga. Vi kan bara konstatera\r\natt varje skattebetalare luras på 2 000 kr om året.</pre><pre>Det sitter en polis som heter Rolf Nilsson på\r\nRikspolisstyrelsen och undrar vad vi politiker gör.\r\nMen det finns alltså pengar att hämta i fråga om\r\ndetta i dessa krisens tider.</pre><pre>Jag kan lova kammaren att vi socialdemokrater\r\nkommer att återkomma i skatteutskottet i denna\r\nviktiga fråga.</pre><pre>Anf. 167  ANNIKA ÅHNBERG (-):</pre><pre>Herr talman! Den allmänpolitiska debatten borde\r\nvara ett utmärkt tillfälle att diskutera det politiska\r\nansvaret för den uppkomna krisen. Men så har,\r\nsåvitt jag har kunnat notera, inte skett i någon\r\nvidare utsträckning. Det har fått mig att\r\nåstadkomma en liten travesti på en känd dikt av\r\nNils Ferlin:</pre><pre>Så talar vi åter från kammarens stol här pågår det\r\npolitiska kivet vi har våra ord och vår papperslapp\r\nmen är långt från det verkliga livet.</pre><pre>Den är möjligen litet elak, men församlingen är ju\r\nhärdad.</pre><pre>Jag tror att det finns ett stort politiskt ansvar i den\r\nhär uppkomna krisen, och jag tror att vi från höger\r\ntill vänster måste dela detta ansvar. Jag tror att\r\nproblemen med de stora transfereringssystemen,\r\nsom har tagit en växande andel av statens finanser\r\nutan att kunna lösa problemen som det\r\nursprungligen var tänkt, borde ha tagits upp för\r\nlänge sedan. Jag tror att löften om nya\r\ntransfereringssystem som vårdnadbidrag eller\r\nlöften om ofinansierade skattesänkningar inte\r\nborde ha givits.</pre><pre>De som nu får betala priset för denna politiska\r\nvårdslöshet är de som saknar jobb, som har svårt att\r\nklara det höga ränteläget och som drabbas av\r\ndrastiska kommunala nedskärningar.</pre><pre>Jag tror att anledningen till att det har varit så svårt\r\natt politiskt klara av de strukturella underskotten\r\nhar att göra med en förändring av politiken. Politik\r\nhar reducerats till att handla om ett köpslående om\r\nolika väljargrupper med förslag som ständigt\r\nkräver ökade kostnader. Jag tror att det är det som\r\när anledningen till att politikerna har haft svårt att\r\nslå in på en ny väg när man måste dra ned på\r\nkostnaderna. Materiella förbättringar behövs för\r\nmänniskor, men det måste finnas ett ekonomiskt\r\nutrymme för dem.</pre><pre>Den typen av politik har i alltför hög grad fått\r\nersätta den mer visionära diskussionen om vilket\r\nsamhälle som man skall bygga och människors\r\ndelaktighet i den processen. Visst är vår kris också\r\nen del i den internationella krisen, och visst finns\r\ndet andra aktörer som också förtjänar kritik.\r\nMånga har kritiserat de stora företagen för deras\r\nbristande solidaritet med Sverige. Och\r\nfinansmarknadens beteende tycker jag alltmer\r\nliknar en koskocks beteende -- när en kossa skenar\r\nåt ett håll, skenar alla de andra efter.</pre><pre>Detta fråntar emellertid inte oss politiker vår del av\r\nansvaret. Om jag fick önska något, herr talman,\r\nskulle jag önska mig en debatt här i kammaren där\r\ndeltagarna fick tala endast om det egna partiets\r\nmisstag och ansvar för den uppkomna krisen. Men\r\njag befarar att någon sådan debatt aldrig kommer\r\natt äga rum utan att det kommer att bli ett fortsatt\r\ntraskande på den enda tredje och fjärde vägen.</pre><pre>Jag skall säga något om krispaketen. Jag delar den\r\nuppfattning som har framförts här tidigare att\r\nriksdagen borde ha inkallats. Men riksdagen har\r\nännu möjlighet att påverka om man håller sig inom\r\nde ekonomiska ramarna för de kortsiktiga\r\nlösningarna och också för den långsiktiga\r\nstrategiska diskussionen. Då kan riksdagen ändå\r\nvara med och påverka och förändra dessa krispaket\r\nefter att ha hört vilka delar som väcker oro ute i\r\nsamhället.</pre><pre>Jag delar den kritik som har riktats mot de starka\r\nåtstramande effekterna som på något sätt måste\r\nmötas med en efterfrågestimulans. Jag tycker att\r\nbeslutet om indragningar till kommunsektorn på\r\n7,5 miljarder kronor borde diskuteras på nytt. Jag\r\ntycker att semesterdagarna, även om de inte är en\r\ntungt vägande del i det ekonomiska paketet, ändå\r\när en viktig symbolfråga. Därför borde man\r\ndiskutera den. Denna fråga markerarar att Sverige\r\nfortfarande är ett klassamhälle. LO-kollektivet som\r\nsist av alla fick dessa extra semesterdagar förlorar\r\ndem först. Men det går att finna andra lösningar.</pre><pre>Jag skulle också önska att krispaketen hade haft en\r\nmiljöprofil, och jag tror att de skulle ha kunnat ha\r\ndet. Utbildning kan användas offensivt både mot\r\narbetslösheten men också mot miljöproblemen. En\r\nsatsning på sanering av s.k. radonhus skulle också\r\nkunna vara en viktig del i dessa paket.</pre><pre>Krispaketen har gett oss en frist, men de har inte\r\nlöst de långsiktiga problemen. Om vi även\r\nfortsättningsvis skjuter dessa problem ifrån oss,\r\nkommer vi på nytt att tvingas in i en situation där\r\ndet blir de översta skikten i de största partierna som\r\nfattar besluten åt oss. Vad som nu måste till är i\r\nstället att partierna klart och tydligt ärligt redovisar\r\nsina skilda strategier, så att människor vet vad de\r\nhar att ta ställning till. Då kan val av parti återigen\r\nbli ett sätt att vara med och påverka\r\nsamhällsutvecklingen.</pre><pre>Avslutningsvis skulle jag vilja referera Maj-Gull\r\nAxelsson som i en delutredning inför LO:s\r\nrättviseutredning har skrivit:</pre><pre>När de maktlösa ger upp hoppet om att kunna\r\nförändra sina villkor stärks de redan mäktiga.</pre><pre>I min vision av framtiden bryts de mångas\r\nmaktlöshet och vänds till makt och inflytande över\r\nden egna tillvaron och till delaktighet också i de\r\nstora besluten som rör hela samhällets utveckling.\r\nMen jag tror, herr talman, att det kan finnas en risk\r\natt den politiska process som vi nu ser början på går\r\nåt ett annat håll och i stället ökar känslan av\r\nmaktlöshet och uppgivenhet hos människor.</pre><pre>Näringsppolitik, miljöfrågor m.m.</pre><pre>Anf. 168  ODD ENGSTRÖM (s):</pre><pre>Herr talman! Vi skall ägna en stund åt\r\nnäringspolitiken. Det är en nästan djup symbolik i\r\ndet förhållandet att när vi inleder den debatten\r\ngapar näringsministerns stol tom. Det är en djup\r\noch tragisk symbolik i detta. Där ute byter man\r\nnämligen just nu ord. De som står ute i näringslivet\r\nhar länge talat om lågkonjunktur. Sedan några\r\nveckor tillbaka talar de om depression. Motorn går\r\nnu på tomgång. Handbromsen är åtdragen.\r\nEfterfrågan har fallit. Försäljningen har fallit.\r\nProduktionen har fallit. Sysselsättningen har fallit.\r\nArbetslösheten stiger. Och näringsministern är\r\nfrånvarande.</pre><pre>Låt mig vara mycket konkret. I måndags\r\ntillbringade jag en stor del av dagen i\r\nSmedjebacken. I Smedjebacken finns i dag ett av\r\nvärldens effektivaste stålverk. Det ägs av den\r\nnordiska stålkoncernen Fundia. Vad man har\r\nuträttat i Smedjebacken under de senaste åren är\r\nnågot av ett hjältedåd. Man har höjt\r\nproduktiviteten i stålverket med mellan 50 och\r\n70 %, från knappt 50 ton i timmen till tidvis upp\r\nmot 90 ton i timmen. Detta har skett i samspel\r\nmellan en modern och dynamisk företagsledning\r\noch en skicklig arbetsstyrka.</pre><pre>Detta företag, som i dag är ett av världens absolut\r\nbäst rustade stålverk, är på väg in i en akut kris i\r\nbrist på efterfrågan. Företagets produkt,\r\narmeringsjärn, efterfrågades i byggnadssektorn.\r\nNu hotas företaget av akuta finanansiella problem.</pre><pre>I företaget arbetar i dag 1 000 människor. Det\r\nhandlar om en bygd. Det handlar om en kommun\r\noch dess framtid.</pre><pre>Näringspolitik -- näringsministerns stol är tom.</pre><pre></pre><pre>Det gäller företag efter företag runt om i landet.\r\nDet är inte dåliga företag, eller företag som inte har\r\nnågon framtid. Det är färdigstrukturerade,\r\neffektiva, slagkraftiga företag, som står inför en\r\nuppenbar risk att slås ut under denna vinter. Bilden\r\när alldeles klar. Det handlar om tusentals och åter\r\ntusentals arbetstillfällen.</pre><pre>Jag hade velat samtala med näringsministern om\r\nvad han tänker och tycker när han ser detta, att\r\nstora delar av det mest effektiva\r\nproduktionskapitalet i svenskt näringsliv hotas av\r\nutslagning. Det är en kapitalförstöring, miljard\r\nefter miljard. Det är företag som, om de toge sig\r\nigenom denna svacka, skulle gå fram som\r\nslåttermaskiner på en internationell marknad, när\r\nefterfrågan återvänder.</pre><pre>Näringsministern väljer att vara frånvarande.</pre><pre>Jag hade velat tala med honom om hur han tänker\r\nanvända den korta tid som fortfarande återstår för\r\natt som näringsminister ändå försöka rida spärr mot\r\nden värsta kapitalförstöringen. Där ute talar man\r\nnu om depression.</pre><pre>Det hade fortfarande varit möjligt att diskutera\r\nförkovran, att i t.ex. Smedjebacken skapa\r\nmöjligheter för dem -- det rör sig om några\r\nhundra -- som har ett ordentligt behov av att höja\r\nsin utbildningsnivå för att bli ännu duktigare\r\nstålverksarbetare. Det handlar om att anpassa de\r\nregler som för närvarande gör det omöjligt, och på\r\ndet sättet inte bara genom defensiv\r\narbetsmarknadspolitik rädda en bygd, utan som en\r\noffensiv satsning höja utbildningsnivån i ett redan\r\nmycket effektivt stålföretag, som nu är på väg in i\r\nen akut kris.</pre><pre>Men näringsministern väljer att vara frånvarande.</pre><pre>Vi hade kunnat samtala om svensk forsknings- och\r\nutvecklingspolitik, om infrastruktur, investeringar,\r\nstatlig upphandlingspolitik, om nya\r\nkommunikationssystem och om hur vi skall utbilda\r\nvåra barn, så att de i morgon kan bära upp ett\r\nslagkraftigt näringsliv. Det är näringspolitik.</pre><pre>Näringsministern väljer att vara frånvarande.</pre><pre>Det blir så, när man tror att näringspolitik är att\r\nprivatisera statliga företag. Men näringspolitik är\r\nnågonting annat. Det är att leda ett lands förkovran\r\nnär det gäller dess näringar och människornas\r\nsysselsättning och utkomstmöjligheter.</pre><pre>Näringsministern är frånvarande.</pre><pre>I detta anförande instämde Bengt-Ola Ryttar (s).</pre><pre>Anf. 169  ROLF L. NILSON (v):</pre><pre>Herr talman! Odd Engström vänder sig till ''absent\r\nfriends'' och utbringar en skål. Jag instämmer i den\r\nskålen, men jag väljer för min del att tala till de\r\nnärvarande.</pre><pre>Regeringen har genom näringsministern deklarerat\r\natt den tänker avskaffa näringspolitiken.\r\nNäringsministerns uttalade ambition är att bli\r\nkonkurrensminister.</pre><pre>Jag tror att det är en farlig väg man är inne på. I den\r\nkrissituation som svensk ekonomi och näringsliv\r\nbefinner sig i, krävs politiska insatser som är mer\r\nomfattande än rena skattesänkningar och\r\nkonkurrensbevakning.</pre><pre>Vi politiker måste göra vårt. De anställda måste\r\ngöra sitt. Men, och det återkommer jag till,\r\nföretagsledningarna och ägarna måste också göra\r\nsitt.</pre><pre>I regeringsförklaringen säger statsministern: ''De\r\ngrundläggande villkoren för investeringar och\r\nproduktion har förbättrats. ------ Produktiviteten\r\nökar snabbt. Våra kostnader sjunker nu i\r\nförhållande till omvärlden. Investeringshinder har\r\ntagits bort.'' Vad hindrar då svenska företag att fullt\r\nut utnyttja dessa goda förutsättningar?</pre><pre>Det finns en mängd objektiva hinder. Jag\r\nunderskattar dem inte. Den internationella, långa\r\nlågkonjunkturen kan vi inte göra mycket åt. Men\r\ndet finns också en mängd psykologiska hinder. I\r\nfortsättningen väljer jag att kalla det för svenska\r\nföretagares inlärda hjälplöshet.</pre><pre>Den yttrar sig i att de i stället för att angripa de\r\nproblem som verkligheten ställer dem inför, skickar\r\nfram sina professionella gråtare i den offentliga\r\ndebatten och ber om ett bättre klimat, dvs. att de\r\nutan större ansträngningar eller omställningar för\r\nevigt skall kunna tjäna pengar.</pre><pre>Moderaterna, Folkpartiet, i viss mån Centern, och\r\nNy demokrati har underblåst denna inställning,\r\nsamtidigt som partierna hämtat sin näring ur den.\r\nJag vänder mig här till Rolf Dahlberg, Gudrun\r\nNorberg och Kjell Ericsson.</pre><pre>Det är ett nationellt intresse att denna de svenska\r\nföretagarnas inlärda hjälplöshet bryts. Jag inser att\r\ndet är svårt. Mycket tyder på att verkligheten inte\r\nhar så stort inflytande på den inställningen. Det\r\nbehövs impulser utifrån. Givetvis behövs utländska\r\ninvesteringar, utländskt kapital. Det skall jag\r\nåterkomma till. Men det behövs också en annan\r\nkultur, ett annat management.</pre><pre>Det är betecknande att på två och ett halvt år,\r\nunder den nye chefen David Herman, lyckades de\r\nanställda på Saab Automobile i Trollhättan öka\r\nproduktionen med nästan 50 % och pressa ner\r\nkorttidsfrånvaron från höga siffror till under\r\neuropeiskt genomsnitt. Det beror i stor\r\nutsträckning på bra och fördomsfritt\r\nmanagement -- en företagsledare som angriper\r\nproblemen och inte i första hand längtar sig bort till\r\ngolfbanan eller segelbåten.</pre><pre>Det gäller för regeringen att inte ge efter för de\r\nprofessionella gråtarna. Det behövs inhemsk och\r\nutländsk konkurrens och tuffa krav.</pre><pre>Herr talman! Regeringen har gjort stor skada\r\ngenom att skapa oro i riskkapitalförsörjningen. Det\r\ngäller i allmänhet, men i synnerhet för små och\r\nmedelstora företag. Riksdagsåret 1991/92 har i\r\ndetta avseende varit ett förlorat år.</pre><pre>Genom att staten nu i praktiken äger tre banker\r\nfinns det stora möjligheter att påverka räntenivån\r\noch tillgången på kapital. Som ägare till\r\nNordbanken bör vi ge budskapet till banken:\r\nKonkurrera med räntorna! Var inte överdrivet\r\nförsiktig vid kreditprövning!</pre><pre>SAF har visat att 3 500 långsiktigt livskraftiga\r\nföretag av bankerna har knuffats över konkursens\r\nkant. Det motsvarar ca 35 000 anställda.</pre><pre>Skaffa en utländsk ägare till t.ex. Gotabankens\r\nkontorsnät, så att konkurrensen och kompetensen\r\nökar!</pre><pre>Herr talman! För att svenskt näringsliv inte\r\nohjälpligt skall hamna på efterkälken krävs en\r\nmålmedveten satsning på miljö- och energiteknik\r\noch på miljöanpassad produktion. Detta måste\r\nständigt upprepas. Centerpartiet och kds -- jag tror\r\natt det är Roland Lében som talar för kds här -- har\r\nsom regeringens särskilda miljösamvete varit\r\noförlåtligt svaga.</pre><pre>Inte ens nu, när fem kärnkraftverk är avställda på\r\ngrund av bristande säkerhet, händer något.\r\nUtbyggnaden av vindkraft har avstannat helt. I\r\nandra länder satsar man.</pre><pre>Internationellt går kärnkraften kräftgång, men i\r\nSverige tror politikerna fortfarande på den säkra\r\nsvenska kärnkraften. När skall ni vakna?</pre><pre>Det som krävs nu är att alla subventioner till\r\nkärnkraften tas bort. Stödet måste föras över till\r\nvindkraft och biobränslen, till effektivisering och\r\nsparande.</pre><pre>Kds och Centern är oförlåtligt passiva i regeringen.\r\nOdd Engström -- Socialdemokraterna har också ett\r\nansvar genom sin energiöverenskommelse, som\r\nsaknar trovärdighet och därmed bidrar till fortsatt\r\noklarhet om energipolitiken.</pre><pre>Sverige måste som andra länder satsa på nationella\r\nFoU-program inom framtidsområden. Miljö- och\r\nenergiteknik och bioteknik är några uppenbara\r\nsådana exempel.</pre><pre>Odd Engström talade om produktionskapacitet\r\nsom föröddes i lågkonjunkturen, eller\r\ndepressionen, som han sade. Jag vill lyfta fram\r\nVolvos Uddevallafabrik som någonting unikt\r\nsvenskt, i betydelsen någonting bra. Det är en\r\nframtidssatsning som måste få leva kvar, bevaras\r\noch utvecklas.</pre><pre>Anf. 170  ROLF DAHLBERG (m):</pre><pre>Herr talman! Låt mig börja med att kort\r\nkommentera Odd Engströms anförande, som jag\r\nupplevde som litet märkligt, med detta ständiga\r\nupprepande av att näringsministern inte är\r\nnärvarande vid debatten.</pre><pre>I och för sig kan jag hålla med om att det alltid är\r\nbra när ministrarna är närvarande i kammaren vid\r\nde debatter som berör dem, men i det här fallet är\r\nnäringsministern i Sydostasien sedan en vecka\r\ntillbaka, och hans uppgift där är att främja svensk\r\nexport. Det är möjligt att han trots allt har gjort den\r\nbedömningen att han på det sättet gör större nytta\r\ndär än genom att vara närvarande vid den här\r\ndebatten, men det får han ju själv svara för.</pre><pre>Jag ville bara lämna denna upplysning till Odd\r\nEngström, eftersom jag räknade till att han\r\nefterlyste näringsministern sju gånger.</pre><pre>Herr talman! Under två dagar av allmänpolitisk\r\ndebatt har den ena talaren efter den andra beskrivit\r\nhur jobb försvinner dag för dag inom snart sagt alla\r\nbranscher och företag runt om i landet, samtidigt\r\nsom det inte på långt när återskapas nya företag och\r\nnya jobb i samma takt. Resultatet blir en ständigt\r\nstigande arbetslöshet. Vi är nu inne i det\r\narbetslöshetens stålbad som Kjell-Olof Feldt talade\r\nom för två, tre år sedan.</pre><pre>Vår viktigaste uppgift nu är att skapa\r\nförutsättningar för investeringar och nyföretagande\r\noch även bevarande och utveckling av goda\r\nbefintliga företag.</pre><pre>Krisuppgörelsen mellan regeringen och\r\nsocialdemokraterna är en viktig del av detta arbete,\r\nmen vi måste också satsa på en politik som\r\nstimulerar och river bort tillväxthinder för den\r\nprivata, konkurrensutsatta sektorn och vidgar dess\r\nutrymme.</pre><pre>I alltför många år har höga skatter, regleringar,\r\nsnedvridande subventioner och monopol verkat\r\nhindrande på företagandet och tillväxten i Sverige.</pre><pre>Under sitt första regeringsår har den borgerliga\r\nregeringen fått igenom en rad beslut som\r\nunderlättar för främst små och medelstora\r\nföretag -- just den typ av företag som Sverige har\r\nalldeles för få av, vilket man lätt inser om man gör\r\nen jämförelse med andra industriländer. Små- och\r\nnyföretagandet måste få en renässans under de\r\nnärmaste åren. Det är här som de nya\r\nmöjligheterna och de nya jobben kommer att\r\nfinnas.</pre><pre>Regeringen prioriterar nu fyra viktiga områden\r\ninom näringspolitiken. Det första är små- och\r\ntillväxtföretagen.</pre><pre>Under förra riksmötet togs beslut om borttagande\r\nav skatten på arbetande kapital och sänkning av\r\narvs- och gåvoskatterna. Om någon vecka kommer\r\nen proposition med förslag till ytterligare\r\nskatteförändringar för främst småföretagen.</pre><pre>Sänkningen av arbetsgivaravgiften betyder mest för\r\nsmå och medelstora företag. Skatte- och\r\navgiftssänkningar frigör kapital som kan investeras\r\ni företagen.</pre><pre>De nya riskkapitalbolag som föreslås i en\r\nproposition som redan är lagd på riksdagens bord\r\nskapar en av Europas fem största privata\r\nmarknader för riskkapital till små och medelstora\r\nföretag. Vi får dessutom en proposition om\r\nnyföretagarlån, som koncentrerar statens insatser\r\njust till startandet av företag. Arbete pågår också\r\nför att ytterligare avreglera, avbyråkratisera och\r\nförenkla regelverket för främst småföretag.</pre><pre>Det andra området innefattar marknad och\r\nkonkurrens. Vi vet att fri konkurrens ger\r\neffektivitet och valfrihet. En ny konkurrenslag som\r\nbygger på EG:s regler föreläggs riksdagen inom\r\nkort. Vi har fått en ny och starkare\r\nkonkurrensmyndighet. Vi skall avreglera monopol-\r\noch oligopolmarknader inom såväl privat som\r\noffentlig verksamhet. Detta öppnar för\r\nnyföretagande och större effektivitet.</pre><pre>Det tredje området är privatisering av statliga\r\nföretag. Detta är en viktig strukturreform. Den\r\ntydliggör statens roll, skapar fasta spelregler och\r\nsprider ägandet. Det kapital som inströmmar till\r\nstatskassan skall användas för investeringar i\r\ninfrastrukturen -- vägar, järnvägar, flygplatser,\r\ntelekommunikationer osv.</pre><pre>Hittills har fyra företag sålts. Just nu råder ett\r\nmoratorium, men förberedelsearbetet för fortsatta\r\nprivatiseringar pågår inom Näringsdepartementet,\r\noch när marknadsläget förbättrats får vi räkna med\r\natt nya erbjudanden kan komma i enlighet med\r\nprivatiseringspropositionen.</pre><pre>Det fjärde området är forskning och utveckling. En\r\nutökad satsning på industrirelaterad forskning och\r\nutveckling kan förväntas i vårens\r\nforskningsproposition. Deltagande i EG:s\r\nforsknings- och utvecklingsarbete är därvid en\r\nviktig del. Inrättandet av s.k. spetsuniversitet som\r\nligger i den absoluta forskningsfronten för teknisk\r\nforskning kommer att ge resultat på sikt.</pre><pre>Herr talman! Med hänsyn till den mycket djupa\r\nlågkonjunkturen och de för dagen enormt höga\r\nräntorna kan det ta tid innan dessa generella\r\nåtgärder börjar verka fullt ut. Men det finns också\r\npositiva signaler, som visar att det går att få i gång\r\nnäringslivet igen och att vi kan hoppas på ett\r\nnystartande i stor omfattning.</pre><pre>Anf. 171  ODD ENGSTRÖM (s) replik:</pre><pre>Herr talman! Sverige har förts in i ett mycket\r\nallvarligt läge. Detta är därför en tid när det ställs\r\nmycket stora krav på det politiska ledarskapet. Det\r\nhar också kommit till uttryck under de senaste\r\nveckornas ansträngningar att åstadkomma politiska\r\növerenskommelser. För mig liksom för många\r\nandra är dessa uttryck för ett riktigt och\r\nrespektingivande politiskt ledarskap.</pre><pre>En del i detta ledarskap som nu krävs är att\r\nregeringen är närvarande i riksdagen när riksdagen\r\nmed sin allmänpolitiska debatt försöker att brett\r\ngenomlysa förhållandena i landet och att vidga\r\nperspektiven.</pre><pre>Näringsministern sägs göra nytta i Sydostasien. Det\r\nstatsråd som har avdelats för att i första hand vara\r\nden som svarar för svensk utrikeshandel och tillika\r\nEuropaminister, herr Dinkelspiel, har gjort en helt\r\nannan bedömning än näringsministern. Han har\r\nvalt att vara närvarande i meningsutbytet här i\r\nriksdagen. Det hedrar honom.</pre><pre>Det är ingen formsak för mig huruvida ett statsråd\r\när närvarande eller inte när viktiga frågor på\r\nvederbörandes verksamhetsområde, som dessutom\r\nbefinner sig i allvarlig kris, skall diskuteras. Den\r\nproblematiken är högst reell. Man väljer att vara\r\nfrånvarande när det skall föras en viktig politisk\r\ndiskussion.</pre><pre>Huruvida näringsministern gör nytta i Sydostasien\r\neller inte uppfattar jag som irrelevant.</pre><pre>Anf. 172  ROLF DAHLBERG (m) replik:</pre><pre>Herr talman! Odd Engström återkommer till\r\nnäringsministerns frånvaro här. Jag kan i och för sig\r\nha en förståelse för synpunkterna. När vi var i\r\nopposition klagade vi ofta och tyckte att det var\r\nberättigade klagomål, när de socialdemokratiska\r\nstatsråden inte var närvarande vid motsvarande\r\ndebatter. Detta är litet av ett problem mellan\r\noppositionen och regeringssidan.</pre><pre>Anf. 173  ODD ENGSTRÖM (s) replik:</pre><pre>Herr talman! Jag tror att det var mycket ovanligt att\r\nsocialdemokratiska statsråd var frånvarande när\r\ndet verksamhetsområde för vilket de hade att svara\r\ni regeringen befann sig i akut kris.</pre><pre>Det handlar nu om att hundratals företag under den\r\nhär vintern hotas av att slås ut och att därmed en\r\nviktig del av svenskt näringsliv utarmas. Om\r\nministern då är frånvarande uppfattar jag så, att\r\nman inte ser lägets allvar och att man i mer än en\r\nbemärkelse är frånvarande i debatten. Jag vågar\r\nupprepa vad jag tidigare sagt: Det kan vara ett\r\nuttryck för att man uppfattar näringspolitik som\r\nbegränsad till att sälja ut statliga företag till privata\r\nintressen.</pre><pre>Anf. 174  ROLF DAHLBERG (m) replik:</pre><pre>Herr talman! Mycket kort: Man kan säkerligen i\r\nriksdagens protokoll under åren följa hur\r\nföreträdare för oppositionen har efterlyst\r\nsocialdemokratiska statsråd i de här debatterna.\r\nMan påpekade ofta att ministern inte var\r\nnärvarande vid den eller den debatten. Jag tror att\r\ndetta förekom i samma utsträckning som varit fallet\r\nunder de här två dagarnas debatt.</pre><pre>Med all respekt för Odd Engströms kapacitet och\r\nden vikt han skulle ha lagt vid den debatt han skulle\r\nha haft om näringsministen hade varit här, vidhåller\r\njag att jag tror att näringsministern gör mer nytta i\r\nSydostasien.</pre><pre>Anf. 175  GUDRUN NORBERG (fp):</pre><pre>Herr talman! Jag funderade just över varför Odd\r\nEngström skulle inleda den näringspolitiska\r\ndebatten. Nu förstår jag. Han har besökt ett\r\nföretag! Han har upptäckt att det är kris i\r\nbranschen. Det var kanske första gången som han\r\nbesökte ett företag.</pre><pre>Det är märkligt att under den socialdemokratiska\r\nregeringstiden, då det rådde en högkonjunktur\r\nunder flera år, kunde den regeringen inte stärka det\r\nsvenska näringslivet, utan det var sårbart när\r\nkonjunkturen svängde. I stället lade man på olika\r\npålagor. Man började med löntagarfonderna.\r\nSedan lade man på flera olika slags skatter och\r\npålagor på företagen. Man skapade ett\r\nföretagsklimat i Sverige som gjorde att företagen\r\nflydde landet. Företagarna ville inte investera i\r\nSverige, utan gjorde det i stället utomlands. Det var\r\nett stort problem under många år. Före valet 1991\r\nskedde det en stor utslagning av företag. Där var\r\nmer än 100 konkurser i veckan. Var fanns den\r\nsocialdemokratiska industriministern då?</pre><pre>Jag hade tänkt att säga några ord om den fria\r\nkonkurrensens betydelse och behovet av en skärpt\r\nkonkurrenslagstiftning.</pre><pre>Sverige är ett av världens dyraste länder. Vid en\r\njämförelse med länderna i Europa finner man att\r\npriserna på de allra flesta håll är lägre än här i\r\nSverige.</pre><pre>Vi tjänar inte mer än andra, men vi har högre\r\nlevnadskostnader, vilket gör att vår\r\nlevnadsstandard försämras. Under en stor del av\r\nefterkrigstiden räknades Sverige som det näst\r\nrikaste landet på jorden efter USA. Ännu i början\r\npå 1970-talet hade Sverige världens näst högsta\r\nBNP per invånare.</pre><pre>Men därefter har den svenska inkomstutvecklingen\r\nsackat efter kraftigt. Vi är i dag ett ungefärligen\r\ngenomsnittligt land. Uppgifter från OECD visar att\r\nSverige nu halkat ner från en sjätteplats av de 15\r\nrikaste industriländerna för 10 år sedan till en delad\r\ntiondeplats nu. Och vi är på väg ner mot\r\nbottenskiktet bland traditionella industriländer.</pre><pre>Vi har i Sverige höga priser inom många områden.</pre><pre>Studie efter studie från bl.a. SPK visar att en viktig\r\nförklaring är att konkurrensen är dålig inom främst\r\ndessa områden. OECD:s rapport säger också att\r\nökad konkurrens är av avgörande betydelse för att\r\nöka välfärden i Sverige, och detta gäller både\r\noffentlig och privat sektor.</pre><pre>Detta är i och för sig ingen nyhet för oss. År efter\r\når har vi i Folkpartiet liberalerna framhållit\r\nbetydelsen av ökad konkurrens -- inte minst inom\r\nden offentliga sektorn. Detsamma har gjorts av\r\növriga borgerliga partier, och det har lika ihärdigt\r\nmotsagts av socialdemokrater och vänsterpartister.</pre><pre>Det är just inom den offentliga sektorn som bristen\r\npå konkurrens är allra störst. På många områden\r\nhar konsumenten ingen möjlighet till eget val. Den\r\nnya epok som nu inleds med fri etableringsrätt inom\r\nvård, omsorg och utbildning är av avgörande\r\nbetydelse för att få riktig konkurrens även inom\r\ndessa sektorer.</pre><pre>Men också i näringslivet råder brist på konkurrens.\r\nDet framgår tydligt att det är just inom områden\r\ndär staten har lagt sig i marknadsekonomin genom\r\nregleringar och subventioner som konkurrensen\r\nfungerar sämst. Därför är avregleringar inom\r\nlivsmedelsproduktionen och minskade\r\nbostadssubventioner ett viktigt led i strävan mot fri\r\nkonkurrens. Att sedan omställningen från ett\r\nreglerat förhållande till ett marknadsekonomiskt\r\noch konkurrensutsatt förhållande är svår är väl\r\nkänt.</pre><pre>Den bästa garantin för en fungerande fri\r\nkonkurrens är en stor småföretagssektor. För fri\r\nkonkurrens bygger på principen att bara de nöjda\r\nkunderna kommer tillbaka. Fri konkurrens ger\r\nmakten till konsumenterna. I småföretagen är\r\nsignalvägarna korta mellan producent och\r\nkonsument. Där kan man säga att efterfrågan på\r\nvaror och tjänster styr tillgången. I just\r\nsmåföretagen sker detta med kort varsel.</pre><pre>Därför är regeringens småföretagspolitik så\r\nangelägen, med satsningar på att stärka företagen\r\noch att förbättra villkoren för småföretagen.\r\nTillgången till riskkapital är viktig samt villkor som\r\nskapar bättre överlevnadsmöjligheter under de\r\nförsta kämpiga åren. Nu kommer en proposition\r\nom s.k. EKH-lån för nyföretagande, och nu\r\nkommer också en proposition om ny\r\nkonkurrenslagstiftning.</pre><pre>Vi i näringsutskottet kommer att få behandla dessa\r\npropositioner. Det blir alltså tillfällen att diskutera\r\ndetaljerna senare. Men utgångspunkten är givetvis\r\natt vi i Sverige behöver en skärpt\r\nkonkurrenslagstiftning. Det är också viktigt med\r\nharmonisering till EG-regler. Men det är inte det\r\nsom är det största skälet. Den nya\r\nkonkurrenslagen -- som vi i Folkpartiet gärna hade\r\nsett blivit litet tuffare -- införs inte i första hand av\r\nEG-skäl, utan för att få ett vitalare svenskt\r\nnäringsliv.</pre><pre>Anf. 176  ODD ENGSTRÖM (s) replik:</pre><pre>Herr talman! Gudrun Norberg tror sig förstå att jag\r\nför första gången har besökt ett företag. Ack, ja!\r\nJag har nog trampat fler fabriksgolv än Gudrun\r\nNorberg riktigt kan föreställa sig.</pre><pre>Jag tar också min del, och mitt partis del, av\r\nansvaret för den situation som nu råder i Sverige.\r\nLåt mig vara konkret. Med detta förstår jag att jag\r\nbl.a. var medlem i en regering som inte förmådde\r\növertyga riksdagen om en tillräckligt fast\r\nfinanspolitik. Den delen av ansvaret tar jag på mig.</pre><pre>Det märkliga är att varje gång som det uppstår\r\nmöjligheter för borgerliga partier att bilda regering\r\noch ta sitt ansvar, blir favorittemat i varje\r\nriksdagsdebatt att tala om den föregående\r\nregeringens misslyckanden. Vitsen med att bilda\r\nregering är att ta ansvar för land och folk här och nu\r\noch att arbeta med ögonen riktade mot framtiden.\r\nIcke! När Gudrun Norberg skall bemöta mig\r\nhandlar det om mina tillkortakommanden. Men en\r\nregering, och regeringsunderlaget, skall i första\r\nhand koncentrera sina krafter på att själv inte\r\nkomma till korta. Det är anmärkningsvärt att dessa\r\nargument upprepas ständigt.</pre><pre>Jag tar min del av ansvaret för en för svag\r\nfinanspolitik till följd av att vi inte lyckades\r\ngenomföra en hårdare sådan med hjälp av\r\nriksdagen. Nu är det Gudrun Norberg och hennes\r\nregeringsunderlag som har ansvaret. Ta det\r\nansvaret, och tala inte bara om mina\r\ntillkortakommanden!</pre><pre>Anf. 177  GUDRUN NORBERG (fp)\r\nreplik:</pre><pre>Herr talman! Jag tycker också att det är riktigt att\r\nta ansvar för den politik man för närvarande för.\r\nMen jag kan påminna Odd Engström om åren 1982\r\ntill 1991 då Socialdemokraterna hade\r\nregeringsinnehavet. Hur många gånger förekom\r\ndet beskyllningar i denna kammare om att\r\nbudgetunderskott osv. berodde på den förra\r\nregeringen? Det är faktiskt inget unikt att man talar\r\nom att den föregående regeringen inte fullföljde\r\nsina uppgifter väl.</pre><pre>Jag tycker att Odd Engström skall erkänna att den\r\nnuvarande regeringen har gjort, försökt göra och\r\nvelat göra, en mängd insatser för att stärka\r\nföretagsamheten. De har skett till stor del under\r\nprotester från Socialdemokraternas sida.</pre><pre>Vi har tagit bort förmögenhetsskatten på arbetande\r\nkapital i småföretagen. Vi vill ha bättre\r\nfinansieringsmöjligheter, riskkapital och\r\nlånemöjligheter för småföretagande och\r\nnyföretagande. Men Socialdemokraterna har inte\r\nhejat på detta utan tvärtom försökt att bromsa.</pre><pre>Vilken regering har verkligen försökt förbättra\r\nsituationen för det svenska näringslivet? Det har\r\nden borgerliga regeringen.</pre><pre>Anf. 178  ODD ENGSTRÖM (s) replik:</pre><pre>Herr talman! Det är riktigt att den nu sittande\r\nregeringen har föreslagit bl.a. ett antal\r\nskattesänkningar, vilka man själv hävdar har\r\nbetydelse för företagen. I den mån de har\r\ngenomförts synes de inte ha haft någon nämnvärd\r\neffekt. Vi har också hävdat att det inte i första hand\r\nvar skattesänkningar som var aktuella.</pre><pre>Problemet både för det företag som jag refererade\r\ntill och för alla andra företag som nu hotas av\r\nkriser -- trots att det är starka, sunda och\r\nslagkraftiga företag -- är bortfall av efterfrågan.\r\nFrån första stund vi gick i opposition har vi i denna\r\nkammare talat om detta. Vi har gång på gång bytt\r\nord om det. Vad jag nu beskrev var situationen för\r\nett företag i en lång rad företag som står inför en\r\nakut finansiell kris därför att efterfrågan på deras\r\nprodukt, i detta fall armeringsjärn, i stort sett har\r\nförsvunnit.</pre><pre>Redan under oktober, november månad förra året\r\ntalade socialdemokrater i denna kammare om de\r\noöverskådliga konsekvenser av den byggpolitik\r\nsom skulle bli följden och de åtgärder som denna\r\nregering vidtog under sina första månader i\r\nregeringsställning.</pre><pre>Det är riktigt att ni har sänkt skatter, men det är\r\ninte det som är problemet. Problemet är att ni\r\nockså slog sönder en stor del av efterfrågan.\r\nSkattesänkningarna hjälpte inte. Men bortfallet av\r\nefterfrågan fungerade.</pre><pre>Anf. 179  GUDRUN NORBERG (fp)\r\nreplik:</pre><pre>Herr talman! Nog kan väl Odd Engström ändå vara\r\nså ärlig att han tillstår att lågkonjunkturen är\r\ninternationell och att den svenska regeringen inte\r\nunder några månaders tid kan ändra den till en\r\nhögkonjunktur? Det tycker jag i rättvisans namn\r\natt han kan tillstå.</pre><pre>Förste vice talmannen anmälde att Odd Engström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 180  KJELL ERICSSON (c):</pre><pre>Herr talman! Vi har i dag en besvärlig situation för\r\nvårt näringsliv. Orsakerna till detta är många, men\r\nfrämst beror det på de ekonomiska problem vi har.\r\nDe har debatterats mycket under dessa båda dagar,\r\noch jag skall därför inte nu gå in på den ekonomiska\r\npolitiken.</pre><pre>Vi har en kris som beror både på våra egna och på\r\nomvärldens problem. Både finanskrisen och den\r\ndjupa lågkonjunkturen har gjort det mycket svårt\r\nför våra företag. Många av dagens problem har sin\r\norsak i 1980-talets bristfälliga ekonomiska politik,\r\ndär industirn fick stå tillbaka för den offentliga\r\nsektorn och spekulationer i fastighetsbranschen.</pre><pre>Baksmällan och uppvaknandet har blivit brutalt.\r\nEnorma summor pengar har runnit i väg i\r\nkreditförluster. Det gör också att många seriöst och\r\nhårt arbetande småföretagare i dag har det kämpigt\r\nmed både rörelse- och riskkapital.</pre><pre>Det är också många branscher som har det svårt.\r\nBl.a. har vår bilindustri med alla dess\r\nunderleverantörer mycket stora problem. Vi vet att\r\nVolvo på grund av vikande marknad och bristande\r\nlönsamhet måste vidta drastiska åtgärder som kan\r\ninnebära flera fabriksnedläggelser. Samma\r\nproblem har Volvos alla underleverantörer, vars\r\nantal minskar i takt med minskande volymer.\r\nDärtill har inte underleverantörerna klarat\r\nkonkurrensen gentemot sina utländska\r\nkonkurrenter.</pre><pre>Detta har lett till många förlorade arbetstillfällen.\r\nJag har just nu i dag från min hemkommun --\r\nÅrjängs kommun -- fått information om att en av\r\nunderleverantörerna till Volvo, nämligen TVAB i\r\nTöcksfors, har varslat 235 anställda. Detta är ett\r\ndråpslag mot hela bygden.</pre><pre>Man skall då komma ihåg att så sent som för tre år\r\nsedan hade företagen 700 anställda. I dagsläget\r\nfinns 390 anställda, och efter varslet blir bara 150\r\npersoner kvar. Det är en förödande utveckling för\r\nen liten glesbygdskommun. Varje grupp av 60\r\nanställda som förlorar jobbet betyder 1 % i\r\narbetslöshet. Årjängs kommun kommer nu att\r\nhamna på uppåt 18--20 % om man räknar in öppen\r\narbetslöshet och dessa varsel. Detta är mycket\r\nbesvärligt.</pre><pre>Det krävs därför nu en rad åtgärder på både lång\r\noch kort sikt, och här måste också regeringen\r\nhjälpa till. Bl.a. måste en temporär placering i\r\nstödområde 1 till för att underlätta för små- och\r\nnyföretagandet. Man måste också förbättra\r\ninfrastrukturen genom byggande av vägar och\r\nbättre utbildning. Man måste hjälpa till att höja\r\nkompetensen så att människor blir mer\r\nkonkurrenskraftiga när konjunkturerna vänder. Vi\r\nbehöver också regeringens hjälp för att få nya\r\ntjänsteföretag till orten. Jag kräver också att de\r\ntidigare ägarna, Forsheda och Ericsson Cable,\r\nbistår att hjälpa den dotter som de nu lämnat åt sitt\r\nöde.</pre><pre>En mycket väsentlig fråga för att få i gång\r\nnyföretagande och expansion är\r\nriskkapitalförsörjningen. Glädjande nog har\r\nregeringen lagt fram ett förslag om kapital för\r\ntillväxt. De 6,5 miljarder som utskiftats från\r\nlöntagarfonderna kommer nu att ingå i de\r\nriskkapitalbolag som enligt regeringsförslaget\r\nkommer att startas. Det kommer att vara till stor\r\nnytta för små- och medelstora företag.</pre><pre>Detta räcker inte, utan det behövs mer. Bl.a.\r\nbehöver också utvecklingsfonderna och\r\nNorrlandsfonden ha kvar sitt kapital. Riksdagen\r\nbeslutade i våras på förslag från näringsutskottet att\r\nutvecklingsfonderna skulle få anstånd med\r\ninbetalning av medel. Det tror jag var ett klokt\r\nbeslut, och jag tror att det är rätt att förlänga detta\r\nanstånd så att det gäller fram till dess att vi får något\r\nbättre.</pre><pre>Det är alldeles uppenbart att de flesta\r\nutvecklingsfonder behöver varje krona. Detsamma\r\ngäller Norrlandsfonden. Jag vet att dess\r\nordförande, Per-Richard Molén, har en stor\r\nefterfrågan på kapital och kan göra stor nytta\r\ngenom att låna ut till företag i den region som\r\nNorrlandsfonden verkar i.</pre><pre>Det är också väsentligt att de nyföretagarlån som\r\ntidigare aviserats nu snarast kan komma till stånd.\r\nHär kommer också ett förslag att läggas fram inom\r\nen snar framtid, och det är jag tacksam för.</pre><pre>Herr talman! Jag vill också något beröra\r\nskattefrågorna. Det är bl.a. angeläget att det\r\naviserade förslaget om förbättringar när det gäller\r\nskatter för småföretag nu läggs fram så fort som\r\nmöjligt, och det kommer också att ske.</pre><pre>En skatt som slagit mycket snett är\r\nförmånsbeskattningen av bil för de mindre\r\naktiebolagen. Här sker det en schablonbeskattning\r\nför ägaren oavsett om man använder bilen privat\r\neller inte. Jag har som exempel några autentiska fall\r\nfrån Arvika. En småföretagare som har en affär i\r\nArvika och en i Karlstad har vid varje affär en liten\r\nbuss som används för utkörning av varor. Både\r\nföretagaren och hans fru har var sin privatbil. Men\r\ntrots detta blir både företagaren och hans fru\r\npåförda 38 000 kr vardera för att de skulle ha\r\ntillgång till firmans bilar. De använder aldrig\r\nfirmans bilar i privat bruk.</pre><pre>En annan företagare har en stugby. Han använder\r\ni firman en pick-up för körning av förnödenheter till\r\noch från samt inom stugbyn. Han har en egen\r\nprivatbil. Pick-up:en används inte alls i privat bruk.\r\nTrots detta får han en förmånsbeskattning av 40 000\r\nkr. Jag kan räkna upp en rad olika exempel. Jag\r\nanser att detta är alldeles absurda skatteregler som\r\nsnarast måste ändras. Jag hoppas därför att\r\nskatteminister Bo Lundgren med det snaraste ser\r\növer dessa skevheter.</pre><pre>Herr talman! Detta var några delar inom\r\nnäringspolitiken. Det finns egentligen mycket mer\r\natt säga i denna för oss så viktiga fråga, men tiden\r\nräcker inte till mer. Men det är viktigt att vi ger\r\nförutsättningar för en näringspolitik som ger goda\r\nmöjligheter för företag att starta och växa. Sist men\r\ninte minst måste vi också ge små, medelstora och\r\nstora företag möjligheter att överleva. Vi behöver\r\nen stark, växtkraftig och konkurrenskraftig industri\r\ni vårt land. Låt oss jämna marken för en sådan\r\nutveckling.</pre><pre>Anf. 181  ROLAND LEBÉN (kds):</pre><pre>Herr talman! Vi har här under förra veckan och\r\näven denna vecka fört en bred debatt som i hög\r\ngrad har gett en allsidig belysning även av\r\nnäringspolitiken. Jag vill därför inrikta mig på att\r\nsäga några ord om energipolitiken. Jag kommer att\r\ninskränka mig till kärnkraften.</pre><pre>Jag kan försäkra den orolige Rolf L. Nilson att kds\r\ninte glömt bort vare sig miljön eller kärnkraften.\r\nKds är en pådrivande kraft i regeringen i dessa\r\nfrågor. Det finns nog större anledning att oroa sig\r\nför vänsterns borttappade och kraschlandade\r\npartiprogram och vänsterna ideologiska fotfäste.\r\nDet är förmodligen Jakten på det försvunna\r\nprogrammet som fått Rolf L. Nilson att nu lämna\r\nkammaren efter att ha häcklat övriga partier.</pre><pre>För tolv år sedan gav det svenska folket i en\r\nfolkomröstning ett klart besked om att\r\nkärnkraftstekniken skulle vara en parentes i vår\r\nhistoria. Det finns även i dag en bred folklig\r\nopinion som vill se att kärnkraften verkligen blir\r\navvecklad, naturligtvis under ordnade former. Det\r\nfinns också en bred riksdagsmajoritet för en\r\navveckling. Denna riksdagsmajoritet står bl.a.\r\nbakom den s.k. energiöverenskommelsen från\r\nvåren 1991.</pre><pre>Som styrelseledamot i Kärnkraftsinspektionen\r\nsätter jag värde på politisk realism,\r\nmajoritetsförankring och balans i fråga om\r\nkärnkraftsavvecklingen. I regeringsdeklarationen\r\nför ett år sedan, och i budgetpropositionen,\r\nframhölls att energiöverenskommelsen ligger fast.</pre><pre>Men detta uttryck -- att den ligger fast -- får inte\r\nkomma att innebära att frågan ligger där den ligger,\r\noch att den fastnar där. Den kan i värsta fall fastna\r\ni kompromissdeklarationer så länge att en\r\nansvarsfull och fungerande omställning till andra\r\nenergislag inte är praktiskt genomförbar till år\r\n2010.</pre><pre>Jag upplever att det är en högprioriterad uppgift att\r\naktiviteten i avvecklingsfrågan trappas upp.\r\nEnergiöverenskommelsen skall och måste\r\nfullföljas. Det är en trovärdighetsfråga också för\r\nriksdagen. En hel del har gjorts, men långt ifrån\r\ntillräckligt.</pre><pre>Herr talman! Situationen kräver att en\r\nparlamentarisk avvecklingskommitté för avveckling\r\nav kärnkraften tillsätts snarast möjligt. Nu behövs\r\nett målinriktat parlamentariskt förankrat initiativ\r\nnär det gäller energiomställningen från kärnkraft\r\ntill annan säkrare och miljömässigt bättre\r\nproduktion.</pre><pre>Ansvaret för en målmedveten styrning mot det\r\nuppsatta avvecklingsmålet ligger hos regeringen,\r\noch ytterst hos riksdagen. Det finns efter alla dessa\r\når fortfarande ingen lagstiftning eller andra aktiva\r\nstyrmedel som fastslår kärnkraftsavvecklingen till\r\når 2010.</pre><pre>I ett radioreportage i dag torgfördes som en allmän\r\ntolkning inom kraftindustrin att\r\nenergiöverenskommelsen kan uppfattas som\r\ninnehållslös och utan egen reell styrkraft. I det\r\nperspektivet blir industrins slutsats den självklara\r\noch enda möjliga, nämligen att man inte med\r\nföretagsekonomiskt ansvar kan satsa på stora\r\ninvesteringar i alternativ. Man vill inte ta risken att\r\nhamna snett i stora investeringstunga beslut.\r\nIndustrin upplever att det inte finns en trovärdig\r\npolitisk försäkring om att långsiktiga spelregler för\r\nden här typen av investeringar existerar. Så långt\r\nradioreportaget, där jag hoppas att man drog\r\nfelaktiga slutsatser.</pre><pre>Omställningen av energiproduktionen i enlighet\r\nmed energiöverenskommelsen är en av de allra\r\nstörsta och mest kostnadskrävande\r\nomstruktureringarna i vår moderna industriella\r\nhistoria. Framsynthet i denna fråga är viktig ur flera\r\naspekter. Vi kan inte heller bortse från de stora\r\nkommersiella möjligheter som öppnar för dem som\r\nligger tidigt och långt framme när det gäller att\r\nproducera fungerande alternativa lösningar.</pre><pre>Herr talman! Min uppfattning är att riksdagen har\r\nall anledning att vara bestämd och målmedveten i\r\nden här frågan. I en SIFO-undersökning i juni 1992\r\nvisade det sig att hela 72 % av de tillfrågade ville att\r\nkärnkraften skall avvecklas. 22 % ville ej avveckla\r\noch 4 % var tveksamma eller visste inte.\r\nUndersökningen visar på en tydlig förskjutning till\r\nförmån för en avveckling. Vad betyder dagsläget\r\nför den här frågan, och vad betyder den allmänna\r\nopinionen?</pre><pre>Fem svenska reaktorer är fortfarande avstängda av\r\nsäkerhetsskäl på grund av oförutsedda\r\nkomplikationer. Här visar det sig att det som alla\r\ntekniker ansåg vara med god marginal säkerställt,\r\ninte alls fungerade på det sätt man antagit. Det\r\nhade man även grundat säkerhetsrutinerna på i\r\nmånga år. 10 timmars säkerhetsmarginal har\r\nplötsligt i verkligheten blivit 20--30 minuter. I det\r\nperspektivet stod det plötsligt klart för alla att vi\r\nlänge och ovetande levat med en riskfaktor som vi\r\npå inga villkor kan acceptera. Hur många fler\r\nliknande oförutsedda komplikationer finns? Ingen\r\nkan besvara den frågan.</pre><pre>Herr talman! Låt mig dessutom nämna något om\r\nvårt närområde. Där finns händelser som också\r\ntalar sitt tydliga språk till oss.</pre><pre>Tjernobyl skall nu startas upp på nytt. Tätt intill\r\nligger det havererade aggregatet i en bristfällig\r\nsarkofag som måste åtgärdas i ett kortsiktigt\r\nperspektiv och omhändertas på annat sätt i ett\r\nlångsiktigt perspektiv.</pre><pre>Litauen är helt beroende av sitt enda kraftverk,\r\nnämligen kärnkraftverket i Ignalina. Ignalinas\r\naggregat nummer ett är avstängt för översyn och\r\nreparationer av defekta svetsfogar. I dag på\r\nförmiddagen stängde man av det andra aggregatet\r\npå grund av radioaktivt ångläckage. Ett läckage\r\nsom dessutom var i tilltagande. I nio dygn körde\r\nman vidare i en högrisksituation för att skaffa sig\r\nrådrum och handlingsutrymme. Det var en\r\nsituation som i Sverige skulle ha föranlett ett\r\nomedelbart snabbstopp. Nu har man ingen annan\r\nenergiproduktion i Litauen.</pre><pre>När jag i augusti tillsammans med styrelsen för SKI\r\nbesökte Litauen och Ignalina tillfrågades jag om\r\nvårt parlaments inställning till att bistå i dessa\r\nfrågor. Naturligtvis kunde jag med trygghet delge\r\nsom min uppfattning att Sveriges riksdag är positivt\r\ninställd till att bistå Baltikum i dessa frågor. Dagens\r\nsituation på andra sidan Östersjön visar tydligt att\r\ndetta dessutom är en fråga om ren\r\nsjälvbevarelsedrift.</pre><pre>Anf. 182  ARNE JANSSON (nyd):</pre><pre>Herr talman! I dag när den bistra verkligheten\r\nsätter sin prägel på alla näringsgrenar, när\r\nsparande, rationaliseringar samt investeringsstopp\r\när riktmärken, bedriver vissa organisationer\r\nkampanjer för att man skall starta egna småföretag.\r\nDet är i och för sig riktigt. På sikt ser vi att det blir\r\nomöjligt att anställa mer folk inom den offentliga\r\nsektorn. Storföretagens möjligheter att nyanställa\r\ninom förutsebar framtid bedöms som ringa. Enda\r\nchansen att skapa riktiga jobb, ej sysselsättning, är\r\ninom småföretagssektorn.</pre><pre>För att sporra innovatörer samt framåtsträvande\r\nkreativa personer att skapa företag -- jobb -- krävs\r\nmorötter, inte piskor. De organisationer och\r\nkonsulter som marknadsför kurser i avsikt att\r\nmotivera samt informera bl.a. arbetslösa personer\r\nom att starta eget glömmer många gånger att tala\r\nom att företagare bara har skyldigheter, inga\r\nrättigheter. När man övergår till\r\nföretagarverksamhet förlorar man alla skyddsnät\r\nsom man tidigare under att flertal år betalat för och\r\nbyggt upp.</pre><pre>Den som i dag driver företag får i de flesta fall inget\r\nstöd av staten. Staten är i stället den som först skall\r\nha sina arbetsgivaravgifter, moms, källskatt samt\r\növriga fordringar tillgodosedda. Vid uttag av en\r\nnormallön för en egenföretagare beräknas att han\r\nkontant betalat in till statskassan ca 150 000--\r\n210 000 kr för tre år, t.ex. kalenderåren 1989--1991.\r\nDetta gäller om han har ett 50 000 kronorsbolag i\r\nAB-form samt själv äger mer än 30 % av aktierna.</pre><pre>Om han strax därefter skulle tvingas att gå i\r\nkonkurs eller frivillig likvidation på nuvarande\r\nabsurda regler, gäller följande. Han eller hon har\r\ningen rätt att få lönegaranti. Han eller hon har\r\ningen rätt att få ersättning från någon A-kassa när\r\nintäkterna upphör tillfälligt eller under längre\r\nperiod. Ingen har rätt till ersättning från\r\nlänsarbetsnämnden, inte ens KAS. Man har inte\r\nens rätt till socialunderstöd om inte verksamheten\r\navvecklas totalt och inte ens rätt till ett\r\növerlevnadslån under en kortare period.</pre><pre>Att avveckla företaget innebär att företagaren skall\r\nha lämnat en förklaring att företaget lagts ner. Han\r\nskall även ha lämnat företaget av giltig anledning.\r\nArbetslösheten får ej vara självförvållad.\r\nAvvecklingen måste vara motiverad. Företagaren\r\nmåste styrka att han inte får rimlig försörjning.</pre><pre>Den egna företagaren betraktas i alla avseenden\r\nsom anställd i det egna företaget utom då det gäller\r\nbehovet av stöd då verksamheten inte går ihop.\r\nFöretagaren kan då ej längre försörja sig. Det kan\r\ninte heller en anställd som blivit uppsagd från ett\r\nföretag. Men anställda i ett företag har rätt till alla\r\nåtgärder utan att det företag som han eller hon varit\r\nanställd i har upphört eller gått i konkurs.</pre><pre>Den marginella sänkningen som nu är föreslagen\r\nför arbetsgivaravgiften är bara löst krafs på ytan för\r\nsmåföretagaren. Majoriteten av småföretagen har\r\ninga tillgångar som kan avyttras utan att skada\r\nföretagens verksamhet. En konkurs, avveckling av\r\nsmåföretag, berör inte enbart ägaren personligen. I\r\nmånga fall måste han gå ifrån hus och hem samt allt\r\nhan äger och har. En konkurs måste ses som en\r\nutslagning av den svenska ekonomins växtkraft.</pre><pre>Konkursutvecklingen är en skrämmande läsning.\r\nMellan 1990 och 1991 steg konkurserna med 76 %.\r\nBara under första halvåret 1992 har det förekommit\r\n10 600 konkurser. Att notera är att genomgående\r\nsvarar småföretagare för ca 92 % av dagens\r\nkonkurser. Till småföretagare räknar jag då\r\nverkligen små företag med max tio anställda.</pre><pre>Någon i salen kommer säkerligen att invända mot\r\ndetta och hänvisa till insolvensutredningen eller\r\nutredningen om den obligatoriska\r\narbetslöshetsförsäkringen och försöka låta påskina\r\natt detta löser ett stort antal problem för\r\nföretagaren. Det som dessa utredningar\r\nförhoppningsvis mynnar ut i är bra, men troligen\r\ninte på långt när tillräckligt.</pre><pre>Initialt hade jag tänkt väva in dessa i mitt\r\nanförande, men med hänsyn till den begränsade tid\r\nsom står mig till buds kommer jag att återkomma\r\ntill dem litet senare.</pre><pre>Vilka skall ha del av samhällets skydd och\r\nuppmuntran? Är det den som är initiativrik och\r\nstartar och driver ett eget företag, eller är det den\r\npassiva arbetstagaren eller socialfallet, eller skall\r\ndet vara lika för alla? Varför är det just\r\nentreprenörerna som skall drabbas? Jag tycker att\r\ndet är i grunden orättvist att det är den som är aktiv\r\noch vill skapa något nytt som skall stå ensam med\r\nhela förlusten om det går illa, medan den som bara\r\ntar sig ett jobb inte skall drabbas utan garanteras\r\nstatlig lön vid en konkurs.</pre><pre>Det känns inte rätt. Finns det ett rättvisare sätt att\r\nanvända statens medel? Eller kan det vara så att\r\nman av rättviseskäl måste minska lönegarantin och\r\nandra bidragssystem? Eller skall staten inte alls\r\nlägga sig i? Skall vi alla klara oss själva, utan statens\r\nomfattande skyddsnät?</pre><pre>Så länge staten garanterar de passiva medborgarnas\r\nexistens och överlevnad, tycker jag gott att staten\r\nockså kan bidra till de aktiva entreprenörernas\r\növerlevnad. Det är inte mer än rättvist.</pre><pre>Mot bakgrund av detta och i perspektivet av alla\r\nskatter och avgifter som de betalar och förutsätts\r\nbetala kan överlevnaden inte vara deras privata\r\nensak. De måste också få en liten del med av den\r\nkaka som de själva bakat.</pre><pre>Anf. 183  BIRGITTA WISTRAND (m):</pre><pre>Herr talman! I den allmänpolitiska debatten fanns\r\ndet inte utrymme för att tala om kulturfrågor, utan\r\nvi som vill göra det har hamnat under näringspolitik\r\noch miljö. Det tycker jag är bra, därför att kulturen\r\när bra både för näringslivet och för miljön.</pre><pre>Faktum är att kultur, tillsammans med turism och\r\nvård, är de snabbast växande ''industrigrenarna'' i\r\nvästvärlden och har de bästa framtidsutsikterna\r\näven för den ekonomiska utvecklingen.</pre><pre>I Socialdemokraternas Sverige fördes dessa tre\r\nvitala grenar till den offentliga sektorn, mer eller\r\nmindre. Minskande resursramar och brist på\r\nentusiasm och kreativitet blev resultatet. Kultur,\r\nvård och turism sågs som sociala rättigheter, inte\r\nsom verksamheter där man behövde mänsklig\r\nkontakt och professionalism för att lyckas.</pre><pre>Kulturens tillväxt är också idealisk ur global\r\nsynvinkel. ''Mättningsgraden'' är låg, det finns en\r\nstor potential, tillväxten belastar inte miljön, den\r\nmateriella resursförbrukningen är låg, den\r\nekonomiska stimulansen är stor, resultatet höjer\r\nlivskvaliteten.</pre><pre>Men samtidigt som det är positivt att få tala under\r\nrubriken miljöpolitik är det bekymmersamt att\r\nfrågor om identitet och kultur inte anses vara mera\r\nbetydelsefulla. Jag menar nämligen att en stark\r\nidentitet är en förutsättning för att klara det\r\nframtida medlemskapet i Europagemenskapen. Vi\r\nvet också att länderna inom EG verkligen satsar på\r\nsin kultur. Jag menar att satsa på Sverige, på en\r\nkulturell och positiv Sverigebild i Europa, är en\r\nlönsam insats på sikt -- ja, t.o.m. en nödvändighet.</pre><pre>När man talar om kultur, talar man om många\r\nsaker. Ibland tror man att det handlar om att gå på\r\nteater och att läsa en bok. Men så lätt är det inte.\r\nSå bildas inte en kultur. Därför skulle jag vilja dela\r\nupp kulturen i tre delar för att klargöra hur jag ser\r\npå de här frågorna.</pre><pre>Först har vi den antropologiska kulturen, och det är\r\nden bredaste. Det är den som omfattar alla andliga\r\noch materiella fenomen som är grunden för vårt\r\nlivsmönster, som handlar om hur vi i Sverige i dag\r\ntalar om krisen. Det gör vi på vårt sätt, på det\r\nsvenska sättet. Grunden för den här kulturen är\r\nspråket, det talade och det outtalade.</pre><pre>Den kulturens betydelse har ofta förbisetts i\r\nSverige. Socialdemokraterna ville helst göra sig\r\nkvitt det förgångna, ändra personliga och\r\nnationella traditioner och skapa en internationell,\r\nidealistisk kultur. Därför kom de att förneka\r\nsvenskhetens betydelse och en stor del av vår\r\nnationella kultur. Familjens centrala roll som\r\nförmedlare och ansvarig för den antropologiska\r\nkulturen undervärderades eller förnekades.</pre><pre>Den här kulturen är också viktig för att känna till\r\nandra länders seder och bruk, för att förstå det\r\nlandets kulturella kod. Det är viktigt att veta hur\r\nman tiger på svenska och vad det betyder att\r\navbryta någon på franska.</pre><pre>Den andra kulturdefinitionen skulle jag vilja kalla\r\nden vetenskapliga. Det tar för lång tid att gå in på\r\nden mer noggrant, men jag skulle ändå vilja säga att\r\nunder det socialdemokratiska maktinnehavet växte\r\nden samhällsvetenskapliga forskningen oerhört på\r\nbekostnad av den naturvetenskapliga och\r\nhumanistiska. Jag hoppas att den\r\nforskningspolitiska propositionen skall lyfta fram\r\nden humanistiska forskningen igen.</pre><pre>Den tredje definitionen, herr talman, handlar om\r\nden estetiska kulturen -- dans, musik, dramatik,\r\nförfattarskap, reklam, marknadsföring, arkitektur.\r\nDet gäller både skapande och konsumtion. Jag\r\nskulle vilja se på den som en oumbärlig och\r\nsjälvbärande verksamhet. Det fordrar att kvalitet\r\noch originalitet sätts främst. Därför måste\r\nkulturpolitiken syfta till att främja utveckling av\r\nverkligt framstående skapande och inte främja en\r\nallmänt spridd konsumtion.</pre><pre>Den socialdemokratiska kulturpolitiken såg på den\r\nestetiska kulturen i ett negativt perspektiv. Man\r\nsnärjde in kulturskapare och kulturinstitutioner i\r\nbyråkrati, stöd, bidrag, avgifter och regler.\r\nSamtidigt som den svenska kulturen är en av de\r\nmest subventionerade i Europa, har klagomålen\r\növer bristande resurser vuxit sig allt starkare.</pre><pre>Jag anser att kultur är en av de viktigaste\r\nförutsättningarna för Sveriges ekonomiska\r\nutveckling och konkurrenskraft och att vi därför\r\nbehöver en omprövning av kulturens ställning.\r\nDärför är det viktigt att vi snart kommer i gång med\r\nutredningen om de kulturpolitiska målen från 1974.\r\nVi lever faktiskt inte längre i ett industrisamhälle.\r\nVi lever i ett kunskapssamhälle, och i ett sådant\r\nsamhälle blir fantasi och kreativitet viktiga råvaror\r\noch drivkrafter.</pre><pre>Anf. 184  GÖRAN PERSSON (s):</pre><pre>Herr talman! Också denna debatt, som rör\r\nmiljöpolitiken, förs utan att ansvarigt statsråd är i\r\nkammaren. Jag är inte så förvånad över detta,\r\ndärför att Olof Johansson har ju lyst med sin\r\nfrånvaro i debatten under hela det år som han har\r\nhaft ansvaret för miljöfrågorna. Så varför skulle\r\nhan dyka upp här i kväll? Det är visserligen litet\r\noförskämt mot riksdagen att han uteblir, men å\r\nandra sidan får vi trösta oss med att statsministern\r\nföljt debatten. Det får väl vara plåster på såren, och\r\ndet tackar vi för.</pre><pre>Det är dystert att se hur miljöpolitiken har tappat\r\nterräng under det här året. Olof Johansson tvingas\r\nnu börja nästan varje anförande i landet med att\r\nsäga att det är en myt som har skapats att han är\r\npassiv -- tvärtom, han är mycket aktiv. Vi som följer\r\nhonom vet att hans aktivitet hittills i stort sett har\r\nbestått i att han har kommit till riksdagen med en\r\nenda skrivelse, som har rört det som han\r\ntillsammans med partibröderna Olsson\r\nkonstruerade omkring äggproduktionen, för\r\nburhönsen.</pre><pre>Nu aviseras en stor proposition från Olof Johansson\r\nsom skall handla om kretsloppssamhället. Det skall\r\nbli intressant att följa den propositionen. Det blir\r\nspännande att se om den kan fyllas med något\r\ninnehåll. Förväntningarna är icke stora.</pre><pre>Från socialdemokratisk sida förde vi under våren\r\nfram en lång rad konkreta förslag i riksdagen. De\r\nförslagen avvisades av riksdagen. De gällde bl.a. att\r\nvi ville ha ett återvinningssystem för uttjänta\r\ndatorer. Nu förs miljödebatten i landet just\r\nomkring den saken. Man säger att detta är\r\nnödvändigt att åtgärda. Det kravet avslog\r\nriksdagen i våras.</pre><pre>Vi ville ha en kommission som följde upp\r\nRiokonferensen, alltså hur vi i Sverige praktiskt\r\nskall omsätta Riodiskussionerna i handling.\r\nFörslaget om den kommissionen avvisades också av\r\nriksdagen. Nu trycker allt fler på och tycker, precis\r\nsom Socialdemokraterna i våras, att det är\r\nangeläget att få en sådan kommission till stånd.</pre><pre>Vi krävde i våras i riksdagen att vi skulle få förslag\r\nfrån regeringens sida om hur man skall klara att\r\nbevara den biologiska mångfalden i jord- och\r\nskogsbruket. Också den saken avvisades. Vi tycker\r\natt det hade varit en poäng att man hade lagt fram\r\nett förslag till åtgärder på det området innan vi reste\r\ntill Rio och krävde samma sak av andra nationer.</pre><pre>Socialdemokraterna krävde i våras en öppen debatt\r\nom Sveriges förhandlingsposition inför det\r\nkommande medlemskapet i EG. Vi tyckte att det\r\nskulle vara viktigt, därför att väldigt mycket av vår\r\ntrovärdighet som aktiva miljöpolitiker består i att vi\r\nvisar konkret hur vi vill driva miljöfrågorna vidare,\r\nbåde i EG-medlemskapsförhandlingen och inom\r\ndet framtida EG-medlemskapet. Också det\r\navvisades.</pre><pre></pre><pre>Vi står nu snart i ett läge där vi skall börja\r\nförhandla. Och vi skall förhoppningsvis snart vara i\r\nen situation där vi är medlemmar. Sett ur det\r\nperspektivet är miljöpolitiken ett av de viktigaste\r\nsakområdena. Mycket av den ängslan som\r\nmänniskor runt om i landet känner inför ett\r\nmedlemskap är ofta kopplat till att vi kan komma\r\natt få sämre regler och sämre\r\növervakningsfunktioner i vad gäller miljön.</pre><pre>Jag tror att det förhåller sig precis tvärtom. Men\r\nregeringens passivitet, miljöminister Olof\r\nJohanssons tystnad och oförmåga att lyfta fram en\r\noffentlig debatt på den här punkten underblåser\r\njust den här typen av stämningar. Jag har sagt\r\noffentligt, i riksdagen och i press, att det finns några\r\nsaker som vi borde lyfta fram och svara när det\r\ngäller den avis som EG-tjänstemännen lämnat till\r\nSverige. Vi borde svara med ett\r\nförhandlingsupplägg som är offensivt på\r\nmiljösidan.</pre><pre>Man ser direkt några saker som borde tas upp i ett\r\nsvenskt svar, och de borde diskuteras först, så att\r\nalla förstår att här ges möjlighet till att lyfta fram\r\nmiljöfrågorna sett ur ett internationellt perspektiv.</pre><pre>Låt mig peka på några saker:</pre><pre>Vi borde ta upp det vidgade producentansvaret --\r\nde många varorna som cirkulerar.</pre><pre>Vi borde ställa krav på producenterna att det skall\r\nvara möjligt att återvinna, dvs. rent från början.</pre><pre>Vi borde i förhandlingarna ta upp de\r\nutsläppsgränser som kan karaktäriseras som\r\nkritiska belastningsgränser för vad naturen tål.</pre><pre>Vi borde inför en kommande EG-situation kräva\r\natt det förs in minimigränser, exempelvis för svavel\r\noch olja. Vi borde kräva det redan i\r\nförhandlingarna.</pre><pre>I det här arbetet borde vi ta upp att de miljöregler\r\nsom EG har skall förknippas med ordentliga\r\nsanktionssystem, för att undanröja den oklarhet\r\nsom Delors åstadkom i våras med sitt uttalande:\r\nDet här skall bevakas på lägsta möjliga nivå.</pre><pre>Vi borde i förhandlingarna ta upp svenska idéer om\r\nhur miljöavgifter och skatter kan kopplas till\r\nexempelvis sådana områden som den tunga\r\ntrafiken och jordbruket.</pre><pre>Vi borde inför detta svenska medlemskap ta upp\r\nhur vi fortsättningsvis skall se till att med bra svensk\r\npolitik klara en kemikaliekontroll -- kampen mot\r\nbekämpningsmedel. Det har vi nått framgång med\r\nnär det EES-avtalets tillkomst.</pre><pre>Allt detta lyser med sin frånvaro. Det är allvarligt.\r\nStälls inte kraven redan i förhandlingarna kommer\r\nmänniskor inte heller att uppfatta oss som\r\ntrovärdiga, när vi säger att vi ser EG-medlemskapet\r\nsom en möjlighet att flytta fram positionerna på\r\nmiljöområdet. Våra kamrater i den framtida\r\ngemenskapen kommer inte heller att uppfatta oss\r\nsom trovärdiga om vi inte före medlemskapets\r\ningående deklarerar var vi står någonstans och vilka\r\nfrågor som vi kommer att driva.</pre><pre>Jag inser naturligtvis att vi inte får igenom allt i\r\nförhandlingarna. Vi kommer inte att nå ända fram.\r\nVi skall emellertid lyfta fram frågorna till\r\nförhandling, och de skall vara förankrade i den\r\nsvenska riksdagen och hos den svenska\r\nallmänheten. Då kan vi fortsätta att driva frågorna\r\nmed trovärdighet inför svensk opinion och inför de\r\nandra medlemsländerna. Detta är Olof Johanssons\r\nbristande politiska insats, dvs. att inte ha lyft fram\r\ndessa frågor. Det kan bli så att miljöpolitiken blir\r\nden fråga som rent av stjälper den svenska, lokala\r\nEG-debatten.</pre><pre>Anf. 185  Statsminister CARL BILDT (m):</pre><pre>Herr talman! En kort kommentar till Göran\r\nPersson som jag vill uppmana att i dessa frågor inte\r\nspela för mycket dubbelt. I vad gäller vår\r\nförhandlingsposition gentemot EG förhåller det sig\r\nnämligen så att vi har både ett utförligt och ett\r\nförtroendefullt samråd med Socialdemokraterna i\r\nden här frågan.</pre><pre>När statsrådet Dinkelspiel här i kammaren i\r\ntorsdags i förra veckan redovisade\r\nutgångspunkterna för de svenska förhandlingarna\r\nom medlemskap, inkl. miljöpolitiken, har det hela\r\nföregåtts av ett samråd med Socialdemokratin. Det\r\nframgick också av riksdagsdebatten då att en\r\nsamsyn i dessa frågor förelåg.</pre><pre>Delar av de frågor som Göran Persson tog upp här\r\nhar också varit föremål för diskussion. Några\r\ndelade meningar från socialdemokratisk sida har\r\ninte förelegat. Jag förstår väl att det kan finnas en\r\nbrist på ämnen i en allmänpolitisk debatt, och man\r\nkan ha behov av att profilera sig litet extra när man\r\när ansvarig för ett visst område. Göran Persson bör\r\ndock kanske inte allför mycket klampa in på de\r\nsamtal som redan har förts av de\r\nsocialdemokratiska företrädare som svarar för\r\nEuropapolitiken.</pre><pre>Vi har en stark gemensam förhandlingsposition i\r\nmiljöfrågorna i EG-förhandlingarna, och det tycker\r\njag inte att vi skall underminera med vad som kan\r\nuppfattas som politiskt dubbelspel.</pre><pre>Anf. 186  GÖRAN PERSSON (s) replik:</pre><pre>Herr talman! Det handlar inte om något politiskt\r\ndubbelspel, utan öppet framförda åsikter i en\r\ndebatt som vi har velat få till stånd med den\r\nansvarige ministern ända sedan i våras. Vi har\r\nförvägrats den debatten.</pre><pre>Det är beklagligt att just den typen av ansats i EG-\r\ndebatten betraktas av statsministern som ett försök\r\natt klampa in. Jag tror att statsminister Carl Bildt\r\nbegår ett oerhört misstag när han ser EG-frågan\r\nsom något som är förbehållet ett rätt så kvalificerat\r\nmanskap bestående av de främsta företrädarna för\r\npartierna.</pre><pre>Experterna, javisst, de skall föra ett samtal, men\r\nutan en folklig förankring, utan en fri och öppen\r\ndebatt i landet riskerar frågan att hamna i ett läge\r\ndär det här blir en angelägenhet för en liten klubb.\r\nDet vore faktiskt att åstadkomma en situation som\r\nkan komma att belasta det svenska EG-\r\nmedlemskapet med en misstänksamhet från alla de\r\nmänniskor som har ett djupt engagemang i\r\nmiljöfrågor.</pre><pre>Vi har bett miljöminister Olof Johansson om den\r\nhär debatten, men vi har inte fått den. Det beklagar\r\njag. Statsministern skall nog passa sig för att kalla\r\ndet för att klampa in, att hos folket vilja förankra\r\nett av de viktigaste beslut som vi har att fatta i den\r\nhär kammaren under det kommande året.</pre><pre>Anf. 187  Statsminister CARL BILDT (m):</pre><pre>Herr talman! Jag håller med Göran Persson på en\r\npunkt, nämligen vikten av folklig förankring. Jag\r\nägnar mycken tid under denna höst åt att åka från\r\nYstad i söder till Haparanda i norr för att diskutera\r\nEuropapolitik och ekonomiskt politik i alla dess\r\ndelar -- självfallet inkl. miljöfrågorna.</pre><pre>När det sedan gäller miljöfrågorna i EG-\r\nförhandlingarna, är det viktigt att man inte rycker\r\nloss dem ur helheten. Den svenska\r\nförhandlingspositionen utformas genom\r\nomfattande diskussioner inom regeringen för att\r\nintegrera ekonomisk politik, miljöpolitik,\r\njordbrukspolitik -- för att nu ta ett utomordentligt\r\nnäraliggande exempel.</pre><pre>Vi går därefter till socialdemokratin och andra för\r\natt komma fram till en gemensam ståndpunkt. Vi\r\ntar upp de olika intresseområdena över\r\npartigränserna och därefter diskuterar vi i\r\nriksdagen. Slutligen för vi samtal med olika\r\neuropeiska regeringar och EG-kommissionen.</pre><pre>Göran Persson tenderar att spela dubbelspel och\r\nsäger att han efterlyser en debatt. Gärna för min\r\ndel, men debatten om hur vi skall föra EG-\r\nförhandlingarna fördes här i kammaren förra\r\ntorsdagen. Jag tror inte att Göran Persson deltog i\r\nden, men det gjorde andra företrädare för\r\nsocialdemokratin som varit inblande i att formulera\r\nvår förhandlingsståndpunkt när det gäller\r\nmiljöfrågorna.</pre><pre>Jag utgår från att Göran Persson är del i den\r\nsocialdemokratiska process som ledde till att\r\nSocialdemokratin ställde upp som förhandlingspart\r\nockså på miljösidan. Dubbelspel är att låtsas som\r\nom man inte är med i den process som man faktiskt\r\när med i.</pre><pre>Anf. 188  GÖRAN PERSSON (s):</pre><pre>Herr talman! Jag noterar med viss tillfredsställelse\r\natt statsminister Carl Bildt i sin replik sade att jag\r\ntenderar till att spela dubbelspel.</pre><pre>Jag gjorde ju klart för statsminister Carl Bildt vad\r\ndet faktiskt handlade om. Och jag kan glädja mig\r\nåt att statsminister Carl Bildt också tycks dela min\r\nuppfattning när det gäller vikten av att folkligt\r\nförankra denna för hela det svenska samhället\r\nenormt viktiga process. Jag påstår att inget annat\r\nsakområde är viktigare för vår EG-förhandling än\r\nmiljöpolitiken.</pre><pre>Det finns också oerhört mycken ängslan, oerhört\r\nmycken rädsla, runt omkring i landet som rör just\r\nmiljöpolitiken och våra möjligheter att i\r\nfortsättningen driva en progressiv miljöpolitik.\r\nDärför är det mycket viktigt att så många som\r\nmöjligt av oss deltar i så många olika sammanhang\r\nsom möjligt. Det rör inte bara det formella\r\nförhandlingsmandatet, som vi naturligtvis skall ta\r\nfram i en gemensam process här i riksdagen, och\r\nsom vi inte alls har diskuterat och ifrågasatt.\r\nDärutöver måste vi också fullfölja våra uppdrag\r\nsom riksdagsmän, parlamentariker och\r\nfolkrörelseaktiva, och föra samtal ute i landets\r\nolika delar.</pre><pre>Jag är glad att statsministern också för samtal, men\r\ndet var exakt den debatten som jag efterlyste tidigt\r\ni riksdagens utskott och i den allmänpolitiska\r\ndebatten. Gång efter gång har vi utmanat Olof\r\nJohansson på den punkten men mötts av tystnad.\r\nDet finns en risk i en sådan hållning, som jag\r\npekade på. Det kan bli dystert för den svenska EG-\r\npolitiken.</pre><pre>Anf. 189  Statsminister CARL BILDT (m):</pre><pre>Herr talman! Göran Persson och jag är helt överens\r\nom behovet av att förankra Europapolitiken. Det\r\när förvisso en av de allra största utmaningarna för\r\nSverige på 1990-talet, och den kanske allra största\r\npolitiska frågeställning som vi står inför, vid sidan\r\nav ekonomin, under de närmaste åren.</pre><pre>Jag delar också uppfattningen att miljöpolitiken är\r\nviktig i detta sammanhang. Om det är den svåraste\r\nfrågan vill jag låta vara osagt. Vi har problem när\r\ndet gäller anpassningen av jordbrukspolitiken. Vi\r\nkommer att slåss för regionalpolitiken. Det är en\r\ndel på det utrikes- och säkerhetspolitiska området\r\nsom måste göras till föremål för klarläggande och\r\ndiskussion. Det finns åtskilligt att göra.</pre><pre>När det gäller miljöpolitiken, som är viktig, tror jag\r\natt vi skulle göra debatten en betydande otjänst om\r\nvi skapade ett intryck av att det förhåller sig på ett\r\nannat sätt än det gör. Det förhåller sig så med\r\nmiljöpolitiken i EG-sammanhang att vi har en stark\r\nförhandlingsposition. Vi säger att vi skall utgå från\r\nhögsta möjliga ambitionsnivå på miljöområdet, och\r\nden är inte bara stark, utan den är också gemensam\r\nför riksdagens ledande partier. Vi skall inte springa\r\nifrån styrkan och enigheten när det gäller\r\nmiljöpolitiken i de viktiga EG-förhandlingarna.</pre><pre>Jag var artig mot Göran Persson i mitt andra inlägg\r\noch sade att han tenderade att spela dubbelspel.\r\nOm det fanns en möjlighet att efter detta\r\nmeningsutbyte säga att tendenserna till dubbelspel\r\nhåller på att försvagas, skulle ingen vara mera glad\r\növer det än jag.</pre><pre>Andre vice talmannen anmälde att Göran Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 190  GUSTAF VON ESSEN (m):</pre><pre>Herr talman! Energisektorn är en viktig del av\r\nsvensk infrastruktur.</pre><pre>Säkra och trygga leveranser av värme och el till\r\nrimliga priser är en grundbult för ett samhälles\r\nfunktion och utveckling. I Sverige har vi byggt upp\r\nett väl fungerande system vad gäller produktion och\r\ndistribution av värme och el. En monopolsituation\r\nhar dock rått, i synnerhet på eldistributionssidan.</pre><pre>De senaste åren har en nödvändig avreglering\r\npåbörjats, framför allt på eldistributionssidan.\r\nDenna utveckling bör givetvis fortsätta. En\r\neffektivare kapitalanvändning kommer då till\r\nstånd, rimligen medförande en mer riktig\r\nföretagsekonomisk struktur i branschen.</pre><pre>Skatteinstrumentet har i stor utsträckning använts\r\nför att styra produktionsinriktningen mot en\r\nmiljömässigt effektivare riktning. Tyvärr har\r\nskatternas fiskala del kommit att betonas mer och\r\nmer. Det har behövts pengar till statskassan -- vilket\r\nman kan förstå -- och då har skatter och s.k. avgifter\r\nhöjts. Detta har fått till följd ett för\r\nenergibranschen inkonsistent skattesystem, vars\r\neffekter leder till snedvridning och egendomliga\r\nkonkurrensförhållanden.</pre><pre>På elsidan är skatten en konsumtionsskatt, som\r\nvarje abonnent får betala. I samband med\r\nelkraftsproduktion utgår ingen CO2-skatt. På\r\nvärmesidan är det tvärtom. CO2-skatten läggs på\r\nbränslet och varierar efter en uppskattad\r\nmiljöpåverkan. Det tycks dock som om denna\r\nmiljöpåverkan ökar i takt med att statsfinanserna\r\nförsämras.</pre><pre>För kraftvärmeproduktionen får detta märkliga\r\nkonsekvenser. I ett modernt kolkondenskraftverk\r\nblir ca 43 % av bränsleinnehållet elektrisk kraft,\r\noch 47 % kyles bort. Resten går igenom\r\nskorstenen. Här är bränslet befriat från CO2-skatt.</pre><pre>I ett kraftvärmeverk blir ca 35 % el, 55 %\r\nfjärrvärme och 10 % går igenom skorstenen. I detta\r\nfall beskattas 61 % av bränslet, trots att det endast\r\nåtgår 20 % mer bränsle för att producera en\r\nelenhet. Elproduktionen från sådana verk får\r\nsåledes svårt att konkurrera med elproduktion från\r\nkondenskraftverk.</pre><pre>Likaledes får skattesystemets utformning\r\negendomliga effekter även när andra tekniska\r\nlösningar väljes eller andra bränsleval sker.\r\nKylvatten som släpps ut i havet från ett kraftverk är\r\ngivetvis skattefritt. Om samma kylvatten skulle tas\r\nom hand i en anläggning för kombinerad\r\nproduktion av värme och el och användas för\r\nuppvärmning, belastas bränslet med CO2-skatt.</pre><pre>Dessa tingens ordning leder sannolikt till att\r\ninvesteringar i kraftvärmeanläggningar närmast\r\nhelt kommer att upphöra, vilket är negativt ur både\r\nmiljösynpunkt och energihushållningssynpunkt.</pre><pre>Jag vill också nämna problem som har uppstått i\r\nsamband med de nya energiskatteregler som införs\r\nden 1 januari 1993. Biobränsleeldade energiverk\r\nmed leveranser till tillverkningsindustrin har på\r\nmånga håll i landet fått problem genom att man inte\r\nanvänder fossila bränslen i tillräcklig utsträckning\r\nför att erhålla motsvarande skattereduktion.\r\nIndustrierna hävdar givetvis att statsmakternas\r\navsikt är att minska kostnaderna för industrins\r\nenergianvändning. De bioeldade verken kan inte\r\nåstadkomma detta utan att kraftigt höja priserna\r\nför övriga konsumenter, eller att avstå från att\r\nleverera till industrikunder, som då själva gör i\r\nordning egna fossileldade värmesystem, eller att\r\nenergiverken själva ökar andelen fossilt bränsle,\r\nkanske med investeringar som följd och\r\nmedförande negativa miljökonsekvenser.</pre><pre>Andra värmeverk har en mycket hög andel fossila\r\nbränslen och få industrikunder.</pre><pre>I och för sig borde då bränslebyten mellan olika\r\nfjärrvärmeverk vara möjliga, innebärande en sorts\r\nskatteplanering, men investeringar blir då\r\nnödvändiga. Därför bör statsmakterna i stället\r\nkunna acceptera att det biobränsleeldade\r\nfjärrvärmeverket får skatteåterbäring för sina\r\nleveranser av el och värme till sina industrikunder,\r\nsom om man hade eldat fossilt bränsle. Åtskilliga\r\nenergiverk runt om i landet är i högsta grad\r\nberoende av att en lösning på dessa problem kan\r\nhittas.</pre><pre>Mitt inlägg har haft som syfte att ge en kort\r\nbeskrivning av energiskattesystemets\r\nofullkomligheter. Visserligen finns det en utredning\r\nsom skall se över den tekniska utformningen av\r\nenergiskatterna, men det räcker inte. Ett arbete\r\nbör påbörjas med inriktning mot ett enhetligt\r\nskattesystem. Utgångspunkten måste då vara\r\nbränslets miljöpåverkan och omfatta både el och\r\nvärmeproduktion. Skattesatserna bör i rimlig\r\nutsträckning anpassas till de skattenivåer som\r\nföreligger eller planeras inom EG.</pre><pre>Det är viktigt att energiföretagen får långsiktiga\r\noch hållfasta spelregler. Knappast någon bransch\r\nhar varit så utsatt för politikers nycker och\r\nregleringslusta. Det måste vara slut med det nu.\r\nEnergibranschen vill kunna fungera som andra\r\nbranscher i näringslivet, i konkurrens, både\r\ninhemsk och internationell.</pre><pre>Politikerna bör därför samla sig till att etablera en\r\nlångsiktig och konsistent hållning, som inger\r\nförtroende och som bygger på insikten om värnet\r\nom miljön, om konkurrenskraftens betydelse för\r\neffektivitet och låga priser.</pre><pre>Slutligen anser jag att kärnkraften behövs och\r\nkommer att behövas även långt efter år 2010. Det\r\när helt nödvändigt, om vi skall bevara en rimlig\r\nprisnivå till båtnad för både industrin och\r\nkonsumenterna. Vi måste bli realister. Sveriges\r\nekonomiska situation kräver det, både nu och\r\nframgent.</pre><pre>Anf. 191  LENNART DALÉUS (c):</pre><pre>Herr talman! Jag är glad att kunna referera till\r\nstatsministerns redovisning av de förhandlingar\r\nsom pågår när det gäller Sveriges nalkande till EG,\r\nsom mycket tydligt pekar på att det finns en\r\nsamstämmighet mellan partierna om hur\r\nmiljöfrågorna skall hanteras i de förhandlingarna.</pre><pre>Man blir lika bekymrad när man hör Göran Persson\r\nhala sitt vanliga positiv, om att statsrådet som är\r\nansvarig för miljöfrågor inte är här och att han inte\r\när beredd att delta i en EG-debatt om\r\nmiljöfrågorna. Det där med närvaro är kanske inte\r\ndet allra viktigaste, men när vi senast hade en\r\ngenomgripande miljödebatt här i kammaren var\r\ninte ordföranden i jordbruksutskottet närvarande.</pre><pre>Han hade åkt till Rio litet tidigare för att där\r\npåbörja sitt engagemang. Vid det tillfället hade vi\r\nen rejäl miljödebatt.</pre><pre>Man kan säga att miljöaspekterna på EG-frågan\r\nmycket glädjande har flyttat in i kanslihuset.\r\nMiljövårdsberedningen, som är regeringens\r\nrådgivande organ i miljöfrågor, har vid ett flertal\r\ntillfällen arrangerat omfattande\r\ninformationsdebatter kring EG-frågan. Dessa\r\ndebatter har haft ett stort antal deltagare från\r\npolitiska partier, näringslivet, ideella\r\norganisationer m.fl. Men jag har aldrig sett Göran\r\nPersson delta i dessa debatter.</pre><pre>Viktigare än närvaron är kanske utgångspunkten vi\r\nbör ha för miljöarbetet efter den konferens som\r\nslutfördes i Rio i juni. Konferensen gav många\r\nsignaler för vårt fortsatta miljöarbete på det\r\ninternationella, nationella och även lokala planet.</pre><pre>En av grundbultarna i det arbetet var den\r\nklimatkonventionen som lades fram för\r\nundertecknande. Klimatkonventionen kommer att\r\nställa stora krav på oss i Sverige. Man kan förvisso\r\ntycka att konventionen skulle ha varit kraftfullare\r\nom vi hade fått råda ensamma, men den är ändock\r\nett bra instrument. Det här måste förbättras på\r\nolika sätt. Vi kan inte bara vara nöjda med vad vi\r\nhar uppnått i den klimatkonventionen.</pre><pre>Konventionen om biologisk mångfald är väsentligt\r\nbättre. Den har muskler. Ett tecken på det är att\r\nUSA inte vill skriva på konventionen. Det tyder på\r\natt det finns ett bett i konventionen.</pre><pre>Göran Persson och Socialdemokraterna hade den\r\nnågot orginella inställningen att Sverige redan\r\nskulle ha vidtagit alla åtgärder när det gäller\r\nbiologisk mångfald redan innan vi åkte till Rio och\r\nblev klara med konventionen. Det är ett litet\r\nbakvänt sätt att angripa problemet.</pre><pre>Dessa frågor kommer att vara en utgångspunkt för\r\nregeringens arbete på miljöområdet. Förslag med\r\nanknytning till klimatkonventionen och\r\nkonventionen om biologisk mångfald kommer\r\nsjälvfallet att lämnas. Man kan också vara säker på\r\natt regeringens miljöarbete, liksom hittills under\r\ndet gångna året, kommer att vara ett integrerat\r\nmiljöarbete. Man tar upp miljöfrågorna i sitt\r\nsammanhang, dvs. i varje samhällssektor. Det må\r\ngälla biståndspolitiken, försvarspolitiken eller\r\ntransportfrågor, där biltrafiken naturligtvis utgör\r\nett särskilt fenomen. Det här tror jag inte att Göran\r\nPersson eller någon annan behöver vara orolig för.</pre><pre>Den aviserade kretsloppspropositionen kommer\r\nnaturligtvis att rymma många av grunddragen. Den\r\nkommer även att beakta erfarenheter från andra\r\nländer, såsom Tyskland, som har tagit nya steg,\r\näven i sin medverkan i EG, för att kunna föra in nya\r\ninstrument, t.ex. producentansvaret, på ett\r\nkraftfullt sätt i ett genomgripande miljöarbete.</pre><pre>Det finns en fråga där man kan ha och förvisso har\r\ndelade meningar. Gustaf von Essen var mycket\r\ntydlig när han tog upp den frågan. Det gäller frågan\r\nom kärnkraften. Det är inget att hymla om. I den\r\nfrågan finns helt uppenbart delade meningar. Fem\r\nsvenska reaktorer står nu stilla av säkerhetsskäl.\r\nSamtidigt redovisar prognosinstrumentet NUTEK\r\nentydigt att vi under många år framöver kommer\r\natt ha ett elöverskott på minst tio TWh om året. Tio\r\nTWh motsvarar elproduktionen från två mindre\r\nreaktorer. Jag har svårt att förstå att man inte av\r\ndetta kan dra en mycket tydlig slutsats beträffande\r\nkärnkraftens fortsatta hantering. Vi påminns varje\r\ndag -- signalerna kan vara utländska eller svenska --\r\nom att kärnkraften är en osäker energikälla.\r\nKärnkraften kan ersättas med andra effektiva\r\nenergikällor. Kärnkraften både kan och måste bort\r\nfrån det svenska energisystemet.</pre><pre>Jag tror att frågan om kärnkraften kommer att\r\nfinnas kvar i miljödebatten tillsammans med de nya\r\nfrågorna om kretslopp och övriga internationella\r\nfrågor. Jag tror att många i samhället kommer att\r\nvara goda krafter i miljöarbetet. Jag hoppas att\r\nGöran Persson så småningom sällar sig till de\r\nkrafterna.</pre><pre>Anf. 192  ANDRE VICE TALMANEN:</pre><pre>För ledamöternas planering vill jag meddela att vi\r\nhar för avsikt att avsluta avsnittet om näringspolitik\r\noch miljöfrågor i kväll.</pre><pre>Anf. 193  GUSTAF VON ESSEN (m) replik:</pre><pre>Herr talman! Det är riktigt att vi har ett elöverskott\r\nnu. Om man studerar prognoserna för framtiden\r\nfinner man att det knappast är troligt att det\r\nkommer att föreligga ett sådant elöverskott vid\r\nsekelskiftet. I vilket fall som helst är priserna på el\r\nså pass låga för närvarande att investeringar i ny\r\nelproduktion för att ersätta kärnkraften knappast\r\när möjliga i någon större skala. Dessutom har vi\r\ninte teknik för att utveckla nya investeringar som\r\nskulle kunna ersätta kärnkraften. Hälften av\r\nlandets elproduktion kommer från kärnkraften.\r\nDet går inte att minska den eller tro att man skall\r\nkunna ersätta den med biobränslen och dylikt. Jag\r\ntror därför att det är realistiskt att tänka sig att den\r\navfasning av kärnkraften som förr eller senare\r\nmåste ske, får ta längre tid än den tid som är utmätt,\r\ndvs. fram till år 2010.</pre><pre>Anf. 194  LENNART DALÉUS (c) replik:</pre><pre>Herr talman! Det här beror litet på vilka\r\nutgångspunkter vi har när vi betraktar kärnkraften.\r\nSjälv tillhör jag dem som gärna ansluter sig till en\r\ntrygg marknadsekonomi. Det innebär att jag tycker\r\natt alla energikällor i landet skall bära sina egna\r\nkostnader. Det finns dock en energikälla som via\r\nundantagslagstiftning klarar sig från de kostnader\r\nden rätteligen borde bära, nämligen kärnkraften.\r\nVi vet att det är en kvarleva från den tid då\r\nkärnkraften hade en annan ställning.</pre><pre>Är Gustaf von Essen beredd att förena sig med mig\r\ni ansträngningen att få bort den speciallagstiftning\r\nsom ekonomiskt skyddar kärnkraften och därmed\r\nplacerar den som en gökunge i energiboet och\r\nhindrar andra energikällor från att komma fram?\r\nVilka kriterier skall vara uppfyllda för att vi skall\r\nkunna stänga av en reaktor? När anser Gustaf von\r\nEssen att de är uppfyllda?</pre><pre>Anf. 195  GUSTAF VON ESSEN (m) replik:</pre><pre>Herr talman! Jag börjar med den sista frågan.\r\nKärnkraftsinspektionen övervakar den här\r\nverksamheten, och det måste vara dess bedömning\r\nsom får fälla avgörandet. Så länge kärnkraften\r\nenligt myndigheterna är säker och ekonomisk finns\r\ndet ingen anledning att avveckla den.</pre><pre>Den ekonomiska situationen i landet i dag länder\r\ntill eftertanke. Det måste även\r\nkärnkraftsmotståndarna inse. Till industrin och\r\nandra aktörer på marknaden som kämpar för sin\r\növerlevnad kan vi inte komma med signaler om att\r\nvi nu skall avveckla kärnkraften och satsa på\r\nmycket dyra, nya investeringar i okänd teknik, som\r\ndock inte kan garantera en trygg och säker leverans\r\nav el.</pre><pre>Anf. 196  LENNART DALÉUS (c) replik:</pre><pre>Herr talman! En sanning måste slås fast, nämligen\r\natt det bekymmersamma ekonomiska läge som\r\nSverige i dag befinner sig i på intet sätt är betingat\r\nav ett elunderskott. Det är inte synd om den\r\nsvenska industrin därför att den inte får elektricitet\r\ntill konkurrenskraftiga priser. Det finns inte heller\r\nnågot som talar för att det framöver kommer att\r\nuppstå ett elbehov som inte kan mötas med\r\neffektivitet och andra ellevererande energikällor.</pre><pre>Jag noterar att Gustaf von Essen inte vill ge sig in i\r\nen diskussion om huruvida man skall\r\nmarknadsanpassa kärnkraften eller inte. Jag förstår\r\nnaturligtvis varför. Det är svårt att frigöra sig från\r\ntanken att kärnkraften inte klarar sig på egna ben.</pre><pre>Herr talman! Min fråga om kriterierna för att\r\nkärnkraftsavvecklingen skall kunna påbörjas gällde\r\nnaturligtvis vilken energisituation som Gustaf von\r\nEssen anser skall råda för att vi skall kunna påbörja\r\ngenomförandet av det beslut som riksdagen och\r\nden s.k. energiuppgörelsen pekar på.</pre><pre>Andre vice talmannen anmälde att Gustaf von\r\nEssen anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 197  GÖRAN PERSSON (s) replik:</pre><pre>Herr talman! Det är nästan rörande att se hur\r\nLennart Daléus lutar sig mot statsministern i sin\r\nansträngning att bedyra de höga miljöambitionerna\r\ninför det svenska EG-inträdet. Parhästarna Bildt\r\noch Daléus är kanske i miljösammanhang ett något\r\nomaka par. Men ännu är uppenbarligen inte\r\nundrens tid förbi. Det är intressant.</pre><pre>Jag är kritisk mot att miljöministern inte är\r\nnärvarande. Jag tycker att det är rimligt att komma\r\nmed den kritiken. Det är märkligt att det inte\r\nförrän nu har påpekats att vi har ytterligare en\r\nmiljöminister, som uppenbarligen är så pass\r\nanonym att hon inte ens blir föremål för kritik när\r\nhon avstår från att dyka upp på riksdagens debatt.\r\nDet är anmärkningsvärt.</pre><pre>Lennart Daléus förde ett resonemang om\r\nkärnkraften. Lennart Daléus är sakkunnig i\r\nregeringskansliet och arbetar för samma regering\r\nsom Carl Bildt leder. Står Lennart Daléus bakom\r\nflerpartiöverenskommelsen i energifrågan? Eller\r\nhar Lennart Daléus som sakkunnig i\r\nmiljödepartementet utrymme att driva en egen\r\nenergipolitik?</pre><pre>Kommer den s.k. kretsloppspropositionen att\r\ninnehålla konkreta förslag angående exempelvis\r\navfallsfrågorna och producentansvaret? Eller\r\nkommer det att vara en proposition helt av\r\nprincipiell natur? Jag är rädd för att det kan bli det\r\nsenare. Det har ju hittills varit så. De insatser som\r\nLennart Daléus och hans ministrar har presterat har\r\noftast bara handlat om ord. Det har ibland\r\nvisserligen varit fråga om eleganta formuleringar,\r\nmen det har ändock varit fråga om ord och inte\r\nhandling. Kretsloppspropositionen är slagnumret\r\nunder hösten. Kommer den att innehålla konkreta\r\nförslag och i så fall på vilka områden?</pre><pre>Anf. 198  LENNART DALÉUS (c) replik:</pre><pre>Herr talman! Det är knappast jag och Centern som\r\nhar haft problem med trovärdigheten när det gäller\r\nagerandet i kärnkraftsfrågan. Jag tror att de\r\nmiljövänner är få som har glömt det djupa svek som\r\nGöran Persson och hans parti en gång ägnade sig åt\r\ni den frågan.</pre><pre>Jag skall vara snäll och svara konkret på Göran\r\nPerssons två frågor. Jag vill då kanske inte ägna mig\r\nså mycket åt närvarokontrollen. Jag och Centern\r\nstår självfallet bakom den energiuppgörelse som är\r\nomnämnd, sanktionerad och understödd i\r\nregeringsförklaringen och genom beslut i den här\r\nkammaren. Jag har självklart ingen som helst\r\nanledning att frångå en uppgörelse som ger\r\nmöjlighet till ett offensivt energiarbete, som med\r\nmina utgångspunkter bör leda till att man\r\nskyndsamt blir av med kärnkraften.</pre><pre>Herr talman! Göran Persson, som har väsentligt\r\nstörre erfarenhet av regeringsarbete än vad jag har,\r\nborde veta att det här knappast är tillfället att\r\nredogöra för innehållet i en aviserad proposition\r\nsom skall vara klar till årsskiftet. Det kommer\r\nsjälvfallet att vara en konkret och bra proposition.</pre><pre>Anf. 199  GÖRAN PERSSON (s) replik:</pre><pre>Herr talman! Det sista Lennart Daléus sade skall vi\r\nkomma ihåg. Olof Johansson kommer alltså i\r\ndecember att lägga fram en konkret och bra\r\nproposition om kretsloppssamhället. Det är ett\r\nklart besked från en sakkunnig person i\r\nmiljödepartementet. Det tackar vi för. De förslag\r\nsom kommer att läggas fram, kommer i så fall att\r\nvara av mycket genomgripande natur. De rör\r\nsådana frågor som är fundamentala i\r\nindustrisamhället -- avfallsfrågor och\r\nproduktansvar. Nu har vi fått besked, och det\r\ntackar vi för.</pre><pre>Det är också bra att Daléus backar några steg när\r\ndet gäller kärnkraften. Alla som i protokollet\r\nkommer att läsa hans första inlägg och sedan se vad\r\nhan säger till mig i sin replik kommer att förstå att\r\nDaléus i sitt huvudanförande kostade på sig en del\r\nåterfall i folkkampanjens retorik för att sedan, när\r\nhan insåg att han var avlönad av en regering som\r\ntillsammans med socialdemokratin har antagit en\r\nlångsiktig politik för energifrågan, återföras till\r\nverkligheten.</pre><pre>Det vore bättre om Daléus ägnade sin kraft och tid\r\nåt att försöka påverka sina centerpartistiska\r\nregeringskolleger, och även övriga i regeringen, till\r\natt vidta åtgärder som konkret gör att vi klarar\r\nfyrpartiöverenskommelsen i energifrågan. Det är\r\nett av de största och kanske mest spännande\r\nprojekt vi i det här landet har att hantera under de\r\nkommande åren. Också på det området lyser ju\r\nhandling med sin frånvaro. Möjligen beror det på\r\natt centerpartisterna när de väl får ansvaret inte\r\norkar leva upp till den handling som retoriken har\r\ngett anledning att tro att de ibland skulle vara\r\nmäktiga. Daléus är i så fall bara ytterligare ett\r\nexempel på det tillkortakommandet i Centerns\r\npolitik.</pre><pre>Anf. 200  LENNART DALÉUS (c) replik:</pre><pre>Herr talman! Göran Persson gör mig litet osäker\r\nnär han talar om fyrpartiöverenskommelsen på\r\nenergiområdet. Jag är inte så bekant med den som\r\nGöran Persson. Däremot känner jag till den\r\ntrepartiöverenskommelse som jag refererade till\r\ntidigare och som ju, som vi har sett, ger utrymme\r\nför kraftfullt agerande på energiområdet.</pre><pre>Det finns olika åsikter i den här frågan. Jag är fullt\r\nmedveten om det. Min åsikt är att vi i dag har en\r\nsituation som möjliggör ett skyndsamt påbörjande\r\noch ett skyndsamt avslutande av den svenska\r\nkärnkraftsavvecklingen. Jag vill understryka att\r\ndetta är en åsikt som fuller väl ryms inom ramen för\r\ntrepartiöverenskommelsen och som också kan\r\nutnyttjas inom ramen för den.</pre><pre>Göran Persson talar nu om ''folkkampanjens\r\nretorik''. Det var inte ovanligt att han betraktade de\r\nresonemang som vi i folkkampanjen förde fram på\r\ndet sättet. Det är alldeles klart att vi som är\r\nkärnkraftskritiska -- jag tillhör den skaran -- har\r\nambitionen att ändå driva en energipolitik som\r\nförsörjer landet med energi, men med rätt\r\nenergikällor och rätt användande.</pre><pre>Herr talman! Göran Persson refererar till min\r\ndiskussion kring den proposition som kommer. Den\r\nfinns omnämnd i förteckningen över propositioner\r\ntill riksdagen, där det står att den kommer i\r\ndecember, vilket jag också sade. Det är självklart\r\natt regeringen lägger fram konkreta propositioner.\r\nJag utgår från att så alltid har varit fallet.</pre><pre>Andre vice talmannen anmälde att Göran Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 201  CARL OLOV PERSSON (kds):</pre><pre>Herr talman! Till att börja med vill jag säga att jag\r\ngläds över det samarbete som kunnat äga rum\r\nmellan Socialdemokraterna och regeringspartierna\r\ni den mycket svåra situation som vi har haft på\r\nekonomisidan.</pre><pre>Min förhoppning är att samma samförståndsvilja\r\nockså skall finnas framgent på miljöpolitikens\r\nområde. Det kommer verkligen att behövas. Vi\r\nbehöver inte, Göran Persson, söka sak i de här\r\nfrågorna.</pre><pre>Först en liten positiv utblick. Betraktar man\r\nmiljöproblemen i ett historiskt perspektiv kan man\r\nkonstatera att det på nationell nivå har skett en hel\r\ndel förbättringar under de senaste årtiondena.\r\nEffektivare rening i de kommunala reningsverken,\r\nminskade punktutsläpp från industrin liksom\r\nminskade utsläpp av svaveldioxid och kväveoxider\r\nvisar på en positiv utveckling. Det visar också att\r\nmänniskan kan om hon vill.</pre><pre>I Sverige har nyligen skogspolitiska kommittén\r\nsläppt sitt slutbetänkande. Jag vill poängtera att\r\nden svenska skogen hamnar på miljöns pluskonto.\r\nDen svenska skogen är en oerhört värdefull,\r\nförnyelsebar resurs, som växer till mer än vi tar ut.\r\nDen är en viktig inkomstkälla för landet och\r\nerbjuder samtidigt stora miljövärden. Tack vare att\r\ndelar av den stora tillväxten inte tas ut, blir skogen\r\nen allt vitigare kolfälla, som fördröjer den globala\r\nuppvärmningen.</pre><pre>Det är väldigt viktigt för oss att människorna i u-\r\nländerna får chansen att ta till vara den svenska\r\nåterbeskogningsnormen. I det sammanhanget har\r\nSverige med sitt kunnande ett speciellt ansvar. Jag\r\nvill sända med en hälsning till biståndsministern och\r\nSIDA: Prioritera program för utbildning och\r\növerföring av den svenska normbildningen i fråga\r\nom återbeskogning!</pre><pre>Vi ser avskräckande exempel på hur det kan gå. Jag\r\nkan ta upp Eritrea som ett exempel. Vid\r\nsekelskiftet var Eritrea och Etiopien över huvud\r\ntaget till 55 % klätt med skog. I dag är bara 3 %\r\nbeskogat. Om den här utvecklingen fortsätter i allt\r\nsnabbare tempo, som den gör i dag världen över,\r\ninnebär det en katastrof för allt som finns på\r\njorden.</pre><pre>Ökningen av koldioxidhalten i atmosfären kan inte\r\nbara mötas med trädplantering. Förbränningen av\r\nfossila bränslen måste minskas. I propositionen\r\n''En god livsmiljö'' fastslås en viktig princip --\r\ndifferentierad nybilsskatt. Det är en viktig åtgärd\r\nför att minska koldioxidutsläppen. Vi måste kämpa\r\npå flera fronter för att koldioxidutsläppen skall\r\nminska.</pre><pre>Den accelererande försurningen av skogsmarken\r\nutgör ett ökat hot mot miljön. Enligt en rapport\r\nsom skogspolitiska kommittén fått ta del av måste\r\nutsläppen minska med 75 % för att försurningen\r\nskall stanna på nuvarande nivå.</pre><pre>Vår miljö är till stor del beroende av vad som\r\nhänder internationellt. Vi är beroende av de\r\nmiljöinsatser som våra grannländer gör. Jag är glad\r\növer att jordbruksministern vid sitt samtal med\r\njordbrukspolitiker från de baltiska staterna hade\r\nmed sig ett löfte från regeringen om en svensk\r\nsatsning på 500 miljoner kronor för en bättre\r\nÖstersjömiljö. Vi ställer givetvis upp på en kraftfull\r\nsatsning för att rädda Östersjön.</pre><pre>Herr talman! Insikten om problemen är egentligen\r\nen väldigt stor tillgång. Därför måste vi få till stånd\r\nen fruktbar dialog mellan miljöengagerade\r\nmänniskor, som känner en berättigad oro för hotet\r\nom biologisk utarmning, och skogsägarna.</pre><pre>I Rio undertecknades en konvention om biolgisk\r\nmångfald. Den förpliktigar. Vi har under det\r\nsenaste decenniet blivit starkt medvetna om den\r\nomfattande utarmning av den biologiska\r\nmångfalden som ett oförsiktigt nyttjande av\r\nnaturens resurser gett upphov till, och vi har också\r\nfått insikt om varför det är av så ytterst stor vikt att\r\nden bevaras. Det kapital som ligger i ett bevarande\r\nav den biologiska mångfalden är av största vikt att\r\nlämna vidare till kommande generationer. En god\r\nmiljö är en förutsättning för att vi människor skall\r\nleva vidare på jorden.</pre><pre>Vi måste samtidigt vara medvetna om att all\r\nmänsklig aktivitet betyder miljöpåverkan. Det\r\ngäller bara för oss att handskas med naturen så\r\nskonsamt som möjligt. Vi måste ta med oss de\r\nkristet västerländska värderingarna, som\r\ninkluderar förvaltaransvaret, in i framtiden.\r\nLedstjärnan måste bli att förvalta och inte att\r\nförbruka.</pre><pre>Herr talman! Jag vill avsluta på samma tema som\r\njag började. Ljuset i mörkret är att vi har börjat\r\nlära oss läxan om samarbetets välsignelse, och jag\r\nhoppas på ett ansvarsfullt samarbete mellan\r\npragmatiker från olika läger, så att vi kan få en\r\nansvarsfull inriktning på Sveriges miljöpolitik.</pre><pre>Anf. 202  KAJ LARSSON (s):</pre><pre>Herr talman! Vi har under den allmänpolitiska\r\ndebatten hört ordet ''kris'' många gånger. Det är\r\nekonomisk kris, det är sysselsättningskris, osv. Det\r\när riktigt. Det är besvärligt i Sverige i dag i\r\njämförelse med vad vi är vana vid i det här landet.\r\nOmråden som vi ofta nämner och hänvisar till när\r\ndet gäller en minskning av sysselsättningen är\r\nnäringslivet, den offentliga sektorn och jordbruket.</pre><pre>Jag skall nu ta upp ett annat område, som också har\r\ndet mycket besvärligt i dag. Det är nog känt för de\r\nflesta att svenskt fiske har det mycket\r\nbekymmersamt.</pre><pre>Problemet är att vi har en alldeles för stor\r\nfiskeflotta med tanke på tillgången på fisk i havet.\r\nFör att få en bild av hur situationen ser ut kan jag\r\nnämna att 1984 fiskades det 420 000 ton torsk i\r\nÖstersjön. För nästa år är kvoten satt till 40 000\r\nton.</pre><pre>Trots denna minskning har inte fiskeflottan\r\nminskat, tvärtom. Tekniken har också gjort\r\nframsteg. Både båtar och fångstredskap blir\r\nmodernare och effektivare.</pre><pre>Det är viktigt att vi har en bra, effektiv och\r\nanpassad fiskeflotta. Det är också viktigt för\r\nsysselsättningen i alla fiskesamhällen längs våra\r\nkuster.</pre><pre>Jag läste ett pressmeddelande från\r\njordbruksministern daterat den 9 oktober 1992 som\r\noroar mig något. Han säger bl.a.: Även om det\r\nfinns många mörka moln på fiskeomårdet ser jag\r\npositivt på framtiden. Vi har stora fiskevatten där\r\ndet finns relativt god tillgång på fisk, även om det\r\ninte är så bra varje år.</pre><pre>Eftersom jordbruksministern är i kammaren måste\r\njag fråga: Är det ministerns kristallkula som säger\r\ndetta, eller är det forskning och undersökningar\r\nsom gett dessa besked? Om det är det senare,\r\nstämmer inte detta med de uppgifter jag har fått.</pre><pre>Eftersom Karl Erik Olsson också förespråkat\r\ntotalstopp under ett år av torskfisket för att\r\nförbättra torskbeståndet har jag svårt att förstå\r\nhans optimistiska och positiva syn på framtiden för\r\nsvenskt fiske.</pre><pre>I krisens spår och genom krispaketet vet vi i dag att\r\ndet kommer besparingar med 250 miljoner på\r\nJordbruksdepartementet. Hur mycket detta\r\ndrabbar fiskenäringen vet vi inte i dag.</pre><pre>Däremot vet vi att i förra budgeten minskades\r\nanslaget till fiskevården kraftigt. Detta får till följd\r\natt fiskevården i vårt land inte kan bedrivas i samma\r\nomfattning som skett. Detta i sin tur får till följd att\r\nalla sportfiskare i vårt land, ca 1,5 miljoner\r\nmänniskor, kommer att få mindre tillgång till fisk.\r\nFörutsättningarna för dessa att bedriva ett bra\r\nsportfiske blir betydligt sämre.</pre><pre>Av denna anledning vill jag också fråga\r\nJordbruksministern: Ångrar ministern i dag att\r\nutredningen som riksdagen beställde om allmän\r\nfiskevårdsavgift slängdes i papperskorgen? Är det\r\ninte dags i dessa besparingstider att plocka upp\r\nutredningen och återkomma till riksdagen med\r\nförslag om införande av en allmän fiskevårdsavgift?\r\nDetta skulle ge bra förutsättningar för sportfisket i\r\nSverige för framtiden.</pre><pre>Jordbruksdepartementet har också framlagt ett\r\nförslag till ny fiskeriförordning och fiskelag. Detta\r\när bra. Genom de nu framlagda förslagen vinner\r\nman fördelen att det finns möjlighet att särskilja\r\nolika kategorier fiskande: de som har fisket till yrke\r\noch fiskar för sin försörjning, och de som fiskar för\r\nnöje och rekreation och för de egna hushållens\r\nbehov.</pre><pre>Genom den föreslagna reformen stärker man\r\nyrkesfiskarnas ställning på samma gång som man\r\nunderlättar möjligheten att bedriva ett livskraftigt\r\nkustfiske med fortsatt bosättning även vintertid i\r\nglesbygder och skärgårdar. Samtidigt kvarstår\r\nmöjligheten för allmänheten att fiska för det egna\r\nhushållets behov och för nöje och rekreation, men\r\ngivetvis inte för avsalu.</pre><pre>Det bör också understrykas att dessa åtgärder\r\nkommer att gynna sportfiskarna.</pre><pre>Nu är förslaget ute på remiss, och det är oerhört\r\nviktigt att jordbruksministern snarast möjligt efter\r\nremisstidens utgång lägger fram en proposition för\r\nriksdagen.</pre><pre>I senaste nummret av tidningen Yrkesfiskaren\r\nkunde jag läsa att Folkpartiet var berett att\r\nupphäva 1985 års reform om det fria\r\nhandredskapsfisket.</pre><pre>Vi vet var Moderaterna står i denna fråga, och nu\r\när det viktigt att vi också får veta var Centern står.\r\nHar ni också ändrat er? Jag vet att flera\r\nyrkesfiskare i skärgården inte gillar den här\r\nreformen, eftersom det förekom störningar i form\r\nav skadade redskap och tjuvvittjning. Men det är\r\ninte motiv för att riva upp en reform som är oerhört\r\nviktig för mångas rekreation och för sportfiskare.\r\nDet finns inte något försvar för sabotage och stöld:\r\ndet är dumdristighet och idioti. Men för att några få\r\nmissbrukar och missköter sig skall inte ett stort\r\nantal människor bli lidande. Det är ungefär som om\r\nvi skulle förbjuda all biltrafik i Sverige eftersom det\r\nförekommer trafiköverträdelser, rattfylleri, osv.</pre><pre>Min fråga är: Var står jordbruksministern och\r\nCentern?</pre><pre>Det finns också andra näringar, herr talman, som\r\ngenomlevt mycket turbulens, t.ex.\r\nträdgårdsnäringen, men eftersom en utredning\r\nkommer att presenteras ganska snart skall jag inte\r\nuppehålla mig mer vid denna.</pre><pre>Till sist ska jag ta upp en näring som också har det\r\nbesvärligt, nämligen pälsdjursuppfödningen. Jag\r\nvet att det förekommer delade meningar om den\r\nskall finnas kvar eller ej, men vi har i dag i utskottet\r\nbehandlat motioner om detta och jag vet att\r\nnäringen gjort uppvaktningar på departementet för\r\nflera månader sedan. Nu vill näringen ha besked:\r\nHur blir det, Karl Erik Olsson?</pre><pre>Anf. 203  Jordbruksminister KARL ERIK\r\nOLSSON (c):</pre><pre>Herr talman! I morgon uppmärksammas\r\nVärldslivsmedelsdagen och världens\r\nlivsmedelsproblem runt hela jorden. De största\r\nproblemen finns naturligtvis i u-länderna. Hunger\r\noch svält drabbar enligt FAO 780 miljoner\r\nmänniskor. Jag tror att det är viktigt att vi har\r\ndenna tragiska statistik med oss även när vi\r\ndiskuterar jordbrukspolitik i Sverige.</pre><pre>Åkermarken som resurs hotas i världen av en\r\nförsämrad miljösituation. Föroreningar, erosion\r\noch ökenutbredning försämrar marken och tar\r\nåkermark ur produktion. Vi måste ha en\r\nnaturresursberedskap som innebär att vi försöker\r\nbehålla den åkermark som finns och se till att den\r\ninte förstörs. En god tillgång på oförstörd åkermark\r\när en av de mest grundläggande faktorerna för att\r\nlösa de globala försörjningsproblemen på sikt.\r\nÄven om inte all mark behövs i dag finns det\r\nanledning att ha en beredskap för en eventuell\r\nförsörjningskris som beror på en försämrad\r\nmiljösituation.</pre><pre>Åkermarken kommer också att bli en allt viktigare\r\nresurs i miljöarbetet. Regeringen har angivit att\r\njordbruket skall utnyttjas för att värna miljön. Vi\r\nmenar med det att åkermarken skall användas för\r\natt producera råvaror, t.ex. till produktion av\r\nenergi och industriråvaror.</pre><pre>Det råder här i kammaren stor enighet i många för\r\nlandet viktiga frågor. Ansökan om medlemskap i\r\nEG står sex av riksdagens sju partier bakom.\r\nÖverenskommelserna mellan regeringen och\r\nSocialdemokraterna för att förbättra Sveriges\r\nekonomi är ytterligare ett exempel på den förmåga\r\ntill samförstånd och bred enighet som finns.</pre><pre>Jag lade personligen ned stor möda på att skapa\r\nbred politisk enighet bakom det livsmedelspolitiska\r\nbeslutet 1990. Nu krävs det anpassningar av 1990\r\nårs beslut, och jag hoppas att det skall gå att samla\r\nen lika bred och stabil majoritet igen.</pre><pre>Jordbruket är en biologisk produktion som kräver\r\nbesked som håller under långa perioder, gärna\r\nunder många mandatperioder. Det måste finnas ett\r\nnationellt ansvar för jordbruksnäringen. Ett sådant\r\nfinns i flertalet andra industriländer, och det borde\r\ninte vara sämre i Sverige. Men ibland känns det\r\nströmmningar av en mycket jordbruksnegativ\r\nopinion.</pre><pre>Den 21 maj enades EG om en reform av sin\r\ngemensamma jordbrukspolitik, den s.k. CAP-\r\npolitiken. Principerna lades fast, men alla detaljer\r\när inte utformade. Det innebär emellertid att det vi\r\ntidigare betraktade som ett rörligt mål nu står\r\ntämligen stilla. Reformen går i huvudsak ut på att\r\nomfördela från prisstöd till inkomststöd.\r\nInkomststödet föreslås utgå bl.a. som arealbidrag\r\ntill spannmålsproducenter. Samtidigt sänks\r\npriserna på spannmål. För att få del av arealstödet\r\nmåste man sätta en viss del av arealen i träda. Inom\r\nEG räknar man med att detta leder till minskad\r\nproduktion och minskad intensitet.</pre><pre>Denna förändring i EG är säkert inte den sista, men\r\nden kommer att gälla under några år.\r\nJordbruksministrarna i EG lade ner stor kraft på att\r\nkomma överens, och det är mycket politisk prestige\r\ninvesterad i reformen. Den ligger därför säkert\r\nstilla tills Sverige blir medlem.</pre><pre>Jag är övertygad om att EG:s jordbrukspolitik\r\nmåste förändras ytterligare, så att regleringarna\r\nminskar i omfattning och samhällskostnaderna\r\nsjunker. Jag tror det kan vara möjligt med en sådan\r\nreformering mot slutet av 1990-talet. Men att tro att\r\nSverige i samband med inträdet i EG skulle ändra\r\npå EG:s jordbrukspolitik är naivt.</pre><pre>Det har i debatten framförts att Sverige skulle\r\nkunna begära undantag från CAP vid en anslutning\r\ntill EG. Sådana uttalanden tyder på en stor portion\r\nokunskap om hur EG fungerar.</pre><pre>Jordbrukspolitiken i EG är en av de äldsta delarna\r\ni gemenskapen. Den är obligatorisk för alla EG-\r\nländer. Den innebär bl.a. en omfördelning från\r\nrikare länder till fattigare och på jordbruksområdet\r\nmindre utvecklade länder.</pre><pre>Sverige skall naturligtvis som EG-medlem vara\r\nmed i alla EG:s politikområden. Vi skall\r\nnaturligtvis inte ha sämre regler och förutsättningar\r\nför t.ex. jordbruket än andra länder.</pre><pre>Det övergripande förhandlingsmålet på\r\njordbruksområdet när det gäller EG bör vara en\r\nfullständig integrering med EG:s gemensamma\r\njordbrukspolitik från den dag Sverige blir medlem.\r\nUtgångspunkten är att vi skall uppnå så stora\r\npositiva samhällsekonomiska effekter som möjligt,\r\nmen också att vi tar hänsyn till behovet av en stark\r\njordbruksnäring och till konsumenternas och\r\nskattebetalarnas intressen.</pre><pre>Om vi integrerar tidigt skall vi inte behöva ha några\r\növergångsåtgärder vid medlemskapet, i varje fall\r\ninte många.</pre><pre>När jag tillträdde som jordbruksminister för ett år\r\nsedan tillsatte jag en omställningskommission med\r\nuppdrag att stämma av 1990 års jordbrukspolitiska\r\nbeslut inför ett EG-medlemskap. Kommissionen\r\nhar redovisat ett första betänkande, och regeringen\r\nhar lagt fast förhandlingsmålet för jordbruket. Med\r\nden här bakgrunden kan vi nu börja se konturerna\r\npå jordbrukspolitiken fram till ett EG-\r\nmedlemskap. Den totala stödnivån till jordbruket\r\nmåste anpassas till EG:s nivå. Det innebär att\r\nprisnivån sjunker för såväl jordbrukare som\r\nkonsumenter. Vidare måste kostnaderna för\r\njordbruket begränsas och anpassas till EG:s lägre\r\nnivå. Det gäller bl.a. de kostnader för jordbruket\r\nsom regering och riksdag har beslutat om. Vi bör\r\nockså närma oss den regim EG har på\r\nspannmålsområdet.</pre><pre>Jag vill ändå gärna betona att kärnan i själva\r\nomställningsbeslutet, att ställa om åkermark till\r\nannan produktion, fortfarande finns kvar.\r\nÅkermarken behövs för produktion av andra\r\ngrödor för att lösa de stora miljöproblemen. Av\r\nekonomiska skäl bör produktionen av spannmål\r\nminskas.</pre><pre>Herr talman! Det skulle kunna vara intressant att\r\nmed Carl Olov Persson föra en skogspolitisk\r\ndiskussion. Jag skall avstå från det i kväll eftersom\r\nvi snart kommer att få en bred debatt med\r\nanledning av skogspolitiska utredningens förslag.</pre><pre>Beträffande Kaj Larssons frågor så vill jag säga att\r\ndet pressmeddelande som Kaj Larsson citerade\r\nnaturligtvis delvis grundar sig på min allmänt\r\noptimistiska livssyn, det medger jag gärna. Men det\r\ngrundar sig också på de informationer som jag har\r\nfått om att det nu finns nya generationer av torsk.\r\nDe kanske inte är så stora, men de är ändå bättre\r\nän några förlorade generationer i Östersjön.</pre><pre>Att det sedan råkade vara så att precis när jag\r\nskickade ut pressmeddelandet kom det in\r\nytterligare litet saltvatten i Östersjön försämrar inte\r\nsituationen. Det visste jag visserligen inte om när\r\njag skrev, men det pekar åt rätt håll. Jag tror det är\r\nviktigt att komma ihåg att det finns goda tillgångar,\r\nockså på annan fisk, t.ex. sill och skarpsill -- där är\r\nproblemet att det inte finns en marknad, och det\r\nbör vi komma till rätta med. Marknaden blir bättre\r\nnär vi blir medlemmar i EG och slipper EG:s tull på\r\ndessa varor.</pre><pre>När det gäller torsksituationen har jag sagt att vi\r\nnaturligtvis allvarligt borde överväga att införa ett\r\nfiskestopp. Vi övervägde också detta mycket\r\nallvarligt, bl.a. i fiskeriverket och i regeringen.\r\nSedan övervägdes det också i Warszawa, och man\r\nkom fram till att det gick att fiska litet. Det är riktigt\r\nsom Kaj Larsson säger att det finns mycket litet att\r\nta, och vi måste vara försiktiga med fångsten.</pre><pre></pre><pre>Inom Jordbruksdepartementet håller vi på att se\r\növer om stilliggersättningen kan anpassas till\r\ndagens situation för att råda bot på en del av de\r\nbekymmer som fiskarna har på grund av att det är\r\nså ont om fisk.</pre><pre>Det ställdes ocskå en fråga om fiskevårdsavgiften.\r\nJag har inte ångrat mig. Jag tror faktiskt att\r\nsportfiskarna klarar sitt fritidsfiske utan att vi går in\r\nmed en statlig fiskevårdsavgift. En sådan skulle ge\r\nganska litet pengar men förorsaka rätt mycken\r\nadministration. Det finns inga planer på att ändra i\r\nl985 års reform om fritt handredskapsfiske.</pre><pre>Anf. 204  KAJ LARSSON (s) replik:</pre><pre>Herr talman! Det hade varit bra om\r\njordbruksministerns optimistiska syn hade stämt\r\nmed verkligheten. Jag är oroad inför framtiden,\r\neftersom det är så många faktorer som spelar in för\r\natt fisktillgången skall bli god. Torsken är för sin\r\nfortplantning beroende av miljön och\r\nsaltvattentillströmningen från Västerhavet. Därför\r\ntror jag att situationen för fisket den närmaste tiden\r\nframöver inte är så gynnsam som Karl-Erik Olsson\r\ngav uttryck för.</pre><pre>Jag tycker att det är synd att jordbruksministern\r\ninte kan tänka om när det gäller den allmänna\r\nfiskevårdsavgiften. En sådan avgift skulle vara till\r\ngagn för alla sportfiskare i landet. Det skulle ge\r\npengar för utsättning, laxtrappor och allt annat som\r\nman använt statliga pengar till tidigare. Framöver\r\nkommer man inte att ha möjligheter att vidta\r\nsådana åtgärder. En stor del av den laxstam som vi\r\nhar i dag är, bortsett från vildlaxstammen, ett\r\nresultat av att vi bedrivit en bra fiskevård i Sverige.\r\nDrar man nu undan de ekonomiska\r\nförutsättningarna för fiskevård, kommer det\r\nframöver att bli betydligt sämre.</pre><pre>Anf. 205  Jordbruksminister KARL-ERIK\r\nOLSSON (c):</pre><pre>Herr talman! Fiskevård och utsättning för att\r\nbefrämja fisktillgången på sikt är frågor som inte\r\nautomatiskt är kopplade till frågan om en allmän\r\nfiskevårdsavgift. Min ambition är att vi skall\r\nfortsätta med de åtgärder som vi påbörjat på det\r\nområdet och att vi kanske t.o.m. skall kunna öka\r\ninsatserna.</pre><pre>I mitt pressmeddelande stod faktiskt att jag ser\r\nmånga moln på himmeln -- meddelandet började\r\nmed de orden. Men när det är mulet måste man väl\r\nändå tro att det någon gång skall klarna. Om man\r\ninte tror det, är det lika bra att ge upp med en gång,\r\nmen det utgår jag från att inte heller Kaj Larsson\r\nvill göra. Jag tror alltså att det blir bättre, men vi\r\nhar några svåra år dessförinnan, och de åren måste\r\nvi klara av. Det kommer alltså att bli bättre. Vi har\r\nstora fiskevatten, och det finns god tillgång på fisk.\r\nVi har också ambitioner på miljöområdet, och vi\r\nskall alltså inte ge upp.</pre><pre>Anf. 206  KAJ LARSSON (s) replik:</pre><pre>Herr talman! Jag tror att det är bättre för\r\nfiskenäringen att man är litet mer realistisk och\r\nnågot mindre optimistisk. Det är naturligtvis riktigt\r\nsom jordbruksministern säger att bakom molnen\r\nskiner alltid solen, men det kan vara molnigt väldigt\r\nlänge. Vad som står i pressmeddelandet om molnen\r\npå himmeln citerade jag också i mitt anförande.</pre><pre>När det gäller den allmänna fiskevårdsavgiften tror\r\njag att jordbruksministern har litet fel i sitt\r\ntänkande. Vi minskade förra året budgeten för\r\ndetta ändamål från 8 miljoner till 4 miljoner kronor,\r\noch det måste naturligtvis sätta sina spår på\r\nfiskevården i Sverige. Jag ser en allmän\r\nfiskevårdsavgift som en fin möjlighet att få in\r\npengar för att kunna bedriva en bra fiskevård i\r\nSverige. När Sportfiskareförbundet var positivt till\r\nen fiskevårdsavgift, förstår jag inte varför man inte\r\ntog initiativ till en sådan avgift. Det är emellertid\r\nännu inte för sent, Karl-Erik Olsson.</pre><pre>På den fråga jag ställde om pälsdjursnäringen fick\r\njag inget svar.</pre><pre>Anf. 207  Jordbruksminister KARL-ERIK\r\nOLSSON (c):</pre><pre>Herr talman! Jag tror inte att vi kommer mycket\r\nlängre i debatten om en allmän fiskevårdsavgift. Vi\r\nhar under lång tid haft olika uppfattningar på den\r\npunkten, och dessa olika uppfattningar kvarstår.</pre><pre>Pälsdjursnäringen arbetar under mycket svåra\r\nförhållanden. Jag liksom Kaj Larsson känner till de\r\nområden i södra Sverige som har ganska mycket\r\npälsdjur. Vi har övervägt olika åtgärder, men det är\r\ninte helt enkelt att finna former för ett direkt stöd\r\ntill den här näringen i ett läge där många branscher\r\npå många olika håll är illa utsatta.</pre><pre>Får jag återkomma till frågan om optimism och\r\nrealism. Jag tycker inte att det ena utesluter det\r\nandra. Realism innebär att man ser både det mörka\r\ni dagsläget och möjligheterna inför framtiden. Det\r\nhär pressmeddelandet härstammade från ett tal\r\nsom jag höll på Sveriges Fiskares riksförbunds\r\nkongress. På den kongressen möttes jag av en\r\nstörre optimism än jag själv hade förväntat mig.\r\nDet gladde mig att det kom så många positiva\r\nsignaler från en näring som för tillfället är så hårt\r\nutsatt.</pre><pre>Anf. 208  INGVAR ERIKSSON (m):</pre><pre>Herr talman! Jag hade tänkt att mest tala om\r\nmiljön, men jag vill börja med att säga några ord\r\nom jordbruket.</pre><pre>Jag vill då konstatera att Sveriges jordbrukare har\r\ndet besvärligt just nu. Det beror främst på att man i\r\når haft en mycket dålig skörd på grund av den svåra\r\ntorkan.</pre><pre>Jordbrukarna känner en stor oro för framtiden. Det\r\nråder stor ovisshet. Omställningspolitiken har\r\navstannat. Det beror främst på att GATT-\r\nförhandlingarna, som vi trodde skulle vara\r\navslutade för snart två år sedan, ännu pågår. Vi\r\nhängde upp mycket av våra beslut år 1990 på just\r\nden förutsättningen.</pre><pre>Vidare har vi lämnat in vår ansökan om\r\nmedlemskap i EG, och det har fått effekten att man\r\nslutat med omställningen, något som är ganska\r\nnaturligt.</pre><pre>När vi fattade det mycket drastiska\r\njordbrukspolitiska beslutet år 1990, beslöt vi också\r\natt vi skulle följa upp beslutet, utvärdera det och\r\neventuellt korrigera det i framtiden. Det är\r\nnaturligt när man fattar ett så drastiskt beslut som\r\nvi den gången gjorde.</pre><pre>För oss moderater och för hela regeringen är just\r\nEG-medlemskapet en av de mest centrala och\r\nviktiga frågorna. Jag vill också hävda att man inom\r\nsvenskt jordbruk har samma uppfattning. Inom\r\nnäringen är man dock orolig för de år fram till dess\r\natt vi blir medlemmar i Gemenskapen.</pre><pre>Det är viktigt att omställningskommissionens\r\narbete följs upp på ett sådant sätt att infasningen av\r\nSveriges jordbrukspolitik i EG snarast påbörjas.\r\nDet krävs nu klara signaler till svenskt jordbruk och\r\nsvensk livsmedelsindustri. Påbörjas infasningen nu\r\ntror jag att det skapas möjligheter till mer av\r\nkonkurrens på så lika villkor som möjligt. Då kan\r\nvi också påräkna svensk landsbygds och svenska\r\nbönders stöd för att ro i hamn den viktiga EG-\r\nfrågan.</pre><pre>Herr talman! Under århundradenas lopp har\r\nlandskapet avsevärt förändrats. Under det senaste\r\nseklet har människan i allt större utsträckning\r\ntillvaratagit och utnyttjat naturresurserna, och det\r\nhar skapat problem. Restprodukter och\r\nföroreningar har deponerats i naturen. Sopor och\r\nsoptippar är och förblir ett stort problem.</pre><pre>Regeringen arbetar just nu på flera propositioner\r\nsom skall kunna bidra till bättre lösningar. Det\r\ngäller riktlinjer för kretsloppsanpassad\r\nhushållning, ändringar i miljöskyddslagen, vissa\r\nåtgärder på klimatområdet, m m.</pre><pre>Ofta har vi en negativ och tyvärr destruktiv debatt\r\nom miljöpolitiken. Jag vill då gärna konstatera att\r\nde förändringar som under årens lopp inom\r\nnäringslivet i många fall varit positiva och till gagn\r\nför natur och miljö.</pre><pre>För 100 eller 150 år tillbaka i tiden var det många\r\nmänniskor som inte kunde leva av det som naturen\r\ngav. Man blandade t.o.m. bark i brödet då skörden\r\nslog fel. I dag är, tack och lov, situationen en helt\r\nannan.</pre><pre>Vi kan emellertid konstatera att stora områden i\r\nSydsverige -- jag tar gärna min egen hembygd,\r\nHallandsåsen och Söderåsen, som exempel -- för\r\n100 år sedan var ljunghedar, fält av enebuskar och\r\ndungar av lövträd. Hade vi haft den miljön i dag\r\nskulle vi helt säkert inte ha fått plantera skog på\r\ndessa områden. I dag har vi där högproduktiv skog,\r\noch nu får man knappt avverka den skogen.</pre><pre>Jag tar detta som exempel på att vi måste tänka och\r\nse litet grand tillbaka för att kunna gå vidare\r\nframåt.</pre><pre>Utvecklingen, tekniken, forskningen och\r\nerfarenheterna har givit oss nya möjligheter. Vi kan\r\ni dag både njuta och leva av det som naturen ger.</pre><pre>Jag vill mot den bakgrunden notera det jag tycker\r\när väldigt allvarligt, nämligen att när nu svenskt\r\nskogsbruk och svenska skogsbönder är beredda att\r\nta ett ökat miljöansvar, kritiseras de hårt av vissa\r\nmiljöfantaster -- det vill jag kalla dem -- ute i\r\nvärlden. De hävdar att svenskt skogsbruk inte tar\r\nmiljöhänsyn. Det skadar svenskt skogsbruk. Det\r\nskadar svensk skogsnäring och därmed riskeras\r\nockså exportintäkterna för framtiden, vilka vi är så\r\nberoende av för vår välfärd.</pre><pre>Jag tycker att det är beklämmande att man från\r\nmiljösidan inte är beredd att ta den kastade\r\nhandsken och hjälpa till att skapa ett samarbete\r\nkring miljön i skogsbruket. Svenska skogsbönder\r\nhar genom sitt ägande, sitt förvaltande, brukat\r\nskogen på sådant sätt att vi i dag har mycket\r\nvärdefullt att bevara. Jag tycker därför att det är\r\nangeläget att här säga att vi måste samarbeta för att\r\nnå framgång. Äganderätten får icke äventyras. Jag\r\nkänner viss oro inför många av de inslag som vi\r\nupplever i dag i den allmänna debatten.</pre><pre>Till sist vill jag nämna att vi kommer att få se vissa\r\npositiva saker framöver. Miljöbubblan, som t.o.m.\r\nhar accepterats av Olof Johansson, är ett försök till\r\nnya grepp i miljöpolitiken. Jag hoppas att vi skall\r\nkunna enas i vår framtida strävan att skapa en\r\nbättre miljö.</pre><pre>Anf. 209  BENGT ROSÉN (fp):</pre><pre>Herr talman! När riksdagen med stor majoritet i\r\njuni 1990 beslöt att inleda en inhemsk avreglering\r\noch marknadsanpassning av jordbruket, pågick\r\nGATT-förhandlingar, som Ingvar Eriksson\r\nframhöll, om en internationell avveckling av stöd\r\noch handelshinder. De förväntades vara klara 1990.</pre><pre>I korthet går vårt beslut ut på att bönderna har fått\r\nett beting. Med bibehållen nivå på importen till\r\nSverige skall de under en femårsperiod skära ned\r\növerproduktionen av livsmedel, så att balans\r\nuppstår på den svenska marknaden. Staten åtog sig\r\nett ansvar för att omställningen kan ske i ''socialt\r\nacceptabla former''. Men när perioden är över skall\r\njordbruket betraktas som vilket annat\r\nsmåföretagande som helst.</pre><pre>Det slås på flera ställen i riksdagsbeslutet fast att\r\nvårt gränsskydd inte skall förändras utan GATT-\r\navtal. Det blev inte något GATT-avtal 1990,\r\nförhandlingarna pågår fortfarande.</pre><pre>Men samtidigt som omställningsperioden inleddes\r\nförra året ansökte Sverige om medlemskap i EG.\r\nVårt tänkta medlemskap förändrar radikalt\r\nförutsättningarna för vårt jordbruk. Att vi som EG-\r\nmedlemmar skulle tillåtas eller kunna föra vår egen\r\njordbrukspolitik är, som jordbruksministern\r\nframhållit, helt uteslutet. Vårt beslut, som syftade\r\ntill balans mellan produktion och konsumtion på\r\nden svenska marknaden, är överspelat. Vi skall i\r\nstället uppträda på EG-marknaden, där vi\r\nförmodlingen har större möjligheter att konkurrera\r\nmed vegetabilier än med animalier.</pre><pre>Tyvärr innebär EG-medlemskap en återgång till en\r\nmer reglerad jordbruksekonomi. För mig som\r\nrepresentant för Folkpartiet liberalerna, som varit\r\npådrivande när det gällt att inleda en\r\nmarknadsanpassning av jordbruket, känns det\r\nbesvärande. Efter att man inom EG i decennier\r\ndebatterat nödvändigheten av att förändra sin\r\njordbrukspolitik -- fortfarande går cirka två\r\ntredjedelar av den gemensamma EG-budgeten åt\r\ntill att betala subventioner och överproduktion av\r\nlivsmedel -- lyckades man i juni i år enas om ett litet\r\nsteg mot marknadsanpassning. En utvärdering av\r\nden förändrade politiken skall ske 1996. Med tanke\r\npå de protester mot beslutet från de starka\r\nbondeorganisationerna i Frankrike och Tyskland\r\nsom vi åvittnat lär det dröja innan nya steg kan tas.</pre><pre>Sverige beräknas få betala ca 15 miljarder per år till\r\nEG:s gemensamma budget, varav ca 10 miljarder\r\ngår till jordbruket, varav i sin tur ca 5 miljarder\r\nkommer tillbaka till vårt svenska jordbruk.</pre><pre>Den borgerliga regeringen har som vi hört tillsatt\r\nen kommission med uppdrag att lämna förslag om\r\nen anpassning av den svenska jordbrukspolitiken\r\ntill EG:s.</pre><pre>Kommissionen har i en första rapport kommit med\r\nförslag som främst berör vegetabilieproduktionen.\r\nJag tycker förslaget är väl avvägt.</pre><pre>Det finns ekonomer som kritiserat att vi inte\r\navvecklade även gränsskyddet när vi beslutade att\r\nlägga om vår jordbrukspolitik. Våra\r\nlivsmedelspriser -- som ligger över EG:s -- skulle då\r\nnaturligtvis ha blivit lägre. Men det hade också fått\r\nden effekten att vi hade slagit ut vårt svenska\r\njordbruk. Samma ekonomer -- i regel hängivna\r\nEG-anhängare -- protesterar nu med olika\r\nmotiveringar mot kommissionens förslag till EG-\r\nanpassning.</pre><pre>Det har varit utifrån konsumentperspektivet vi från\r\nFolkpartiet liberalerna drivit kravet på omläggning\r\nav jordbrukspolitiken. Om vi hade utgått från att\r\nkonsumenternas enda intresse var lägsta möjliga\r\nlivsmedelspriser, hade vi naturligtvis även föreslagit\r\nen avveckling av gränsskyddet. Men\r\nkonsumenterna har också ett intresse av levande\r\nlandsbygder och att vårt nuvarande öppna och\r\nvackra jordbrukslandskap behålls. Lars Drake vid\r\nLantbruksuniversitet, SLU, har i\r\nenkätundersökningar visat att en majoritet av\r\nsvenska folket anser att vi bör sätta in skattemedel\r\nom landskapsvården är hotad.</pre><pre>Lantbrukets utredningsinstitut har enligt en skrift\r\nfrån augusti i år sökt beräkna de\r\nsamhällsekonomiska effekterna av en nedläggning\r\nav jordbruket. Effekten för landskapsvården\r\nskattas bli 4,8 miljarder kronor i ökade\r\nsamhällskostnader per år, vilket känns rimligt med\r\ntanke på att vi varje år av skattemedel betalar över\r\n2 miljarder för parker och allmänna grönytor i våra\r\ntätorter. Det blir dyrt att bedriva landskapsvård\r\nmed kommunalanställda.</pre><pre>Eftersom vårt jordbrukslandskap endast omfattar\r\nca 9 % av vårt lands yta, mot ett EG-genomsnitt på\r\nca 50 %, är det mycket angeläget att vi inte tvingas\r\nbeskoga ytterligare areal.</pre><pre>Det finns också en stark konsumentopinion i vårt\r\nland, med Astrid Lindgren i spetsen, som fått\r\nriksdagen att ta beslut om en humanare\r\ndjurskyddslag. Om vi inte är beredda att betala den\r\nmerkostnad som uppstår härmed, lär vi i framtiden\r\nenbart äta importerade animalier, producerade på\r\nett sätt som vi inte tillåter.</pre><pre>Herr talman! Omställningskommissionen har lagt\r\nfram ett förslag om EG-anpassning som tar sikte på\r\natt vi vid inträdet skall vara nere i EG:s\r\nkonsumentprisnivå. Det innebär krav på kraftiga\r\nmen inte omöjliga rationaliseringar i framför allt\r\nlivsmedelsindustrin och i handelsled. Vi bör följa\r\nkommissionens förslag.</pre><pre>Anf. 210  SINIKKA BOHLIN (s):</pre><pre>Herr talman! Jordbruksministern nämnde i sitt tal\r\natt vi behöver ta nationellt ansvar för jordbruket,\r\nför en långsiktig politik. Men han ville inte ta upp\r\nen debatt om skogspolitik i dag. Det tycker jag är\r\nlitet synd, för det är där det verkligen behövs\r\nnationellt ansvar och långsiktighet.</pre><pre>Även skogspolitiken har drabbats av den borgerliga\r\nenda vägens politik. Man har totalt tappat den\r\nhelhetssyn som har varit vägledande i den svenska\r\nskogspolitiken. Svenskt skogsbruk, med sin\r\ninriktning på ett uthålligt, aktivt skogsbruk, baserat\r\npå förnybar råvara, har varit ett internationellt\r\nföredöme. Detta vill man nu rasera. Man bortser\r\nfrån att skogen är ett av människans viktigaste\r\nlivsvillkor från ekologi-  och miljösynpunkt.</pre><pre>Skogen är även en värdefull resurs för Sverige. Där\r\nväxer landets tillväxt. Skogsnäringen är en av våra\r\nviktigaste exportnäringar. Enligt de av riksdagen\r\nfastställda övergripande samhällsmålen måste\r\nnäringen bidra till att uppfylla målen om full\r\nsysselsättnig, ekonomisk tillväxt, en regional balans\r\noch balans i utrikesbetalningarna, men man måste\r\nockså uppfylla målen för miljövårds-  och\r\nnaturvårdspolitiken.</pre><pre>Skogspolitiska kommittén har nyligen lämnat sitt\r\nbetänkande. Det råder faktiskt politisk enighet om\r\nmålen. Men där tar också samsynen slut. Det råder\r\nnästan en total oenighet om medlen. Moderaterna\r\nhar, enligt Ingvar Eriksson, sin gamla invanda linje\r\ni utredningen: ägandet och rätten att utnyttja sitt\r\nägande utan samhällets inblandning.</pre><pre>Men det jag är förvånad över är Centerpartiets\r\nåsikter. Ta t.ex. den regionala balansen.\r\nKommitténs analys är att skogsnäringen har haft\r\nstor betydelse för sysselsättning och försörjning i\r\nskogslänen. Men i strid med sin egen analys föreslår\r\nkommitténs majoritet, Centern inräknat, att man\r\nt.ex. skall slopa några av de paragarafer i\r\nskogsvårdslagen som har en regionalpolitisk\r\nbetydelse. Även de ekonomiska bidragen som\r\nriktats till skogsbruket i Norrlands inland föreslås\r\navskaffas.</pre><pre>Samtidigt har skogsindustrin förändrat eller står i\r\nbegrepp att förändra prissättningen till nackdel för\r\nNorrlands inland. Men detta har inte mötts med\r\nnågra förslag från majoritetens sida.</pre><pre>Centerns engagemang i ''Låt hela Sverige leva''\r\nlåter inte speciellt trovärdigt i dag. Det verkar\r\nnästan som att det finns en tyst överenskommelse\r\ninom regeringspartierna om att avfolka skogslänen\r\noch speciellt hela Norrlands inland.</pre><pre>Det andra som förvånar mig är Centerns gröna\r\nprofil, som börjar bli mer och mer blåaktig.\r\nKommitténs förslag angående medel att nå det nya\r\nmiljömålet har brister när det gäller helhetssyn,\r\nlångsiktighet och visioner. Hela betänkandet andas\r\nen stark tilltro till marknadsmekanismer,\r\navreglering och frivillighet. Skogsbruk är en\r\nverksamhet med ett hundraårigt perspektiv. Det\r\nbetyder att skogen byter ägare tre fyra gånger\r\nmellan sådd och skörd. Marknadskrafterna klarar\r\ninte att hantera problem med så långt\r\ntidsperspektiv. Det finns därför inga skäl att tro att\r\nen avreglering av skogsbruket skulle göra\r\nmarknaden effektivare eller att marknaden skulle\r\nta de nödvändiga miljöhänsynen.</pre><pre>Kommitténs förslag presenterades 2 månader och 28\r\ndagar efter det att Sverige undertecknat FN:s\r\nkonvention om biologisk mångfald. Men\r\nregeringspartierna kör sin enda väg även i\r\nmiljöfrågor.</pre><pre>Sverige kan, om vi vill, bli ett föregångsland när det\r\ngäller att bedriva ett miljömässigt uthålligt\r\nskogsbruk, en regionalt rättvis näringspolitik och\r\natt göra en framtidssatsning på nya\r\nanvändningsområden för träråvara. Den\r\nambitionen finns inte i regeringspartierna.</pre><pre>Herr talman! I stället för avregleringar,\r\nmarknadsstyrning och privatisering, behövs en\r\nstarkare demokratisk och politisk styrning, så att vi\r\nkan garantera kommande generationer full\r\nhandlingsfrihet att nyttja skogen på det sätt som de\r\nfinner meningsfullt. Vi hoppas att\r\nremissinstanserna ger klara signaler så att den\r\nkommande propositionen har en tydligare\r\ninriktning och framtidstro på svensk skogsbruk.</pre><pre>Anf. 211  Jordbruksminister KARL-ERIK\r\nOLSSON (c):</pre><pre>Herr talman! Sinikka Bohlin säger att det är viktigt\r\nmed en helhetssyn på ett uthålligt och aktivt\r\nskogsbruk. Det kan jag gärna hålla med om. Hon\r\nsäger dessutom, och det är kanske mera tveksamt,\r\natt vi alltid har varit ett föredöme för internationellt\r\nskogsbruk. Det har förekommit en del metoder i\r\ndet svenska skogsbruket under 60-talet och på tidigt\r\n70-tal som inte varit riktigt bra. Under de två\r\nsenaste årtioendena har det skett många positiva\r\nförändringar. Det är viktigt att vi nu går vidare med\r\ndessa.</pre><pre>Det finns egentligen två huvudmål för skogsbruket.\r\nDet ena är att uthålligt kunna producera en\r\nhögklassig virkesråvara. Det andra är att bevara\r\nden biologiska mångfalden i våra stora\r\nnaturområden, som till stor del är skog.</pre><pre>Det finns i det utredningsbetänkande som är lagt\r\negentligen inte, och det sade också Sinikka Bohlin,\r\nnågra motsättningar om målen, men det finns det\r\nnär det gäller åtgärderna. Det kanske inte är så\r\nkonstigt, därför att Socialdemokraterna\r\nkonsekvent har varit för regleringar och\r\ndetaljbestämmelser. Vi har haft en extra\r\nbeskattning på skogsbruket tidigare i form av en\r\nskogsvårdsavgift, som regeringen har föreslagits\r\nskall tas bort och som riksdagen har beslutat skall\r\ntas bort. Det innebär att den överföring som har\r\nskett från skogsbruket i södra Sverige till bruket i\r\nnorra Sverige kan man inte längre hålla på.\r\nDäremot, Sinikka Bohlin, är vi i Centern\r\nfortfarande mycket positiva och aktiva när det\r\ngäller regionalpolitiken och regionalpolitiskt stöd.</pre><pre>Avslutningsvis vill jag säga något om principerna\r\nför hur man skall styra samhället och miljöfrågorna\r\nåt rätt håll. Det finns en grundläggande skillnad\r\nmellan olika former av lagstiftning i Sverige. Jag\r\nhade hoppats när vi antog naturresurslagen att vi\r\nskulle få in mer av den ena formen än av den andra.\r\nI naturvårdslagen och miljöskyddslagen, som är\r\nganska unga lagar, har man tvingats till ett\r\nregelsystem med många förbud och regler för att\r\nkomma åt problemen därför att det var så många\r\nfel i systemen. I skogsvårdslagen och skötsellagen\r\nför jordbruksmark har man haft ett regelsystem\r\nsom inneburit påbud: Så här skall du göra för att\r\ndet skall bli bra. Jag tror aldrig att vi i längden kan\r\nkomma fram på förbudsvägen och regelvägen, utan\r\nvi måste inpränta i varje människa att man skall\r\nvårda de resurser som vi har.</pre><pre>Anf. 212  SINIKKA BOHLIN (s) replik:</pre><pre>Herr talman! Jag sade i mitt anförande att vi är\r\neniga om målen men att vi inte är överens om\r\nmedlen. Jordbruksministern säger att vi\r\nsocialdemokrater gärna vill detaljreglera.\r\nJordbruksministern säger att jordbruket är ett\r\nnationellt ansvar och att det behövs en långsiktig\r\npolitik. Nog behöver vi också ett nationellt och\r\npolitiskt ansvar för skogen, som har en sådan\r\nlångsiktighet och som är en så viktig näring i dessa\r\ndagar.</pre><pre>Jag trodde faktiskt att alla partier hade lärt sig litet\r\ngrand av marknadskrafterna och den kortsiktighet\r\nsom de innebär efter de veckor av kris som vi har\r\növerlevt i Sverige. Jag har inte någon enormt stor\r\ntro på marknadskrafterna. Jag tror faktiskt att vi\r\nbehöver politiska och demokratiska beslut även i\r\nskogspolitiken.</pre><pre>Anf. 213  Jordbruksminister KARL-ERIK\r\nOLSSON (c):</pre><pre>Herr talman! Jag vet inte om Sinikka Bohlin\r\nuppfattade vad jag sade. Jag betonade just\r\nansvaret, inte bara på nationell nivå utan ända ner\r\npå individnivå.</pre><pre>Det är intressant att se vad som hänt under de\r\ngångna årtiondena, då det uppstod skogsskador.\r\nSkador uppstod trots att vi hade ett ganska reglerat\r\nsystem. Jag tror alltså att det enskilda ansvaret är\r\nmycket viktigare. Vi kan säga att den största\r\nbiologiska mångfalden har vi i det småskaliga\r\nskogsbruket, bondeskogsbruket, det privatägda\r\nskogsbruket, där man har decentraliserat ansvar.\r\nJag tycker att det är väl värt att gå vidare på den\r\nvägen. Jag tror att vi den vägen kommer längre än\r\nmed de hårda regleringarna.</pre><pre>Anf. 214  SINIKKA BOHLIN (s)replik:</pre><pre>Herr talman! Jag kan hålla med jordbruksministern\r\nom att vi visst har fått skador i våra skogar. Vi har\r\nutnyttjat dem på fel sätt. Men det har berott på en\r\nkunskapsbrist. När tekniken gick före den humana\r\nsidan av livet gick den kanske litet för fort framåt.\r\nMen under 80-talet har kunskapen om miljö, inte\r\nbara nationellt utan också globalt, ökat otroligt. Vi\r\nhar fått nya lagar under de senaste tio åren för att\r\nskydda det som skyddas skall.</pre><pre>Det finns faktiskt stor tveksamhet hos många\r\nskogsägare inför det faktum att man slopar många\r\nav paragraferna i skogsvårdslagstiftningen. Det\r\nfinns risk för spekulationer i framtiden -- de\r\nkortsiktiga vinsterna.</pre><pre>Vår skogsvårdslagstiftning är faktiskt ett föredöme\r\ninternationellt. Vi har nyligen haft folk från Canada\r\npå besök som har studerat vårt skogsbruk och tyckt\r\natt vi har skött oss bra. På den punkten tycker jag\r\ninte att vi som svenskar behöver skämmas för att vi\r\ninte skulle ha haft bra skogspolitik. Men okej, vi\r\nskiljs: Den ena sidan går åt marknadskrafterna och\r\nden andra åt gemensamt ansvar.</pre><pre>Anf. 215  Jordbruksminister KARL-ERIK\r\nOLSSON (c):</pre><pre>Herr talman! Jag refererade tidigare till den\r\nutveckling som vi har sett under de senaste 15 åren\r\nsedan slutet på 70-talet. Den kampanj för rikare\r\nskog som Skogsvårdsstyrelsen har drivit\r\ntillsammans med olika folkrörelser har verkligen\r\ngett resultat, både på kunskapssidan och när det\r\ngäller sättet att bedriva skogsbruk.</pre><pre>Jag tror alltså att det är möjligt att gå den här\r\nvägen, att bygga på människors vilja till hänsyn och\r\nansvar. Även om jag vill vänta med den definitiva\r\ndebatten tills vi har fått in remissynpunkterna och i\r\nkammaren diskuterat en ny skogsvårdslag, tycker\r\njag ändå att det är viktigt att nu slå fast att vi har\r\nstora möjligheter att nå ett långsiktigt mål med\r\nbevarad biologisk mångfald och en hög produktion,\r\natt både utnyttja och rädda skogen i framtiden, om\r\nvi klarar det här med kunskaper. Jag tror att det går\r\nden vägen utan detaljregleringar.</pre><pre>Anf. 216  INGVAR ERIKSSON (m) replik:</pre><pre>Herr talman! Sinikka Bohlin talade om att man är\r\nenig om målen i skogspolitiken. Så säger hon -- jag\r\nhoppas att jag hörde fel -- att vi från borgerlig sida\r\nville rasera förutsättningarna för att nå målen. Det\r\ntycker jag är beklämmande. Sen säger hon att hon\r\nvill ha en starkare demokratisk och politisk\r\nstyrning. Det är ingenting nytt, det känner vi igen.\r\nSocialdemokraterna har alltså inte lärt sig av\r\nerfarenheterna. Det har däremot vi gjort. Vi från\r\nmoderat sida har alltid hävdat att frihet under\r\nansvar är den vettigaste linjen.</pre><pre>Jag är faktiskt stolt över att kunna säga att vi är\r\nberedda att slå vakt om äganderätten, för det är just\r\ngenom äganderätten som vi har fått ett varierat\r\nskogsbruk, som vi har någonting att bevara i\r\nskogsmiljön. Det är genom enskilda skogsbönder,\r\ninte genom de stora bolagen eller Domänverket,\r\nsom vi har skapat dessa tillgångar. Det är genom\r\nenskilda människors olika sätt att tänka och bruka.\r\nDet tror vi är så oerhört värdefullt för framtiden att\r\nvi också är beredda att avreglera. Vi tror på\r\navreglering.</pre><pre>Jag är mest orolig för hur det skall bli med\r\nersättningen för naturvårdsmark och intrång. Vi\r\nmoderater är icke beredda att ställa upp på att\r\nsamhället, kommuner och landsting, skall kunna\r\nlägga beslag på skogsägarnas mark utan att betala\r\nersättning. Med respekt för äganderätten borde\r\nman kunna kräva att varje intrång skall ersättas\r\nfullt ut.</pre><pre>Jag tror på svenskt skogsbruk, och jag tror att\r\nsvenska skogsbrukare, alla kategorier, är mogna för\r\natt leva upp till det förtroende som vi moderater är\r\nberedda att ge, nämligen att skogsbrukarna skall ha\r\nmöjlighet att arbeta i frihet under ansvar.</pre><pre>Anf. 217  SINIKKA BOHLIN (s) replik:</pre><pre>Herr talman! Jag sade till Ingvar Eriksson i mitt\r\nanförande att han och jag har helt olika syn på\r\nskogspolitik och ägande. Ingvar Eriksson vill ha\r\nenskilt ägande, medan jag kan tänka mig ett\r\ngemensamt ägande. Det är där som våra åsikter\r\nskiljer sig.</pre><pre>Den utredning som pågår angående äganderätten\r\nkan också föreslå att allemansrätten skall\r\ninskränkas. Ingvar Eriksson sade att det enskilda\r\nägandet ger möjligheter till människor att utnyttja\r\nallemansrätten, men detta får vi återkomma till i en\r\nannan debatt.</pre><pre>Även jag tror på den svenska skogsnäringen.\r\nIngvar Eriksson anser att det skall betalas full\r\nersättning för all naturvård, men det rimmar väldigt\r\nilla med majoritetens förslag till finansiering.\r\nMajoriteten ville att detta till stor del skulle\r\nfinansieras med skattepengar.</pre><pre>Anf. 218  INGVAR ERIKSSON (m) replik:</pre><pre>Herr talman! Det bästa sättet att få bra naturvård\r\när nog att utnyttja de enskilda skogsbrukarna. Gör\r\nupp med dem om ersättningen, så att de bevarar\r\nvissa områden och biotoper! Det är det billigaste,\r\nenklaste och effektivaste sättet för att bibehålla\r\nnaturvärdena för framtiden.</pre><pre>Sinikka Bohlin talade om allemansrätten. Den har\r\nvi aldrig ifrågasatt. Allemansrätten är en rättighet\r\nsom också medför skyldigheter. Om dessa\r\nskyldigheter respekteras, kommer vi moderater\r\naldrig att över huvud taget ifrågasätta\r\nallemansrätten.</pre><pre>Sinikka Bohlin och jag har olika syn på dessa\r\nfrågor, och det är väl okej. Men jag är fullständigt\r\növertygad om att om vi skall komma någon vart\r\nmed att leva upp till ambitionerna att slå vakt om\r\nvärdefulla biotoper och naturvården inom\r\nskogsbruket, gäller det att skogsbrukarna med oss.\r\nDet behövs inte mer lagstiftning, utan ökad frihet.\r\nDå skapar man respekt. Den enskilde känner sitt\r\nansvar. Vi vet -- och det var också\r\njordbruksministern inne på -- att det pågår en\r\nutbildning och att medvetenheten på området har\r\nökat väsentligt. Därför är jag optimistisk. Jag\r\nhoppas verkligen att man skall införa en ny\r\nskogspolitik som tillvaratar möjligheten till ökad\r\nfrihet och därmed också till ökat ansvar.</pre><pre>Anf. 219  SINIKKA BOHLIN (s) replik:</pre><pre>Herr talman! Det är kanske bara en lek med ord,\r\nmen Ingvar Eriksson sade att man skall utnyttja den\r\nsvenska skogsbonden. Jag tänker inte utnyttja\r\nskogsägarna, men jag nyttjar gärna den svenska\r\nskogen på alla sätt.</pre><pre>Anf. 220  CARL G. NILSSON (m):</pre><pre>Herr talman! Den här debatten framstår tyvärr\r\nkanske som något ostrukturerad när det gäller den\r\nareella delen. Ämnena pendlar mellan jordbruk,\r\nfiske och skogsnäring. Det är bara älgjakten som\r\nfattas.</pre><pre>Jag vill först säga till Kaj Larsson att det naturligtvis\r\när fel att tro att man kommer till rätta med fisket\r\noch fiskevårdens problem och behov genom att\r\ninföra en allmän fiskevårdsavgift -- eller metskatt,\r\nsom jag brukar föredra att kalla den för. En ökad\r\nrundgång av pengar är inte vad som behövs.\r\nSportfiskarna har ingenting emot att betala skäligt\r\nför sig, om pengarna går den rakaste vägen mellan\r\nkonsument och producent, dvs. att pengarna skall\r\ngå till upplåtaren av fiskevatten, så att han kan ta\r\nsitt ansvar för fiskevården.</pre><pre>Detsamma gäller också statens områden som nu\r\nbetraktas som fria fiskevatten. Det är naturligtvis\r\ninte så, att vi vill beröva de fiskandes möjligheter\r\ntill fiske i dessa fria vatten, men det vore en bättre\r\nlösning att också i det fallet låta sportfiskarna få\r\nbetala direkt till dem som har ansvar för\r\nfiskevården.</pre><pre>Jag begärde egentligen ordet för att tala om skogen.\r\nDet finns anledning att påminna om skogens stora\r\nbetydelse för Sveriges ekonomi och sysselsättning.\r\nSkogsnäringen är vår i särklass viktigaste\r\nexportnäring. Sammantaget inbringar den mellan\r\n50 och 60 miljarder netto om året, dvs. fyra gånger\r\nså mycket som den samlade bilindustrin.\r\nSkogsindustrin sysselsätter ca 200 000 människor,\r\ndirekt eller indirekt. Skogen har ett mycket\r\nbetydande rekreationsvärde. Dessutom är den\r\nockså -- som det tidigare har sagts här -- väldigt\r\nbetydelsefull för miljön.</pre><pre>Den nya skogspolitiska kommittén -- som Mats\r\nHellström på sin tid tillsatte -- har avgivit ett\r\nbetänkande. Jag tycker att det finns anledning att\r\ncitera vad Mats Hellström sade i direktiven till\r\ndenna kommitté när det gäller de medel som\r\nSinikka Bohlin talade om: ''En viktig utgångspunkt\r\nskall vara att medlen skall vara enkla och lätta att\r\ntillämpa, både av skogsägare och av myndigheter.''\r\nDet är just därför som den skogspolitiska\r\nkommittén har kommit fram till att avregleringen i\r\nden nya skogsvårdslagstiftningen skall försvinna,\r\nvilket innebär att skogsägarna myndigförklaras och\r\nfår inflytande över den egna skogens skötsel.\r\nKommittén uttalar också att ''den nuvarande lagen\r\nhar motarbetat sina syften avseende både\r\nnaturvård och skogsbruk, därför att den begränsar\r\nmöjligheterna för skogsägarna att använda\r\nalternativa brukningsmetoder''.</pre><pre>Den nuvarande lagen har tvingat skogsägarna att\r\nrätta sig efter en mängd detaljreglerade föreskrifter\r\noch åligganden. Det är ju detta som har skapat det\r\nkritiserade ensidiga skogsbruket med kalhyggen,\r\nmonokulturer osv.</pre><pre>Den nya avreglerande lagen kommer att tillföra\r\nskogsbruket den mångfald som de 250 000 enskilda\r\nskogsägarna i Sverige innebär -- så många\r\nskogsägare finns det faktiskt i Sverige.</pre><pre>Kommittén betonar också vikten av den enskilda\r\näganderätten och menar att intrångsersättning\r\nnaturligtvis måste utgå i fortsättningen för dem som\r\ndrabbas av särskilda intrång till följd av beslut som\r\nfattas av naturvårdshänsyn, dvs. särskilda reservat\r\no.d. Staten skall alltså ersätta för sådana intrång.\r\nSocialdemokraternas och vissa\r\nintresseorganisationers planer på att låta\r\nskogsägarna betala sig egen socialisering -- dvs. att\r\nlåta skogsägarna betala skogsvårdsavgifter till en\r\nfond för reservatsinköp -- måste stoppas.</pre><pre>Naturvårdshänsynen ökar faktiskt. Kommittén\r\nsäger att biotopskyddet skall ges en ökad status,\r\nvilket för övrigt också tidigare betonats i vår\r\nskötsellag.</pre><pre>Jag anser att produktionsmålet när det gäller\r\nskogsråvara i fortsättningen allra bäst kan\r\ntillgodoses genom en fri marknadsekonomi, och\r\ndet anser också skogspolitiska kommittén. Den\r\nmycket skadliga skogsvårdsavgiften har ju också\r\ntagits bort, vilken enbart fördyrade skogsbrukets\r\nproduktion. Det förslag som skogspolitiska\r\nkommittén har lagt fram är bra. Förhoppningsvis\r\ninnebär det införandet av en politik som kommer\r\natt gälla under lång tid framöver. I så fall blir det en\r\nskogspolitik för skogsägarna, i stället för det\r\nförmynderi över skogsägarna som den nuvarande\r\npolitiken innebär.</pre><pre>Anf. 221  LENNART BRUNANDER (c):</pre><pre>Herr talman! I regeringsdeklarationen slås det fast\r\natt regeringen skall arbeta för en levande landsbygd\r\noch för att hela Sverige skall leva. Som centerpartist\r\nfinner jag det mycket glädjande med en sådan\r\ndeklaration. Här i kammaren har det i dag\r\ndiskuterats näringspolitik, jordbrukspolitik,\r\nfiskefrågor, miljöfrågor och skattepolitik. Allt\r\ndetta har betydelse för i vilken mån vi kan behålla\r\nen levande landsbygd.</pre><pre>Det är naturligtvis väldigt viktigt att satsa på en\r\ndecentralistisk uppbyggnad av vårt land, att vi\r\nsatsar på småföretag, som utgör grunden för en\r\nverksamhet på landsbygden.</pre><pre>Inledningsvis vill jag peka på den kris som Volvo nu\r\ngenomlider. Den socialdemokratiska regeringen\r\ngjorde en satsning på flera hundra miljarder kronor\r\ni Uddevalla. Jag leker med tanken att man i stället\r\nskulle ha satsat dessa miljarder på de mindre\r\nföretagen i regionen. Hur skulle det då ha sett ut?\r\nFörmodligen hade det skapats väldigt många nya\r\njobb som säkerligen också skulle ha funnits kvar.</pre><pre>Jordbrukspolitiken är av central betydelse i detta\r\nsammanhang, eftersom glesbygderna har\r\njordbruket som sin väsentligaste näringskälla.\r\nDärför är det -- som jordbruksministern sade --\r\nviktigt att det finns en bas för det svenska\r\njordbruket, för att det skall kunna leva vidare. Det\r\nskall även vara lönsamt att göra nyinvesteringar, så\r\natt också unga människor är villiga att satsa på och\r\nutveckla jordbruksnäringen.</pre><pre>Vad jag i första hand skulle vilja tala om här i dag\r\när det som måste göras i de områden där\r\nförutsättningarna kanske inte är lika bra som ute på\r\nslättbygderna. Det är t.ex. viktigt att\r\nNorrlandsstödet får vara kvar och att vi i de\r\nkommande förhandlingarna med EG slåss för den\r\nmöjlighet till regionalpolitik som Norrlandsstödet\r\när ett uttryck för.</pre><pre>Statsministern sade tidigare i ett replikskifte att\r\nregionalpolitiken är en av de frågor som är viktiga\r\nför Sverige vid dessa förhandlingar. Detta\r\nkonstaterar jag med glädje.</pre><pre>Det finns områden i vårt land där man inte har\r\nsamma förutsättningar som på slättbygderna att\r\nbedriva spannmålsodling och annat jordbruk, t.ex.\r\nsödra Sveriges skogs-  och mellanbygder, områden\r\npå våra öar och en del andra områden. I en\r\nsituation då vi kanske får lägre priser på våra\r\nprodukter kan vi få bekymmer i dessa områden om\r\ndetta inte möts med någon annan åtgärd.</pre><pre>I detta sammanhang tycker jag att det är viktigt att\r\nföra fram tanken på att man skulle kunna ge ett\r\narealstöd till vallodling i de områden som jag har\r\ntalat om. Det skulle vara en möjlighet att hålla\r\ndessa bygder levande. Det skulle också vara en\r\nmöjlighet att hålla landskapet öppet. Som Bengt\r\nRosén pekade på här tidigare har det gjorts\r\nundersökningar av Lars Drake vid\r\nLantbruksuniversitetet som visar att svenska folket\r\nlägger mycket stor vikt vid att ha ett öppet landskap\r\noch att bygden är levande. Om bygden skall vara\r\nlevande måste det också finnas människor och djur\r\ndär, och då måste vi ha ett levande jordbruk.</pre><pre>Av den anledningen tycker jag att det finns mycket\r\nsom talar för att det skulle finnas ett arealstöd som\r\nutgår för vallodling. Till detta skulle pengar kunna\r\ntas från de pengar som i dag används för\r\nlandskapsvård. Det skulle vara ett mer\r\nobyråkratiskt sätt att förmedla dessa pengar. Men\r\ndet måste i så fall tillföras ytterligare resurser för att\r\ndetta skall vara möjligt.</pre><pre>I den omstrukturering och omstöpning som nu sker\r\nför att det skall skapas förutsättningar för ett starkt\r\njordbruk inför ett EG-medlemskap skulle det\r\nsäkert också vara möjligt att lösa även denna fråga.</pre><pre>Jag sade att djur och djurhållning är oerhört viktigt\r\nför dessa områden. Därför är det också viktigt att\r\nvi kan sälja våra produkter. Vi har i Sverige en\r\nmycket bra kvalitet på våra produkter. Det har vi\r\ndärför att vi har friska djur, vi använder inte\r\nantibiotika och andra mediciner i produktionen.\r\nDet är en tillgång för oss. Vi har också duktiga\r\ndjurägare. Vi har en distriktsveterinärorganisation\r\nsom har varit mycket nyttig i detta sammanhang.\r\nJag anser därför att det är viktigt att vi i framtiden\r\nkan behålla en distriktsveterinärorganisation som\r\nbas för detta arbete.</pre><pre>Jag har framför mig ett referat från ett seminarium\r\nom antibiotikaanvändning och resistensutveckling\r\nsom visar vilka faror det innebär om man släpper\r\nantibiotika fritt. Det redovisas resultat som innebär\r\nstora besvär, inte minst från Amerika där man har\r\nfått in en resistent form av tuberkulos som uppträtt\r\ni 13 delstater. Denna sjukdom hade varit\r\nförsvunnen sedan länge. Denna sjukdom har inte\r\ngått att bota, och dödligheten har varit hög. Detta\r\nberor enligt de undersökningar som har gjorts på\r\natt det har använts för mycket antibiotika i\r\nproduktionen av livsmedel. Dessa bekymmer har vi\r\ninte i Sverige, och det utgör en tillgång för oss i\r\nSverige som vi skall vara rädda om. En viktig del i\r\nden diskussion som vi måste föra med EG och\r\növriga europeiska länder är att vi i Sverige har\r\nmöjlighet att fortsätta bedriva en produktion på\r\ndetta ur hälsosynpunkt fina sättet.</pre><pre>Anf. 222  HOLGER GUSTAFSSON (kds):</pre><pre>Herr talman! Samtliga politiska partier inriktar i\r\ndag sina krafter på att reparera det svenska\r\nnäringslivet. Det må ske med litet olika insikt om\r\norsak och verkan men ändå med bidrag till\r\nkonstruktiva åtgärder för att näringslivet skall\r\nåterfå sin tillväxtkraft genom sänkta kostnader och\r\nökad konkurrens och kunna ge nya arbetstillfällen\r\ntill såväl ungdomar som vuxna som står utanför\r\narbetslivet.</pre><pre>Det oudvikliga villkoret är att vi måste ha ett\r\nlönsamt och konkurreskraftigt näringsliv och en\r\nsamhällsekonomi i balans för att kunna fortsätta\r\nsamhällsbygget med förbättrad service och omsorg\r\nför barnen, de äldre och övriga.</pre><pre>Jag vill understryka, att då vi värderar de olika\r\nnäringsgrenarnas bidrag till sysselsättning och\r\nvälfärd, är det inte bara de moderna informations-\r\noch datateknologiska grenarna i näringslivet som är\r\nviktiga. Lönsamhet och arbetstillfällen är lika\r\nskyddsvärda och angelägna i våra långsiktiga\r\nbasnäringar.</pre><pre>Att ha mat, kläder och husrum är fortfarande ett av\r\nvåra viktigaste materiella behov att tillgodose.</pre><pre>Den näringsgren som jag vill lyfta fram berör oss\r\nalla mycket nära:</pre><pre>Dess produkter är vi beroende av dagligen för vår\r\növerlevnad.</pre><pre>Dess produkter påverkar vår hälsa mer än något\r\nannat.</pre><pre>Dess produkter står i centrum då vi vill skapa\r\ngemenskap, trivsel och glädje för oss själva och för\r\nvåra goda vänner.</pre><pre>Dess produkter står i världsklass vad beträffar\r\nkvalitet och produktsortiment.</pre><pre>Dess produktion ger sysselsättning till hela den\r\nsvenska nationen, både direkt och indirekt i mycket\r\nstor omfattning.</pre><pre>Dess produktion är en väsentlig del av vården av\r\ndet svenska miljölandskapet.</pre><pre>Jag talar om svenskt jordbruk och svensk\r\nlivsmedelsindustri, och jag hoppas att ni har mod\r\natt fortsätta att lyssna till mitt anförande, eftersom\r\nni är mycket starkt berörda av det.</pre><pre>Denna näringsgren är i Sverige och i andra länder\r\nmycket beroende av politiska beslut och regleringar\r\nsom syftar till att slå vakt om en högklassig\r\nlivsmedelsförsörjning i det egna landet.</pre><pre>Det är svårt, ja nästan omöjligt, att finna bra\r\nregleringssystem. Därför har näringen ofta\r\ndrabbats av regleringarnas ''baksida''. Dessa\r\n''baksidor'' är väl kända av såväl näringens\r\nföreträdare som oss politiker som har ett\r\nengagemang i svensk livsmedelspolitik. Det har\r\ngällt avregleringar, nedläggningar, omställningar\r\noch exporthinder.</pre><pre>Låt oss nu emellertid se framåt. Vad behöver\r\nnäringen inom svenskt jordbruk och\r\nlivsmedelsindustri för att kunna ge vårt land\r\nhälsosam och god mat, sysselsättning och utkomst\r\nför 100 000-tals människor och en god miljö?</pre><pre>Den här näringen är i behov av att i den svenska\r\ndebatten få framstå som värdefull, önskvärd och\r\npositiv för samhällets utveckling. Den är också i\r\nbehov av att gamla gruppmotsättningar i samhället\r\nbyts ut mot nya och positiva förväntningar på en\r\nutveckling av branschens näringsliv.</pre><pre>Det är än viktigare att denna del av det svenska\r\nnäringslivet får möjlighet att konkurrera fullt ut på\r\nlika villkor, på villkor som gäller i våra närliggande\r\nEG-länder. Jag är övertygad om att svensk\r\nlivsmedelsindustri, om den får konkurrera på lika\r\nvillkor, kommer det att leda till ett ännu bättre\r\nproduktsortiment, en väsentlig exportandel med\r\nökad svensk sysselsättning som följd och en\r\nförbättrad totalmiljö i Europa.</pre><pre>Vad innebär då konkurrens på lika villkor?</pre><pre>Regering och riksdag arbetar nu intensivt med att\r\nharmoniera svensk ekonomi och lagstiftning till\r\nrådande EG-politik, detta för att svenskt näringsliv\r\nskall kunna konkurrera på lika villkor i Europa,\r\noavsett om vi blir medlemmar i EG eller ej. Detta\r\nsker framför allt genom EES-avtalet och de\r\nförestående EG-förhandlingarna.</pre><pre>Danska, tyska och franska livsmedelspriser är lägre\r\nän livsmedelspriser i Sverige, men matkostnaderna\r\när inte lägre än i Sverige. Hur går då detta ihop? Jo,\r\nkonsumenten betalar en väsentlig del av sin\r\nkostnad via EG:s budget, dvs. lägre priser men\r\nockså en väsentlig del via skatten.</pre><pre>Den svenska livsmedelspolitiken måste\r\nharmonieras till EG:s politik på samma sätt som\r\ngäller för det övriga svenska näringslivet. Detta\r\nkommer att innebära sänkta marknadspriser, en\r\növergång till viss budgetfinansiering och en\r\ngemensam exportfinansiering.</pre><pre>Sverige kommer att få bidra till EG:s budget för\r\ndess livsmedelspolitik om vi blir medlemmar i\r\nGemenskapen. Då bör det vara självklart för oss att\r\nvi genom en anpassning till EG:s politik får tillbaka\r\nen del av pengarna för att stärka denna viktiga del\r\nav svenskt näringsliv.</pre><pre>Den arbetande Omställningskommissionen har lagt\r\nfram ett betänkande om åtgärder för att anvisa\r\nvägen för den svenska vegetabiliesektorns\r\nanpassning till EG.</pre><pre>Vi kristdemokrater förväntar oss att såväl\r\njordbruksministern som Europaministern nu\r\nsnarast tar över ansvaret för svensk\r\nlivsmedelsproduktion och att den anpassas till\r\nEuropapolitiken och att den därmed får möjlighet\r\natt konkurrera på lika villkor. Då kommer vi\r\ngemensamt att kunna glädjas åt denna närings\r\npositiva utveckling framöver.</pre><pre>Anf. 223  BÖRJE NILSSON (s):</pre><pre>Herr talman! Arbetsmarknadsläget är just nu\r\nmycket svårt i så gott som hela landet. Kristianstads\r\nlän utgör inget undantag. Framtidsutsikterna i länet\r\när särskilt dystra, speciellt på grund av\r\nförsvarsbeslutet i våras, som innebär att två\r\nregementen försvinner. P6 och A3 är en viktig del\r\nav Kristianstad socialt, ekonomiskt och\r\narbetsmarknadsmässigt. Det är självklart att en\r\nnedläggning av regementena sätter djupa spår i\r\nhela regionen. Från socialdemokratiskt håll\r\nkämpade vi för att åtminstone A3 skulle vara kvar,\r\nmen det avslog den borgerliga majoriteten.\r\nNedläggning av regementen i samband med en\r\nbesvärlig lågkonjunktur gör det oerhört tungt för\r\nhela regionen. Framtidsutsikterna bedöms alltså\r\nsom svåra, om inga åtgärder sätts in.</pre><pre>Även dessförinnan hade Kristianstadsregionen\r\nskakats av nedläggningar och utflyttningar inom\r\nsåväl den privata näringen som den offentliga\r\nsektorn. Totalt har tusentals arbetstillfällen\r\nförsvunnit. Från regionens sida har vi inför\r\ngästande statsråd, bl.a. arbetsmarknadsministern,\r\nredovisat våra svårigheter och krav på hjälp och\r\nstöd. Med hänsyn till att nedläggningarna av\r\nregementena slår väldigt hårt har regeringen ett\r\nspeciellt ansvar för den uppkomna situationen och\r\nbör naturligtvis också medverka till att överbrygga\r\nläget. Vi förväntar oss att detta sker.</pre><pre>Idéer saknas ingalunda, sådana finns och har\r\nredovisats för statsmakterna. Närmast handlar det\r\nom satsningar inom utbildning, service och\r\ninfrastruktur för att möjliggöra industriell\r\nverksamhet.</pre><pre>I de planer som redovisats finns bl.a. ett EG-\r\nkontor, ett internationellt centrum för hjälp till\r\nnäringsliv och offentlig sektor. Frågan är mycket\r\nangelägen, men arbetet kan inte komma i gång utan\r\nstatlig medverkan. Det är också offensiva\r\nsatsningar av detta slag som behövs just nu, för att\r\npå nytt få fart på Sverige.</pre><pre>Det är naturligtvis bra att regeringen efter lång\r\nväntan nu äntligen samlar sig till ett beslut i frågan\r\nom lokal för högskolan i Kristianstad.</pre><pre>Från vår sida har vi i samband med\r\nförsvarspropositionen i våras lanserat förslag om\r\natt landets första miljövärnskår etableras på P6 i\r\nKristianstad, som skall läggas ner senast juni 1994.</pre><pre>Miljöskadorna blir allt svårare, och alla är överens\r\nom att det krävs enorma ansträngningar för att\r\nkomma till rätta med det växande miljöproblemet.\r\nFrån skilda håll har under de senaste åren frågan\r\naktualiserats om att använda militärt kunnande i\r\ncivila insatser på miljöområdet. Sedan vi\r\npresenterat förslaget i våras har vi märkt ett stort\r\nintresse för ett miljövärn.</pre><pre>Arbetsuppgifterna för en miljövärnskår är många\r\noch stora, både i Sverige och internationellt. En\r\nFN-studie har beskrivit möjliga\r\nanvändningsområden. I studien sägs att de militära\r\norganisationerna är väl rustade för att ge sig i kast\r\nmed katastrofsituationer. Man rekommenderade\r\nFN att stödja en miljöanvändning av militära\r\nresurser på olika sätt.</pre><pre>Vid Riomötet om miljö och utveckling fick idén stöd\r\nfrån svensk sida av miljöministern, som uttalade att\r\naktiva ansträngningar bör göras att använda\r\nmilitära resurser och militär teknik för\r\nmiljöändamål, inkluderande nödsituationer. I och\r\nmed att militärutgifterna minskar kan enorma\r\nresurser, av både finansiell, teknisk och\r\nintellektuell karaktär frigöras och i stället få\r\nproduktiv användning i övergången till en hållbar\r\nutveckling, sade miljöministern. Jag välkomnar\r\nmiljöministerns klara ställningstagande i frågan och\r\nuppfattar det som ett viktigt stöd för etablering av\r\nett miljövärn.</pre><pre>Även riksdagens utrikesutskott har ställt sig bakom\r\nFN-studien.</pre><pre>Det finns således en mycket bred uppslutning\r\nbakom tanken på ett miljövärn, och vi måste nu gå\r\nfrån ord till handling. Kostnaderna för\r\nmiljöförsummelserna är så höga att skälen till\r\nmiljöskydd knappast kan överskattas, sägs det\r\nockså i FN-studien.</pre><pre>P6 i Kristianstad är en mycket lämplig plats för en\r\nmiljövärnskår. Där finns det redan personella och\r\nmateriella resurser samt lokaler. Dessutom finns\r\ndet redan på orten miljövårdsutbildning, som\r\nskulle kunna bilda grund för en miljövärnskår.\r\nÖnskemålet från vår sida, vilket även framförts till\r\nregeringen, är att utbildningen ges på\r\nhögskolenivå.</pre><pre>Ytterst handlar åtgärderna på miljöområdet om\r\nmänsklig överlevnad, där vi alla måste ta ett större\r\nansvar.</pre><pre>Jag uttrycker min uppskattning över miljöminister\r\nOlof Johanssons klara uttalande om ett miljöskydd.\r\nDet man säger i Rio, får man stå fast vid här\r\nhemma. Jag förväntar mig nu ett initiativ i frågan\r\nfrån miljöministern.</pre><pre>(forts. prot. 8)</pre><pre>9 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:3 Dubbelbeskattningsavtal mellan Sverige\r\noch Tyskland</pre><pre>1992/93:32 Samerna och samisk kultur m.m.</pre><pre>Skrivelse</pre><pre>1992/93:18 Redovisning av Allmänna\r\npensionsfondens verksamhet år 1991</pre><pre>10 §  Anmälan om interpellationer</pre><pre>Anmäldes att följande interpellationer framställts</pre><pre>den 14 oktober</pre><pre>1992/93:8 av Lennart Nilsson (s) till\r\narbetsmarknadsministern om Volvos fabrik i\r\nUddevalla:</pre><pre>Under 80-talet skedde en nedläggning av\r\nUddevallavarvet. Flera tusen yrkesskickliga\r\nmänniskor blev av med sin arbetsplats.</pre><pre>Det s.k. Uddevallapaketet skapades genom en\r\nsamverkan mellan regering-riksdag-kommun-\r\nnäringsliv-myndigheter och organisationer.</pre><pre>Framtidstro skapades bl.a. genom Volvos\r\netablering på det gamla varvsområdet.</pre><pre>I dag arbetar drygt 800 yrkesskickliga bilbyggare i\r\nkanske världens modernaste bilfabrik.</pre><pre>Bilindustrin världen över upplever i dag stora\r\nproblem, inte minst mot bakgrund av den\r\ninternationella lågkonjunkturen.</pre><pre>Detta innebär en stor oro, inte minst bland de\r\nanställda vid Volvo i Uddevalla.</pre><pre>Enligt uppgift kommer nu Volvo att göra en\r\nkonsekvensutredning av en eventuell nedläggning\r\nav produktionsanläggningarna i Uddevalla och\r\nKalmar.</pre><pre>Om utredningen leder fram till en nedläggning av\r\nVolvos fabrik innebär det en stor katastrof för\r\nmänniskorna i Uddevalla och Bohuslän.</pre><pre>I samband med Uddevallapaketet erhöll Volvo\r\nlokaliseringsstöd på över 100 miljoner kronor,\r\nutbildningsstöd samt ett frisläppande av\r\ninvesteringsfonder.</pre><pre>Det är därför viktigt att dessa medel inte kastas bort\r\nutan används för att Volvofabriken i Uddevalla kan\r\növervintra i avvaktan på bättre konjunkturläge för\r\npersonbilsförsäljningen. Det vore ett slöseri med\r\nbåde människor, teknik och pengar att inte ge\r\nanläggningen i Uddevalla en chans att bevisa att\r\nman kan klara framtiden.</pre><pre>Vilka åtgärder är regeringen beredd att vidta för att\r\ntrygga Volvos fortsatta drift vid fabriken i\r\nUddevalla?</pre><pre>1992/93:9 av Peter Kling (nyd) till statsrådet Bo\r\nLundgren om hobbyhästägande:</pre><pre>Katastrofalt dåligt! Det är den bistra sanningen\r\nbeträffande samtliga travhästauktioner som ägt\r\nrum under 1992. Uppfödarna runt om i landet har\r\ntvingats att göra förluster på omkring 25 000 kr per\r\n1,5-åring som sålts. Denna ohållbara situation\r\nkommer givetvis att slå mycket hårt mot\r\ntravsporten, galoppsporten och deras binäringar.\r\nDessa två hästsportsnäringar omsätter ca 11--12\r\nmiljarder per år, och sysselsätter omkring 60 000\r\nmänniskor. Statens inkomster enbart på tottospelet\r\när runt 650 miljoner/år. Hästsporten ger också\r\nstaten stora inkomster via arbetsgivareavgifter och\r\ndirekta löneskatter för dessa 60 000 personer,\r\ndessutom får staten in moms och diverse\r\npunktskatter på binäringarna runt om hästsporten.\r\nMan måste också beakta att ATG (Aktiebolaget\r\ntrav och galopp) med ekonomiska medel stöder\r\nforskning och utbildning inom veterinärvården,\r\nhästsportkliniker, Flyinge, Wången, Strömsholm\r\nsamt inte minst friidrotten genom olympiatrav\r\nm.m. Inom samtliga dessa områden får staten göra\r\nstörre insatser om man inte stimulerar hästsporten\r\ngenom att införa hobbyhästägande igen.</pre><pre>Hästägarnas kostnader för träningsavgifter,\r\ntransporter och veterinärvård inom trav och\r\ngaloppsporten är 1,8 miljarder/år, observera då att\r\ndenna kostnad exkluderar kapitalkostnader för\r\ninköp av hästar. Den totala prissumma som dessa\r\nhästägare tävlar om är 550 miljoner, detta medför\r\nalltså en total nettoförlust för hästägarna på 1,25\r\nmiljarder, (fortfarande är ej kapitalkostnaden\r\nmedräknad).</pre><pre>Dessa prispengar på 550 miljoner är i dag tyvärr\r\nskattepliktiga. Detta leder givetvis till att allt fler\r\ninte satsar på att köpa hästar, vilket i sin tur utarmar\r\ntrav- och galoppsporten. Ingen sund människa\r\nköper en ''lott'' (tävlingshäst) och skattar bort ca\r\n70 % av vinsten då chansen att få en Legolas eller\r\nCalit är nästan lika liten som att vinna en miljon på\r\nlotto. Denna negativa utveckling leder att att staten\r\nblir den stora förloraren.</pre><pre>Jag vill nu med dessa fakta fråga skatteminister Bo\r\nLundgren vilka åtgärder regeringen kommer att\r\nvidtaga åt det prekära läge som svensk hästsport\r\nbefinner sig i.</pre><pre>11§ Anmälan om frågor</pre><pre>Anmäldes att följande frågor framställts</pre><pre>den 13 oktober</pre><pre>1992/93:46 av Göran Magnusson (s) till statsrådet\r\nBo Lundgren om bankernas fallskärmsavtal:</pre><pre>Avser statsrådet Lundgren att vidta åtgärder så att\r\ndels de kostsamma fallskärmsavtalen omförhandlas\r\ni åtminstone de banker som staten numera äger\r\neller garanterar fortsatt verksamhet i, dels\r\nförhindrar att nya sådana avtal ingås?</pre><pre>1992/93:47 av Bruno Poromaa (s) till\r\njordbruksministern om rabiesförekomsten i\r\nFinland:</pre><pre>Finland har sedan mer än fyra år betraktats som\r\nrabiessmittat land. Detta innebär att levande djur\r\ninte får införas från Finland till Sverige utan\r\ninförseltillstånd och fyra månaders karantän.</pre><pre>Det här förhållandet innebär väldigt stora problem\r\nspeciellt för människor boende i de östra delarna av\r\nNorrbottens län som tillbringar mycket av sin fritid\r\ni vårt östra grannland.</pre><pre>Är statsrådet beredd att ta initiativ till att Sverige\r\nicke längre klassificerar Finland som ett\r\nrabiessmittat land, med tanke på att inga nya fall av\r\nrabies i Finland kunnat konstateras under de\r\nsenaste åren?</pre><pre>1992/93:48 av Bruno Poromaa (s) till\r\nkulturministern om ökat programutbud på\r\ntornedalsfinska:</pre><pre>Den 1 januari 1993 skall lokalradion slås samman\r\nmed riksradion. I det centrala förslaget till\r\nprogramtablå framkommer det att de finskspråkiga\r\nprogrammen skall inskränkas till att sändas mellan\r\nkl. 18.00 och 19.00 vardagar. Ett förverkligande av\r\ndetta förslag skulle innebära att det anrika och\r\nuppskattade programmet Pohjoiskalotti\r\n(Nordkalotten) efter 35 år skulle försvinna.</pre><pre>Enligt det nu gällande avtalet mellan Sveriges\r\nRadio och staten skall programverksamheten ta\r\nsärskild hänsyn till språkliga och etniska\r\nminoriteter, varvid finskan och samiskan har en\r\nsärställning. I Norrbottens län bor flertalet av\r\nlandets etniska minoriteter, nämligen\r\ntornedalingarna och samerna, vilka båda har sitt\r\neget språk.</pre><pre>För den samiska befolkningen är programutbudet\r\nväl sörjt, medan tornedalingarna som numerärt är\r\nbetydligt fler har ett mycket begränsat\r\nprogramutbud på grund av begränsade resurser.\r\nMed det förslg som nu föreligger begränsas detta\r\nytterligare.</pre><pre>Är statsrådet beredd att medverka till ett utökat i\r\nstället för minskat programutbud på\r\ntornedalsfinska?</pre><pre>1992/93:49 av Göran Magnusson (s) till\r\njustitieministern om tingsrätterna:</pre><pre>Sedan domstolsutredningen fråntogs uppgiften att\r\nföreslå en framtida domstolsorganisation har\r\nJustitiedepartementet framlagt ett eget förslag --\r\n''Domstolsväsendet -- organisation och\r\nadministration i framtiden''. Det föreslås bl.a.\r\nnedläggning av 24 tingsrätter. Runt om i Sverige har\r\nförslaget om nedläggning av de små tingsrätterna\r\nskapat oro. I samma PM föreslås också att\r\nDomstolsverket läggs ned och ersätts av en\r\nstabsmyndighet samtidigt som administration\r\növerförs till domstolarna.</pre><pre>Ingående beräkningar av kostnadseffekterna av\r\ndepartementets förslag visar att de årliga\r\nkostnaderna för domstolsadministrationen ökar\r\nmed 65 miljoner kronor, ett belopp som överstiger\r\nDomstolsutredningens besparingar. Därtill\r\nkommer engångskostnader om 64 miljoner kronor.</pre><pre>Är statsrådet beredd att, mot bakgrund av\r\nbetydelsen av fortsatt lokal förankring i dömandet\r\noch med hänsyn till det statsfinansiella läget, nu\r\nfrångå promemorians förslag om nedläggning av\r\nbl.a. 24 tingsrätter?</pre><pre>1992/93:50 av Berit Andnor (s) till kulturministern\r\nom jämställdheten i arbetslivet:</pre><pre>Av regeringsförklaringen framgår att regeringen\r\nanser att den höga förvärvsfrekvensen för kvinnor\r\när en viktig tillgång för Sveriges ekonomi. Vidare\r\nanges att jämställdhet i arbetslivet är ett centralt\r\nmål som kräver ökad uppmärksamhet när\r\narbetslösheten växer.</pre><pre>Mot denna bakgrund vill jag fråga\r\njämställdhetsminister Birgit Friggebo följande:</pre><pre>Vilka initiativ avser ministern att ta för att ge\r\njämställdheten i arbetslivet ökad uppmärksamhet?</pre><pre>1992/93:51 av Pär Granstedt (c) till statsrådet Alf\r\nSvensson om energiförsörjningen i de baltiska\r\nstaterna:</pre><pre>Litauen har redan drabbats av allvarliga svårigheter\r\ni sin energiförsörjning. Risken är stor att den\r\nkommande vintern kommer att leda till\r\nförsörjningssvårigheter också i Estland och\r\nLettland som blir ännu allvarligare än den gångna\r\nvinterns.</pre><pre>Vilken beredskap har Sverige för att snabbt och\r\neffektivt bistå de baltiska staterna vid en befarad\r\nenergikris under vintern?</pre><pre>1992/93:52 av Ulla Petterson (s) till\r\nkommunikationsministern om Gotlandstrafiken:</pre><pre>Riksdagen beslutade den 2 april 1992 att begära en\r\növersyn av högstprisregleringen och det s.k.\r\nGotlandstillägget i frakttrafiken till och från\r\nGotland. Regeringen uppdrog åt Sjöfartsverket att\r\nsom en del i en redan pågående utredning av\r\nGotlandstrafiken utföra denna översyn. Verket har\r\nnu avlämnat ett betänkande där föga nytt\r\nframkommer om frakttaxorna. Särskilt saknas\r\nanalys av hur de fördyringar för\r\nGotlandstransporter som en slopad reglering skulle\r\ninnebära kan kompenseras.</pre><pre>Min fråga lyder: Avser regeringen att med detta\r\nunderlag som grund lägga fram ett nytt förslag för\r\nriksdagen?</pre><pre>1992/93:53 av Karin Wegestål (s) till statsrådet Bo\r\nKönberg om kvinnorna och ett nytt\r\npensionssystem:</pre><pre>Enligt promemorian av Pensionsarbetsgruppen\r\nsägs en grundläggande utgångspunkt vara att\r\nåstadkomma en ökad direkt koppling mellan\r\navgifter och förmåner. Varje kronas inkomst\r\nkommer i princip att påverka den framtida\r\npensionens storlek. En konsekvens av detta är att\r\nnågra begränsningar på förmånssidan som\r\nmotsvarar ATP-systemets 15- och 30-årsregler inte\r\nskall finnas med det reformerade\r\npensionssystemet. 15-årsregeln som finns i dag och\r\ngör att pensionen beräknas utifrån medelpoängen\r\npå de 15 bästa åren under arbetslivet ger alla ett\r\nbättre utgångsläge än om medelpoängen beräknas\r\npå en längre tid. De 30 åren som krävs för full\r\npension har hitintills varit ett hinder för många\r\nkvinnor. Pensionen reduceras nämligen med 1/30-\r\ndel för varje år mindre än 30. Av de kvinnor som\r\npensionerades 1990 nådde bara 20 % upp till 30 år\r\nmed pensionsgrundande inkomst. Med nuvarande\r\nregler skulle kvinnor år 2035 ha en medelpoäng från\r\nATP som skulle vara 95 % av männens\r\nmedelpension. Vid en regeländring till 40\r\nintjänandeår skulle en fjärdedel av kvinnorna få\r\nsämre pension. En ändring innebärande att\r\npensionspoäng räknas på hela livsinkomsten\r\nkommer att drabba ännu fler. Redan innan\r\nkvinnorna skulle få verklig nytta av 15- och 30-\r\nårsreglerna föreslås en ändring av\r\npensionssystemet.</pre><pre>Hur skall kvinnorna med 10--20 år kvar till\r\npensioneringen och som trots svårigheterna räknat\r\nmed att uppnå full pension kunna kompensera sig\r\nför den försämring som det nya pensionssystemet\r\nkommer att innebära för dem?</pre><pre>1992/93:54 av Maj-Lis Lööw (s) till kulturministern\r\nom tiden för handläggning av vissa asylärenden:</pre><pre>Kultur- och invandrarminister Birgit Friggebo\r\nmeddelade i torsdags att regeringen satt den s.k.\r\ntreterminsregeln ur spel. Treterminsregeln har\r\ninneburit att familjer där barnen hunnit påbörja sin\r\ntredje termin i svensk skola fått stanna om inte\r\nsärskilda skäl talar emot. Att denna tumregel nu\r\nupphör måste betyda att man räknar med avsevärt\r\nlängre handläggningstider för ett stort antal\r\nbarnfamiljer.</pre><pre>Hur lång är den förväntade handläggningstiden för\r\nen barnfamilj för närvarande?</pre><pre>den 14 oktober</pre><pre>1992/93:55 av Hans Göran Franck (s) till\r\nutbildningsministern om åtgärder för att motverka\r\nsnedrekrytering till högskolan:</pre><pre>Den sociala snedrekryteringen till högskolan är\r\nmarkant. Det innebär att mänskliga resurser går\r\nförlorade för samhället. Det finns en\r\nbegåvningsreserv som samhället måste ta till vara.\r\nFör den enskilde betyder det förlorade möjligheter\r\ntill ett rikare liv. Snedrekryteringen medför också\r\natt klassklyftor består. En cirkulation mellan\r\nsocialgrupper främjar jämställdheten i samhället.</pre><pre>Jag ställer följande fråga till utbildningsminister Per\r\nUnckel:</pre><pre>På vilket sätt avser regeringen att motverka\r\nsnedrekryteringen till högskolan så att befintlig\r\nbegåvningsreserv tillvaratas?</pre><pre>1992/93:56 av Roland Sundgren (s) till\r\nkommunikationsministern om SJ:s upphandling av\r\nsnabbtåg:</pre><pre>Det finns ett kontrakt mellan ABB och SJ om\r\ntillverkning av snabbtåget X 2000. Grundorden på\r\n20 tågset är i det närmaste levererad. I avtalet finns\r\nen option på ytterligare 20 tågset. Tiden för option\r\ngick ut den sista september i år. På grund av\r\nlönsamhetskrav på SJ har de icke ansett sig kunna\r\ngöra ytterligare beställningar. Detta har diskuterats\r\nmed Kommunikationsdepartementet men utan\r\nnågot som helst resultat.</pre><pre>I det glapp som nu uppstår för tågtillverkningen\r\nhotas hela denna industri av nedläggning. Detta i\r\nett läge då vi står inför stora satsningar på bl.a.\r\nsnabbtåg. Ett besked till SJ måste komma under de\r\nnärmaste veckorna, som underlättar för SJ att fattta\r\nett beslut att utnyttja optionen.</pre><pre>När tänker kommunikationsministern ge SJ detta\r\nbesked?</pre><pre>1992/93:57 av Kjell Eldensjö (kds) till\r\nnäringsministern om småföretagens\r\nexportmöjligheter:</pre><pre>Svenska företags konkurrensförmåga gentemot\r\nomvärlden har genom åtgärder och beslut av\r\nregering och riksdag ökat. Den låga inhemska\r\nkonsumtionen gör emellertid att exporten är än\r\nviktigare än tidigare.</pre><pre>De små företagen har ofta en förhoppning och tro\r\npå exportförsäljning, men ofta har de också på\r\ngrund av sin litenhet ''trösklar'' att ta sig över för att\r\nnå de stora exportframgångarna. Sådana ''trösklar''\r\nkan vara språkproblem, ett litet företags\r\nsvårigheter att marknadsföra sig osv.</pre><pre>Min fråga till näringsministern är följande:</pre><pre>Vad gör regeringen för att förbättra småföretagens\r\nmöjligheter att komma över olika ''initialtrösklar''\r\nför exportsatsningar?</pre><pre>12 § Kammaren åtskildes kl. 21.05.</pre><pre>Förhandlingarna leddes</pre><pre>av talmannen från sammanträdets början t.o.m. 6 §\r\nanf. 39 (delvis),</pre><pre>av förste vice talmannen därefter t.o.m. anf.73\r\n(delvis),</pre><pre>av andre vice talmannen därefter t.o.m. anf. 122\r\n(delvis),</pre><pre>av talmannen därefter t.o.m. anf. 154 (delvis),</pre><pre>av förste vice talmannen därefter t.o.m. anf. 184\r\n(delvis),</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}