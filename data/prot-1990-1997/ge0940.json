{"dokumentstatus":{"dokument":{"hangar_id":"2438928","dok_id":"GE0940","rm":"1990/91","beteckning":"40","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"40","slutnummer":"0","datum":"1990-12-06 00:00:00","systemdatum":"2010-02-17 00:00:00","publicerad":"1990-12-06 00:00:00","titel":"Riksdagens snabbprotokoll 1990/91:40 Torsdagen den 6 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{D4FC09FB-A792-4CC5-9B80-8384F46B1000}","dokument_url_text":"http://data.riksdagen.se/dokument/GE0940/text","dokument_url_html":"http://data.riksdagen.se/dokument/GE0940","dokumentstatus_url_xml":"http://data.riksdagen.se/dokumentstatus/GE0940","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:40</div>\r\n<div class=\"sidhuvud_datum\">Torsdagen den 6 december</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>Meddelande om kammarens sammanträdesplan\r\navseende tiden den 10 januari--den 28 mars 1991</pre><pre>Anf. 1 TALMANNEN:</pre><pre>Jag får meddela att till kammarens ledamöter har\r\nutdelats plan för kammarsammanträden avseende\r\ntiden den 10 januari--den 28 mars.</pre><pre>1 § Justering av protokoll</pre><pre>Justerades protokollet för den 30 november.</pre><pre>2 § Fortsatt ledighet</pre><pre>Talmannen meddelade att Hugo Bergdahl (fp) har\r\nansökt om fortsatt ledighet t.o.m. den 31 december\r\n1990.</pre><pre>Kammaren biföll denna ansökan.</pre><pre>Talmannen meddelade att Mariana Wallin (fp)\r\näven i fortsättningen kommer att tjänstgöra som\r\nersättare för Hugo Bergdahl.</pre><pre>3 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:Bo16--Bo18 till bostadsutskottet</pre><pre>4 § Beslut rörande utskottsbetänkanden som\r\nslutdebatterats den 5 december</pre><pre>Företogs till avgörande näringsutskottets\r\nbetänkanden 1990/91:NU9, NU11, NU13 och\r\nNU14 (beträffande debatten i dessa ärenden, se\r\nprot. 39).</pre><pre>Mom. 1 (frihandelns betydelse)</pre><pre>Först biträddes reservation 1 av Hadar Cars med\r\n98 röster mot 72 för reservation 2 av Rolf L Nilson\r\nm.fl. 137 ledamöter avstod från att rösta.</pre><pre>Härefter bifölls utskottets hemställan med 138\r\nröster mot 93 för reservation 1 av Hadar Cars m.fl.\r\n72 ledamöter avstod från att rösta.</pre><pre>Mom. 6 (beräkning av kostnader för\r\nhandelsrestriktioner)</pre><pre>Utskottets hemställan bifölls med 214 röster mot\r\n91 för reservation 5 av Hadar Cars m.fl. 1 ledamot\r\navstod från att rösta.</pre><pre>Mom. 7 (regler för import av miljöfarliga varor\r\nm.m.)</pre><pre>Utskottets hemställan -- som ställdes mot\r\nreservation 6 av Rolf L Nilson och Lars Norberg --\r\nbifölls med acklamation.</pre><pre>Mom. 8 (export av kärnteknisk utrustning m.m.)</pre><pre>Utskottets hemställan bifölls med 239 röster mot\r\n37 för reservation 8 av Rolf L Nilson och Lars\r\nNorberg. 31 ledamöter avstod från att rösta.</pre><pre>Mom. 9 (export av svenska alkoholdrycker)</pre><pre>Utskottets hemställan bifölls med 285 röster mot\r\n16 för reservation 9 av Lars Norberg. 6 ledamöter\r\navstod från att rösta.</pre><pre>Mom. 13 (miljöklausul m.m. i internationella\r\nhandelsavtal)</pre><pre>Utskottets hemställan -- som ställdes mot\r\nreservation 13 av Rolf L Nilson m.fl. -- bifölls med\r\nacklamation.</pre><pre>Mom. 15 (import av tropiskt timmer)</pre><pre>Utskottets hemställan bifölls med 268 röster mot\r\n37 för reservation 15 av Rolf L Nilson och Lars\r\nNorberg. 1 ledamot avstod från att rösta.</pre><pre>Mom. 18 (marknadsföringen utomlands av Sverige\r\nsom turistland)</pre><pre>Utskottets hemställan bifölls med 178 röster mot\r\n126 för reservation 18 av Hadar Cars m.fl.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU11</pre><pre>Utskottets hemställan bifölls.</pre><pre>Näringsutskottets betänkande NU13</pre><pre>Utskottets hemställan bifölls.</pre><pre>Näringsutskottets betänkande NU14</pre><pre>Mom. 1 (ny lag om tillfällig försäljning)</pre><pre>Först biträddes reservation 1 av Hadar Cars m.fl.\r\nmed 97 röster mot 38 för reservation 2 av Kjell\r\nEricsson och Håkan Hansson. 173 ledamöter\r\navstod från att rösta.</pre><pre>Härefter bifölls utskottets hemställan med 178\r\nröster mot 93 för reservation 1 av Hadar Cars m.fl.\r\n36 ledamöter avstod från att rösta.</pre><pre>Mom. 2</pre><pre>Utskottets hemställan bifölls.</pre><pre>\r\nMeddelande om samlad votering</pre><pre>Talmannen meddelade att jordbruksutskottets\r\nbetänkanden JoU13 och JoU14,\r\nkonstitutionsutskottets betänkande KU16 och\r\ntrafikutskottets betänkande TU10 skulle avgöras i\r\nett sammanhang efter avslutad debatt.</pre><pre>5 § Skogsbruket i fjällnära skogar</pre><pre>Föredrogs</pre><pre>jordbruksutskottets betänkande</pre><pre>1990/91:JoU13 Skogsbruket i fjällnära skogar\r\n(prop. 1990/91:3).</pre><pre>Anf. 2 SVEN ERIC LORENTZON (m):</pre><pre>Herr talman! Under en följd av år har det rått en\r\nganska stor konflikt inom det s.k.\r\nfjällskogsområdet. Det finns där många\r\nintressenter, men de tyngsta är skogsbrukarna och\r\nskogsnäringen, som har ett mycket berättigat krav\r\npå att kunna bedriva ett långsiktigt aktivt\r\nskogsbruk. Jag vill poängtera att det är viktigt att\r\ngöra klart för sig vilka förutsättningar man har\r\ninnan man går in och diskuterar de olika förslag\r\nsom vi i dag skall ta ställning till.</pre><pre>I den största delen av detta område är skogsbruket\r\nden i särklass viktigaste näringen. Den är basen och\r\nförutsättningen för att hela bygder skall kunna\r\növerleva. Låt oss slå fast detta, eftersom det är en\r\nav grundförutsättningarna när vi nu går in och\r\ndiskuterar fjällnära skogar. Skogen är basen och\r\nförutsättningen för att hela bygder skall kunna\r\növerleva.</pre><pre>Den lokala industrin och infrastrukturen är helt\r\nberoende av skogsbruket och dess\r\navverkningsmöjligheter.</pre><pre>En annan stor intressent är rennäringen och\r\nsamerna. Renskötseln är också beroende av hur\r\nskogsbruket i området kommer att ske. Man är\r\nberoende av tillgängligheten till betesområden och\r\ntillgång till lavskogar, och man är beroende av att\r\nha goda relationer till skogsbruket. Två näringar\r\nsom är helt beroende av varandra måste ges\r\nförutsättningar att i samarbete kunna bedriva och\r\nutveckla sina näringar.</pre><pre>Den tredje intressenten är naturvården. Som\r\nrealpolitiker som har studerat dessa områden kan\r\nvi konstatera att det i det förgångna har förekommit\r\nstora missgrepp. Men vi skall också ha klart för oss\r\natt det under de senaste 10--15 åren har skett\r\navsevärda förbättringar. Naturligtvis skall\r\nytterligare förbättringar ske när det gäller hänsyn\r\ntill naturvårdsintressena. Men frågan är om dessa\r\nnaturvårdsintressen skall klaras med ytterligare\r\ndeljregleringar och förbud eller genom samarbete.</pre><pre>Det finns ytterligare intressen. Turismen är\r\nberoende av skogarna och naturen men är i ännu\r\nhögre grad beroende av infrastrukturen i detta\r\nområde. Turismen har inga möjligheter att på sikt\r\nklara sig utan aktiva människor och ett aktivt\r\nnäringsliv.</pre><pre>En annan faktor som mycket litet diskuteras i dessa\r\nsammanhang är försvaret och beredskapen. Det\r\nmåste finnas folk i dessa områden. De måste helt\r\nenkelt vara bebodda, och det kan endast ske genom\r\natt människorna där aktivt kan försörja sig på de\r\nnäringar som finns i området.</pre><pre>Jag vill slå fast vikten av detta för att vi skall kunna\r\ndriva ett aktivt skogsbruk, ett skogsbruk som inte\r\nkommer i konflikt med renskötseln, som tar hänsyn\r\ntill naturvården och som därigenom också ger\r\nunderlag för turism och ytterligare näringar.</pre><pre>Regeringen har lagt fram en proposition med vissa\r\nanknytningar till en annan proposition, nämligen\r\nen proposition om renskötsel. Den propositionen\r\nblev återförvisad, och detta gör att det kan halta\r\nlitet grand när det gäller motionerna.</pre><pre>Vi var från moderat sida ganska tidigt beredda till\r\nen bredare uppgörelse. Jag vill poängtera att\r\nnäringen och folket, de aktiva människorna i dessa\r\nområden, måste få möjlighet till arbetsro. De måste\r\nkunna planera för sin framtid på ett helt annat sätt\r\nän nu. Tyvärr blev det inte så, och vi ser i dag\r\nresultatet. Det finns ju vissa spänningar i dag.</pre><pre>Herr talman! Jag övergår till att diskutera\r\nutskottets ställningstagande. Jag hävdar att\r\nutskottets förslag är otillfredsställande. Jag tror\r\ninte att konflikterna mellan naturvårdsintresset och\r\nskogsbruket kommer att lösas genom detta förslag.\r\nSåväl naturvården som skogsbruket förlorar på\r\nutskottsmajoritetens förslag. Moderata\r\nsamlingspartiets förslag förstärker skyddet av de\r\nfjällnära skogarna, samtidigt som det skapar\r\nförutsättningar för ett livskraftigt skogsbruk. Såväl\r\nnaturvården som skogsbruket tjänar på att enkla\r\noch tydliga regler ställs upp. Moderaternas förslag\r\ninnebär väsentligt mindre krångel än\r\nutskottsmajoritetens förslag.</pre><pre>Det moderata förslaget bygger på följande\r\nkomponenter. Först och främst vill vi\r\nmyndigförklara skogsbrukarna. Vi vill ha bort\r\ntillståndsplikten och i stället införa en\r\nanmälningsplikt. Generella aktsamhetskrav skall\r\ninföras i hela fjällskogsregionen, dvs.\r\nhyggesstorlekar begränsas, radikala\r\nmarkberedningsmetoder och utländska trädslag\r\ntillåts i princip inte. Jag vill betona att dessa i\r\nprincip inte tillåts, men det är inte något tvärstopp.</pre><pre>Vårt förslag, och den politik vi vill föra, bygger på\r\nnaturvårdsinventeringar, och de måste forceras\r\ninom detta område. Naturvårdsverket bör ha det\r\nyttersta ansvaret för att dessa\r\nnaturvårdsinventeringar kommer till stånd. Men de\r\nkan även genomföras av andra organ, skogsfolk och\r\nlokala intressenter. Det har diskuterats om dessa\r\nnaturvärdesinventeringar skulle innebära ett stort\r\narbete eller inte. Visst är det ett stort arbete, men i\r\nbotten finns i dag i de flesta kommuner väl utförda\r\nmarkanvändningsplaner. De som arbetar med\r\ndessa frågor säger att om man utgår ifrån dessa,\r\ninnebär en naturvärdesinventering inte något större\r\narbete. Man kommer att klara detta, det finns\r\npersonal och det går att anvisa pengar till detta\r\nändamål.</pre><pre>Vi moderater menar också att resultatet av dessa\r\nnaturvärdesinventeringar skall ligga till grund för\r\nmer preciserade skyddsinsatser. Vi vill dela in de\r\nfjällnära skogarna, och här kommer poängen, i tre\r\nolika skyddsklasser. Skyddsklass 1 gäller områden\r\nsom måste omfattas av ett mycket starkt skydd.\r\nDessa områden bör helt undantas från skogsbruk\r\noch andra ingrepp. Dessa är de ur\r\nnaturvårdssynpunkt allra värdefullaste markerna,\r\noch markägaren kommer att ersättas för intrånget\r\nantingen med pengar eller med ersättningsmark.</pre><pre>Skyddsklass 2 omfattar områden där ett skonsamt\r\nskogsbruk kan tillåtas. En planerad avverkning\r\nskall anmälas till berörda myndigheter i god tid.\r\nAnmälningsplikten innebär att myndigheterna\r\ninom utsatt tid har möjlighet att kräva att särskilda\r\nskyddsinsatser vidtas. Om myndigheternas krav\r\nleder till försvårad markanvändning, skall\r\nmarkägaren vara berättigad till ersättning.</pre><pre>Slutligen, herr talman, till skyddsklass 3. Den\r\nomfattar områden där skogsbruk kan drivas inom\r\ngivna ramar. Slutavverkning skall föregås av en\r\nanmälningsplikt. Jag vill poängtera att den absolut\r\nstörsta delen av dessa enormt stora arealer i detta\r\nområde kommer att undantas, och där kommer\r\nskogsägarna att kunna driva ett generellt\r\nskogsbruk.</pre><pre>Fördelarna med det moderata förslaget är\r\nbetydande. Skyddsinsatserna kommer att sättas in\r\ndär det verkligen behövs. Skyddsvärda områden\r\nkan garanteras ett starkt skydd.\r\nNaturvärdesinventeringarna kommer att ge bättre\r\nkunskaper om fjällskogsregionens känsliga\r\nekosystem. Byråkratin kommer att minska, och\r\ndetta är något jag vill understryka. Rättssäkerheten\r\nvärnas genom att tydliga och klara regler ställs upp\r\nför skogsbruket i de fjällnära områdena.</pre><pre>Ytterligare en fördel är att skogsbrukarna redan på\r\nförhand kommer att veta vilka regler som gäller\r\ninom ett visst område, och det är oerhört viktigt för\r\ndem. Detta kommer att innebära, att\r\nskogsbrukarna kommer att kunna bedriva ett\r\nskonsamt skogsbruk inom skyddsklass 2 och 3.\r\nSlutsumman av det hela är att skogen även\r\nfortsättningsvis kommer att kunna skapa\r\nsysselsättning.</pre><pre>Jag vill göra en sammanfattning. Riksdagen kan nu\r\nbesluta om två olika vägar. Vi ställs inför två olika\r\nsystem -- å ena sidan utskottsmajoritetens förslag,\r\nett byråkratiskt och tungstyrt förslag som\r\nomyndigförklarar näringarna -- å andra sidan det\r\njag vill kalla moderaternas frihetsförslag.</pre><pre>Herr talman! Jag yrkar bifall till det senare genom\r\natt yrka bifall till reservation nr 4 till\r\nutskottsbetänkandet.</pre><pre></pre><pre>Anf. 3 ANDERS CASTBERGER (fp):</pre><pre>Herr talman! I det område som vi i dag debatterar\r\nbor ännu människor. Här finns ännu en flora och\r\nfauna som i många fall är unik. Vår uppgift är att\r\nlåta samtliga bo kvar på egna premisser. Det är en\r\nallvarlig utmaning att ta detta ansvar. Försök har\r\ngjorts. Regeringen har inte lyckats med sitt förslag,\r\noch utskottsmajoriteten har gjort ett nytt förslag.\r\nMan har kommit ett stycke på väg, men enligt vår\r\nuppfattning i folkpartiet liberalerna har man ännu\r\nicke hunnit så långt som man borde.</pre><pre>Den fjällnära barrskogen i vårt land omfattar 3\r\nmiljoner hektar. Från naturvårdens synpunkt är\r\nden en unik tillgång genom sin storlek och genom\r\ndet sammanhängande området. Detta område har\r\nunder lång tid varit beväxt med förhållandevis\r\nopåverkad skog. Naturliga ekologiska samband har\r\nförändrats mindre i de fjällnära skogarna än i andra\r\nsvenska skogar.</pre><pre>Det måste alltså enligt folkpartiet liberalernas\r\nuppfattning vara ett allmänt intresse att områdets\r\nkvaliteter inte utarmas. Till områdets kvaliteter hör\r\nen miljö som uppfyller naturvårdens särskilda krav\r\noch en levande landsbygd, människor som bor och\r\nkan försörja sig i bygden.</pre><pre>Det ansvar vi politiker valts till att ta kan alltså\r\nsynas innehålla motstridiga intressen. Men häri\r\ningår också de politiska ansvaret att följa upp det\r\nsom sagts till väljarna -- somt obekvämt, somt mer\r\ntilltalande. Vägledande måste vara att ta ett ansvar,\r\natt inte i oändlighet skjuta frågan framför sig och\r\ninte heller att överlåta på kommande generationer\r\natt reda upp en oförmåga.</pre><pre>Därför är det viktigt att slå fast:</pre><pre>*  I fjällnära skog skall ett uthålligt skogsbruk\r\nkunna bedrivas som är anpassat till naturvårdens\r\nkrav om bevarande av skoglig kontinuitet och\r\nbiologisk mångfald.</pre><pre>*  Krånglet måste minska för skogsägarna. De\r\nregler som skall gälla för skogsbrukets anpassning\r\nmåste vara enkla och förutsägbara. Detta är en\r\nhörnsten när det gäller rättssäkerheten.</pre><pre>*  De som bor i det fjällnära området skall kunna\r\nförsörja sig och utveckla infrastruktur och näringar.</pre><pre>Den fjällnära skogen är i allmänhet relativt litet\r\npåverkad av modernt skogsbruk. Fram till år 1982\r\nbrukades inte den statsägda skogen i området. Men\r\nnär domänverket då avskaffade\r\nskogsodlingsgränsen öppnades mer än 700 000\r\nhektar produktiv skogsmark för statens skogsbruk.\r\nUnder 1980-talet ökade därför avverkningen\r\nmycket kraftigt på statlig mark. Bolagen och även\r\nenskilda ökade sin aktivitet. Vi skall då komma\r\nihåg att så sent som för någon dag sedan underströk\r\nskogsindustrierna att något reellt virkesbehov ur\r\nvirkesförsörjningssynpunkt fyller inte\r\navverkningen i de fjällnära skogarna.</pre><pre>Men självfallet är ändå skogsbruk en viktig näring,\r\nsom upprätthåller infrastrukturen och ger\r\nsysselsättning i det fjällnära området. Vid otaliga\r\nbesök har jag själv på plats kunnat konstatera\r\nbetydelsen både i avverkningsledet och i det\r\nindustriella ledet. För de många enskilda\r\nskogsägarna i fjällkommuner, som är lika stora som\r\nlandskap i södra Sverige men med ett invånarantal\r\nsom närmast får ses som ett bristande underlag för\r\nen stadsdelsskola, är skogsbruk och skogsvård en\r\nviktig deltidssyssla. De 4 300 privata\r\nbrukningsenheterna i området ger en inkomst. De\r\nenskilda skogsbrukarna är myndiga, och de flesta\r\nvisar också detta i praktisk handling genom ett\r\nansvarigt handlande.</pre><pre>Men enligt folkpartiet liberalernas uppfattning\r\nmåste bruket i de fjällnära skogarna präglas av stor\r\nåterhållsamhet, vilket skall gälla alla. De beslut\r\nsom fattats av riksdagen har varit otillräckliga, och\r\nvi har därför lagt fram ett åtgärdsprogram, som\r\nomfattar också en naturvårdsgräns. Debatten har\r\nmedvetet förvirrats av att denna nya gräns lagts till\r\näldre gränser och restriktionslinjer, och det har\r\ngivits intryck av att varje nytt förslag inneburit att\r\ngränsen flyttats allt längre ned. Lågt mig därför slå\r\nfast att en gräns för särskild naturvårdshänsyn\r\nskulle ligga väster om den gamla\r\nskogsodlingsgränsen. Nedanför gränsen skulle\r\nskogsbruket i allt väsentligt kunna bedrivas som i\r\növriga delar av området för svårföryngrad skog.</pre><pre>Många är de enskilda skogsägare som i dag bedriver\r\nett naturvårdsanpassat och hänsynsfullt skogsbruk.\r\nDet är ett skogsbruk grundat på erfarenhet,\r\nkunskap och generationers långa tid i naturen. Här\r\nfinns inget att frukta. Det är den kunskapen om\r\nnaturen och ekologins elementa som borde vara\r\nriktlinjen också för andra. Dessa enskilda\r\nskogsägare har något att lära ut till statlig\r\nförvaltning och bolags drift, som ej tar dessa\r\nnaturvårdens hänsyn. För att säkerställa skyddet\r\nbehövs en gräns för särskild naturvårdshänsyn.\r\nHärinnanför -- ett område till skydd för framtiden,\r\ndär ännu endast i ringa omfattning påverkan av\r\nmodernt skogsbruk skett -- förespråkar vi att utöver\r\nallmänna hänsynsregler skall särskilda regler för\r\nskogsbrukets anpassning till naturvårdens krav\r\ngälla. Härigenom kan önskemålen tillgodoses om\r\natt bevara den helhet som delar av dessa områden\r\nfortfarande utgör. Områden som rymmer speciella\r\nvärden från naturvårdssynpunkt skall liksom hittills\r\nskyddas som reservat.</pre><pre>Vi anser att gränsdragningen, åtminstone på\r\nstatens marker, kan göras schablonartat med\r\nledning av de skogsbrukskartor som finns och\r\ntillgängliga data i övrigt. När det gäller den\r\nenskildes mindre markägor är uppgiften grannlaga.\r\nDet gäller både gränsdragningen i sig och inte minst\r\ninformationen.</pre><pre>Gränsdragningsarbetet innefattar också annan\r\nproblematik. Vår uttalade ambition från folkpartiet\r\nliberalerna är att enskilda skogsägare vid\r\ngränsdragningsarbetet inte mot sin vilja skall\r\nanslutas till området med särskilda hänsynsregler.\r\nDärför kan mindre brukningsenheter undantas,\r\nenligt vårt förslag.</pre><pre>Därför behövs naturligtvis mer detaljerade\r\ninventeringar. Vår inställning är att regeringen\r\nskyndsamt borde återkomma till riksdagen med\r\nförslag om ökade resurser till länsstyrelsernas\r\nnaturvårdsenheter.</pre><pre>Viktigt vid gränsdragningsarbetet är självfallet\r\nockså ett samråd mellan skogsvårdsstyrelse,\r\nnaturvårdande myndigheter, kommunerna och\r\nskogsbrukarna.</pre><pre>Det är också viktigt att ersättning skall utgå om\r\ninnanför denna hänsynsgräns krav på\r\nnaturvårdsanpassning avsevärt försvårar pågående\r\nmarkanvändning på ett sätt som inte redan i dag\r\nden enskilde skogsbrukaren faktiskt tillgodoser.\r\nDärför måste självklart erforderliga resurser\r\navsättas för det. I första hand skall ersättningsmark\r\nerbjudas där så är möjligt, enligt vårt sätt att se.\r\nDen socialdemokratiska regeringen vill inte sträcka\r\nsig dithän. Därför har vi i folkpartiet liberalerna\r\nvarit med att avge reservation nr 13. Det finns\r\nexempel på att domänverket, som närmast kommit\r\ni fråga, inte har varit berett att medverka till sådana\r\nkonstruktiva lösningar. Metoder finns -- bl.a.\r\ngenom att mark överförs från domänfonden till\r\nnaturvårdsfonden. Återigen intar regeringen en\r\nannan inställning. Därför har vi varit med om att\r\navge reservation 23.</pre><pre>Herr talman! Den socialdemokratiska regeringens\r\nförslag präglades i propositionen av glömska\r\nbeträffande naturvårdens intressen, ointresse av de\r\nsmå skogsbrukarnas rättmätiga krav på ersättning,\r\ndålig uppmärksamhet på rättssäkerhetens krav för\r\nden enskilde och därtill en sedvanlig och\r\nrutinmässig förkärlek för byråkrati och onödig\r\nomständlighet.</pre><pre>I utskottet har försök gjorts att nå bättre lösningar.\r\nI några fall har förbättringar uppnåtts. När det\r\ngäller gränsdragningsfrågan står utskottets\r\nmajoritet för ett i jämförelse med\r\nregeringsförslaget fall framåt. Men ändå präglas\r\nutskottets förslag enligt vår uppfattning av\r\notillräcklighet i de avseenden som jag har nämnt.\r\nEn gräns för särskilda hänsyn måste enligt\r\nfolkpartiet liberalernas uppfattning regleras i\r\nskogsvårdslagen och fastställas av regeringen efter\r\nlokalt samråd. Därför herr talman, yrkar jag bifall\r\nunder mom. 5 till vår motion Jo4, yrkande 1.</pre><pre>När det gäller de särskilda anpassningsvillkoren\r\navstyrker utskottets majoritet de förslag som vi har\r\nlagt fram. Jag yrkar därför under mom. 18 bifall till\r\nvår motion Jo4, yrkandena 2 och 9.</pre><pre>Till skillnad mot vad som framgår av reservation nr\r\n20 om stärkande av miljövårdsenheterna torde det\r\nframgå av vad jag här har sagt, av och vad vi från\r\nfolkpartiet liberalerna tidigare har förespråkat i\r\ndebatter under många års tid och av vår motion\r\nJo4, yrkande 5, att vi också sluter upp bakom\r\nreservation 20.</pre><pre>Herr talman! Härutöver yrkar jag bifall till\r\nreservation nr 21 om regionalpolitiska åtgärder.</pre><pre>Anf. 4 LENNART BRUNANDER (c):</pre><pre>Herr talman! Den här debatten i riksdagen om\r\nfjällnära skogar är en debatt i raden av ganska\r\nmånga. Vi har under många år haft diskussioner om\r\nhur skogsbruket och andra saker som skall ske på\r\ndetta område skall fungera tillsammans. Det här\r\nområdet är känsligt på många sätt, eftersom man\r\nnärmar sig gränsen där det inte går att bedriva\r\nnågot skogsbruk längre. Därför är det naturligt att\r\ndet blir en konfrontation. Här skall det bedrivas\r\nskogsbruk, och här har vi renskötsel.</pre><pre>Precis som på alla andra ställen måste det tas\r\nhänsyn till naturvården. Sedan har vi turismen.\r\nSom Sven Eric Lorentzon sade tillkommer\r\nberedskapen -- det är viktigt att det finns människor\r\nhär.</pre><pre>För centerpartiets del är det viktigt att ta hänsyn till\r\nallt detta när vi skall lösa frågorna. Annars kommer\r\ndet att bli fel. Dessa bygder lever tack vare att\r\nmänniskor bor där. Det är viktigt att dessa\r\nmänniskor även i fortsättningen kan leva vidare och\r\nfå en utkomst av sin verksamhet. Det ställer vissa\r\nkrav på de beslut som vi skall fatta i dag.</pre><pre>Det är med tanke på de förutsättningar som finns i\r\ndessa områden nödvändigt att ta hänsyn till\r\nnaturvården. Det är därför denna diskussion om en\r\nnaturvårdsgräns har tagits upp. Det finns goda\r\nmotiv för en diskussion om dessa\r\nbevarandeintressen, eftersom det i dessa områden\r\nfinns mycket gammal orörd skog som det kan vara\r\nvärdefullt och intressant att bevara.</pre><pre>Debatten om detta har varit vidlyftig. Jag tror att\r\ndet är alldeles nödvändigt att alla vi som normalt\r\ninte är verksamma inom skogsbruket ökar våra\r\nkunskaper om detta för att kunna fatta viktiga\r\nbeslut och för att kunna föra en debatt som är\r\nnågorlunda rimlig.</pre><pre>Det regeringsförslag som har lagts fram är inte\r\ntillräckligt på alla punkter. Förslaget skapar en\r\nbyråkrati för markägare och skogsbrukare inom det\r\nfjällnära området. Förslaget skapar inte heller\r\ntillräckligt bra förutsättningar för naturvård och\r\nbevarandeintressen. Det arbete som har gjorts i\r\nutskottet har enligt min uppfattning på väsentliga\r\npunkter förbättrat situationen. Det är därför som vi\r\ni centern i de delar där vi är delaktiga i betänkandet\r\nhar ställt oss bakom förslaget.</pre><pre>Sven Eric Lorentzon sade nyss att moderaterna\r\nhade sett fram emot att betänkandet hade varit\r\nenhäligt. Moderaterna hade ansträngt sig för att nå\r\nfram till ett enhäligt betänkande. Jag måste tyvärr\r\nsäga att jag inte har upplevt den ansträngningen\r\nsom särskilt stor. Vi har haft många sittningar för\r\natt försöka se om det gick att få ett något mer\r\nbetänkande. Men vi lyckades inte med det. Jag kan\r\nockså beklaga att det inte var möjligt att nå fram.</pre><pre>I det här arbetet har det skett förbättringar på flera\r\npunkter. Bl.a. har det varit en diskussion om en\r\nnaturvårdsgräns. Utgångspunkten har varit att det\r\nmåste bli ett mer naturanpassat skogsbruk som tar\r\nhänsyn till de förutsättningar som finns. Ovanför\r\ngränsen skulle skogsbruk kunna förekomma. Nu\r\nblir det faktiskt en sådan gräns i och med att\r\ngränsen kommer vid den fjällnära skogen. Ovanför\r\ndenna gräns ställs speciella krav på skogsbruket vad\r\ngäller skogsbruksmetoder, främmande trädslag,\r\nskogsdikning och anläggning av vägar. Samma sak\r\ngäller skogsbruksplaner och de ansökningar som\r\nskall lämnas in vid avverkningar. Kraven är alltså\r\nskärpta på det skogsbruk som skall bedrivas.</pre><pre>Från centerpartiets sida insåg vi snart att det inte är\r\nrimligt att dessa krav ställs på de små brukarna. De\r\nhar inte förutsättningarna för att klara detta. De\r\nsmå brukarna har bedrivit skogsbruk i\r\ngenerationer, och de har bevisat att de klarar att\r\nutöva naturvård och samtidigt bevara skogen. Vi\r\nvill ju dessutom ha kvar turismen och det öppna\r\nlandskapet -- i den mån det finns något i dessa\r\nområden.</pre><pre>Dessa skogsbrukare finns inte i de områden där\r\nskogen utgörs av ett stort sammanhängande\r\ngammalt bestånd, utan de finns i huvudsak på den\r\nstatligt ägda marken. Det är där dessa\r\nbevarandeåtgärder måste sättas in.</pre><pre>Från centerpartiets sida ställer vi därför krav på att\r\nde små markägarna skall få slippa den byråkrati\r\nsom regeringsförslaget innebär. Vi har också i\r\nutskottsarbetet fått genomslag för ett sådant\r\nförslag. Nu skall de som har brukningsenheter som\r\när mindre än 500 hektar inte drabbas av att behöva\r\nvidta de åtgärder för miljövård, naturvård,\r\nrenskötsel osv. som finns i deras skogsbruksplaner.\r\nInte heller skall de behöva krångla med den\r\ntillståndsansökan som finns med i\r\nregeringsförslaget. Tillståndsansökan skall i och för\r\nsig fortfarande lämnas in, men den skall inte\r\ninnehålla en redovisning av de åtgärder som skall\r\nvidtas. Det är en skyldighet som åligger\r\nmyndigheten att i så fall meddela vilka hänsyn som\r\nmåste tas.</pre><pre>Centern har också i det här sammanhanget fått\r\nigenom ett förslag om ge en särskild ersättning till\r\nde brukare som anstränger sig för att utöva en mer\r\nnaturvårdsanpassad skogsvård. Vi har kallat det för\r\nskogens NOLA, eller bidrag för\r\nnaturvårdsåtgärder i skogslandskapet. Förslaget\r\nhar hänskjutits till skogsutredningen med en klar\r\nanvisning att förslaget skall drivas igenom.</pre><pre>I en folkpartimotion har det framkommit en fråga.\r\nDen frågan är inte motsägelsefull gentemot den\r\nfråga som centerpartiet har fört fram i en annan\r\nmotion. Frågan gäller om man kan avgränsa\r\nområden där det inte skall bedrivas skogsbruk. På\r\nden punkten har det gjorts ett tillkännagivande.\r\nUtskottet skriver att det är väsentligt att dessa\r\nområden avsätts så att ingen skogsavverkning kan\r\nske där. Det gäller dels de områden där det inte går\r\natt få en ny skog, dels de områden där det råder\r\nspeciellt stor konkurrens mellan naturvård och\r\nrennäring å ena sidan och naturvård och skogsvård\r\nå andra sidan. Enligt min mening är det viktiga\r\npunkter som nu har klarats ut i och med det förslag\r\nsom utskottet lägger fram.</pre><pre>Vi framhåller också i det här sammanhanget att det\r\när viktigt att dessa områden görs så stora att de kan\r\nklara de ekologiska sambanden. Det har också\r\npåpekats i olika sammanhang. Då kan det gå att ta\r\nstörre hänsyn till den statliga marken.</pre><pre>I det här sammanhanget skulle jag vilja nämna\r\ncenterpartiets reservation, där även folkpartiet och\r\nmiljöpartiet finns med. Den gäller att från statlig\r\nmark kunna överföra mark till naturvårdsfonden\r\nför att på det sättet skapa stora sammanhängande\r\nområden. Det skulle ge möjligheter att uppfylla de\r\nkrav som har ställts på att skapa dessa områden.\r\nDet är märkligt att vi reservanter inte har kunnat\r\nfå med de övriga partierna på den skrivningen. Jag\r\ntycker att det är speciellt märkligt att inte vare sig\r\nmoderaterna eller vänsterpartiet har kunna ställa\r\nupp på det förslaget. Det hade givit förutsättningar\r\natt skapa de stora sammanhängande områden där\r\ndet går att bevara gammal skog. Jag hoppas att ni\r\nstöder förslaget i en avslutande votering.</pre><pre>Den inventering som måste göras måste ske på ett\r\nsådant sätt att synpunkter kommer med från\r\nlänsstyrelsens naturvårdsenhet, från markägare,\r\nfrån naturskyddsföreningen och från kommunerna.\r\nDet är märkligt att folkpartiet inte har kunnat\r\nfullfölja den linje som folkpartiet framförde i\r\nutskottet. Utskottsbetänkandet utgår från\r\nskrivningen i folkpartimotionen. Det är med\r\nanledning av förslaget från folkpartiet som beslutet\r\nnu kommer till stånd. Ni röstar emot er själva.</pre><pre>Det måste bli en ökad forskning på det här\r\nområdet. Här måste satsas mer på ett hänsynsfullt\r\nskogsbruk. Det finns möjligheter att få fram\r\nmindre, lättare maskiner som kan utöva det\r\nsmåskogsbruk som skall få finnas kvar och då på ett\r\nnaturanpassat sätt. Det är också möjligt att man\r\nmåste bedriva mer forskning kring\r\nåterbeskogningssystemet, så att hyggesbränning\r\no.d. i ökad utsträckning kan komma i gång igen.\r\nDet är ju så som den här skogen en gång i tiden har\r\nkommit till.</pre><pre>Eftersom vi inte skall yrka bifall till alla\r\nreservationer avstår jag ifrån att göra det\r\nbeträffande reservation 19, men jag står fast vid de\r\nåsikter som där kommer till uttryck. Jag yrkar i\r\nstället bifall till reservation 13, som handlar om att\r\nde markägare som får lämna mark skall få\r\nersättningsmark. Jag glömde att yrka bifall till\r\nreservation 23, som rör överföring av\r\ndomänverksmark till naturvårdsfonden.</pre><pre>I övrigt ställer vi i centerpartiet oss naturligtvis\r\nbakom de reservationer som vi har avgett till detta\r\nbetänkande, även om jag här inte yrkar bifall till\r\nalla. Det är viktigt att de brukare som finns där\r\nuppe skall ges möjlighet dels att få ersättningsmark\r\nom de måste lämna mark i naturvårdssyfte, dels att\r\nkunna förstärka fastigheten genom försäljning av\r\ndomänverkets mark. I detta sammanhang har vi\r\nockså avgett en reservation.</pre><pre>Herr talman! Min taletid är slut. Jag återkommer\r\nsenare med min bedömning av de förslag som\r\nmoderaterna har lagt fram.</pre><pre>Anf. 5 SVEN ERIC LORENTZON (m)\r\nreplik:</pre><pre>Herr talman! Lennart Brunander har funnit\r\nmycket som är märkligt när det gäller utskottets\r\narbete kring dessa frågor. Jag kan hålla med om\r\ndet. Här har turerna varit många och märkliga,\r\nvilket kanske inte minst herr Brunander har\r\nbidragit till.</pre><pre>Jag håller även med Lennart Brunander om att det\r\nfordras kunskap om dessa områden. Visst är det så.\r\nJag vill bara notera att Lennart Brunander\r\npåpekade att det behövs ökad kunskap.</pre><pre>Lennart Brunander sade vidare att han inte har\r\nuppfattat några signaler om att vi moderater\r\narbetade för att få ett enigt utskott. Detta beror\r\nmöjligen på att Lennart Brunander så snabbt ville\r\nyrka bifall och gå in i direkta förhandlingar om\r\nförslagen i propositionen. Jag blev faktiskt mycket\r\nförvånad över denna arbetsmetod.</pre><pre>Skärpta krav på skogsbruket gäller inte de små\r\nskogsägarna. Nej, de särskilda kraven har fallit bort\r\nför skogsägare med arealer under 500 ha, men hela\r\nbyråkratin kring tillstånd och annat finns ju kvar,\r\nherr Brunander. Vi vill verkligen sätta vår lit till\r\nmarkägarna, för det är de människor som bor i\r\nområdet som har de bästa möjligheterna att klara\r\ndetta. Det är inte byråkraterna eller nya regler,\r\nlagar och författningar som löser dessa problem.</pre><pre>Det som är intressant med det moderata förslaget\r\nom inventeringar, som på ett eller annat sätt måste\r\nske under resans gång vid avverkningarna, är att\r\ndessa skall ske redan på ett tidigt stadium. På så vis\r\nkan man föra undan den mark som vi klassificerar\r\nsom skyddsklass tre, dvs. de största arealerna.\r\nDenna mark behöver man således inte ägna så\r\nmycket tid i fortsättningen, för på den kommer det\r\nutan vidare att kunna drivas ett vettigt skogsbruk.</pre><pre>Det kan ligga en hel del i det som Lennart\r\nBrunander sade angående naturvårdsfonden. Visst\r\nkan man föra över domänverksmark till\r\nnaturvårdsfonden, om det rör sig om\r\nnaturvårdsmarker som skall föras över till\r\nnaturvårdsområden och sådant. Jag vill, herr\r\ntalman, åberopa herr Castberger, för det finns en\r\nkoppling här. Anders Castberger sade att de\r\nmarker som förs över till naturvårdsfonden bör\r\nanvändas i byteshänseende. Men, herr Brunander,\r\ndå stämmer inte det hela. Dessa marker bör\r\ninordnas under jordfonden eller direkt under den\r\nmyndighet som har att genomföra bytena.</pre><pre>Anf. 6 TALMANNEN:</pre><pre>Jag vill erinra om att även om Sven Eric\r\nLorentzon rättade sig själv gällde repliken Lennart\r\nBrunander och inte Anders Castberger.</pre><pre></pre><pre>Anf. 7 LENNART BRUNANDER (c)\r\nreplik:</pre><pre>Herr talman! De signaler som moderaterna gav om\r\natt de ville åstadkomma ett enhälligt betänkande\r\nvar mycket svaga. Moderaterna intog på ett mycket\r\ntidigt stadium den positionen att deras förslag var\r\nbäst, och därför var en vidare diskussion\r\növerflödig. Detta illustreras mycket klart av det\r\nsom Sven Eric Lorentzon sade i slutet av sitt\r\nanförande om att mitt förslag om att överföra\r\nnaturvårdsmark till naturvårdsfonden visserligen är\r\nrätt hyfsat, men att det kan inte stödjas av\r\nmoderaterna. Dessutom finns Anders Castberger\r\nmed i det hela, och han har andra åsikter. Han vill\r\natt även annan mark skall föras över till\r\nnaturvårdsfonden. Detta var ett nytt argument.</pre><pre>I utskottet tolkade Sven Eric Lorentzon vårt förslag\r\npå samma sätt som han nu tolkar Anders\r\nCastbergers. Jag har gång efter annan förklarat för\r\nSven Eric Lorentzon att så inte är fallet. Vi vill\r\ngärna till jordägare sälja ut skogbruksmark som\r\nkommer direkt ifrån domänfonden och utgör\r\ndomänverksmark, men den mark som är avsedd att\r\navsättas för naturvård skall gå till naturvårdsfonden\r\noch användas för detta ändamål.</pre><pre>Det finns fortfarande möjlighet att rösta för\r\nreservation 23, som handlar om exakt detta, oavsett\r\nvad folkpartiet har för åsikter i andra sammanhang.\r\nDet går inte för moderaterna att tro att de skall\r\nklara sig undan genom att ge reservationen en\r\nannan stämpel för att de skall slippa rösta för den.\r\nReservationen har denna inriktning, och det är\r\ndenna som vi skall rösta om.</pre><pre>Sedan går jag över till moderaternas\r\nutomordentligt fina förslag. Klass 1 omfattar ju i\r\nprincip det som vi vill skapa genom det förslag från\r\nfolkpartiet som vi yrkat bifall till, nämligen den\r\nmark som finns ovanför hänsynsgränsen. Klass 2\r\nomfattar de marker som finns ovanför den fjällnära\r\ngränsen. Sven Eric Lorentzon och moderaterna\r\nhåller med om att man skall ställa skärpta krav på\r\ndet skogsbruk som där bedrivs. Övrig mark skall\r\ninordnas under klass 3.</pre><pre>Skillnaden är inte så förfärligt stor. Den består mest\r\ni hur man vill beskriva detta. Det moderata\r\nförslaget går ut på att man inte skall ha\r\ntillståndsplikt utan enbart en\r\nanmälningsskyldighet. Tillståndsplikten har funnits\r\nsedan länge och gäller för betydligt större områden\r\nän de som vi nu diskuterar. Tillståndsplikten\r\nomfattar all svårföryngrad mark där uppe. Vi har\r\ninte funnit det rimligt att ändra på\r\ntillståndsreglerna, åtminstone inte i detta\r\nsammanhang. Det får skogsutredningen, till vilken\r\nmånga vill föra hela denna fråga, ta ställning till,\r\neftersom det gäller ett större område. Vi skall\r\nnaturligtvis ha förtroende för markägarna. Detta\r\nsystem har funnits ganska länge, och det vill vi inte\r\nändra på nu.</pre><pre>Anf. 8 TALMANNEN:</pre><pre>För tydlighetens skull vill jag påpeka att\r\nreplikskiftet gäller mellan Lennart Brunander och\r\nSven Eric Lorentzon.</pre><pre>Anf. 9 SVEN ERIC LORENTZON (m)\r\nreplik:</pre><pre>Herr talman! Lennart Brunander sade att\r\nmoderaterna anser att deras motion är bäst. Det\r\ntycker jag faktiskt, i alla fall om man jämför med\r\nde andras förslag. Lennart Brunander får ursäkta,\r\nmen det är min åsikt. Jag tror också att den\r\nmoderata motionen bäst tillgodoser skogsägarnas\r\noch naturvårdens intressen.</pre><pre>Lennart Brunander har i sitt arbete utgått ifrån\r\npropositionen och vägrat att lyssna till nya\r\ninfallsvinklar. Hans stora insats i detta\r\nsammanhang är förslaget som gäller sänkningen till\r\n500 ha och detta med naturvårdsfonden. Vad har\r\nhan mer vunnit för den enskilde skogsägaren?\r\nBeskriv hur det blir för honom! Blir det några\r\nförbättringar, frånsett sänkningen till 500 ha?</pre><pre>Anf. 10 LENNART BRUNANDER (c)\r\nreplik:</pre><pre>Herr talman! Jag utgår ifrån och accepterar att\r\nSven Eric Lorentzon anser att det moderata\r\nförslaget är bäst. Annars hade ni väl inte avgett\r\ndenna motion. Men det som diskussionen gäller är\r\nju på vilket sätt vi skulle ha uppnått enighet kring\r\ndetta betänkande. Det blir aldrig ett enhälligt\r\nbetänkande om man har den inställningen att det\r\negna förslaget till 100 % skall gå igenom, om det\r\ninte finns några speciella kvaliteter i förslaget,\r\nvilket det inte fanns i den moderata motionen. I\r\ndetta avseende var den inte särskilt märklig i\r\nförhållande till de övriga förslag som också hade\r\nsamma motiv.</pre><pre>Vilka insatser jag har gjort får väl andra i och för sig\r\nbedöma. Det är dock klart att de små markägarna,\r\nmerparten av de enskilda skogsbrukarna som finns\r\ndär uppe, har vi klarat undan från byråkratin.\r\nSkillnaden mellan moderaternas och centerpartiets\r\nuppfattning är att ni också vill göra det enklare för\r\nbolag och domänverk.</pre><pre>Anf. 11 ANNIKA ÅHNBERG (v):</pre><pre>Herr talman! Det känns bittert att stå här och\r\ntvingas konstatera att vi i jordbruksutskottet har\r\nmisslyckats med att hantera frågorna om\r\nskogsbruket i fjällnära skog på ett bra sätt. Det är\r\nbeklämmande att höra hur herrarna står här i\r\ntalarstolen och likt ett gäng småpojkar pekar på\r\nvarandra och säger: Det var inte jag, det var han;\r\ndet var inte jag. De försöker hitta någon som är\r\nskyldig till att det har gått så illa som det har gjort.</pre><pre>Tyvärr får vi väl kollektivt i utskottet ta på oss\r\nansvaret för att vi har misslyckats med den här\r\nhanteringen. Det är extra bittert, eftersom vi denna\r\ngång hade chansen att hantera frågorna kring\r\nfjällnära skog på ett sätt som skulle bidra till att lösa\r\nupp konflikterna och föra frågan framåt. I stället\r\nhar utskottet med sin hantering lyckats befästa de\r\nmotsättningar som finns och ytterligare låst\r\npositionerna.</pre><pre>I många år har det förts en intensiv diskussion kring\r\nskogsbruket i fjällnära skog. Motsättningarna\r\nmellan representanter för olika intressen har varit\r\nhårda och positionerna låsta. Rennäringens\r\nföreträdare har känt sig och sin näring åsidosatta.\r\nOersättliga naturvärden har gått till spillo genom\r\navverkningar som aldrig borde ha ägt rum. De som\r\nbor i området och brukar skogen har känt sig\r\nutpekade som busar, trots att deras ambition är att\r\nbruka skogen på ett långsiktigt hållbart sätt.\r\nMotsättningarna har speglats i debatterna här i\r\nriksdagen och i debatten i massmedia.</pre><pre>Herr talman! I grunden tror jag att detta är en evig\r\nkonflikt. Vi kommer aldrig att hitta lösningar som\r\ngör alla dessa intressen nöjda i varje enskilt ärende.\r\nKring den fjällnära skogen kommer det alltid att\r\nblåsa hårt, både bildligt och bokstavligt. Den\r\nsenaste tiden har vi dock sett öppningar i den här\r\ndiskussionen. Representanter för\r\nnaturvårdsintresset och representanter för\r\nskogsbruket har på ett nytt sätt kommit till tals med\r\nvarandra. De låsta positionerna har i viss mån\r\növergivits. Det gör att det känns extra bittert att\r\nutskottet i sin hantering inte kunde leva upp till den\r\nförändrade verkligheten utan blev kvar i ett tidigare\r\npasserat stadium.</pre><pre>Vår uppgift i riksdagen kan inte vara att lösa alla\r\ndessa konflikter, utan att skapa klara och tydliga\r\nregler för hur konflikterna skall hanteras och att\r\navsätta tillräckligt med resurser för de\r\nsamhällsinstanser som har att hantera dessa frågor.\r\nDe uppgifterna åligger oss här i riksdagen, och vi\r\nhar inte lyckats uppfylla dem.</pre><pre>Från vänsterpartiets sida har vi haft ambitionen att\r\nhitta en lösning som utskottet skulle kunna enas\r\nkring.</pre><pre>Trots att frågorna kring fjällnära skog har\r\ndebatterats så länge och så mycket har skrivits och\r\nutretts, saknas fortfarande i hög grad den\r\nfaktakunskap som är det nödvändiga underlaget för\r\nskogsbruket.</pre><pre>Herr Lorentzon från moderata samlingspartiet har\r\ninstämt i att det är absolut nödvändigt med flera\r\ninventeringar, särskilt med tanke på naturvårdens\r\nintressen. Som vanligt har moderaterna dock inte\r\nvelat inse att detta också kräver resurser och har\r\ndärför inte anslutit sig till den reservation som bl.a.\r\nvi från vänsterpartiets sida står bakom.\r\nReservationen innebär att man skall fördela om och\r\ntillföra nya resurser till länsstyrelsernas\r\nmiljövårdsenheter. Vi anser att tyngdpunkten i\r\ninventeringsarbetet bör förskjutas till\r\nlänsstyrelserna, som särskilt har att beakta\r\nnaturvårdsintresset.</pre><pre>Med tanke på att kunskapsunderlaget fortfarande\r\när otillräckligt menar vi från vänsterpartiets sida att\r\ndet behövs dels en kortsiktig, låt oss kalla det så,\r\nnödlösning, dels en långsiktig lösning. Den\r\nkortsiktiga nödlösningen har gått ut på att sätta\r\nmycket starka reservationer för domänverket, som\r\nförvaltar det största innehavet inom det här\r\nområdet, och att se till att det kommer snabbt\r\nökade och omfördelade resurser så att man kan\r\ngenomföra dessa inventeringar.</pre><pre>På lång sikt behövs gränsdragningar för skogsbruk\r\ni fjällnära skog. Vi anser att naturvårdens intressen\r\nhar eftersatts. Vi står fast vid vår tidigare\r\nuppfattning att det behövs något slags gräns. Låt\r\noss inte kalla den naturvårdsgräns, eftersom det\r\nordet för tankarna till en stelt uppritad gräns, där\r\nman kan säga att på ena sidan är det si och på andra\r\nsidan är det så. Någon sådan gräns existerar inte i\r\nverkligheten. Låt oss hitta ett annat ord som inte är\r\nbelastat med tidigare definitioner.</pre><pre>Moderaterna talar om tre olika kategorier av\r\nskyddsklassningar. Det är möjligt att det är en\r\ntänkbar väg att gå i framtiden. Det viktiga är dock\r\natt vi har kvar den höga ambitionen när det gäller\r\nnaturvården. Vi står fast vid vår tidigare\r\nuppfattning att en sådan mycket hög ambition skall\r\nupprätthållas.</pre><pre>Vi anser att med den ökade kunskap som vi\r\nkommer att skaffa oss genom förbättrade\r\ninventeringar kommer reglerna att kunna förfinas.\r\nNär det gäller övriga partiers sätt att hantera dessa\r\nfrågor är det beklagligt att man talar mycket om\r\nden långsiktiga lösningen i framtiden men undviker\r\natt säga hur vi skall göra nu innan vi har kunskapen.</pre><pre>Moderaterna talar t.ex. inte om hur man skall göra\r\nindelningen i tre klasser. För att göra den\r\nindelningen behövs ju en kunskap som vi ännu inte\r\nhar. Moderaterna menar att medan vi långsamt\r\nbygger upp kunskapen kan vi fortsätta ungefär som\r\nnu. Då riskerar vi ju att oersättliga värden förstörs\r\ninnan vi har tagit reda på att vi skulle ha sparat\r\ndem.</pre><pre>På samma sätt förhåller det sig med den reservation\r\nsom Lennart Brunander tog upp, nämligen att man\r\nskulle överföra domänverkets mark till\r\nnaturvårdsfonden. Hur skall det gå till? Innan vi för\r\növer marken måste vi ju veta vilken mark vi vill föra\r\növer. Det konsekventa hade varit att centern i\r\nutskottets hantering av ärendet skulle ha ställt sig\r\nbakom vårt krav på mycket starka restriktioner för\r\ndomänverkets skogsbruk i dessa områden. Utan\r\ndet kravet faller den önskan som ni har i\r\nreservationen om naturvårdsfonder platt till\r\nmarken. Den blir betydelselös.</pre><pre>Propositionen som ligger till grund för detta\r\nbetänkande löser inte problemen. Den innehåller\r\ninte mycket av substans. Detta döljs dock bakom\r\nen mångfald av regler och föreskrifter som i\r\npraktiken inte medför några större förändringar.\r\nDet är väl därför som jordbruksministern\r\nkonstaterar i slutet av propositionen att förslaget\r\nförmodligen inte kommer att få några ekonomiska\r\nkonsekvenser. I en del fall handlar det om att man\r\nbekräftar praxis eller att man till lagstiftning lyfter\r\nupp sådant som redan har varit reglerat på en annan\r\nnivå. Vi har inte haft något att invända mot sådana\r\nåtgärder, som t.ex. förbud mot utländska trädslag,\r\natt man avstår från mycket radikala\r\nmarkberedningsmetoder såsom hyggesplöjning\r\nosv. Detta innebär marginella förändringar i\r\nförhållande till vad som redan gäller.</pre><pre>Utskottets majoritet valde, trots den massiva\r\nkritiken från såväl skogsbruket som naturvårdens\r\nsida, att bygga vidare på propositionens lapptäcke\r\nmed vissa förändringar. Jag anser att det är en\r\nförbättring att man undantog de små\r\nskogsbrukarna från propositionens förslag. Det var\r\ninte en tillräcklig förändring, och det var framför\r\nallt inte en förändring som tillgodosåg naturvårdens\r\nkrav. Till råga på allt, och nästan värst, menar nu\r\nutskottets majoritet att man med den här\r\nhanteringen slutgiltigt en gång för alla har avgjort\r\nfrågorna om skogsbruket i fjällnära skog. Man\r\nanser alltså inte att den tillsatta skogspolitiska\r\nutredningen skall behöva bry sig om den här delen\r\nav skogsbruket i framtiden. Det tycker vi från\r\nvänsterpartiets sida är mycket olyckligt.</pre><pre>Anders Castberger sade att debatten har förvirrats.\r\nJag vill då påpeka att den i särskilt hög grad har\r\nförvirrats av Anders Castbergers eget parti,\r\nfolkpartiet liberalerna, som först i mycket hög grad\r\ndrev hanteringen i jordbruksutskottet i en viss\r\nriktning och som sedan plötsligt hoppade av från\r\ndetta samarbete. Vi har alltså ett betänkande som i\r\nmycket hög grad är utformat av just folkpartiet,\r\nmen som folkpartiet inte längre står bakom. I sin\r\niver att sitta på många stolar samtidigt hamnade\r\nfolkpartiet tydligen till slut mitt emellan alla\r\nstolarna och fick ingenstans att sitta. Centerpartiet\r\ndäremot fick ju sin sittplats i knät på\r\nsocialdemokraterna. Och priset betalas framför allt\r\nav naturvården.</pre><pre>Herr talman! Vi går nu in i en lågkonjunktur, och\r\nden påverkar mycket snabbt just skogsbruket och\r\nskogsindustrierna. Detta är ur\r\nsysselsättningssynpunkt mycket beklagligt. Men\r\ndet kanske kan ge oss en respit när det gäller\r\nskogsbruket i fjällnära skog. Jag hoppas att\r\nparterna som i verkligheten har att hantera detta tar\r\ndet ansvar som riksdagen inte har förmått att ta och\r\navhåller sig från att avverka framför allt i det här\r\nområdet och försöker hitta andra områden.\r\nSamhället har också ett ansvar för att se till att ett\r\nmer arbetsintensivt skogsbruk kan befrämjas som\r\ninte ytterligare spär på minskningen av\r\nsysselsättningen.</pre><pre>Jag vill även påpeka att den ekonomiska skrivelse\r\nsom regeringen har lämnat till riksdagen och där\r\nman särskilt framhåller nödvändigheten av ökade\r\navkastningskrav på just domänverket inger oro i\r\ndetta sammanhang. Just domänverket, som\r\nförvaltar det största markinnehavet, har ett mycket\r\nstort ansvar att gå i spetsen när det gäller\r\nsysselsättningen.</pre><pre>Internationellt sett ger skogsbruket i fjällnära skog\r\nSverige dåligt rykte. Ett argument som används\r\nutomlands mot svenskt trä över huvud taget är att\r\ndet skulle ha varit avverkat på ungefär samma sätt\r\nsom sker i regnskogarna. Jag tror alltså att det\r\nligger i skogsbrukets eget intresse att undanröja alla\r\ntvivel och se till att det blir internationellt känt att\r\nvi i vårt land inte avverkar skog som innehåller\r\noersättliga naturvärden.</pre><pre>Herr talman! Jag vill med det anförda framhålla att\r\nvi från vänsterpartiets sida står bakom alla våra\r\nreservationer i detta betänkande och att jag vill\r\nyrka bifall till reservationerna 1, 10 och 20.</pre><pre>Anf. 12 LENNART BRUNANDER (c)\r\nreplik:</pre><pre>Herr talman! Annika Åhnberg sade att hon ansåg\r\natt det hade varit bra om vi hade kunnat fatta ett\r\nbeslut som hade fört den här frågan framåt. Jag\r\nskulle då vilja ställa några frågor till Annika\r\nÅhnberg om detta.</pre><pre>Den första frågan är: På vilket sätt skulle en\r\nhänskjutning av denna fråga till den skogspolitiska\r\nutredningen ha fört den framåt? I den utredningen\r\nkommer ju inte dessa frågor att vara de viktigaste\r\natt diskutera.</pre><pre>Den andra frågan är: Varför kan inte Annika\r\nÅhnberg och vänsterpartiet ställa sig bakom\r\nreservation 23 om överföring av domänverksmark\r\ntill naturvårdsfonden? Det skulle ju kunna föra den\r\nhär frågan framåt. Speciellt med tanke på det som\r\nAnnika Åhnberg sade i slutet av sitt anförande, att\r\nhon är orolig över de ökade avkastningskrav som\r\nregeringen nu vill ställa på domänverket, vore det\r\nväl viktigt att denna överföring gjordes. Den kan vi\r\nklara med den expertis som finns och de\r\ninventeringar som har gjorts.</pre><pre>Anf. 13 SVEN ERIC LORENTZON (m)\r\nreplik:</pre><pre>Herr talman! Det är riktigt att tankegångarna i den\r\nmoderata motionen är ganska långsiktiga, men det\r\nfinns ändå en konsekvens i detta tänkande.</pre><pre>Jag skall ge Annika Åhnberg en eloge genom att\r\nsäga att också vänsterpartiets motion är logiskt\r\nuppbyggd, men den är mer kortsiktig.</pre><pre>När det gäller inventeringsarbetet vill jag säga att\r\ndet naturligtvis finns luckor i en motion som man\r\nhar några dagar på sig att skriva. Men jag kan inför\r\nkammaren tala om hur jag personligen skulle\r\nkunna tänka mig att man löser inventeringsarbetet\r\noch resurserna i detta sammanhang. Vi har under\r\nen följd av år föreslagit att ÖSI, översiktlig\r\nskogsinventering, skall läggas ned. Jag tror att det\r\nhandlar om ungefär 60 miljoner om året.\r\nPersonalen där skulle med mycket kort utbildning\r\nkunna användas till att göra dessa inventeringar.\r\nDet handlar bara om en omfördelning av resurser.\r\nDet behöver inte tillföras nya medel i detta\r\nsammanhang.</pre><pre></pre><pre>Anf. 14 ANDERS CASTBERGER (fp)\r\nreplik:</pre><pre>Herr talman! Annika Åhnbergs små lustifikationer\r\nbyggde på ett medvetet vantolkande av det jag sade\r\nnär det gäller debattens förvirring. Jag nämnde att\r\nden byggde på att nya gränser i debatten lagts till\r\näldre gränser och restriktionslinjer och att många\r\nmänniskor därför kommit att uppfatta detta som att\r\nytterligare hinder för ett naturvårdsanpassat\r\nskogsbruk skulle åläggas de små skogsbrukarna. Så\r\när ju inte fallet.</pre><pre>Till Annika Åhnbergs iver att göra sig lustig över\r\nalla som sitter på olika stolar och den här\r\nstolbytesparaden kan jag bara tillägga att\r\nfolkpartiet står orubbligt fast vid den linje som vi\r\nhar lagt fast långt tidigare. Tyvärr hamnade Annika\r\nÅhnberg inte ens på någon stol utan på en bänk,\r\nutredningens långbänk.</pre><pre>Anf. 15 ANNIKA ÅHNBERG (v) replik:</pre><pre>Herr talman! Till Lennart Brunander vill jag säga\r\natt han uttrycker en något nedlåtande inställning till\r\nden skogspolitiska utredning som nyligen har\r\ntillsatts. Jag har faktiskt ganska stor tilltro till att\r\nden utredningen skulle kunna ge även dessa frågor\r\nen ordentlig genomarbetning. Jag utgår ifrån att det\r\nparti som Lennart Brunander representerar också\r\när representerat i utredningen och därmed med\r\nkraft kan framföra de ståndpunkter som\r\ncenterpartiet har. Dessutom kommer ju en\r\nutredning att resultera i ett förslag som riksdagen\r\nfår möjlighet att hantera. Även om det här är en\r\nfråga som har diskuterats länge, tror jag ändå att\r\ndet i detta läge hade varit bättre om vi hade lämnat\r\nifrån oss detta ärende för en mer ordentlig\r\ngenomarbetning.</pre><pre>När det gäller reservationen om att överföra mark\r\nfrån domänverket till naturvårdsfonden har jag i\r\nmin inledning redogjort för att jag inte har ställt\r\nmig bakom den på grund av att jag anser att den\r\nreservationen inte är seriös. Den är avsedd att slå\r\nblå dunster i ögonen på dem som läser den. Den\r\nutger sig för att vilja säkra naturvärden, men den\r\nger i praktiken inga sådana möjligheter.</pre><pre>Till Sven Eric Lorentzon vill jag säga att jag inte\r\ndelar uppfattningen att man skall lägga ned ÖSI.\r\nMen reservation 20 handlar om vikten av att\r\nomfördela resurser till länsstyrelsernas enheter som\r\nhar att hantera framför allt naturvården. I den\r\nuttrycks att man vill ha en ökad satsning på dessa\r\ninventeringar. Eftersom moderaterna ger uttryck\r\nför att de har en hög ambition när det gäller\r\nnaturvården, finner jag det märkligt att de inte har\r\nkunnat stödja den reservationen.</pre><pre>Till Anders Castberger vill jag säga att jag inte alls\r\ntycker att det här är lustigt. Jag tycker att det är\r\nmycket olustigt. Jag har egentligen ingen som helst\r\nlust att fortsätta debatten på den här nivån. Men\r\nnär Anders Castberger talar om att folkpartiet\r\norubbligt står fast vid sina ståndpunkter, tycker jag\r\natt det är pinsamt. Om man ser hur folkpartiet i\r\nutskottet har hanterat denna fråga, kan man\r\nkonstatera att det inte har varit så mycket med den\r\norubbligheten.</pre><pre>Anf. 16 LENNART BRUNANDER (c)\r\nreplik:</pre><pre>Herr talman! Den skogspolitiska utredningen har\r\ntillsatts för att avreglera skogslagstiftningen. När vi\r\ntalar om större naturvårdskrav på det fjällnära\r\nområdet är det inte fråga om avreglering. Så pass\r\närliga tycker jag att vi skall vara. Ökad hänsyn\r\ninnebär med nödvändighet att man måste införa\r\nbestämmelser av olika slag, med andra ord regler,\r\noch gränser. Jag tror alltså att det är ganska bra att\r\nutredningen slipper att syssla med det här. Det är\r\nvårt ansvar att klara frågan här och nu.</pre><pre>Sedan till frågan om vår reservation är seriös eller\r\ninte. Om vi lägger fram ett förslag -- det är inget\r\nnytt förslag från centerpartiet -- är det alldeles klart\r\natt vi menar vad vi har skrivit. Att sedan\r\nvänsterpartiet kanske inte tycker förslaget är\r\nseriöst kan jag inte ha så många synpunkter på. Det\r\när synd att vänsterpartiet tycker så. Annika\r\nÅhnberg står här och säger att hon vill förstärka\r\nnaturvården och skapa stora sammanhängande\r\nområden med orörd skog. Då är det här ett\r\nutomordentligt tillfälle för vänsterpartiet att inte\r\nbara prata utan verkligen göra någonting för att det\r\nskall bli så. Gör det i omröstningen!</pre><pre>Anf. 17 ANNIKA ÅHNBERG (v) replik:</pre><pre>Herr talman! Jag visste inte att Lennart Brunander\r\nhade sådana gåvor att han kunde se in i framtiden\r\noch tala om vad den skogspolitiska utredningen\r\nskall komma fram till. Om jag har förstått det hela\r\nrätt har utredningen till uppgift att se över den\r\nskogliga politikens mål och medel.\r\nFörhoppningsvis kan det innebära att man i vissa\r\ndelar kan få vad som kallas avreglering, att man kan\r\nminska det omfattande regelsystemet och förenkla\r\nen del hanteringar. Men i de avseenden där det är\r\nbefogat med en stark styrning från samhället finns\r\ndet ingen som helst anledning att redan i\r\ninledningen av utredningens arbete hävda att\r\nutredningen skall komma fram till att även\r\nnödvändig reglering skall försvinna. Jag tycker\r\ntvärtom att den skogspolitiska utredningen, som i\r\nsig har samlat så mycket av kompetens och kunskap\r\ni de skogspolitiska frågorna, mycket väl, bättre än\r\njordbruksutskottet den här gången, hade kunnat\r\nhantera dessa frågor.</pre><pre>När det gäller centerns reservation -- jag hoppas att\r\ndet är sista gång vi skall behöva kommentera den --\r\när det inte alls så att vi tycker att det är fel att\r\nundanta mark som domänverket förfogar över och\r\nföra över den i reservat och se till att naturvården\r\nstärks. Men i reservationen föreslås inga som helst\r\nmedel för att göra detta. Där sägs bara att man skall\r\nföra över mark från domänverket till\r\nnaturvårdsfonden. Hur skall det gå till? Har\r\ncenterpartiet redan listor där det klart uttalas vilka\r\nområden som skall föras över? Om det inte är så,\r\nhar reservationen ingen substans, därför att man då\r\nförst måste uppfylla det krav som vi ställde,\r\nnämligen att domänverket inte får avverka. När\r\nman först bestämt det skaffar man sig andrum för\r\natt se vilka arealer som skall föras över till\r\nnaturvårdsfonden. Det är därför man inte kan ha\r\ndet ena utan att ha det andra. Hade vi diskuterat\r\nbägge delarna och hade centern visat ens det minsta\r\nintresse för att stödja vårt krav på restriktivitet när\r\ndet gäller domänverket, då hade vi kunnat föra en\r\nannan diskussion om det kravet.</pre><pre>Talmannen anmälde att Lennart Brunander\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 18 MARIANNE SAMUELSSON\r\n(mp):</pre><pre>Herr talman! Debatten är i full gång. Vad som klart\r\nframgår är att utskottet definitivt inte är nöjt med\r\ndet betänkande som har blivit resultatet av\r\nutskottets hantering av sakfrågan. När jag lyssnat\r\npå debatten finner jag det ganska märkvärdigt att\r\njag inte kunde få det minsta gehör för mitt yrkande\r\nvid justeringstillfället, att vi skulle fortsätta\r\nbehandlingen av ärendet. Hade vi gjort detta, då\r\nkanske vi senare hade varit mogna för att komma\r\nfram till något slags resultat. Vid det tillfället var\r\ndet ganska många, bl.a. folkpartisterna, som hade\r\nbörjat inse att man faktiskt drivit fram ett\r\nbetänkande som man inte var så nöjd med.</pre><pre>När utskottet började hantera ärendet upplevde jag\r\nganska tydligt i utskottet att det fanns intresse för\r\nbevarandefrågorna. Den stora bevarandefrågan\r\nvar bevarandet av arbetstillfällena.\r\nSocialdemokraterna drev hårt frågan om att vi\r\nmåste ha ett effektivt skogsbruk i de fjällnära\r\nskogarna i domänverkets område. Centern drev\r\nnaturligtvis frågan om de små markägarnas\r\nintressen. Vi tycker också att man skall ha ett\r\nskogsbruk där det är lämpligt, men kanske inte den\r\ntypen av skogsbruk som man i dag har, därför att\r\ndet skogsbruket inte är hållbart på lång sikt.</pre><pre>Det största hotet mot dem som bor i området är om\r\nman rubbar balansen i naturen så hårt att det inte\r\nlängre växer någon skog, och om man avverkar så\r\nmycket skog att det inte finns några arbetstillfällen\r\nkvar i området. Det är självklart att människorna\r\ndå måste flytta. Vad blir det kvar av den\r\nsäkerhetspolitiska aspekten? Det kom fram här i\r\ndebatten att människor skulle bo där uppe från\r\nsäkerhetssynpunkt.</pre><pre>Enligt mitt förmenande är det inte av intresse för\r\nnaturvården som man har drivit den här frågan. Att\r\nbevara den fjällnära skogen borde vara en\r\nsjälvklarhet i ett rikt land som Sverige. Vi pratar\r\nmycket om skogsskövlingar på andra håll, men så\r\nlitet om vårt eget ansvar.</pre><pre>Jag har här i min hand en bit fjällskog. Om man\r\ntittar på den kan man klart se att det inte är en bit\r\nskog från Västergötland. Nej, det är väldigt små\r\ntäta ringar, som tyder på att skogen tar tid att växa.\r\nDärför är det så viktigt att vi, på riksnivå, tar vårt\r\nansvar för skogen. Att se till att skydda den\r\nfjällnära skogen är ingen lokal fråga, utan en\r\nriksintressefråga. Utskottet borde faktiskt ha tagit\r\nett större ansvar och fortsatt behandlingen, när vi\r\ninsåg att betänkandet innebar att man inte skulle\r\nlösa några problem. De frågor som vi nu debatterar\r\nkommer att bli en stor valfråga även i nästa\r\nvalrörelse. Detta var ett stort debattämne förra\r\nvalrörelsen, och alla partier lovade dyrt och heligt\r\natt vi visst skall ha en gräns, att vi visst skulle bevara\r\nden fjällnära skogen osv. När det sedan var dags att\r\nbesluta ville de inte vara med.</pre><pre>Redan för ett år sedan svek socialdemokraterna\r\noch moderaterna sitt löfte om en gräns. Den\r\nproposition som regeringen lade på riksdagens\r\nbord var precis lika dålig som tidigare när det gäller\r\nsyftet att bevara och skydda skogen. En orsak till\r\ndet här var att regeringen från början hade gett fel\r\ndirektiv. Regeringen skrev i direktiven att\r\npågående markanvändning inte avsevärt skulle få\r\nförsvåras. Därmed hade man brutit sitt vallöfte och\r\nsvikit naturvårdens intressen att bevara den\r\nfjällnära skogen.</pre><pre>Det finns en del bra saker i propositionen -- det är\r\ni varje fall något som blir bättre än nuvarande läge.\r\nMan slopar bl.a. 6 § och begränsar hyggesstorleken\r\ntill maximalt 20 hektar. 20 hektar är ganska mycket.\r\nDet hade varit betydligt bättre om man hade sagt\r\natt det skulle vara ekologiskt skogsbruk i området.\r\nDet är naturligtvis positivt att förbud mot\r\nanvändningen av främmande träslag har kommit\r\nmed.</pre><pre>Problemen är, som sagt, inte lösta. Jag tror att alla\r\ni utskottet är medvetna om det, även om\r\nsocialdemokraterna har gjort uttalanden om att\r\nproblemen nu är lösta när det gäller bråken och\r\ndiskussionerna avseende de fjällnära skogarna.</pre><pre>Vi håller fast vid vårt krav på att det skall finnas en\r\nskogsvårdsgräns. Vi anser att det i nuläget är den\r\nenda möjligheten att bevara skogen. Det finns i\r\nnuläget inte något annat alternativ.</pre><pre>Fjällskogarna betecknas många gånger som\r\nEuropas regnskogar, och visst kan man dra\r\nparalleller här. Det är kanske så, att vi inte ens\r\nkänner till alla arter som finns. Biologiskt är det\r\notroligt viktigt att bevara mångfalden. Djurlivet är\r\nockså speciellt, och det är mycket viktigt att detta\r\nfår finnas kvar.</pre><pre>Det storskaliga skogbruket utgör ett hot.\r\nNaturligtvis gäller det också det sätt på vilket staten\r\nbedriver skogsbruk. Hela tiden skall ju det som\r\ngörs vara så ekonomiskt som möjligt. Kravet på ett\r\nhårt ekonomiskt inriktat skogsbruk borde\r\nomedelbart bytas ut mot ett krav på att det skall\r\nvara ett ekologiskt skogsbruk. På det området\r\nförekommer det i dag många försök och mycken\r\nforskning ute i världen. Det finns ett stort intresse\r\nför dessa saker. Jag tror att det är absolut\r\nnödvändigt om vi över huvud taget skall klara\r\növerlevnaden beträffande arter och växter i det\r\naktuella området. Självfallet skall vi medverka till\r\natt stora områden skyddas genom ett totalt\r\navverkningsstopp.</pre><pre>Naturligtvis stöder jag alla våra reservationer. Men\r\njag nöjer mig med att yrka bifall till reservationerna\r\n2, 5, 9, 11, 13, 20 och 23.</pre><pre>Beträffande reservation 13 vill jag säga följande.\r\nMiljöpartiet står inte bakom denna reservation.\r\nMen jag yrkar bifall till reservationen, eftersom vi\r\nockså står bakom idén med ersättningsmark. Det är\r\nsjälvklart att ersättningsmark skall erbjudas, om\r\ndet finns sådan, i de fall staten tar undan vissa\r\nmarker och det hänvisas till att dessa skall skyddas.\r\nDet handlar ju om att bevara arbetstillfällen. Jag\r\nvill upprepa min fråga: När det inte längre finns\r\nnågon skog kvar och någon återväxt inte sker, hur\r\nblir det då med livsförutsättningarna och\r\narbetstillfällena i det aktuella området?</pre><pre>Jag beklagar det sätt på vilket utskottet har\r\nhanterat frågan. Jag hade önskat en förlängd\r\nhantering, så att vi hade kunnat komma någon vart\r\nhär för naturvårdens skull och med tanke på\r\növerlevnadsmöjligheterna för både människor och\r\nnatur. Men det återstår bara att konstatera att den\r\nhär frågan inte är löst och att den förmodligen\r\nkommer att återigen aktualiseras i riksdagen t.ex.\r\ngenom motioner. Regeringen borde ha sett på detta\r\nmed större klarthet i samband med att\r\npropositionen skulle läggas på riksdagens bord.</pre><pre></pre><pre>Anf. 19 MARTIN SEGERSTEDT (s):</pre><pre>Herr talman! Detta är i sanning en något\r\negendomlig debatt. Talare efter talare hävdar i stort\r\nsett samma sak. Det gäller alltså att stärka\r\nnaturvården, rennäringen och skogsbruket. Alla\r\nsynes ha samma avsikt. Men det går inte att få en\r\nlösning här enbart genom några enkla penndrag.\r\nHär handlar det nämligen om en intressekonflikt.\r\nDet finns en snårskog av förslag, som för en icke\r\nsynnerligen invigd åhörare av debatten eller läsare\r\nav protokollet kan vara förvirrande. Det kan vara\r\nsvårt att inse vad det egentligen handlar om.</pre><pre>Också jag skall försöka lägga till ytterligare några\r\nmeningar till protokollet.</pre><pre>Den proposition som ligger till grund för det beslut\r\nsom vi skall fatta här i riksdagen i dag är en\r\nuppföljning av tidigare beslut i frågan. Jag vill\r\nstarkt poängtera att det handlar om en\r\nframflyttning av positionerna vad gäller både natur-\r\noch kulturvården och rennäringen.</pre><pre>Skogsbruk är en långsiktig verksamhet, särskilt i de\r\ntrakter som vi nu talar om, och det har även\r\nMarianne Samuelsson upptäckt. Vi vet nu alltså hur\r\nett träd som växer sakta ser ut, för det framgår när\r\nman sågar i det.</pre><pre>Men samtidigt är detta med långsiktigheten också\r\nett problem i miljödebatten. Misstag som har\r\nbegåtts för många decennier sedan grinar ju\r\nfortfarande mot en när man åker upp till\r\nfjälldalarna. Mycket har hänt sedan vi första\r\ngången här i kammaren fattade ett mera markant\r\nbeslut om enbart de fjällnära skogarna.</pre><pre>Vad som först och främst har hänt är att mycket\r\nstora avsättningar till reservat har gjorts. Hälften av\r\nden produktiva skogsmarken i de aktuella\r\nområdena är skyddad på olika sätt. Skogsstyrelsen\r\nredovisar i sin utredningsrapport också hur\r\nutvecklingen har varit när det gäller avverkningen.\r\nI stort sett halverades avverkningen under 80-talet.\r\nJa, det är kanske bara en tredjedel kvar. Vi\r\navverkar inte ens hälften, Marianne Samuelsson,\r\nav tillväxten i det här området. Talet om att vi\r\nskulle få ett mycket stort kalhygge längs fjällkedjan\r\när således en myt, som vi gemensamt måste försöka\r\navliva.</pre><pre>Hyggesstorleken har alltså minskat drastiskt --\r\nstatistiskt från 20 till 14 ha. Det betyder att det inte\r\nlängre förekommer några stora kalavverkningar.\r\nGränsen gick tidigare vid 40 ha. Men vi har sett\r\nkalhyggen från 60- och 70-talen på hundratals\r\nhektar.</pre><pre>Så till en annan sak som har hänt i det aktuella\r\nområdet, och det är inte minst viktigt att påpeka\r\ndetta. Befolkningen i hela det här området har\r\nminskat mycket snabbt. Det handlar om en\r\nutflyttning om 5 % per år. Från skogsstyrelsens sida\r\ntror man faktiskt att nedtrappningen i skogsbruket\r\nverksamt har bidragit till denna utveckling. Det är\r\nen uppfattning som jag på goda grunder delar.</pre><pre>Vilka är då de väsentliga förändringar som vi kan\r\nförvänta oss med anledning av dagens beslut? Jag\r\nvill peka på några saker. Hyggesstorleken kommer\r\natt fortsätta att minska. Så har det alltså varit, som\r\njag redan har påpekat. Men den här utvecklingen\r\nfortsätter. Det beror inte enbart på lagreglerna om\r\nminskningen av hyggesstorleken till 20 ha utan\r\nockså på att storskogsbruket och, framför allt,\r\ndomänverket i mycket stor utsträckning har lämnat\r\nområdet. Man har drastiskt minskat sina\r\navverkningar. Dessutom får vi förbud mot\r\nhyggesplöjning och avverkning beträffande\r\nimpediment. Många kanske tycker att det är\r\negendomligt att det skall behöva tas upp. Men det\r\nkommer faktiskt att påverka avverkningen i mycket\r\nstor utsträckning. Vidare kan skogsägarna inte\r\nmera åläggas att avverka i skogen. Faktum är att\r\ndet inte längre krävs av en skogsägare att denne\r\nskall bedriva ett aktivt skogsbruk i området. Det är\r\nupp till skogsägaren själv att avgöra om han skall\r\navverka eller inte.</pre><pre>Vi kommer att få färre nya vägar i samband med\r\navverkningarna. Det nya är att bidrag skall kunna\r\nutgå även till transportformer för väglöst land. För\r\nmin del tror jag visst att detta bör prövas, men vi\r\nskall ha klart för oss att det inte går att förringa de\r\nsvårigheter som finns, framför allt med att klara\r\nskogsvården i ett väglöst område.</pre><pre>Den viktigaste delen i det aktuella förslaget är dock\r\nmarkanvändningsinventeringen. Vi har i utskottet\r\nfått ingående information om hur den bedrivs inom\r\nen av fjällkommunerna. Vi har också fått rapporter\r\npå länsnivå från de berörda länen.</pre><pre>I propositionen föreslås att markinventeringen\r\nkopplas till den kommunala översiktsplaneringen.\r\nDenna inventering, som avser olika markanspråk --\r\nskogsbruk, rennäring, turism, natur- och\r\nkulturvård -- har pågått i några år och givit ett\r\nväsentligt förbättrat kunskapsunderlag. Med denna\r\ninventering som grund bör tillämpliga delar tas in i\r\nden kommunala översiktsplaneringen. Där anges i\r\nstort hur markområden i hela kommunen avses att\r\nanvändas. Dessa översiktsplaner får sedan en\r\nvägledande funktion för de olika näringarnas\r\nlångsiktiga utveckling med hänsyn till de allmänna\r\nintressena och till konkurrensen om mark och\r\nnatur. Överföringen till den kommunala\r\nverksamhetsplanen ger även möjlighet att lokalt\r\nlösa de konflikter som uppstår. Inom områden som\r\ni markanvändningsinventeringen har pekats ut som\r\nsärskilt utsatta för konkurrens bör en fördjupad\r\nplanering ske, där samråd mellan olika intressen\r\nskall göras. Ansvaret för denna\r\nverksamhetsplanering skall ligga på\r\nskogsvårdsstyrelsen.</pre><pre>Denna planeringsverksamhet är det centrala i hela\r\nhanteringen av frågan. Samråd och information går\r\nsom en röd tråd genom de föreskrifter och\r\nbestämmelser som vi nu stadfäster. Det är på plats,\r\nute hos markägare och andra intressenter, som den\r\nbästa kunskapen finns, och det är där, så nära\r\nverkligheten som möjligt, som även besluten skall\r\nfattas.</pre><pre>Genomgående i propositionen är att redan\r\netablerade regler och förordningar lyfts upp till\r\nlagregler. En följd av detta har blivit att en hel del\r\ndetaljföreskrifter har kommit in i lagen. Mycket av\r\ndet som redan är etablerat på området finns nu i\r\nlagtext. Det har medfört att vi har fått en debatt om\r\natt byråkratin ökar betydligt. Det är inte på det\r\nsättet. Faktum är att mycket litet av det som nu\r\ngenonförs är nyheter för de berörda markägarna.\r\nByråkratiproblemet är betydligt överdrivet.\r\nProblemet för dem som på ett eller annat sätt är\r\nberoende av ett myndighetsbeslut är att de har mer\r\nän en instans att vända sig till för att få besked. Det\r\nhar vi lyckats åstadkomma genom att stadfästa\r\nskogsvårdsorganisationen som den som svarar för\r\ntillståndsgivning och inflytande i de här frågorna.\r\nBeskeden skall också kunna ges på kända och av\r\nalla omfattade grunder. I och med att vi har en bra\r\nplanering känner alla till vad som gäller.\r\nPlaneringen har också varit föremål för rejält\r\nsamråd.</pre><pre>När inventeringar är gjorda och den fördjupade\r\nverksamhetsplaneringen är klar finns det underlag\r\nsom krävs för att myndigheten,\r\nskogsvårdsstyrelsen, snabbt och klart skall kunna ta\r\nställning till inkomna ansökningar om avverkning.\r\nMin erfarenhet av kontakterna mellan markägarna\r\noch skogsvårdsstyrelsen är att markägarna\r\ngenomgående har ett mycket stort förtroende för\r\nskogsvårdsstyrelsens tjänstemän. Överklaganden\r\noch andra tecken på motsättningar är\r\nutomordentligt få, om man betänker det stora\r\nflödet av ärenden som strömmar igenom.</pre><pre>Den tioåriga skogsbruksplan som varje markägare\r\nhar är ett lämpligt instrument att använda för att ge\r\nvägledning för skogsägarna i den detaljplanering\r\nsom man i regel gör inför varje avverkningssäsong.\r\nNu har vi i utskottet enats om att undanta de\r\nmindre markägarna från den skyldighet som fanns\r\ni propositionen, att i skogsbruksplan och ansökan\r\nom avverkning lämna en hänsynsredovisning som\r\nskulle ange hänsynen till natur- och kulturvård.\r\nDetta har vi också gett regeringen till känna. I\r\nstället läggs ett större ansvar på\r\nskogsvårdsstyrelsen, som har att när så behövs ta in\r\nkompletterande uppgifter från sökande och andra\r\nintressenter.</pre><pre>Med detta som underlag kan vi nu skriva under på\r\ndet jordbruksministern skriver i propositionen:\r\nTillstånd till avverkning skall inte få meddelas om\r\navverkningen är oförenlig med intressen som är av\r\nväsentlig betydelse för naturvården eller\r\nkulturmiljövården.</pre><pre>Jag undrar verkligen över hur man kan undgå att ur\r\nden meningen utläsa att detta är ett väsentligt\r\nskärpt skydd för naturvård och kulturvård.\r\nTillstånd måste lämnas, och i det skall anges vad\r\nsom krävs för att avverkning skall få ske. Jag ser\r\nvårt beslut här i dag som en rejäl framflyttning av\r\npositionerna för naturvårdsintressena.</pre><pre>Herr talman! När man läser igenom\r\nriksdagsbehandlingen av de fjällnära skogarna, kan\r\nman göra intressanta iaktagelser. 1985, när\r\nriksdagen fattade det första beslutet om en speciell\r\nvarsamhet i det fjällnära området, var det enbart\r\ndomänverket som var i skottlinjen. Så småningom\r\nkom ett förslag om en gräns -- en naturvårdsgräns --\r\nsom skulle dras utmed hela fjällkedjan, och det\r\nskulle lösa alla problem.</pre><pre>Mot detta har vi från socialdemokratiskt håll envist\r\noch ihärdigt hävdat att det sättet helt enkelt är\r\nomöjligt. Det är omöjligt att från en central\r\nposition dra en gräns av biologiska skäl. Den\r\nlagstiftning vi har för att skydda den här skogen,\r\n''för att förhindra att fjällgränsen flyttas ner'', som\r\ndet står i skogsvårdslagen -- en lag som har gällt\r\nsedan sekelskiftet -- grundar sig på de biologiska\r\nförhållandena. Men den gränsen -- där det gäller ett\r\nobligatoriskt tillstånd för avverkning -- går långt\r\nfrån det fjällnära området och omfattar en total\r\nareal på över 6 miljoner ha. Inom detta område\r\nfinns mycket stora skillnader i växtbetingelser, från\r\nde bästa boniteter med mycket hög tillväxt, på i och\r\nför sig mycket begränsade områden, upp till\r\nträdgränsen där det inte går att få upp ny skog. Som\r\nväl är har debatten på senare tid rört sig bort från\r\nföryngringsproblematiken. Vad jag kan förstå har\r\nalla, utom möjligen miljöpartiet, insett att vi klarar\r\nåterbeskogningen. Vi vet vad vi måste lämna, och\r\nvi har förtroende för att det går att dra en övre\r\ngräns för var vi inte skall avverka. Vi vet hur långt\r\nupp emot fjällkanten vi kan få upp ny skog.</pre><pre>Nu har återigen naturvårdsgränsen kommit upp.\r\nJag trodde ett tag att den i stort sett var avförd från\r\ndebatten. Jag vill påminna er om den karta vi hade\r\ni utskottslokalen i samband med behandlingen.\r\nKartan visade hela det svårföryngrade området. I\r\nNorrbotten finns över 40 isolerade områden, s.k.\r\nöar, inom det svårföryngrade området där man inte\r\nkan återbeskoga. Det är intet ett sammanhängande\r\nområde som kan avskärmas med en gräns. Detta är\r\nsagt många gånger, men jag vill påpeka detta\r\nytterligare.</pre><pre>Om vi med en gräns skulle fånga in dessa områden\r\nfick vi en helt omöjlig situation. Som jag nämnde\r\när hela området mellan trädgränsen och gränsen för\r\nden svårföryngrade skogen 6 miljoner ha. Den\r\nproduktiva arealen är 4 miljoner ha. Det är här\r\nfråga om ett skärgårdslandskap. För att navigera i\r\nett skärgårdslandskap krävs detaljkunskap om hur\r\ndet ser ut.</pre><pre>Dess bättre spred sig insikten till flera i utskottet\r\nunder behandlingen -- den spred sig t.o.m. till\r\nfolkpartiet. Vi fick, som jag uppfattade det, en\r\nbetydande samsyn i utskottet, speciellt sedan vi fått\r\nen ingående redovisning för arbetet med\r\nmarkanvändningsplaneringen i Vilhelmina\r\nkommun i Västerbottens län.</pre><pre>Att vi fått denna samsyn beror, tror jag, på att vi vid\r\nde upprepade behandlingarna av ärendet i\r\nutskottet fått en så ingående kunskap om de\r\nförhållanden som råder. Det gäller de\r\nutomordentligt stora naturvärdena, som föranlett\r\natt hälften av arealen produktiv skog är skyddad i\r\nolika former av reservat, men det gäller också den\r\nbetydelse som skogsbruket har för utkomsten och\r\ndärmed den fortsatta bosättningen. Andra talare\r\nhar berättat om den betydelse det har för\r\nbefolkningen och sysselsättningen. Jag skall erinra\r\nom ytterligare en aspekt av det.</pre><pre>Det handlar inte bara om det direkta virkesvärdet\r\npå rot -- att man löser ut skogen. Man kan lätt tro\r\natt om man ser till att markägaren hålls ekonomiskt\r\nskadeslös är all hänsyn tagen, men så är det inte.\r\nDet är, som en person där uppe sade till mig: Har\r\nvi inte virkesbilen har vi heller ingen plogbil.</pre><pre>Varje sysselsatt i skogen ger arbete till ytterligare\r\nfler i transporter och vidareförädling. Det har vi\r\nsom arbetat med de här frågorna fått klart för oss,\r\noch det har medverkat till en bred enighet i\r\nutskottet. Men på några punkter har avvikande\r\nmeningar presenterats.</pre><pre>Jag vill först ta upp moderaternas alternativa\r\nförslag i motionen och i reservation nr 4. Det är inte\r\nså lättbegripligt, men såvitt jag förstår tänker man\r\nsig en på naturvärdesinventeringar grundad\r\nindelning av fjällskogsområdet i tre\r\naktsamhetsklasser. Det som nu gäller för\r\nsvårföryngrade områden är vilka\r\nföryngringsproblem som finns. Enligt det här\r\nförslaget skulle man dela in fjällskogsområdet i tre\r\naktsamhetsklasser, och det skulle medföra mindre\r\nkrångel och byråkrati. Jag kan trots den\r\nredovisning vi fått i motionen och trots det vi har\r\nhört här i dag inte riktigt begripa vari förenklingen\r\nbestår; Lennart Brunander var också inne på det.</pre><pre>Jag kan möjligen förstå det på en punkt: Man skulle\r\nslopa hela det svårföryngrade området som\r\ntillståndsområde, och kvar skulle stå en\r\nanmälningsplikt. Det skulle då vara något slags\r\nförenkling. Vad den förenklingen betyder framgår\r\ninte. Anmälan skall lämnas in i så god tid att\r\nskogsvårdsstyrelsen får möjligheter att på barmark\r\nbesiktiga avverkningsområdet och fastställa vilka\r\naktsamhetsregler som skall gälla. Vidare skall det\r\ninföras heltäckande naturvärdesinventeringar, för\r\nvilka naturvårdsverket skall ha ansvaret.\r\nNaturvärdesinventeringarna skall, enligt vad jag\r\nförstår, resultera i redovisningar av skyddsområden\r\nsom skall beläggas med preciserade skyddsinsatser.</pre><pre>När det gäller att ta bort kravet på tillstånd i hela\r\nområdet, som nu är klassat som svårföryngrat, vill\r\njag påminna om att detta är ett förslag som -- om\r\ndet verkligen skall bli en förenkling -- kan innebära\r\nmycket stora risker. Vi har redan ingående\r\nregleringar som vi såvitt jag förstår i varje fall\r\nhittills har varit eniga om.</pre><pre>Ta t.ex. contortaförbudet, eller\r\nförflyttningsreglerna för plantorna; de senare\r\nmåste respekteras -- det har vi efter svåra bakslag\r\nlärt oss. Hur skall detta klaras utan en mycket\r\nhandfast rådgivning? Skulle meningen vara att alla\r\nskall få dessa råd och anvisningar ändå är ju litet\r\nvunnet med att kalla det för bara en\r\nanmälningsskyldighet.</pre><pre>Om markägaren har anmält att han skall avverka\r\nskogen och skogsvårdsstyrelsen granskar det enligt\r\nmoderaternas förslag och upptäcker att det här inte\r\nfinns anledning att gå in med något förslag, vilket\r\näven nu är det vanliga -- man ger ju tillstånd utan\r\nnågra större krusiduller -- behöver man inte skicka\r\nnågot brev till markägaren. Det enda jag kan förstå\r\natt man sparar med det förslaget är brevportot för\r\ntillståndet.</pre><pre>Sammanfattningsvis kan jag inte förstå att\r\nmoderatförslaget vare sig är mindre byråkratiskt på\r\nnågon punkt eller skulle ge ett större utrymme för\r\nnaturvården.</pre><pre>En viktigt del i hela den här frågan är förhållandet\r\nmellan skogsbruksintressena och renskötseln. Där\r\nvill jag i första hand beklaga att vi inte fick tillfälle\r\natt behandla rennäringslagen i enlighet med det\r\nförslag som regeringen framlagt men som avvisades\r\nav en enig opposition. Jag vill hävda att dessa saker\r\nhänger i hop.</pre><pre>I den nu aktuella propositionen redovisas hur en\r\nutvecklad samrådsskyldighet och hänsyn till\r\nrennäringen skall utformas. Tillstånd till\r\navverkning skall kunna vägras om avverkningen på\r\nett avgörande sätt kan rubba förutsättningarna för\r\nen fortsatt renskötsel. Men detta är kopplat till den\r\nytterst väsentliga frågan om antalet renar. Den\r\nfrågan, som är både känslig och grannlaga, har vi\r\ngenom oppositionens avslag på\r\nrennäringspropositionen inte fått tillfälle att\r\ndiskutera. Det gör att hela läget för förhållandena\r\nmellan de två näringarna är oklart och kommer att\r\nså förbli under en oviss framtid.</pre><pre>I reservation 15 avvisar folkpartiet förslaget om att\r\nskogsvårdsstyrelsen skall ta hänsyn till rennäringen\r\nvid tillståndsgivningen. Det är ju ytterligt\r\negendomligt och obegripligt, om man vet hur\r\nberoende rennäringen är av även mycket små\r\nområden när det handlar om t.ex. nattbetesplatser\r\neller olika områden med lavskog som är så viktig\r\nför rennäringen i flyttningshänseende. Det\r\nförslaget måste bero på att man inte har satt sig in i\r\nvad det betyder att samerna har möjlighet att i hela\r\nflyttningsområdet gå igenom med renarna på ett\r\nsådant sätt att de klarar den svåra förflyttningen\r\nspeciellt på vårarna.</pre><pre>Vänsterpartiet har i reservation 10 föreslagit att\r\ndomänverkets avverkningar i fjällnära skog skall\r\nupphöra. Jag måste säga att jag saknar John\r\nAndersson i den här debatten. Han var kunnig, och\r\nvi hade heta debatter, men han skulle förvisso\r\naldrig ha lagt fram ett förslag som så starkt\r\nbegränsade arbetsmöjligheterna i\r\nfjällkommunerna som det här gör. Det är ett\r\nmycket egendomligt förslag.</pre><pre>Först och främst måste väl alla vid det här laget vara\r\npå det klara med att förhållandena skiftar i mycket\r\nstor utsträckning. Domänverket har avsatt mer än\r\nhalva sitt innehav av produktiv skogsmark till\r\nreservat, i Västerbottens län betydligt mer än\r\nhälften. Motsvarande avsättning har inte skett\r\ninom privatskogen -- där är andelen fortfarande\r\nobetydlig. Även om den större delen\r\nskyddsvärdsskog finns på kronans mark torde ändå\r\nrimligen inte andelen skyddsvärt av vad som\r\nåterstår vara större än på den privata mark där inga\r\navsättningar har skett. Om det är skyddsvärdet som\r\nskall styra utnyttjandet av skogen kan det alltså inte\r\nrimligen vara där vi skall lägga de mest ingripande\r\nrestriktionerna.</pre><pre>När det gäller kraven på en utförsäljning av statens\r\nskogar är motivet som jag ser det oklart -- jag har\r\ndå övergått till att tala om en annan reservation.\r\nEnligt de uppgifter vi fått från skogsbruket görs för\r\nnärvarande 80 à 90 % av slutavverkningarna\r\nmaskinellt. Detta gäller lika för alla\r\nmarkägarkategorier. Inte heller i övrigt finns det\r\nbelägg för att någon ägarkategori generellt sett\r\nnumera beaktar naturvårdshänsynen mindre än\r\nnågon annan.</pre><pre>Att domänverket som andra markägare skall delta\r\ni en fortgående bytesverksamhet för att förbättra\r\nstrukturförhållandena är vi överens om. Jag kan\r\nt.o.m. gå med på att verket genom sin dominerande\r\nställning på många områden kan ha ett större\r\nansvar än andra markägare. Men det betyder inte\r\natt domänverket skall tvingas att avhända sig\r\nområden i blindo med enbart en from förhoppning\r\nom att en ny ägare först och främst skall vara bosatt\r\ni området för all framtid och att denne ägare\r\ndessutom av något slags naturlag skall bedriva ett\r\nnaturvänligt skogsbruk.</pre><pre>Visste jag att marken fortsättningsvis skulle bli\r\nunderlag för arbete och bosättning i området,\r\nkanske som komplettering till en annan verksamhet\r\nsom inte ger sin utövare full försörjning -- skulle jag\r\nmed glatt hjärta tillstyrka en utförsäljning. Men så\r\när det tyvärr inte i verkligheten. Risken för att det\r\nblir ytterligare en utboägd mark -- kanske med flera\r\nägare i ideella andelar -- är stor, och det övertygar\r\nmig om att vi bör avslå dessa propåer.</pre><pre>Överföring till naturvårdsfonden från\r\ndomänfonden är en gammal fråga för utskottet.\r\nDebatten härom i dag har förvirrats betydligt. Men\r\nom vi utgår från utgångsläget, så vidhåller jag att vi\r\nbör låta domänverket även fortsättningsvis ha\r\nansvaret för dessa områden som man redan har\r\navsatt till reservat. Jag hoppas att vi är överens om\r\natt det är detta som det gäller. Nu har ju Anders\r\nCastberger chans att komma in i den här debatten\r\nigen. Om det skulle gälla något mer än de\r\nskyddsvärda områdena, så är det en annan sak.\r\nMen som jag ser det nu -- med tanke på det som\r\nskall avsättas för att det är skyddsvärt -- är det\r\nrimligt att domänverket får behålla ansvaret för\r\ndessa områden. Skötseln kan då på ett praktiskt sätt\r\nsamordnas med domänverkets övriga verksamhet.</pre><pre>Till slut skall jag något kommentera de inlägg som\r\ngjorts här.</pre><pre>Överföring av pengar att fördela om när det gäller\r\ninventeringsarbete -- det är ju någonting som hör\r\nhemma i budgetsammanhang. Men jag vill redan\r\nnu säga att jag känner starkt motstånd mot att ta\r\nÖSI-pengar till detta. Den översiktliga\r\nskogsinventeringen är nu inne i slutskedet av den\r\nförsta tioårsperioden. Att nu avbryta den skulle\r\nmedföra väsentliga svårigheter. Det är mycket som\r\nnu måste knytas ihop, så att vi får hela bilden klar\r\nför oss. Att ta från dessa pengar skulle inte, såvitt\r\njag kan se, vara någon som helst lösning.</pre><pre>Sven Eric Lorentzon säger att vi skall lita på\r\nskogsägarna. Det tycker jag är riktigt, och det gör\r\nvi också. Där det skall vara tillstånd för avverkning\r\nfår de allra flesta sina tillstånd utan några vidare\r\nrestriktioner. I hela det jättestora området\r\nnedanför inlandsbanan och ner till gränsen för\r\nsvårföryngrad skog sker mycket små ingrepp av\r\nmarkägarna. Det kan inte bli någon som helst\r\nskillnad mellan en anmälningsplikt och en\r\ntillståndsplikt.</pre><pre>Anders Castberger slår orubbligt fast någonting,\r\noch det måste bero på att han, som Annika\r\nÅhnberg säger, sitter på flera stolar. I\r\nutskottsarbetet var vi mycket länge eniga om hur vi\r\nskulle lägga upp detta. I början var det\r\nnyansskillnader, men vi kom överens om att vi med\r\nledning av det som fanns i fråga om\r\nmarkanvändningsinventering skulle kunna\r\nfastställa områden där speciella hänsyn skulle tas.\r\nSedan har det hänt någonting annat, och det är\r\nobegripligt att man inte kan stå fast vid den\r\nuppfattning som de som var med i utskottet och fick\r\ndenna information kom fram till.</pre><pre>I övrigt är det ju ett genomgående drag att man\r\nförsöker ge sken av att man skall ta alla dessa olika\r\nnödvändiga hänsyn utan att det skall inkräkta på\r\nnågot annat. Att vi skulle kunna genomföra starka\r\ninskränkningar utan att det skulle bli någon form av\r\nbyråkrati -- det är omöjligt, menar jag. Vi måste\r\nförstå att det här gäller motstående intressen, och\r\ndet reglerar vi inte en gång för alla. Det tror jag inte\r\natt dagens beslut skall göra heller, utan vi får med\r\nall säkerhet fortsätta att följa den här frågan.</pre><pre>Fru talman! Med detta yrkar jag bifall till utskottets\r\nhemställan och avslag på reservationerna.</pre><pre></pre><pre>Anf. 20 LENNART BRUNANDER (c)\r\nreplik:</pre><pre>Fru talman! Såvitt jag förstår av Martin Segerstedts\r\nrensonemang är Martin Segerstedt och\r\nsocialdemokraterna intresserade av att människor\r\nbor kvar uppe i det här området och att de också\r\nkan bedriva en verksamhet. Då tycker jag att det\r\nskulle vara ganska naturligt att ställa upp på att\r\ndomänverket, som är en dominerande markägare\r\ndär uppe, skall släppa till ersättningsmark till de\r\nprivata markägarna -- de skogsägare som bor där\r\nuppe och som bedriver sin verksamhet där -- när\r\nderas mark tas i anspråk ur naturvårdssynpunkt.\r\nJag förstår inte, Martin Segerstedt, varför det inte\r\nskall gå att ställa upp på den självklara slutsatsen.</pre><pre>Domänverket skall också kunna sälja mark till de\r\nmänniskor som bor där uppe och har verksamhet\r\ndär. Vi vet ju att det krävs större och större\r\nmarkområden för att man skall kunna livnära sig på\r\nsitt skogsbruk. Och dessa människor måste få\r\nmarken där de bor, inte någon annanstans.\r\nEftersom domänverket äger merparten av marken\r\ndär uppe, är det naturligt att domänverket också\r\nsläpper till mark.</pre><pre>Martin Segerstedt sade att kanske skulle det här gå,\r\nom man visste att dessa människor bodde kvar där.\r\nDet får vi förutsätta att de gör, och det är de som\r\nockså skall få köpa. Varför kan ni inte ställa upp på\r\ndetta vårt krav?</pre><pre>Samma sak gäller naturvårdsfonden. Det måste\r\nvara rimligt att mark som är av den karaktären att\r\nden behöver skydd, och som finns i statlig ägo,\r\növerförs till naturvårdsfonden.</pre><pre>Anf. 21 SVEN ERIC LORENTZON (m)\r\nreplik:</pre><pre>Fru talman! Jag kan fatta mig ganska kort. Både\r\nIvar Virgin och Hans Dau från moderata\r\nsamlingspartiet är antecknade efter mig på\r\ntalarlistan, och de kommer att gå in på de\r\nfrågeställningar som Martin Segerstedt tog upp.</pre><pre>Jag vill nu bara säga att vårt sätt att göra\r\ninventeringar innebär en avbyråkratisering. Alla\r\nsträvanden i samhället i dag går i riktning mot\r\navreglering och förenklingar. I det här fallet går\r\nman motsatt väg, och det är det vi har reagerat mot.</pre><pre>Anf. 22 ANDERS CASTBERGER (fp)\r\nreplik:</pre><pre>Fru talman! Det verkar som om Martin Segerstedt\r\ninriktar sig på rennäringsfrågorna nästan mer än på\r\nde frågor vi har haft att behandla. Den debatten\r\nhade vi ju häromveckan. Regeringens stora misstag\r\nvar att lägga fram så osammanhängande förslag att\r\nriksdagen tillbakavisade allt. Nu har regeringen fått\r\ni uppdrag att komma tillbaka med ett samlat\r\nförslag. Då får man väl också ta hänsyn till vad som\r\nframkommer i dag -- när man lägger fram ett förslag\r\nsom är mer heltäckande än det man kunde\r\nåstadkomma förra gången.</pre><pre>Det politiska ansvar som jag inledningsvis nämnde\r\ninnefattar självfallet en avvägning mellan de olika\r\nintressen som flera av talarna här i dag har\r\nredovisat. Vi i folkpartiet liberalerna ger inte sken\r\nav att denna avvägning är utan svårigheter.\r\nTvärtom har vi framhållit att det finns svårigheter.\r\nMen vi har också lagt fram förslag om hur de\r\nsvårigheterna skall kunna övervinnas.</pre><pre>Visst kan det synas som om socialdemokraterna\r\nflyttar fram sina positioner under trycket från en\r\nmångårig opinionsbildning. Martin Segerstedt\r\ntalade här mycket om bred enighet och ökad\r\nsamsyn. Men i själva verket är ändå, om man ser till\r\nen längre period, flera år, bilden av\r\nsocialdemokraterna lik en fyrkantig kloss som skall\r\nrullas framåt. Det är trögt och svårt. Ibland\r\nkommer klossen en bit bort från sin ursprungliga\r\nposition. Det är postivt, men det skymmer ändå\r\ninte det faktum attv de förslag som vi har lagt fram,\r\noch de motioner som åberopas i\r\nutskottsbetänkandet, inte tillgodoses. De får en\r\nvälvillig behandling genom att man hänvisar till\r\ndem. Men själva innehållet i förslagen avvisas, eller\r\ntas inte upp.</pre><pre>Det verkar också som om Martin Segerstedt gärna\r\nvill inrikta sig på vad som är fasta positioner. Nu\r\nsade Martin Segerstedt själv inledningsvis att envist\r\noch ihärdigt har socialdemokraterna hävdat att en\r\nsådan här gräns omöjligt kan dras. Vad är nu detta?\r\nI valrörelsen hävdade ni ju ihärdigt och envist\r\nmotsatsen. Eller menar Martin Segerstedt att den\r\nredovisning som gjordes av era svar i själva verket\r\nvar felaktig? Jag trodde inte det, utan jag har trott\r\npå vad socialdemokraterna har sagt, och det\r\nstämmer inte med vad Martin Segerstedt nu ger\r\nsken av, att budskapet har varit detsamma. Vi står\r\nför samma åsikt före valet och efter valet.</pre><pre>Anf. 23 ANNIKA ÅHNBERG (v) replik:</pre><pre>Fru talman! Martin Segerstedt bekräftar, tycker\r\njag, mycket av den kritik som jag framförde i mitt\r\ninledningsanförande. Han säger själv att det är en\r\nsnårskog av förslag, att detaljföreskrifter förs in i\r\nlagen och att det egentligen handlar om mycket litet\r\nsom är nyheter. Det bekräftar precis vad jag sade.\r\nDetta är inte några nya åtgärder som regeringen är\r\nberedd att vidta för att säkra naturvårdens\r\nintressen, och det är det som vi tycker är så\r\nbeklagligt.</pre><pre>Jag har naturligtvis också rent personliga\r\nsynpunkter på ledamöterna i utskottet och vilka\r\nsocialdemokrater jag personligen skulle föredra,\r\nmen jag skulle aldrig komma på tanken att\r\noffentligt ställa mig och tala om för andra partier\r\nvilka personer de bör ha i riksdagen och vilka\r\nledamöter de bör ha i jordbruksutskottet. Jag\r\ntycker att det är självklart att man respekterar de\r\nval som andra partier gör till utskotten och att man\r\nför diskussioner med de ledamöter som finns där.</pre><pre>Sedan skall jag gärna tillstå att jag också saknar\r\nJohn Andersson och hans gedigna kunnande\r\nibland. Jag kommer inte från den del av landet som\r\nvi nu talar om, och jag har inga praktiska skogliga\r\nerfarenheter bakom mig. Jag försöker i mesta\r\nmöjliga mån kompensera den bristen på praktisk\r\nkunskap med ödmjukhet inför andras kunskap, och\r\njag tror att det kan vara ett användbart sätt för flera\r\natt hantera verkligheten.</pre><pre>Jag tror att det kan vara bra om vi inser att vi alla\r\nlever i verkligheten men i en begränsad verklighet\r\noch att man bör anstränga sig för att ta del av andras\r\nverklighet, oavsett var man själv kommer ifrån.</pre><pre>I övrigt vill jag gärna säga beträffande\r\nsysselsättningen att den främsta orsaken till att\r\nsysselsättningen i skogen minskar är\r\nmekaniseringen. Enligt en uppgift från\r\nSkogsarbetareförbundet har mekaniseringen\r\ninneburit på trettio år en reduktion från 58 000\r\nsysselsättningstillfällen till drygt 12 000.</pre><pre>Det framhålls alltid att detta är en effektivisering,\r\noch det är naturligtvis en framgång att vi kan bli\r\nmer och mer effektiva. Men varför skall det alltid\r\njust mot naturvården framhållas att den påverkar\r\nsysselsättningen negativt? Varför kan vi inte också\r\ndå tala om att detta måste vi kompensera med\r\nandra sysselsättningsbefrämjande åtgärder?</pre><pre>Här tycker vi att domänverket har en uppgift att gå\r\ni spetsen. Jag kan inte förstå annat än att Martin\r\nSegerstedt inte delar den uppfattningen, och det\r\ntycker jag är beklagligt. Jag vill gärna fråga: Anser\r\nMartin Segerstedt att man skall ställa större krav på\r\nstatligt ägda företag än på andra? Det anser vi att\r\nman skall göra.</pre><pre>Jag vill också fråga honom, om han är nöjd med de\r\nresurser som finns i dag för\r\nnaturvärdesinventeringar. Skogsstyrelsen var i sin\r\nutredning i vart fall inte nöjd utan redovisar att\r\nkunskaperna när det gäller naturvärden inom den\r\naktuella zonen fortfarande är mycket dåliga.</pre><pre>Anf. 24 MARIANNE SAMUELSSON (mp)\r\nreplik:</pre><pre>Fru talman! Det var en intressant jämförelse som\r\ngjordes med ''öarna'' i skogsbruket. Man har alltså\r\nundantagit vissa ''öar''. Varför har man då inte gjort\r\nen klar gräns mot den fjällnära skogen, så att man\r\nundantar åtminstone den näraliggande?</pre><pre>På öarna i Bohuslän har det också en gång i tiden\r\nvuxit skog. Det gör det inte i dag, och vi vet kanske\r\nalla varför. Det är en intressant jämförelse mellan\r\nde öarna och de ''öar'' som nu bildas i\r\nskogsbygderna.</pre><pre>Påståendet att det inte skulle gå att bedriva\r\nskogsbruk på väglös mark tycker jag vittnar om en\r\nganska okunnig syn på det hela. Vi har t.o.m. i\r\nutskottet fått en föredragning om försöken som\r\ngörs i Kanada, där man bedriver skogsbruk utan\r\nvägar och får ett bra resultat, inte minst\r\nekonomiskt.</pre><pre>I fråga om befolkningssituationen har utskottet,\r\ntycker jag, uttalat en ganska primitiv syn. På s. 44 i\r\nbetänkandet sägs att en minskning av skogsbruket\r\nskulle utgöra ett hot mot befolkningen. Men det är\r\nju skogsbruket i sig som har varit hotet mot\r\nbefolkningen, eftersom det har varit alltför\r\nintensivt. Hade man från början haft ett mera\r\nekologiskt anpassat skogsbruk, hade det behövts\r\nmer folk i området, och man hade sluppit\r\navfolkningen. Sedan finns det mycket i regeringens\r\nglesbygdspolitik som naturligtvis också har\r\ninverkat. Det är inte bara skogsbruket.</pre><pre>Jag tycker att det är märkvärdigt att man inte på\r\nstatens mark har kunnat dra en gräns och undanta\r\nområden. Det är ju minsta man kunde begära av en\r\nregering.</pre><pre>Slutligen vill jag säga att det inte ens har motiverats\r\nvarför utskottet vill avslå våra förslag på\r\nnaturvårdsområdet. De har bara avstyrkts rätt av.</pre><pre>Anf. 25 MARTIN SEGERSTEDT (s) replik:</pre><pre>Fru talman! Först några ord beträffande\r\ndomänskogen och naturvårdsfonden. Det står i\r\nbåde propositionen och betänkandet, och vi har\r\nsagt det många gånger förr, att domänverket skall\r\nställa upp i strukturarbete, och jag vet att man gör\r\ndet. Det har funnits erbjudanden om ersättning\r\nfrån kronoparker till dem som har sålt exempelvis\r\ntill reservat, så det förekommer redan. Enligt det\r\nprogram som domänverket har gett ut skall man i\r\nökad utsträckning delta i strukturarbetet, och det\r\nhar länge varit en önskan från min sida.</pre><pre>Men det är en sak. En annan är ju om domänverket\r\nskall avhända sig mark, mer eller mindre i syfte att\r\nandra ägargrupper skall ta över den, och att det\r\nskulle vara någon form av naturvård. Jag kan inte\r\nförstå att det skulle betyda att vi får en bättre\r\nnaturvård.</pre><pre>Så till Anders Castberger och rennäringen. En del\r\nav rennäringspropositionen tog upp just\r\nskogsbruket och det som betyder så mycket för\r\nnäringen, nämligen antalet renar. Nu vet vi inte vad\r\nsom kommer att ske. Skall vi blanda in sametinget\r\noch allt som har att göra med inflytandefrågorna?\r\nDetta är ju mycket omfattande frågor.</pre><pre>Precis som jag sade i mitt huvudanförande, skjuter\r\nvi hela den här frågan in i en oviss framtid. Men nu\r\när det bråttom. Det är mycket stora motsättningar\r\noch samarbetsproblem på det här området, och det\r\nhade varit värdefullt om vi hade kunnat komma så\r\nlångt nu att människorna fått reda på vad som\r\ngäller.</pre><pre>Sedan beklagar jag att Annika Åhnberg uppfattade\r\ndet jag sade så som hon gjorde. Sakfrågan gällde\r\nom domänverket skulle avsätta sina marker för\r\nnågon form av naturvård, och det anser jag vara\r\nomöjligt, för vi vet ju vad domänverket betyder\r\nsom arbetsgivare i området. Då kunde jag inte\r\nundgå att komma ihåg hur John Andersson som\r\ndomänverksanställd alltid tog fram de\r\nsynpunkterna i våra debatter.</pre><pre>I övrigt gäller det ju pengarna, och den frågan får\r\nvi väl återkomma till. Vi måste få fram resurser för\r\natt genomföra de inventeringar som skall göras.\r\nMen detta får vi ta upp en debatt om när vi har fått\r\nbudgetpropositionen.</pre><pre>Anf. 26 LENNART BRUNANDER (c)\r\nreplik:</pre><pre>Fru talman! När det gäller domänverksmarken är\r\ndet tre saker det handlar om. En av dessa saker är\r\nnaturvården, och vi avsätter mark till\r\nnaturvårdsfonden för att skydda den.</pre><pre>När vi ger mark till den bofasta befolkningen,\r\ninnebär det inte nödvändigtvis bättre naturvård,\r\nmen ofta sköter de små brukarna sin skog i det\r\navseendet bättre än domänverket. Avsikten med\r\nersättningsmarken är att ge de bofasta brukarna\r\ntrygghet och säkerhet, dvs. att de får ny mark när\r\nde blir av med mark som skall avsättas för\r\nnaturvård.</pre><pre>Slutligen sker det för att förstärka fastigheter med\r\nmark och skapa bättre förutsättningar för dem som\r\nhar ett skogsbruk här uppe att leva vidare och\r\nförsörja sig på det.</pre><pre>Anf. 27 ANNIKA ÅHNBERG (v) replik:</pre><pre>Fru talman! Vi har ofta väldigt lätt i vårt land att\r\ntycka att länder som har betydande arealer\r\nregnskog skulle avstå från att avverka dem. Men\r\ndet är precis samma problematik som ett land som\r\nBrasilien har att dras med. Det handlar också där\r\nom människor som lever och bor i dessa områden\r\noch som är beroende av dem för sin utkomst och sin\r\nexistens.</pre><pre>Det brukar också vara lätt för oss att säga när det\r\ngäller dessa länder att samhället, staten där, måste\r\nta ett stort ansvar för att skapa ny och alternativ\r\nsysselsättning. Men det är tyvärr inte lika lätt för\r\noss att inse att detsamma i så fall också borde gälla\r\ni vårt eget land. Det vilar ett ansvar på samhället att\r\nse till att befrämja t.ex. ett mer småskaligt,\r\narbetsintensivt skogsbruk.</pre><pre>Eftersom staten är dominerande markägare i dessa\r\nområden, vars markinnehav förvaltas av\r\ndomänverket, kan jag inte se annat än att vi har en\r\nunik möjlighet att genomföra detta. Tänk om dessa\r\narealer hade varit privatägda. Vilken är en oerhörd\r\nekonomisk belastning det skulle bli på samhället att\r\nlösa in dem. Nu har vi helt andra förutsättningar att\r\nvärna om den fjällnära skog vi vill bevara. Men\r\nregeringen är uppenbarligen inte beredd att ta det\r\nansvaret. Jag tycker detta är mycket beklagligt.</pre><pre>Vår avsikt har inte varit att det skulle bli ett totalt\r\nstopp för domänverket. Vår avsikt -- och det hade\r\nMartin Segerstedt kunnat upptäcka om han hade\r\nläst förslaget noggrant -- är att sätta en gräns där\r\ndomänverket inte ger sig in och avverkar i det som\r\ni alla fall nu är obrutet land. Man bör hålla den\r\ngränsen medan inventeringar görs som skaffar oss\r\nett fastare kunskapsunderlag för att göra en\r\navgränsning mellan det som vi kan avverka och det\r\nsom vi skall bevara.</pre><pre>Jag tycker det är beklagligt att socialdemokraterna\r\ninte tar ansvaret för skogsbruket i den fjällnära\r\nskogen.</pre><pre>Anf. 28 MARIANNE SAMUELSSON (mp)\r\nreplik:</pre><pre>Fru talman! Vem är det egentligen som skjuter\r\nfrågan framför sig? Som jag uppfattar det är det\r\nregeringen, som här nu lagt två tandlösa\r\npropositioner, en om rennäringen och en om\r\nfjällskogarna, propositioner som egentligen inte\r\nbidragit någonting till att lösa de viktiga frågorna i\r\nområdet.</pre><pre>När det gäller domänverkets mark och ökad\r\nnaturvård tycker jag att regeringen hanterar frågan\r\nmärkligt när man inte åtminstone vill ta tillbaka den\r\ngamla skogsvårdsgränsen och se till att man\r\nskyddar detta område.</pre><pre>Vad kommer att hända framöver när man släpper\r\nregleringarna och det ges möjlighet att köpa mark?\r\nFår vi då utländska uppköpare av denna mark? Vi\r\nvet redan i dag att domänverket i vissa områden\r\nbidrar till att trycka upp markpriserna och priset på\r\nskogen. Då måste man avverka mycket om man\r\nskall kunna konkurrera för att klara ekonomin i det\r\nhela. Om nu området inte undantas och skyddas\r\nriskerar vi stora problem som man inte alls har\r\nplanerat för.</pre><pre>Anf. 29 ANDERS CASTBERGER (fp)\r\nreplik:</pre><pre>Fru talman! Martin Segerstedt har flera gånger\r\nberört överförandet från domänfonden till\r\nnaturvårdsfonden. Han har avvisat det hela och\r\nt.o.m. sagt att jag skulle få en chans att\r\nkommentera den frågan. Men det finns inte mycket\r\natt kommentera när Martin Segerstedt inte lägger\r\nfram några skäl för att han avvisar förslaget.</pre><pre>Vi har redovisat skälen för, och nu är det dags för\r\nMartin Segerstedt att redovisa skälen emot.</pre><pre>Detta gäller också frågan varför\r\nsocialdemokraterna inte vill stärka länsstyrelsernas\r\nmiljövårdsenheter. Är det inte bättre att satsa\r\npengarna där än till ökad byråkrati och\r\nblankettskickande enligt regeringens förslag?</pre><pre>Martin Segerstedt försöker dölja alltsammans\r\ngenom att i efterhand försöka ta poänger av\r\nförförra veckans stora regeringsdebacle och\r\nnederlag när det gäller renskötselfrågorna. Där\r\nmisslyckades regeringen. Nu får inte den frågan\r\nförskjutas framåt i ett töcken, som Martin\r\nSegerstedt närmast antyder. Nu har regeringen fått\r\nett entydigt uppdrag att lägga fram ett\r\nsammanhållet förslag. Det gäller naturligtvis också\r\natt ta fasta på dagens debatt i den frågan.</pre><pre>Ett av de problem när det gäller gränsdragningen\r\nsom framgår av vad utskottet förespråkar är\r\noklarheten när det gäller skyddet av ekologiska\r\nvärden.</pre><pre>Ett annat problem är att vi inte får besked om vilka\r\nnaturvårdshänsyn som skall tas i de avgränsade\r\nområdena.</pre><pre>Ett tredje problem är att de uttalanden som\r\nutskotten gör, med Martin Segerstedt i spetsen, ger\r\nintryck av att det handlar om isolerade öar av\r\nnaturksydd. Vi menar att det snarare gäller\r\nsammanhängande områden, där enbart småskaligt\r\nskogsbruk skall få förekomma.</pre><pre>De förslag vi från vår sida redovisat och ställt oss\r\nbakom innebär att krånglet begränsas, att hänsyn\r\ntas till naturvårdsintressena och att hänsyn också\r\nkan tas till de små skogsbrukarnas rättmätiga\r\nintressen. Det är stor skillnad mellan regeringens\r\nförslag och vårt också i det fallet.</pre><pre>Det handlar om att motverka den folkutflyttning\r\nsom hotar i dessa områden. Det hotet motverkas\r\ninte av att man sätter mera folk i improduktivt\r\nbyråkratiskt arbete. I stället måste man se till att få\r\nmänniskor i produktivt, t.ex. skogsvårdande,\r\narbete med egen lönsamhet.</pre><pre>Anf. 30 MARTIN SEGERSTEDT (s) replik:</pre><pre>Fru talman! Debatten om naturvårdsfonden och\r\ndomänfonden grundar sig på en uppfattning att vi\r\nskulle få bättre naturvård i och med att vi överförde\r\narealerna till en annan ägarform. Tyvärr finns det\r\ninget bevis för att det är så.</pre><pre>Andra argument jag hört är lättare att acceptera,\r\nt.ex. att det skulle medverka till bättre\r\nsysselsättning och överlevnad. Men det argument\r\nsom Lennart Brunander för fram anser jag inte\r\nhållbart. Det finns inga belägg för det.</pre><pre>Annika Åhnberg drar paralleller med\r\nregnskogarna. Den jämförelsen tycker jag inte är\r\nrättvis. I Sverige skövlar vi inte skog. Vi ser till att\r\ndet överallt där vi får tillstånd att avverka finns ett\r\nbestämt krav på att man skall se till att få upp en ny\r\nskog. Det är väldigt stor skillnad.</pre><pre>Resonemanget om priset på marken är\r\negendomligt. Skulle marken vara billigare bara för\r\natt domänverket äger den? Den uppfattningen kan\r\njag inte dela. Marken har naturligtvis samma värde\r\noavsett vem som äger den. Om vi avstår från statlig\r\nmark är det naturligtvis en påfrestning på statens\r\negendom. Det kan ju inte vara rätt sätt att se på\r\nsaken att säga att vi på detta sätt skulle kunna lösa\r\nproblemen.</pre><pre>Anders Castberger verkar ha gott om pengar att\r\nsatsa på länsstyrelsernas naturvårdsenheter. Vi får\r\nväl se när vi skall debattera nästa års budget vad\r\nfolkpartiet kan ställa upp med och vilket mått av\r\npengar som man kan ha att ställa till förfogande.</pre><pre>Vidare vill Anders Castberger ha någonting som\r\nhan kallar för ett entydigt förslag från\r\nsamerättsutredningen för rennäringen. Men om vi\r\nskall gå in på de frågor som finns där, då blir det\r\ningen snabb lösning. Det finns mycket som talar för\r\natt vi måste ändra grundlagen, i varje fall om vi\r\nskall följa vissa av de krav som ställs. Det innebär\r\natt det kan gå långt in på 1995 innan vi är klara med\r\nhanteringen i Sveriges riksdag.</pre><pre>Förste vice talmannen anmälde att Marianne\r\nSamuelsson, Anders Castberger och Annika\r\nÅhnberg anhållit att till protokollet få antecknat att\r\nde inte ägde rätt till ytterligare repliker.</pre><pre></pre><pre>Anf. 31 IVAR VIRGIN (m):</pre><pre>Fru talman! Två krav måste ställas på\r\nskyddsåtgärder för den fjällnära skogen. För det\r\nförsta måste unika naturvärden skyddas effektivt\r\noch bevaras till eftervärlden. Den biologiska\r\nmångfalden måste också bevaras.</pre><pre>Det andra kravet är att höga rättssäkerhetskrav\r\nmåste uppfyllas. Äganderätt måste respekteras. Jag\r\när övertygad om att de moderata förslagen om de\r\nfjällnära skogarna uppfyller båda dessa krav.</pre><pre>Våra fjällnära skogar representerar ju så stora\r\nnaturvärden att ett särskilt skydd är befogat.\r\nOkänsliga kalavverkningar på hundratals hektar\r\nunder 60- och 70-talen skapade sår i naturen som\r\nhar haft svårt att läka.</pre><pre>De stora försyndelserna har skett i statens skogar.\r\nReaktionerna på dessa ingrepp har varit starka och\r\nsakligt väl underbyggda.</pre><pre>Enskilda skogsägare har också avverkat skog,\r\nmen på ett sätt som normalt accepterats av\r\nnaturvänner. Ändå kan man väl säga att svensk\r\nskogsvårdslagstiftning -- med krav på exakta\r\navverkningsmetoder -- har varit ett problem när det\r\ngäller att skydda naturen. Allt det här är\r\nbakgrunden till förslaget från Svenska\r\nnaturskyddsföreningen att skapa en\r\nnaturvårdsgräns för fjällnära skog. Över denna\r\ngräns skulle endast småskaligt skogsbruk tillåtas.</pre><pre>I debatten från föreningens sida har man då och då\r\nfört fram tanken på att skogsbruk över huvud taget\r\ninte skulle få förekomma över denna gräns.\r\nModerata samlingspartiet har efter valet 1988 ägnat\r\nmycken tankemöda åt att göra\r\nNaturskyddsföreningens krav på naturvårdsgräns\r\ntill praktisk politik. Socialdemokraterna säger att\r\ngränsen är omöjlig att upprätthålla. Det kanske den\r\när, men den går att omsätta i praktisk politisk\r\nhandling. Jag tycker att förslaget om\r\nskyddsklassning kan ge just det skydd som\r\neftersträvas i Naturskyddsföreningens förslag.\r\nUnderlaget tas då fram vid en noggrann inventering\r\nsom staten svarar för.</pre><pre>Vi tycker att det är viktigt att denna inventering\r\nprioriteras. Det bör kunna göras för att starta\r\nprocessen snabbt.</pre><pre>Den högsta skyddsklassen skall innefatta de skogar\r\nvi vill skydda helt och fullt. De kan vara i stort\r\nopåverkade av mänskliga aktiviteter och ha en stor\r\nartrikedom och unika arter. Skogsägaren skall\r\nsjälvfallet ha rätt till ersättning om skogen hamnar\r\ni denna skyddsklass.</pre><pre>Det finns möjligheter att dessutom använda\r\ndomänverkets mark för byten så att man håller\r\nskogsägaren skadeslös.</pre><pre>De fjällnära skogarna i skyddsklass 2 fordrar\r\nspeciella hänsyn i skogsvården, t.ex. vid\r\navverkning. Särskilda åtgärder skall kunna begäras\r\nför att man skall kunna bevara arter. Även här skall\r\nersättning kunna utgå till skogsägaren för det\r\nintrång skyddsklassningen medför.</pre><pre>I den tredje skyddsklassen finns endast de allmänna\r\naktsamhetsregler som gäller i de fjällnära skogarna,\r\ndvs. små hyggen, skonsamma\r\nmarkberedningsmetoder och val av inhemska\r\nträdslag.</pre><pre>Förslaget innebär i princip att tre\r\nnaturvårdsgränser skapas. Fördelen är att skyddet\r\nkan skräddarsys och att godtycke därigenom\r\nförhindras. Äganderätten värnas. Förståelsen hos\r\nenskilda skogsägare kommer att öka när man vet\r\nexakt varför en skyddsåtgärd vidtas. Jag är\r\növertygad om att i den internationella\r\nskogsdebatten skulle ett skyddsklassningssystem av\r\ndenna typ accepteras som ett långt gående\r\nskyddssystem. Vår kritik av av det förslag som\r\nligger på riksdagens bord och som stöds av\r\nsocialdemokraterna och centerpartiet är att det\r\nkommer att medföra ökad byråkrati och en stor\r\nosäkerhet om vilka regler som egentligen kommer\r\natt gälla för den enskilda skogsfastigheten.\r\nNaturskyddsföreningen säger i ett flygblad att\r\noppositionspartierna presenterat motförslag som\r\ninnebär att man stod fast vid sina vallöften. Det såg\r\nbra ut. Vi har hört vad som hände under\r\nbehandlingen.</pre><pre>Man kan hoppas att en ny regeringen kan lägga\r\nfram ett bättre förslag och undanröja de olyckliga\r\neffekterna av det sannolika majoritetsbeslutet i\r\nriksdagen i eftermiddag.</pre><pre>Anf. 32 LENNART BRUNANDER (c)\r\nreplik:</pre><pre>Fru talman! Ivar Virgin säger att det är unika\r\nnaturvärden som måste skyddas och att en\r\nbiologiskt mångfald måste få finnas kvar. Vidare\r\nsäger han att rättssäkerheten för de människor som\r\nbor i dessa trakter skall skyddas. Med det moderata\r\nförslaget skulle man tillgodose dessa krav.</pre><pre>Jag vill påstå att man tillgodoser dessa krav också\r\nmed det förslag som centern ställer sig bakom här i\r\ndag. Skillnaderna mellan det som Ivar Virgin har\r\nsagt och det förslag som utskottet har kommit fram\r\ntill är egentligen inte särskilt stora. Skyddsklass 1\r\ninnebär i princip detsamma som den hänsynsgräns\r\nutskottet i sitt förslag vill omfatta dessa marker\r\nmed. Vi har i utskottsskrivningen sagt att denna\r\nhänsynsgräns skall vara tillräckligt långtgående för\r\natt skydda och bevara de ekologiska systemen.</pre><pre>Här kommer det alltså att finnas en gräns. Om man\r\nsedan kallar den naturvårdsgräns eller\r\nhänsynsgräns spelar i och för sig inte så stor roll.</pre><pre>Den andra gränsen, som jag skulle vilja kalla\r\nnaturvårdsgräns, är den som avgränsar den\r\nfjällnära skogen. När det gäller den gränsen ställs\r\nökade krav på skogsbruket, vilket vi har\r\nkonstaterat här redan tidigare i dag. Den gränsen\r\nsätts med biologisk utgångspunkt, på biologisk\r\ngrund.</pre><pre>Den tredje gräns som nämns här är den som gäller\r\ndet svårföryngrade området. I detta avseende\r\nskiljer sig inte förslagen så förfärligt mycket -- i\r\nvarje fall inte så mycket som man vill göra gällande\r\ni debatten. Jag skulle definitivt inte vilja säga att det\r\nmoderata förslaget är bättre ur naturvårdssynpunkt\r\nän det som finns i betänkandet.</pre><pre>Det slås fast i betänkandet att ersättningsreglerna\r\nsom gäller för naturvårdslagen också skall gälla i\r\ndetta sammanhang, och därmed är frågan om\r\nrättstrygghet klar. Vi i centern har förstärkt det här\r\ngenom att fastslå att man skall ha ersättningsmark\r\ntill markägare, och det ställer också moderaterna\r\nupp på, och att vi skall kunna sälja ut mark från\r\ndomänverket.</pre><pre>Moderaterna ställer däremot inte upp på att\r\növerföra mark till naturvårdsfonden. Det är\r\nmärkligt om man påstår sig vilja skydda de fjällnära\r\nområdena.</pre><pre>Anf. 33 MARTIN SEGERSTEDT (s) replik:</pre><pre>Fru talman! Jag vill också påpeka hur lika dessa\r\nförslag verkar åtminstone för mig.</pre><pre>Förslagen går ut på att vi att med den mer generella\r\nmarkanvändningsinventeringen skall identifiera de\r\nområden där vi sedan skall sätta in vad vi kallar för\r\nfördjupad verksamhetsplanering. Det måste väl\r\nvara något liknande som moderaterna menar med\r\nsitt förslag till inventering?</pre><pre>Man kan prata hit och dit om gränser, men det\r\nväsentliga är ju att vi skall identifiera de områden\r\ndär vi skall ta speciell hänsyn. Vi skall på något sätt,\r\ni plan eller program, redovisa hur man skall ta dessa\r\nspeciella hänsyn i de olika områdena.</pre><pre>Det som för mig är det väsentliga, och som väldigt\r\nfå här verkligen har diskuterat, är att dessa\r\nområden inte är sammanhängande. Vi talar om ett\r\nskärgårdslandskap. Jag har bara i fråga om\r\nNorrbotten redovisat 40 höjder som går upp i det\r\nområde där klimatet ställer stora krav på\r\nföryngringen. Det är det som gör det omöjligt att\r\ndra en s.k. naturvårdsgräns. Vi skall identifiera\r\nområdena, och vi skall ha ett program för hur de\r\nskall hanteras.</pre><pre>Anf. 34 IVAR VIRGIN (m) replik:</pre><pre>Fru talman! Det är enligt min mening en\r\nutomordentligt stor skillnad mellan att lägga\r\norimliga bördor på skogsägarna i form av\r\nskogsbruksplaner, där man i detalj talar om vilka\r\nnaturvårdshänsyn som under en lång tid framöver\r\nskall tas, och att faktiskt lägga denna\r\ninventeringsuppgift på staten, som då skall ge\r\nskogsägarna detta material, varefter man får\r\nkomma överens om hur naturvården skall klaras\r\nframöver. Det är faktiskt i de här förslagen en\r\nutomordentligt stor skillnad när det gäller rollspelet\r\nmellan staten och den enskilde. Det är alltså en\r\nstatlig uppgift att göra den här inventeringen.</pre><pre>Det har under debatten i dag också talats om\r\nkostnaden för denna inventering. Skulle det\r\nmoderata förslaget gå igenom är det möjligt att\r\nåterkomma nästa budgetår och ge de medel som\r\nverkligen behövs för att snabbt genomföra denna\r\nnaturvårdsinventering, som är nödvändig för att\r\nskapa styrka och fasthet i planeringen i det här\r\nområdet.</pre><pre>Jag menar alltså att skillnaden mellan dessa båda\r\nmodeller faktiskt är av väsentlig betydelse i\r\ndebatten. Jag tror att Naturskyddsföreningen har\r\nuppfattat det på samma sätt. Man säger nämligen\r\natt oppositionspartierna har presenterat motförslag\r\nsom -- även om våra förslag är olika -- innebär att\r\nvi står fast vid våra vallöften om att uppfylla kraven\r\npå ett småskaligt skogsbruk i detta område.</pre><pre>Anf. 35 MARTIN SEGERSTEDT (s) replik:</pre><pre>Fru talman! Jag vill bara påpeka en sak som kanske\r\ninte framgått så tydligt. Vi har för det första i vårt\r\nförslag undantagit brukningsenheter under 500 ha,\r\noch det innebär att den alldeles övervägande\r\nandelen av privatskogsbruken inte berörs. För det\r\nandra innebär förslaget att den fördjupade\r\nverksamhetsplanen som skall etableras i de mest\r\nskyddsvärda områdena ersätter\r\nskogsbruksplanerna och den\r\nredovisningsskyldighet som hör ihop med dessa.\r\nDen enskilde markägaren behöver alltså inte på\r\nnågot sätt beröras av detta, utan det blir i stort sett\r\nen uppgift för myndigheterna att klara av i de här\r\nområdena.</pre><pre>Anf. 36 LENNART BRUNANDER (c)\r\nreplik:</pre><pre>Fru talman! Ivar Virgin fortsätter att säga att det är\r\nfråga om stora skillnader och att det förslag vi nu\r\ntalar om -- alltså det i betänkandet och inte det som\r\nfanns i propositionen -- lägger orimliga bördor på\r\nmarkägarna. Men vi har ju tagit bort de bördorna\r\nfrån de små markägarna. Skillnaden mellan\r\nmoderaterna och oss är att moderaterna vill att\r\nansvaret för att plocka in uppgifterna i\r\nskogsbruksplanerna och redovisa hur de krav som\r\nställs skall tillgodoses också skall tas bort från\r\ndomänverk och bolag. Vi tycker inte att det finns\r\nnågon anledning till det, utan dessa måste kunna ta\r\nett vidgat och större ansvar. Men de små\r\nmarkägarna har vi alltså klarat i det här\r\nsammanhanget.</pre><pre>Moderaterna menar väl inte, Ivar Virgin, att man\r\ninte skall ta någon hänsyn till naturvården? Om det\r\när detta ni menar, så har ni naturligtvis tagit bort\r\nytterligare några bördor. Men det tycker jag inte är\r\nrimligt att göra, utan man måste naturligtvis ta\r\nhänsyn till naturvården, oavsett om skogsarealen är\r\nstor eller liten.</pre><pre>När det gäller inventeringarna sitter vi i samma båt.\r\nDet krävs nämligen resurser till detta. Det står i\r\nbetänkandet -- och det har vi strukit under -- att de\r\nresurser som finns på detta område skall användas\r\nså effektivt som möjligt så att man kan klara detta.\r\nEn naturvårdsgräns eller en gräns för fjällnära skog\r\nskall vara klar den 1 juli 1991, och de övriga\r\nområdena skall också avsättas efter de\r\ninventeringar som sker. I fråga om detta är\r\nförslagen egentligen inte ett enda dugg olika.</pre><pre>Anf. 37 IVAR VIRGIN (m) replik:</pre><pre>Fru talman! Jag skall gärna ge Lennart Brunander\r\nden framgången att centern i förhandlingarna med\r\nsocialdemokraterna lyckades skriva in regeln om\r\n500 ha, och det var naturligtvis en förbättring. Men\r\ndet förhindrar inte att det principiella, det viktiga i\r\nfrågan ändå är att rollspelet mellan de enskilda och\r\nstaten skall vara klart, och det är enligt min mening\r\nen självklarhet att det är staten som skall klara ut\r\nvilka områden som är värda att skydda.</pre><pre>Jag blev utomordentligt förvånad över Lennart\r\nBrunanders karakteristik av vårt förslag. Det\r\nframgår ju väldigt klart att skyddsklassningen utgår\r\nfrån att värdefulla naturvärden skall skyddas. Hela\r\nförslaget är ju uppbyggt kring att vi skall slå vakt\r\nom de unika naturvärdena uppe i fjällskogen.</pre><pre>Däremot har vi som sagt en annan uppfattning om\r\nvem det är som skall stå för inventeringen och i\r\nfråga om skogsägarens roll, vare sig han är stor eller\r\nliten. Detta är en principiell fråga. Man kan väl inte\r\ndra en godtycklig gräns och säga att för den ena\r\nkategorin skall en sak gälla och för den andra en\r\nannan. Det är väl rimligt att behandla skogsägare\r\npå samma sätt, alldeles oberoende av storleken.</pre><pre>För oss är det här rollspelet kristallklart; det är\r\nstaten som skall stå för en sådan här uppgift. Vi är\r\nsjälvfallet villiga att ställa upp med de resurser som\r\nfordras för att inventeringen skall kunna göras på\r\nett grannlaga och fint sätt och under en rimlig\r\ntidsperiod.</pre><pre>Det är självklart att det förslag vi har lagt fram\r\npressar tiden. Inventeringen måste ske inom ett par\r\når för att ge den säkerhet i planeringen för\r\nskogsägarna här uppe som fordras.</pre><pre>Naturskyddsföreningen har faktiskt ägnat väldigt\r\nmycket tid åt denna fråga. Och när man läste\r\nigenom de olika förslagen tyckte man tydligen ändå\r\natt oppositionens förslag i grunden var bra och att\r\ndet utgjorde en god grund för en\r\növerenskommelse. Naturskyddsföreningen skriver\r\ni en analys: Men i stället för att försöka komma\r\növerens och rösta ner regeringens förslag började\r\ncentern och folkpartiet förhandla med\r\nsocialdemokraterna. Resultatet blev en uppgörelse\r\ni jordbruksutskottet som presenteras som en\r\nkompromiss men som i praktiken innebär att c och\r\nfp helt ställer upp bakom regeringen och därmed på\r\nsamma sätt sviker sina vallöften.</pre><pre>Jag måste säga att jag tycker att denna analys har\r\nmycket starkt fog för sig.</pre><pre>Förste vice talmannen anmälde att Lennart\r\nBrunander anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 38 ULLA ORRING (fp):</pre><pre>Fru talman! Skogens betydelse såväl för den\r\nenskildes som för landets ekonomi, på både kort\r\noch lång sikt, motiverar till stor varsamhet och\r\nmanar till hushållning med bestående värden.</pre><pre>Men inte enbart ekonomiska intressen står bakom\r\nkravet på återhållsamhet med skogens resurser,\r\nutan det manar minst lika mycket till skydd för\r\nnaturvärden, försiktighet och omsorgsfull hänsyn.\r\nOch det har väl också debatten under de här\r\ntimmarna visat.</pre><pre>I utskottets betänkande JoU13 understryks också\r\ndet förhållandet att stor återhållsamhet bör iakttas\r\nmed bedrivande av skogsbruk i de fjällnära\r\nskogarna.</pre><pre>Den fjällnära skogen är värdefull genom att den\r\nomfattar ett stort och sammanhängande område\r\nsom under lång tid varit beväxt med förhållandevis\r\nopåverkad skog. Man beräknar att skogen omfattar\r\n3 miljoner hektar, varav cirka hälften, dvs. 1,5\r\nmiljoner hektar, är produktiv skogsmark. Av denna\r\nareal är hälften skyddad eller på annat sätt\r\nundantagen från skogsbruk. Av den areal som är\r\ntillgänglig ägs 400 000 ha av privata skogsägare.</pre><pre>I den debatt kring fjällnära skogar som pågått\r\nunder det senaste årtiondet har inte saknats\r\növerord från båda håll, dvs. från\r\nnaturskyddsvännernas och skogsägarnas sida. Men\r\njag tror också att respekten och förståelsen för\r\nvarandras åsikter har ökat åtskilligt under senare\r\ntid. År 1985 beslöt också riksdagen om att stor\r\nåterhållsamhet med skogsbruk i de fjällnära\r\nskogarna skulle råda. Detta var ett steg i rätt\r\nriktning. Därefter har också utbildning och\r\ntillämpning av gällande skogsvårdslag verkat för\r\ndenna målsättning.</pre><pre>En sak som jag gärna vill lyfta fram i detta\r\nsammanhang är äganderätten. Vi är många som\r\nanser att den skall grundlagsskyddas. Att därför\r\nutan närmare konsekvensanalys för berörda\r\nskogsägare göra uttalanden om gränsdragningar\r\nsynes komplicerat. Ett ställningstagande bör därför\r\navvaktas till dess ett bättre underlag finns.</pre><pre>I vår motion Jo2 -- undertecknad av Ulla Orring\r\noch Britta Bjelle -- har vi yrkat avslag på\r\npropositionen om skogsbruk i fjällnära skogar. Vi\r\ngrundar vårt avslagsyrkande på det förhållandet att\r\nregeringen i somras har tillsatt en stor skogspolitisk\r\nutredning. Av direktiven framgår att kommittén bör\r\nformulera mål för en skogspolitik med\r\nutgångspunkt i att en ansvarsfull hushållning med\r\nproduktionsresurser bör råda, och därmed även\r\nnaturvårdshänsyn. Vidare framhålls att\r\nskogsbruket är viktigt för många kommuner och\r\nmänniskor i norra Norrlands inland och har en\r\navgörande betydelse för bygdens överlevnad.\r\nAvflyttning från dessa bygder har pågått under\r\nårtionden. Jag tvekar inte att säga att det är den\r\nsista spillran som finns kvar. Av betänkandet\r\nframgår också på s. 20 att de fjällnära skogarna inte\r\nundantas från utredningens uppdrag.</pre><pre>Fru talman! Eftersom utredningen kommer att\r\nbehandla och lägga fram förslag om skogsbruket för\r\nfjällnära skog, anser vi det ej motiverat att i dag\r\nfatta beslut om i betänkandet föreslagna åtgärder.\r\nJag yrkar bifall till vår motion Jo2. Jag yrkar även\r\nbifall till yrkande nr 1 i motion Jo1 och till motion\r\nJo6 och därmed avslag på utskottets hemställan i\r\nbetänkande JoU13.</pre><pre>Jag vill helt allmänt göra ett ytterligare tillägg. Jag\r\ntror att det inte skulle skada denna församling och\r\ninte heller svenska folket. Det finns en bristande\r\nkunskap om vad en skogsallmänning består av.\r\nMan jämför det ofta med ett vanligt skogsbolag,\r\nmen det är på intet sätt detsamma. Jag vill som\r\nexempel på en allmänning nämna Tärna--Stensele,\r\nen allmänning som genom detta betänkande starkt\r\nkommer att beröras. Som allmänning avsattes för\r\nTärna--Stenseles del ett område vid\r\navvittringsförrättning fastställd av länsstyrelsen den\r\n15 oktober 1918. Låt mig erinra om att bakgrunden\r\ntill allmänningsbildningen bl.a. var att\r\nstatsmakterna ville tillse att enskilda fastigheter\r\ninte förminskades otillbörligt genom stora\r\nskogsägares förvärv från de oftast medellösa\r\nnybyggarna. Det var de stora skogsbolagens\r\nhärjningar som föranledde detta.</pre><pre>För att skydda de enskilda fastighetsägarna, vilka\r\nvar fattiga nybyggare, tillkom år 1909 lagen om\r\nhusbehovsskogar, enligt vilken en del av varje\r\nfastighets skogsanslag avsattes till en gemensam\r\nförvaltning. Det är detta område som nu utgör\r\nallmänningen och som orättmätigt jämförs med de\r\nstora skogsbolagen.</pre><pre>Allmänningen måste anses som delar av en stor\r\nmängd små, föga bärkraftiga fastigheter, och det\r\nfinns ett klart uttalat syfte att den skall bestå till sin\r\nomfattning i all framtid. De små markägarna finns\r\nsålunda inom den stora sammanslutning som kallas\r\nallmänningen.</pre><pre>Det är viktigt att äganderätten skyddas på detta\r\nområde, och jag vill särskilt framhålla de\r\nmänniskor som bor i dessa områden och som för sin\r\nförsörjning är beroende av skogsbruket.</pre><pre></pre><pre>Anf. 39 KARIN ISRAELSSON (c):</pre><pre>Fru talman! Fjällnära barrskogar har de senaste\r\nåren uppmärksammats mycket i skogsdebatten.\r\nFör oss som lever i dessa områden har debatten\r\nmånga gånger verkat vara av den arten, att många\r\ndebattörer inte känner till hur skogsbruket i dessa\r\nområden bedrivs i dag. Bevarandet av fjällskogarna\r\ndrivs främst av den ideella naturvårdens intressen.\r\nMen även vi som bor och brukar skogen önskar att\r\nskogen skall nyttjas på ett bevarandevänligt sätt.\r\nDessa intressen borde inte stå emot varandra.</pre><pre>Naturvårdsgränsen ansågs lösa problemen med\r\növeravverknig och skövling. Rennäringens behov\r\nav skydd för sommarbeteslandets skogar kräver\r\nockså speciella åtgärder. Fjällbonden och\r\nskogsbrukaren, vilka under det senaste\r\nårhundradet drivit skogsbruk i dessa trakter, ansåg\r\natt de skötte detta med all respekt för att skogen\r\nskulle växa på de marker som brukats. Särskilt för\r\ndenna grupp framstod kravet på naturvårdsgräns\r\nsom ett stort hot.</pre><pre>Genom att beakta de naturliga förutsättningarna\r\ninom området, vilket åligger den som skall avverka\r\nenligt skogsvårdslagen, kan om lagen efterlevs\r\nskyddsvärda områden bevaras. Staten som ägare av\r\ndomänverket har inte tidigare visat denna respekt,\r\nvilket också drivit fram kravet på ett bevarande av\r\nfjällskogarna.</pre><pre>Redan i dag är i min hemkommun Sorsele 60 % av\r\nytan på 75 kvadratmil avsatt för att bevara\r\nskyddsvärda områden. Inga satsningar har skett för\r\natt kompensera inkomstförlusterna, varken för\r\nenskilda eller för kommunen. Domänverket\r\navvecklar nu sin verksamhet med en stor\r\narbetslöshet för kommunens del som följd.</pre><pre>Jordbruksutskottet har försökt att förbättra\r\nregeringens proposition genom en kompromiss.\r\nMan har delvis lyckats genom att minska\r\nbyråkratiska krav på skogsägare som har\r\nbrukningsenheter under 500 hektar. Trots denna\r\nförändring finns det fortfarande kritik från alla de\r\nberörda grupperna.</pre><pre>Jag har i en motion med anledning av propositionen\r\nkrävt att förslaget från regeringen skall avslås.\r\nDetta avslagsyrkanden har även framförts i\r\nmotioner från Ulla Orring och Marianne Löfstedt.\r\nVi anser att den nyss tillsatta skogspolitiska\r\nutredningen borde ha fått i uppdrag att även beakta\r\nhur skyddet av de svårföryngrade skogsområdena i\r\nfjälltrakterna skulle hanteras.</pre><pre>Nu kommer utredningen bl.a. att behandla det\r\nekonomiska stödet till dem som inte får avverka sin\r\nskog. Det beslutet kommer först ett antal år efter\r\ndet att avverkningsförbudet trätt i kraft. Någon\r\nretroaktivitet finns inte i detta förslag, om det\r\nnågonsin blir aktuellt. Det blir då den mindre\r\nskogsägaren som får betala för skyddet för\r\nfjällskogen genom inkomstförluster.</pre><pre>Jag anser därför att mitt motionskrav om ett avslag\r\npå propositionen borde ha vunnit utskottes gehör.\r\nJag yrkar bifall till min motion Jo6 som ju\r\nsammanfaller med motion Jo1, yrkande 1, av\r\nMarianne Löfstedt och Jo2 av Ulla Orring och\r\nBritta Bjelle, och jag yrkar med detta också avslag\r\npå utskottes hemställan i betänkande JoU13.</pre><pre>Anf. 40 HANS DAU (m):</pre><pre>Fru talman! Jag har för avsikt att kommentera en\r\ndel påståenden som gjorts under denna debatt.\r\nMen jag vill först uttrycka min sympati för\r\nmotionerna Jo1, Jo2 och Jo6, i vilka man vill föra\r\ndenna fråga till den skogspolitiska utredningen. Jag\r\nförstår att det inte kommer att bli majoritet för\r\ndetta, men det är helt säkert det allra bästa vi hade\r\nkunnat gjort. Denna fråga bör föras dit för att vi\r\nskall få ett förslag där man ser på helheten och en\r\nskogspolitik för hela landet. Den uppsplittring som\r\nman nu får är olycklig.</pre><pre>Förra veckan fattade riksdagen beslut om\r\nregeringens proposition om rennäring och\r\nåterförvisade den för att vi skulle få ett samlat\r\nförslag i anledning av samerättsutredningen. Även\r\nskogsbruket i de fjällnära skogarna måste sättas in\r\ni ett större och skogligt sammanhang. Därför är det\r\nsom sagt nödvändigt att även den här propositionen\r\navvisas och skickas till den skogspolitiska\r\nutredningen. Eftersom det kanske inte blir\r\nmajoritet för detta, skall jag kommentera vissa\r\nsaker och anlägga en del synpunkter som vi\r\nmoderater har.</pre><pre>Samerna vill både beträffande den förra\r\npropositionen om rennäringen och det som nu är\r\naktuellt få bestämmelser som skapar\r\nförutsättningar för en dialog med markägare och\r\nandra i området. Man anser att ett genomförande\r\nav det här förslaget inte möjliggör det. Samerna har\r\nt.ex. förvägrats rätten att vara med i den\r\nskogspolitiska utredningen med en expert eller\r\nsakkunnig. Man anser att man på många områden\r\nhålls utanför. Det är ganska anmärkningsvärt då\r\nman vet att en tredjedel av landets totala skogsareal\r\nunder vissa delar av året används till renbete. När\r\nman håller de fjällnära skogarna utanför\r\nskogsutredningen, riskerar man ju att de stora\r\nexperterna som vet bäst -- i Stockholm, i Skåne och\r\növer huvud taget utanför det här området -- styr\r\nopinionen, medan de som bor i närheten av de\r\nifrågavarande områdena eller i dessa områden inte\r\nhörs, eftersom de utgör en liten minoritet. Jag,\r\nliksom moderata samlingspartiet, anser att ett\r\ngenomförande av hemställan i betänkandet skulle\r\nkomma att innebära att osäkerheten består. Folk i\r\nområdena kommer att säga: Vad kommer att hända\r\nmed min skog, med min by och med min kommun?\r\nFramför allt kommer de kanske att fråga: Vad\r\nkommer det att hända med min arbetsplats?</pre><pre>Anders Castberger gjorde det fantastiska\r\npåståendet att vi nu inte behöver någon skog,\r\neftersom industrin sagt detta. Jag vet att Anders\r\nCastberger har varit i de här områdena och talat\r\nmed industrins representanter. Tag t.ex. Byggelit i\r\nStoruman och de sågar som finns utmed hela\r\nfjällkanten -- hur skulle de klara sig utan den här\r\nskogen? De skulle helt enkelt vara tvungna att\r\nstänga igen.</pre><pre>Annika Åhnberg påstod i ett inlägg att man inte vill\r\nstoppa avverkningarna på domänverkets marker.\r\nSamtidigt skriver Annika Åhnberg i reservation 10\r\natt domänverkets avverkning i fjällnära skog bör\r\nupphöra. Sedan fortsätter hon: ''Till detta\r\navverkningsstopp bör fogas en dispensmöjlighet att\r\nanvändas med stor restriktivitet.'' Visserligen skall\r\ndetta enligt Annika Åhnbergs uppfattning\r\nförekomma endast medan man gör den\r\növergripande bedömningen av vilken areal som\r\nbehöver skyddas. Jag tror emellertid att Annika\r\nÅhnberg vet lika bra som alla andra att en industri\r\ninte kan stoppa sin tillverkning. Det går inte att\r\nsäga till gubbarna att de får gå hem och vara hemma\r\nnågra år, medan Annika Åhnbergs förslag om en\r\ninventering förverkligas. Detta vore ju helt\r\norimligt. Gjorde man på det sättet skulle hela\r\nbygden och näringen vara slut den dag då det skulle\r\nvara tillåtet att börja på nytt.</pre><pre>Marianne Samuelssons uttalande fordrar kanske\r\ningen kommentar, eftersom det hon sade är så\r\notroligt för oss norrlänningar: Skogsbruket är ett\r\nhot mot folket! Jag kan försäkra Marianne\r\nSamuelsson att Norrland vore ingenting utan\r\nskogen. Möjligen skulle det finnas några\r\ngruvsamhällen litet här och var, men i övrigt skulle\r\ndet över huvud taget inte existera någonting. Att\r\nanvända ett sådant språk som Marianne\r\nSamuelsson använde är förvånande för en\r\nnorrlänning.</pre><pre>Byråkratin, krånglet, regleringarna och tvånget\r\nökar enligt min och andra norrlänningars\r\nuppfattning. Det erkänner ju Lennart Brunander,\r\nmedan däremot hans kamrat när det gäller det här\r\nbetänkandet, Martin Segerstedt, säger precis\r\ntvärtom. Tyvärr förhåller det sig så som Lennart\r\nBrunander tillstår. Även skogsägarna och de\r\nmänniskor som arbetar där vet att det förhåller sig\r\nså. Man måste konstatera att det under alla de år\r\nsom man har diskuterat problemet-- särskilt\r\ntidigare -- inte har förekommit någon direkt kritik\r\nmot de privata skogsägarna, småskogsbrukarna.\r\nKritiken har endast gällt storskogsbruket och då\r\nframför allt domänverket. Trots detta kommer ett\r\ngenomförande av förslaget att få de mest negativa\r\nföljderna för de privata ägarna av det småskaliga\r\nskogsbruket. För storskogsbolagen rör det sig om\r\nen mycket marginell del av skogsinnehavet. Se på\r\nSCAs eller Mo  &amp;  Domsjös innehav. Även om vi\r\ntycker att de har stora arealer i området, är det\r\nmycket marginellt. Detsamma gäller domänverket.\r\nDe som har all sin mark i området blir drabbade.\r\nJag anser att det i betänkandet berörs många\r\navarter. En som är speciellt anmärkningsvärd och\r\nsom har diskuterats av många människor skall jag\r\nta upp i det här sammanhanget. Jag syftar på\r\nskrivningen om skogsvägarna. I propositionen står\r\ndet så här: ''Tillstånd till avverkning för att bygga\r\nskogsbilvägar får bara ges om nyttan av vägen i\r\nskogsbrukshänseende motsvarar kostnaden för\r\nden.'' Tänker man inte efter så mycket säger man\r\natt det är självklart, men de människor som bor i de\r\nhär områdena är sällan eller aldrig enbart\r\nskogsbrukare. De har andra näringskällor, framför\r\nallt turism, fritidsaktiviteter, jakt och fiske. Då\r\nskulle alltså dessa människor förmenas rätten att\r\nbygga en väg på sin egen mark, en väg som skulle\r\nge dem möjlighet att använda den för skogsbruk,\r\nturism och annat. Något sådant kan vi moderater\r\nabsolut inte acceptera, och vi har också reserverat\r\noss. Över huvud taget kan man fundera över hur\r\ncentern kan ställa upp på ett sådant förslag, då man\r\nvet hur centerpartister i området resonerar. Karin\r\nIsraelsson har ju understrukit hur det ligger till.\r\nHon bor ju i det här området och vet vad det\r\nhandlar om.</pre><pre>Folkpartiets insats på detta område har ju Annika\r\nÅhnberg beskrivit på ett mycket klargörande sätt.\r\nFör min del vill jag bara tillägga att det märkliga ju\r\när att den kanonad som Anders Castberger\r\nkommer med när det gäller det här betänkandet\r\ninte alls vittnar om att han egentligen varit med om\r\nkompromissen ända till den sista timmen, då han\r\ngick ut och lät andra stå för det hela. Det är ganska\r\nfantastiskt att ni först kunde göra upp om saken för\r\natt sedan stå och kritisera, därför att partiledningen\r\nhar gjort en kovändning.</pre><pre>Martin Segerstedt är en mycket varm vän av de här\r\nbygderna. Han har bott i Vilhelmina. Vi två har\r\nresonerat mycket om dessa problem, och\r\negentligen har vi samma uppfattning. Han har\r\nemellertid uppgiften att försvara regeringen, och\r\ndet är inte alla gånger det roligaste.</pre><pre>Jag anser att det blir fråga om en utarmning av vissa\r\nbygder. Man drar bort arbete från entreprenörer,\r\nåkare och andra. Martin Segerstedt frågade mycket\r\nriktigt vem som skall ploga om inte åkaren finns\r\nkvar och vem som skall skotta snö åt pensionärerna\r\nom inte traktorentreprenören finns kvar. I\r\nVästerbotten har vi fört en mycket hård och lång\r\ndebatt om Blaikfjällsområdet. Här kom ett mycket\r\nstort område att bli naturreservat. Enligt de flestas\r\nuppfattning är området alldeles för stort. Det hade\r\ngått att bevara de skyddsvärda områdena med\r\nmycket mindre ingrepp. Jag har gjort en liten\r\nberäkning. Skulle man teoretiskt varje år avverka\r\ntillväxten inom Blaikfjällsområdet, skulle bara den\r\nsysselsätta en lastbilsåkare året runt, till glädje för\r\nbefolkningen som dessutom behöver\r\ntransporttjänster. Med erfarenheterna från\r\nBlaikfjällsområdet frågar man sig: Var finns\r\nersättningsmarken? Ja, den finns inte, men var\r\nfinns ersättningsmedlen, pengarna? På\r\nnaturvårdsenheten i Västerbotten säger man rent\r\nut: Ja, sådana har vi inte, men det brukar sällan bli\r\nnågra stora krav, eftersom folk är så rädda om sin\r\njakt, så att de låter sig tvingas avstå från\r\nersättningen för att inte bli berövad även jakt- och\r\nfiskemöjligheterna.</pre><pre>Avslutningsvis: Lennart Brunander sade att det\r\nmoderata förslaget inte är så märkvärdigt. Både\r\nLennart Brunander och Martin Segerstedt tycker\r\natt utskottets förslag liknar vårt. På moderat håll\r\nhar vi en annan uppfattning. Det som gläder oss\r\nmoderater mycket är att vårt förslag har mötts\r\npositivt både av Svenska naturvårdsföreningen och\r\nav skogsägarrörelsen. Man anser att vårt förslag är\r\nsådant att det går att enas om det. Det går att göra\r\nnågonting med det för att uppnå en samsyn. Båda\r\norganisationerna tycker att förslaget är bra, därför\r\natt det skulle medföra mindre med regleringar,\r\nbyråkrati och tvång.</pre><pre>Fru talman! Som ett bevis för detta har jag här en\r\nbroschyr som har delats ut här utanför. I broschyren\r\ngår man till skarpt angrepp mot\r\nsocialdemokraterna och centern och hävdar att de\r\nsviker givna löften. Av broschyren framgår att\r\noppositionspartierna har presenterat motförslag\r\nsom innebär att de står fast vid sina vallöften. I\r\nstället har det blivit detta center-\r\nsocialdemokratiska och f.d. folkpartiförslag.</pre><pre>Anf. 41 ANDERS CASTBERGER (fp)\r\nreplik:</pre><pre>Fru talman! Med Hans Daus inhopp har\r\nmoderaterna sänkt sig, tyvärr, till vad som verkar\r\nvara deras rätta debattnivå. Inhoppet grundar sig\r\nuppenbarligen dels på att han inte har läst alla\r\nhandlingarna, kanske inte mer än sin egen motion,\r\ndels på att han inte tog del av debattens inledande\r\nfaser i dag.</pre><pre>Hans Dau säger att han egentligen har samma\r\nmening som Martin Segerstedt. Det borde vara\r\nbåde oroande och också mycket förvånande för\r\nsäkert de flesta. Men Hans Dau har inte heller\r\nlyssnat när han säger att jag menar att det inte finns\r\nbehov av virke från fjällnära skogar. Jag refererade\r\natt skogsindustrin så sent som för några dagar sedan\r\nunderströk att avverkningen i de fjällnära skogarna\r\ninte fyller något reellt virkesbehov ur\r\nvirkesförsörjningssynpunkt.</pre><pre>Jag har varit ett flertal gånger i dessa trakter och\r\nstuderat skogen och industrierna, som även Hans\r\nDau påpekade. Jag vet också vad avståndet är\r\nmellan Ammernäs och Byggelitfabriken i\r\nStoruman. Jag tror inte, även om Hans Dau gör\r\nsken av att jag påstår så, att det förekommer någon\r\nskövling i de fjällnära skogarna för att tillfredsställa\r\nvirkesbehovet vid Byggelits välskötta fabrik i\r\nStoruman. Tvärtom köps virke i småposter från de\r\nlokala skogsägarna. Många av dem har också skog\r\noch virke utanför den föreslagna\r\nnaturvårdsgränsen.</pre><pre>På något konstigt sätt blir Ivar Virgins ropande i\r\nden moderata öknen efter något som verkar vara en\r\nvälavvägd naturvårdsståndpunkt något som faller\r\nbort. Hans Dau går fram som en slåttermaskin över\r\nde olika ståndpunkter som faktiskt finns i frågan.\r\nDet är vårt politiska ansvar och vår uppgift att\r\nsammanjämka dem och så småningom komma till\r\nen rimlig slutsats. Hans Dau har mält sig ur hela\r\ndenna debatt.</pre><pre>Anf. 42 ANNIKA ÅHNBERG (v) replik:</pre><pre>Fru talman! Hans Dau vet säkert också att\r\nskogsindustrin inte står och faller med leveranserna\r\nav virke från de arealer som förvaltas av\r\ndomänverket och som befinner sig ovanför\r\ndomänverkets tidigare skogsodlingsgräns i obrutna\r\nmarker. Det är de arealerna som avses i\r\nreservationen. Det är beklagligt att diskussionen\r\nskall föras på det här sättet.</pre><pre>Som jag långt tidigare har visat är det den långt\r\ngångna mekaniseringen som verkligen har\r\nförändrat sysselsättningen inom skogsbruket -- från\r\n50 000 arbetstillfällen ner till ca 12 000.</pre><pre>Det framhålls alltid som något positivt att vi har ett\r\neffektivt och rationellt skogsbruk. Det talas inte så\r\nofta om sysselsättningseffekterna. Jag kan ställa\r\nsamma fråga till Hans Dau som jag ställde tidigare i\r\ndebatten: Varför skall just alltid naturvården sättas\r\nmot sysselsättningen? Jag tycker inte att det är ett\r\nkorrekt sätt att hantera verkligheten på.</pre><pre>Det finns all anledning att känna oro i den här delen\r\nav landet, särskilt när vi nu går in i den\r\nlågkonjunktur som drabbar skogsbruket och\r\nskogsindustrierna. Vi måste försöka enas kring att\r\nsamhället skall ta sitt ansvar. Det blir alltid\r\nsamhället som får ta ansvaret. En hel del av den\r\nprivata verksamhet som Hans Dau företräder\r\nbrukar inte vara så intresserad av att ta det\r\nansvaret. Samhället måste ta sitt ansvar, inte bara\r\nför att genom domänverket driva ett arbetsintensivt\r\noch sysselsättningsskapande skogsbruk utan också\r\nför samhällets infrastruktur, som är en viktig\r\nbidragande orsak till att människor kan leva, bo och\r\nverka i dessa områden. För detta krävs pengar.\r\nSamhället måste ha resurser till sitt förfogande.\r\nModeraterna brukar inte ställa upp på att se till att\r\nsamhället kan skaffa sig dessa resurser. Men Hans\r\nDau är välkommen i det sällskapet.</pre><pre>När Hans Dau nu talar här rämnar den nyputsade\r\nnaturvårdsfasad som Sven Eric Lorentzon tidigare\r\nhar visat upp för oss. Moderaterna kanske inte har\r\nblivit Rödluvans mormor när allt kommer omkring,\r\nutan man är fortfarande stora stygga vargen. Om\r\nmoderaterna menar allvar med en skyddsklassning\r\ni tre olika klasser, måste det väl också innebära att\r\ndet i högsta klassen där inte något skogsbruk skall\r\nbedrivas blir effekter för sysselsättningen och\r\ninkomsterna?</pre><pre>Anf. 43 MARIANNE SAMUELSSON (mp)\r\nreplik:</pre><pre>Fru talman! Uppenbarligen har Hans Dau inte\r\nlyssnat till innehållet i det jag sade. Han ryckte ut\r\nen bit och talade om att skogsbruket skulle vara ett\r\nhot mot folket. Jag sade faktiskt att det var så. Men\r\nmed det menade jag det intensiva skogsbruk som\r\npå många håll fortfarande bedrivs. Det har ett klart\r\nsamband med kommande överlevnadsmöjligheter i\r\nområdet.</pre><pre>Jag drog också paralleller med Bohuslän och de\r\nkala klipporna där. En gång i historien fanns där en\r\nvacker ekskog. Vi kan inte kortsiktigt sitta här och\r\nplanera, utan vi måste också planera för framtiden,\r\nför våra barn och barnbarn och kommande\r\ngenerationer. Vi måste ta oss en ordentlig\r\nfunderare över vad som kommer att hända.</pre><pre>Jag vidhåller att ett ekologiskt skogsbruk är\r\nbetydligt mer sysselsättningsbefrämjande och\r\nhållbart ur långsiktig synvinkel. Det gynnar\r\ndessutom turism, jakt och fiske. Om vi inte bevarar\r\nnaturen lär vi inte heller kunna ha någon större\r\nverksamhet med turism, jakt eller fiske i området.</pre><pre>Det gäller alltså att komma i en ekologisk balans\r\ndär hänsyn tas till naturens förutsättningar för\r\nlångsiktigt överlevande. Det är något som vi alla\r\nmåste värna om och lära oss att förstå.</pre><pre>Hans Dau tog även upp frågan om samerna. Jag\r\nundrar hur han ser på detta med samerna.\r\nModeraterna kämpar för att samerna skall få ingå\r\ni den skogspolitiska utredning som de tidigare han\r\nbegärt men fått avstyrkt.</pre><pre>Anf. 44 MARTIN SEGERSTEDT (s) replik:</pre><pre>Fru talman! Jag hälsar först även andra\r\nnorrlänningar välkomna in i denna debatt.</pre><pre>Jag har inga som helst samvetskval när det gäller\r\nmina möjligheter att försvara regeringens förslag.\r\nJag menar att detta är en bra kompromiss, ett\r\nförslag som vi verkligen kan använda till att dämpa\r\nde intressemotsättningar som det hela handlar om.</pre><pre>Jag glömde i mitt anförande bort en sak som vi inte\r\nhar diskuterat tidigare, nämligen kravet på att\r\nskjuta frågan till skogsutredningen. Jag vet inte vad\r\nman menar med att det skulle komma fram några\r\nnya synpunkter som skulle kunna användas i det\r\nsammanhanget. Vad är det för något nytt som\r\nbehöver läggas på vårt bord för att vi skall kunna\r\nfatta beslut? Vi har skogsstyrelsens utredning, vi\r\nhar haft en ordentlig genomgång av vad som har\r\nskett i markanvändningsplaneringen och vad som\r\npågår i de olika länen. Jag ser inte vad det är för\r\nbeslutsunderlag som fattas. Det handlar här, som\r\njag har sagt så många gånger tidigare, om stora\r\nintressemotsättningar. Det finns ett ögonblick då vi\r\nmåste gå till beslut. Det kan vi göra med det\r\nunderlag som finns. Vad är det mer som behövs för\r\natt gå till beslut?</pre><pre>Anf. 45 LENNART BRUNANDER (c)\r\nreplik:</pre><pre>Fru talman! Hans Dau tog upp frågan om\r\nskogsbilvägar och den skrivning som finns i\r\nutskottsbetänkandet. Han undrar vad\r\ncenterpartister anser om att man inte skulle få\r\nbygga en väg fram till sin stuga. Men det är inte det\r\nfrågan handlar om, Hans Dau. Det står i\r\nbetänkandet att skogsvägarna har stor betydelse för\r\nrenskötselns utövare, för lokalbefolkningen och för\r\nturismen. Det står så, eftersom det är på det sättet.\r\nMan skall naturligtvis få bygga en väg fram till sin\r\nstuga.</pre><pre>Det som Hans Dau tar upp här om skogsbilvägar\r\ngäller sådana vägar som bara servar skogsbruket.\r\nDet är i detta syfte som skogsbilvägarna skall\r\nanvändas. Det har ingenting att göra med de\r\nmänniskor som bor i området, för de skall\r\nnaturligtvis ha sin väg.</pre><pre></pre><pre>Anf. 46 HANS DAU (m) replik:</pre><pre>Fru talman! Flera här har påstått att jag inte har\r\ntagit del av debatten. Jag har suttit här från början\r\noch hört vad de flesta, även Anders Castberger, har\r\nsagt. Anders Castberger har en så klar röst att det\r\ngår ganska bra problem att höra honom.</pre><pre>Anders Castberger använder virkesförsörjningen\r\noch skogsindustrins yttrande som ett argument.\r\nOm man lyssnar till Anders Castberger, får man\r\nden uppfattningen -- vare sig han menar det eller\r\ninte -- att det här egentligen inte behövs någon\r\navverkning, eftersom det är vad skogsindustrin\r\nsäger.</pre><pre>Skogsindustrins företrädare talar dock för hela\r\nlandet. Här diskuterar vi de fjällnära områdena.\r\nDär finns det, med förlov sagt, inte något överskott\r\npå timmer och annat. Priskänsligheten är så stor att\r\nman måste ta virket från nära håll. Man har inte råd\r\natt frakta virket några längre sträckor. Det är därför\r\nsom detta är så viktigt.</pre><pre>Jag är lika väl som Annika Åhnberg medveten om\r\natt mekaniseringen leder till färre arbetstillfällen.\r\nVarför inte se hela kedjan? Det finns en mängd\r\nolika grupper. De som kör skogsmaskiner utgör ju\r\nbara ett fåtal. Hela denna kedja är väldigt viktig\r\nfram till slutprodukten, var den nu hamnar\r\nnågonstans, i södra Sverige eller utomlands. Denna\r\nkedja brister om man tar för hårda tag.</pre><pre>Annika Åhnberg påstod att jag inte tar ansvar för\r\nnaturen och att hela fasaden rämnar. Först och\r\nfrämst vill jag säga att jag har varit skogsbrukare i\r\nstort sett i hela mitt liv. Utan att förhäva mig kan\r\njag påstå att knappast någon annan har ett större\r\nintresse för naturvård än jag. Jag försöker att sköta\r\nmin skog med hänsyn till naturen. Samtidigt vill jag\r\nsköta den på ett effektivt och ekonomiskt sätt. Jag\r\nvill påstå att dessa mål går att förena.</pre><pre>Annika Åhnberg talade om att fasaden rämnar.\r\nMen det förhåller sig tvärtom. Vårt förslag om tre\r\nolika skyddsklasser är mycket bättre från\r\nnaturvårdssynpunkt än det här förslaget. Denna\r\nbroschyr visar ju att man angriper kompromissen,\r\nmen inte oss andra. Jag nämnde Blaikfjället som\r\nexempel. Om man hade följt vårt förslag när man\r\nlade beslag på dessa områden, hade exakt samma\r\nnaturvårdsresultat uppnåtts på ett mycket mindre\r\ningripande sätt för de privata markägarna. Man\r\nhade kunnat föra undan de områden som vi anser\r\nskyddsvärda och lämnat de andra områdena i fred,\r\ni stället för att göra som naturvårdsenheten på\r\nlänsstyrelsen, som gjorde en stor ring runt hela\r\nområdet och tog med hela rubbet.</pre><pre>Martin Segerstedt undrade vad mer som behövs.\r\nDet var en bra fråga. Jag anser att detta är en\r\nkomplicerad materia och med det resultat som\r\nutskottet har kommit fram till behöver insikten\r\nfaktiskt fördjupas. Man måste gräva djupare, vilket\r\njag anser att man bör göra i skogsvårdsutredningen.</pre><pre>Lennart Brunander sade att detta gäller enbart de\r\nvägar som används för skogsbruk. Jag kan försäkra\r\natt det inte finns någon väg i Norrlands inland som\r\nbara används för skogsbruk. Lennart Brunander\r\nkan peka ut vilken väg han vill, och jag kan ändå\r\nbevisa att vägen används till allt möjligt annat.</pre><pre>Fru talman! Jag glömde att yrka bifall till\r\nreservation nr 6.</pre><pre>Anf. 47 ANDERS CASTBERGER (fp)\r\nreplik:</pre><pre>Fru talman! Hans Dau tar delvis tillbaka det som\r\nhan har sagt, men det hindrar inte att man undrar --\r\nom Hans Dau nu har suttit här hela tiden -- om han\r\nverkligen har lyssnat tillräckligt.</pre><pre>I sitt förra anförande läste Hans Dau från ett\r\nflygblad som SNF sprider här utanför huset. I detta\r\nflygblad anges att oppositionspartierna står fast vid\r\nsina vallöften, och såvitt jag förstod prisade Hans\r\nDau detta. Erkänner inte Hans Dau nu att\r\nfolkpartiet liberalerna står fast vid sina vallöften?\r\nJag har faktiskt givit uttryck för detta genom\r\nförslaget om att införa en gräns för särskilda\r\nnaturvårdshänsyn, ett förslag som vi t.o.m. yrkar\r\nbifall till. Denna ståndpunkt kritiserar samtidigt\r\nHans Dau med sin spefulla tunga. Detta går inte\r\nihop.</pre><pre>När det gäller frågan om den avverkning som sker\r\noch den avverkning som vi i folkpartiet anser också\r\nfortsättningsvis skall kunna ske i de fjällnära\r\nområdena sade jag dessutom följande: ''I fjällnära\r\nskog skall ett uthålligt skogsbruk kunna bedrivas,\r\nsom är anpassat till naturvårdens krav.''</pre><pre>Jag sade också att ''nedanför denna gräns skall\r\nskogsbruk i allt väsentligt kunna bedrivas som i\r\növriga delar av området för svårföryngrad skog''.\r\nJag kan inte begripa hur Hans Dau annat än med\r\ndebattknep kan få detta till att jag anser att det\r\nvarken behövs eller borde tas ut skog ur detta\r\nområde. Men vi i folkpartiet liberalerna\r\nunderstryker att avverkningen naturligtvis måste\r\nske med hänsyn till såväl naturens krav som de\r\nrimliga krav som de bosatta småskogsägarna och\r\nsmåskogsbrukarna i detta område har.</pre><pre>Detta är den linje som vi i folkpartiet liberalerna\r\nhar drivit hela tiden och som jag har givit uttryck\r\nför i mitt anförade. Denna linje manifesteras också\r\ni de yrkanden om bifall som jag framställde i mitt\r\ninledningsanförande.</pre><pre>Anf. 48 ANNIKA ÅHNBERG (v) replik:</pre><pre>Fru talman! Jag är fullt medveten om att Hans Dau\r\nhar en mångårig erfarenhet av skogsbruk, en\r\nerfarenhet som jag saknar. Jag hyser också all\r\nrespekt för Hans Daus erfarenhet. Det gläder mig\r\natt höra om hans höga naturvårdsambition när det\r\ngäller hans eget skogsbruk. Men nu var det inte\r\nHans Daus privatliv utanför denna byggnad som\r\nföranledde mig att ta upp denna diskussion, utan\r\ndet var de mer övergripande aspekterna på\r\nmoderata samlingspartiets politik som intresserade\r\nmig, där jag tycker att oklarheten kvarstår.</pre><pre>Det moderata förslaget med tre olika klasser\r\ninnebär kanske en förändring av dagens läge som i\r\nnågot avseende innebär en förhöjd\r\nnaturvårdsambition. Då förvånar det mig att inte\r\näven detta förslag, liksom vårt, får konsekvenser\r\nför sysselsättningen i detta område. Eller också\r\ninnebär inte det moderata förslaget någon\r\nförändring, utan bara en förskönande omskrivning\r\nav att man tycker att allt är bra som det är. I så fall\r\när det ohederligt att inte detta kommer fram.</pre><pre>Om man argumenterar mot andra partier och säger\r\natt deras förslag kommer att påverka\r\nsysselsättningen negativt, skall man också själv\r\nvara beredd att redogöra för de konsekvenser för\r\nsysselsättningen ens eget förslag får och hur man\r\nvill bemöta dessa eventuella konsekvenser. Min\r\nfråga kvarstår.</pre><pre>Anf. 49 ANDERS DAU (m) replik:</pre><pre>Fru talman! Vad jag vill försöka framhålla, Annika\r\nÅhnberg, är att om man tillämpar vår modell,\r\nlägger man beslag på mycket mindre mark än om\r\nman, som t.ex. Anders Castberger föreslår, inför en\r\ngenerell gräns.</pre><pre>Vi moderater är av den uppfattningen att om man\r\ninför dessa tre klasser skyddas den mark som\r\nbehöver skyddas. Det är möjligt att avverkningarna\r\nblir mindre om man går in för generella gränser,\r\nmen resultatet blir då mycket annorlunda.\r\nDessutom riskeras att stora områden nedanför\r\ngränsen avverkas, där man skulle behöva ha detta\r\nskydd.</pre><pre>Det har talats om naturvårdsgränsen i\r\nVästerbotten, som är det län som jag bäst känner\r\ntill. Det finns också fjällområden som ligger långt\r\nnedanför inlandsbanan med sådana ''öar'' som\r\nMartin Segerstedt talade om och som skulle behöva\r\nskyddas. Det är ambitionen att skydda dem och\r\nsamtidigt ambitionen att utnyttja den mark som\r\ninte behöver skyddas, som går bra att föryngra,\r\nanvända för skogsbruk och därigenom höja\r\nsysselsättningen som har drivit oss att lägga fram\r\ndetta förslag.</pre><pre>Det är självklart att vårt förslag påverkar, men på\r\nett mycket mindre och positivare sätt än vad\r\nkompromissen gör och ännu mucket mycket\r\nmindre än vad folkpartiets förslag om\r\nnaturvårdsgräns gör.</pre><pre>Anf. 50 ÅSA DOMEIJ (mp):</pre><pre>Fru talman! Nu skall då den här stora miljöfrågan\r\navgöras av riksdagen, åtminstone för den här\r\ngången. Det är en av de allra största av de\r\nmiljöfrågor som debatterades före valet, då\r\nsamtliga partier ställde ut mycket långtgående\r\nlöften för naturvårdens del. Tyvärr har riksdagen\r\ninte klarat av att uppfylla dessa löften. Det är inte\r\nförsta gången som löftena sviks.</pre><pre>Moderaterna skryter nu med att de inte blev\r\ninlurade i den här konstiga uppgörelsen. Men jag\r\nvill påminna om att första gången som dessa löften\r\nsveks var när moderaterna och socialdemokraterna\r\ngemensamt sade att man inte skulle fatta något\r\nbeslut för naturvårdens del då. Man hänvisade i\r\nstället till en utredning om fjällnära skogar som\r\nskogsstyrelsen då bedrev. Enligt direktiven skulle\r\nutredningen gärna lägga fram förslag, men\r\nförslagen skulle inte få kosta några pengar. I\r\ndirektiven stod att pågående markanvändning inte\r\nfick avsevärt försvåras av förslagen. Det innebär\r\njust att förslagen inte skulle få kosta någonting;\r\nersättning till markägarna skulle inte få betalas ut.</pre><pre>Visst finns det här en intressekonflikt, och jag vill\r\npå den punkten faktiskt ge Martin Segerstedt en\r\neloge. Han inser att det föreligger en\r\nintressekonflikt, och han erkänner det. På den\r\npunkten ger jag honom rätt, även om jag inte alls\r\ndelar hans åsikter om naturvården.</pre><pre>Martin Segerstedt talade också om hur mycket\r\nmark som är skyddad. Men man måste komma ihåg\r\natt när vi har skyddat mark här i Sverige, t.ex. i\r\nform av nationalparker och naturreservat, har vi\r\nofta tagit den billigaste marken, mark som inte är\r\nalltför produktiv, medan mycket litet av den\r\nproduktiva skogsmarken har skyddats. Det gäller\r\nframför allt den litet bättre produktiva marken.</pre><pre>Centern är jag inte förvånad över. Centern agerar\r\nalltid så i naturvårdsfrågor att man lovar mycket\r\noch sedan snirklar till det på olika sätt i utskottet,\r\nså att man sabbar för naturvården. Det har man\r\nlyckats med den här gången också, och man har\r\nt.o.m. lyckats snärja in folkpartiet på något lustigt\r\nsätt. Det är bra då att folkpartiet har vinglat tillbaka\r\nåt rätt håll och yrkar bifall till sin motion. Men\r\ntyvärr vinglar man i motionen också, och det märks\r\natt det finns olika åsikter i den här frågan inom\r\nfolkpartiet. Man säger bl.a. att bara de privata\r\nmarkägare som så vill behöver ta extra\r\nnaturvårdshänsyn. Det är litet konstigt, eftersom\r\ndet ju på privat mark kan finnas arter som är\r\nallvarligt hotade, och dessa arter är väl lika mycket\r\nvärda på privat mark som på annan mark. Jag\r\ntycker att folkpartiet skall tänka över detta och\r\nrösta för vår reservation, där vi föreslår att\r\nområden som är unika lokaler för arter som tillhör\r\nkategori 1 och 2, över huvud taget inte skall få\r\navverkas. Det krävs av folkpartiet att man stödjer\r\nden reservationen för att partiets politik skall få\r\nnågon trovärdighet.</pre><pre>Så till moderaterna. Lade ni märke till hur olika de\r\nbåda moderater som senast var uppe i debatten,\r\nIvar Virgin och Hans Dau, beskrev moderaternas\r\nförslag? Först sade Ivar Virgin att moderaternas\r\nförslag är jättebra. Stöd det! uppmanade han\r\nriksdagsledamöterna och tillade att utskottets\r\nförslag inte går tillräckligt långt för naturvården.\r\nHans Dau sade: Stöd moderaternas förslag,\r\neftersom utskottets förslag går alldeles för långt --\r\ndet ger en alldeles för bra naturvård, och det är inte\r\nbra för markägarna. Visserligen är moderaternas\r\nidé om tre skyddsklasser intressant. Förpackningen\r\när helt okej, men det besvärliga är att innehåll\r\nsaknas. Därför säger jag till moderaterna: Stöd vår\r\nreservation, där vi föreslår att ingen avverkning\r\nskall få förekomma i områden där det finns\r\nallvarligt hotade arter! Jag tycker att moderaternas\r\nförslag kan tolkas så, att det vill att det i vissa fall\r\nskall bli lättnader i de nuvarande restriktionerna.\r\nMotionen är litet snårig, och de är därför svårt att\r\nförstå vad som egentligen skulle bli resultatet om\r\nriksdagen biföll motionen. Men jag vill gärna säga:\r\nKom tillbaka, så kanske ni t.o.m. kan få stöd av\r\nmiljöpartiet för ert förslag om skyddsklassning!\r\nKom tillbaka med samma förpackning och gärna\r\nmed samma beteckning, men fyll det hela med\r\nnågot slags innehåll!</pre><pre>Vänsterpartiet bara passar; det är för besvärligt för\r\nvänsterpartiet att ta ställning, och man vill\r\nhänskjuta hela frågan till skogsutredningen. Men\r\ndå kommer det att dröja tre år till innan vi kan fatta\r\nbeslut till gagn för naturvården. Då kan mycket\r\nredan vara för sent, eftersom den här skogen vid\r\nden tidpunkten kan vara nedhuggen.</pre><pre>Jag skulle faktiskt vilja uppmana alla partier att\r\nrösta på miljöpartiets reservationer. Det är faktiskt\r\ndet enda sättet att helt och hållet uppfylla de löften\r\nsom gavs före valet. Det som förvånat mig allra\r\nmest är att miljöpartiet är det enda parti som vill\r\nstoppa avverkningar i områden där det finns\r\noerhört starkt hotade arter. Glöm inte bort att detta\r\när en fråga som också intresserar den\r\ninternationella naturvårdsrörelsen.</pre><pre>Anf. 51 HANS DAU (m):</pre><pre>Herr talman! Åsa Domeij säger att uppgörelsen\r\nmellan socialdemokraterna och moderaterna om en\r\nutredning var förkastlig och att den strider mot den\r\nuppfattning vi nu har. Men så är det inte alls.\r\nGenom den utredningen fick vi nämligen en analys\r\nsom kunde ligga till grund för det förslag, som även\r\nÅsa Domeij tycker är i vissa hänseenden\r\n''jättebra''.</pre><pre>Vad vi avser med förslaget att pågående\r\nmarkanvändning inte får försvåras är de områden\r\ndär de föreslagna åtgärderna inte behövs, dvs.\r\nmark som tillhör skyddsklass 3. Genom det\r\nföreliggande förslaget försvåras\r\nmarkanvändningen även på sådana områden.</pre><pre>Vi har vidare inte föreslagit att det skall vara någon\r\nskillnad i skyddet för hotade arter på privat mark\r\noch på annan mark. Var hotade arter än finns skall\r\nde skyddas.</pre><pre>Åsa Domeij säger vidare att det är stor skillnad\r\nmellan Ivar Virgins och min framställning, och hon\r\ngjorde gällande att vi skulle ha helt olika\r\nuppfattningar. Det har vi inte alls. Vad jag ville säga\r\nvar att om vi fick igenom vårt förslag om tre\r\nskyddsklasser, skulle vi få ett mycket bättre\r\nmiljöskydd, samtidigt som vi skulle få bättre\r\nmöjligheter att bedriva näringar i sådana områden.\r\nDet var också därför som jag kritiserade utskottets\r\nförslag.</pre><pre>Åsa Domeij påstod också att miljöpartiet är det\r\nenda parti som vill stoppa avverkningarna i de\r\nområden där det finns skyddsvärda marker. Det är\r\nju inte sant, Åsa Domeij! Jag talar bara för\r\nmoderata samlingspartiet, och vi föreslår att man i\r\nskyddsklass 1 skall sätta stopp för all verksamhet\r\nsom hotar skyddade arter. Det är märkligt att Åsa\r\nDomeij inte uppfattat den punkten i det förslag som\r\nhon beskrev som ''jättebra''.</pre><pre>Anf. 52 ANNIKA ÅHNBERG (v):</pre><pre>Fru talman! Nu har Åsa Domeij susat in och gjort\r\nett inhopp i slutet av debatten. Jag har förståelse för\r\natt man inte orkar sitta och lyssna på en debatt som\r\när så lång som den här har varit, men det\r\nunderlättar onekligen debatten om man är med\r\nfrån början och vet vad andra har talat om.</pre><pre>Jag vill på det bestämdaste framhålla att vi inte\r\n''passar'' -- vad det nu skall betyda. Jag har sagt vid\r\nutskottsbehandlingarna att vi står fast vid vår\r\nuppfattning att det behövs en högre ambition för\r\nnaturvården i dessa områden. Men vad vi bevittnat\r\nunder sommaren och hösten är någonting mycket\r\nväsentligt. De tidigare låsta positionerna har börjat\r\nlösas upp. Skogsbrukarna och\r\nnaturvårdsintressena, som tidigare stått emot\r\nvarandra i de hårdaste motsättningar, har nu\r\nkommit till tals med varandra och framfört\r\nlikartade idéer om hur politikerna bör hantera\r\ndenna fråga.</pre><pre>Vi har lyssnat på parterna, eftersom vår ambition\r\nnär det gäller skogsbruket i fjällnära skog inte är att\r\nvi skall få glänsa som dem som är allra bäst på\r\nnaturvård, utan vår ambition är att\r\nmotsättningarna skall hanteras av de människor\r\nsom lever och bor i dessa områden. Vi tror att en\r\nhög ambition för naturvården förutsätter\r\nmedverkan av dem som är allra mest direkt\r\nberörda. När motstående intressen har ansett att\r\ndet är bra att man nu fattar vissa kortsiktiga beslut\r\nsom vi har föreslagit, t.ex. att domänverket skall\r\nupphöra med sin avverkning, men att man i övrigt\r\nbör överlämna frågan till den skogspolitiska\r\nutredningen, har vi lyssnat till dem och kommit\r\nfram till att deras förslag är bra.</pre><pre></pre><pre>Anf. 53 ANDERS CASTBERGER (fp):</pre><pre>Fru talman! I debattens sista minuter avlevereras\r\nett blixtrande anförande från miljöpartiet. Om\r\nnågon liten småskogsägare hade betett sig på\r\nsamma sätt mot sin skog som Åsa Domeij gör mot\r\nsina kolleger här i kammaren, skulle det ha kunnat\r\nliknas vid skövling av fjällskogar.</pre><pre>När det kommer till debatter på ort och plats i\r\nfjällskogen och i de små byarna med hundratals\r\nmänniskor som har retats upp med missvisande\r\npropaganda, då halas miljöpartiets smattrande fana\r\nner under snålblåstens gräns. Det kan kallas\r\nvingleri. Det går an för Åsa Domeij att vara karsk\r\nhär i kammaren. Folkpartiet står fast vid samma\r\nlinje efter valet som före valet.</pre><pre>Anf. 54 ÅSA DOMEIJ (mp):</pre><pre>Fru talman! Om utskottet nu står så fast vid sin\r\nståndpunkt är det mycket lätt att rösta på\r\nreservation 9, som jag yrkar bifall till, om att man\r\ninte skall få avverka i de områden där det verkligen\r\nfinns många hotade arter. Om moderaterna menar\r\nallvar med sin skyddsklassning skulle ju det här\r\nkunna vara ett sätt att fylla moderaternas motion\r\nmed innehåll. Jag har inte sagt att den är jättebra,\r\nutan jag har sagt att metoden med skyddsklasser\r\nkan användas om man fyller den med något\r\ninnehåll, men bara om man gör det.</pre><pre>Jag tycker att det är jättebra att vänsterpartiet som\r\nenda parti tillsammans med miljöpartiet faktiskt\r\nvågar göra något åt statens skogsbruk. I detta\r\nsammanhang kan man ju direkt gå in. Det är ju inga\r\nproblem, eftersom det är fråga om statens egen\r\nmark. Vi skall också komma ihåg att det är mycket\r\nsent som domänverket över huvud taget har börjat\r\nbedriva skogsbruk i de här trakterna. Och det är det\r\nsom har gett upphov till hela den här debatten.</pre><pre>Det är också bra att Annika Åhnberg själv står fast\r\nvid tidigare löften. Men problemet är ju att om man\r\nskjuter över allt det här till skogsutredningen utan\r\nnågra anvisningar, kommer det att ta så lång tid att\r\näven om skogsutredningen skulle komma fram till\r\nnågot mycket bra kan det vara alldeles för sent. Vi\r\nhar också överlämnat vissa mindre delar till\r\nskogsutredningen men sagt att detta måste utredas\r\nskyndsamt och då givit anvisningar om inriktningen\r\npå det som utredningen bör komma fram till.</pre><pre>Jag skulle vilja fråga hela utskottet varför man inte\r\nkan ställa sig bakom miljöpartiets reservationer.\r\nDet var ju så väldigt lätt att ställa sig bakom dessa\r\nsaker före valet. Det borde ju vara lika lätt i dag.\r\nDet är ju bara att trycka på de rätta\r\nvoteringsknapparna.</pre><pre>Anf. 55 HANS DAU (m):</pre><pre>Fru talman! Åsa Domeij börjar ta tillbaka vad hon\r\nhar sagt. Hon menade att hon inte har sagt att\r\nmotionen är jättebra. Jag antecknade i alla fall att\r\nhon sade att moderaternas förslag med\r\nskyddsklasser är jättebra.</pre><pre>I mitt förra inlägg glömde jag att säga följande. Åsa\r\nDomeij frågade om vi skulle ha lättnader i fråga om\r\nnuvarande restriktioner. Jag tyckte att jag beskrev\r\nBlaikfjällsområdet på ett sådant sätt att där det nu\r\nfinns restriktioner därför att man har tagit över ett\r\nför stort område skall man kunna ta bort det man\r\nhar tagit till för mycket.</pre><pre>Det sades att vi skulle fylla vår motion med\r\ninnehåll. Den är redan fylld med innehåll. Jag vill\r\nytterligare en gång betona att vi inom skyddsklass 1\r\nvill totalförbjuda skogsbruk. Det som står i\r\nreservation 9 är en självklarhet.</pre><pre>Sedan kan jag kontra med följande fråga: Varför\r\nskall vi rösta på miljöpartiets reservationer om inte\r\nmiljöpartiet röstar på våra reservationer, när våra\r\nreservationer enligt Åsa Domeij tydligen är lika\r\nbra?</pre><pre>Anf. 56 ANNIKA ÅHNBERG (v):</pre><pre>Fru talman! Jag vet inte om innebörden i det som\r\nÅsa Domeij sade i sitt senaste inlägg var att\r\nmiljöpartiet egentligen kräver att man helt skall\r\nupphöra med avverkningarna och sedan utreda.\r\nDet är väl i så fall det enda som kan innebära att\r\nman över huvud taget inte avverkar framgent. Jag\r\nhar inte uppfattat miljöpartiets ställningstagande i\r\nutskottet på det sättet. Men jag kanske har\r\nmissförstått det hela.</pre><pre>Det är mycket möjligt att vårt förslag hade kunnat\r\nvara bättre. Vi har bemödat oss från\r\nutgångspunkten att det måste vara möjligt att\r\nförena en hög naturvårdsambition med ett\r\nskogsbruk. Det måste gå att bygga\r\nnaturvårdsambitionen på de människors\r\nverksamhet som lever och bor i de här områdena.\r\nDå har vi kommit fram till ett förslag som i vissa\r\ndelar är en kompromiss mellan naturvård och\r\nskogsbruk. Men, som jag och andra har sagt\r\ntidigare i den här debatten, det här handlar om\r\nkonflikter som i konkreta ärenden i praktiken\r\nförmodligen alltid kommer att leda till att något\r\nintresse får vika. Det går inte att hitta en lösning\r\nsom tillfredsställer alla olika intresseinriktningar i\r\nalla konkreta fall. Det tror jag att vi måste inse.</pre><pre>Det som Åsa Domeij talar om när det gäller\r\nutrotningshotade arter är viktigt. Men vi kan inte\r\nbifalla en reservation som så direkt innebär att man\r\nalltid skall säga nej till avverkningar när vissa djur\r\neller växter är utrotningshotade. I vissa fall kan\r\nfaktiskt även människan i dessa områden vara en\r\nutrotningshotad art. Och då måste man kanske\r\ngöra kompromisser som i mesta möjliga mån\r\ntillgodoser alla intressen.</pre><pre>Anf. 57 ÅSA DOMEIJ (mp):</pre><pre>Fru talman! Jag vill påminna Annika Åhnberg om\r\natt hon och jag för ett år sedan tillsammans stod\r\nbakom en reservation om en moratorielag där vi\r\nville att allt skogsbruk när det gäller kalavverkning\r\nskulle upphöra tills lämpliga föreskrifter för\r\nskogsbruket hade kommit fram. Nu går vi inte lika\r\nlångt i år. Nu säger vi att ingen avverkning alls får\r\nförekomma i områden där det finns riktigt hotade\r\narter. Jag tycker faktiskt att Annika Åhnberg med\r\nsitt senaste inlägg visar en mer negativ syn på\r\nnaturvården än de andra partiernas företrädare här\r\nhar gjort. Det är ju faktiskt ingen som har gått så\r\nlångt som att påstå att det skulle vara ett större\r\nproblem att människan skulle vara mer\r\nutrotningshotad som art än de arter som finns bara\r\ni detta området och inte någon annanstans i hela\r\nvärlden. Det tycker jag är ett mycket konstigt\r\nresonemang.</pre><pre>Var är det då som vi vill upphöra med avverkningar\r\nredan nu? Det gäller på statens mark, tills\r\nföreskrifter har tagits fram, och det gäller där de\r\nhär riktigt hotade arterna finns. Vi vill att\r\nskogsutredningen skall utreda det problem som\r\ngäller med de privata markägarna och att det skall\r\nske snabbt, på ungefär tre månader, och att denna\r\nutredning skall ta fram lämpliga föreskrifter för\r\ndetta område.</pre><pre>Jag sade att idén med skyddsklasser var bra. Men\r\ndet går inte att bara säga skyddsklass 1, 2 och 3 och\r\ninte tala om vad de skall innehålla och hur de skall\r\ndefinieras. Därför har jag föreslagit en typ av\r\ndefinition som jag tycker att moderaterna kunde\r\nställa sig bakom. Jag undrar nämligen vad\r\nskyddsklass 1 är om man inte till skyddsklass 1\r\nräknar de områden där det verkligen finns många\r\nhotade arter. Det kan jag över huvud taget inte\r\nbegripa. Det skulle vara intressant att få ett svar på\r\ndet så småningom. Om det inte är möjligt att lämna\r\ndet nu här i kammaren kanske jag kan få det\r\nsenare.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>6 § Björnlandets och Djurö nationalparker</pre><pre>Föredrogs</pre><pre>jordbruksutskottets betänkande</pre><pre>1990/91:JoU14 Björnlandes och Djurö\r\nnationalparker.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 8 §.)</pre><pre>7 § Justitieombudsmännens redovisning av sin\r\nverksamhet till 1990/91 års riksmöte m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU16 Justitieombudsmännens redovisning\r\nav sin verksamhet till 1990/91 års riksmöte m.m.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 8 §.)</pre><pre>8 § Tilläggsbudget 1</pre><pre>Föredrogs</pre><pre>trafikutskottets betänkande</pre><pre>1990/91:TU10 Tilläggsbudget I inom\r\nkommunikationsdepartementets område (prop.\r\n1990/91:25).</pre><pre>Anf. 58 RUNE THORÉN (c):</pre><pre>Fru talman! I föreliggande ärende begär\r\nregeringen att riksdagen skall bevilja ett anslag på\r\nca 7 milj.kr. Det skall användas till att göra vissa\r\nundersökningar i samband med byggandet av en\r\neventuell Öresundsbro. Som är väl känt för denna\r\nkammare anser vi i centerpartiet inte att det skall\r\nbyggas en Öresundsbro. Vi har inget emot att man\r\ngör vissa undersökningar som kan gälla t.ex.\r\nfärjeförbindelserna eller en järnvägstunnel. Därför\r\nyrkar jag bifall till reservationen i betänkandet.</pre><pre>Anf. 59 VIOLA CLAESSON (v):</pre><pre>Fru talman! Vänsterpartiet har under många år\r\nförsökt att arbeta på det sättet att planerna på\r\nÖresundsbron skulle stoppas. Det finns flera\r\npartier i riksdagen som har samma uppfattning,\r\näven om vi ännu så länge är i minoritet.</pre><pre>Jag skall inte hålla något längre tal för att framföra\r\nvår uppfattning om Öresundsbroprojektet, den\r\nbilbro som skulle medföra ännu mer bilism och\r\nännu mer biltrafik och ännu mera utsläpp. Men jag\r\nskall läsa upp ett intressant citat ur min egen lilla\r\nartikelsamling i denna fråga. Artikeln fanns i\r\ntidningen Arbetet lördagen den 14 januari 1984.\r\nStorstilt lyder rubriken: ''Så går 'supervägen' från\r\nOslo till Paris''. Så står det :</pre><pre>''Planerna som vänder upp och ned på Sverige.</pre><pre>Arbetet kan i dag avslöja de topphemliga planerna\r\npå ett av de största byggprojekten någonsin i\r\nmodern tid!''</pre><pre>Det handlar alltså om de västeuropeiska\r\nrundabordslobbyisternas planer på Scandinavian\r\nLink, inkl. Öresundsbroprojektet. Där framgår att\r\nden enmansutredning som regeringen hade\r\ntillsatt -- utredningsmannen är samme Lennart\r\nJohansson som har varit med i många\r\nÖresundsbroutredningar sedan dess -- inte hade en\r\naning om dessa planer. Tvärtom höll han på att\r\nfärdigställa i januari -84 en utredning som mynnade\r\nut i ett förslag om att bron inte skulle byggas. Det\r\nvar ett orealistiskt och alldeles för dyrt projekt.</pre><pre>Det nämns inte särskilt mycket i dag om att det gick\r\ntill på det viset. Däremot framgår av de artiklar som\r\ntidningen Arbetet var först med att publicera om\r\nScandinavian Link och Öresundsbron att två\r\ndepartementssekreterare i Sverige var de enda\r\nförutom dåvarande kommunikationsministern som\r\nmot tystnadslöfte var invigda i dessa topphemliga\r\nplaner som tidningen Arbetet skriver om.</pre><pre>Det här visar på bristen på en debatt på riktigt sätt,\r\nen mer rättvisare debatt om vilka planer det\r\negentligen handlade om, planer som skulle\r\ninnebära att massbilismen skulle öka. Det ger också\r\nen liten inblick i hur det har sett ut genom åren.</pre><pre>Vad det handlar om nu är ifall regeringen skall få\r\nytterligare pengar att satsa på att utreda\r\nÖresundsbrofrågan. Vi har skrivit en motion i\r\ndenna fråga och menar att det är fullständigt\r\nsjälvklart att inga mer pengar skall satsas. Däremot\r\nskulle man mycket väl kunna satsa pengar på\r\nutredningar som handlar om att mera noga titta på\r\nmiljökonsekvenserna av andra projekt som inte\r\nalstrar ytterligare biltrafik, t.ex. järnvägstunnel\r\nsamt utvecklad och moderniserad färjetrafik. Det\r\nskulle vi kunna tänka oss, men det är inte detta det\r\ngäller här. Därför, fru talman, ber jag att få yrka\r\nbifall till reservationen i trafikutskottets\r\nbetänkande TU10.</pre><pre>Anf. 60 BERTIL PERSSON (m):</pre><pre>Fru talman! Eftersom de tidigare debattörerna har\r\nvarit kortfattade, skall också jag vara det, men de\r\nkan inte få stå oemotsagda.</pre><pre>Öresundsbron är södra Sveriges allra viktigaste\r\nfråga. Det är också viktigt för tillväxten i Sverige att\r\nvi har ytterligare ett tillväxtområde utanför axeln\r\nStockholm--Arlanda--Uppsala. Området kring\r\nÖresund har resurser att bli Europas femte K-\r\nregion. Här finns 4,5 miljoner invånare, och det\r\nfinns tre universitet. Hade det varit öken, skog eller\r\nberg mellan Malmö och Köpenhamn, hade vi haft\r\nen väg där för länge sedan. Jag kan inte se att det är\r\nså märkvärdigt med grundvatten.</pre><pre>Riksdagen är väldigt mycket 08-fixerad. Vad som\r\nsker i Skåne är man på lagom avstånd okunnigt\r\nvälmenande om, men Stockholms ringleder eller\r\nLidingöbron anses landet i övrigt inte ha något att\r\ngöra med.</pre><pre>Till Viola Claesson vill jag säga att all erfarenhet av\r\nden typ av brobyggande som det här gäller visar att\r\nbroar ofta byggs i tron att de är till för den långväga\r\ntrafiken. Men inom sex sju år har de blivit lokala\r\nförbindelselänkar.</pre><pre>Apropå broresonemanget: Det är 17 kilometer\r\nmellan Malmö och Köpenhamn. Det är också 17\r\nkilometer mellan Malmö och Lund. Hade det varit\r\nnågot listigt med att forsla bilarna på tåg i en tunnel,\r\nskulle ni ha krävt att man rivit upp motorvägen\r\nmellan Malmö och Lund och borrat en tunnel och\r\nforslat bilarna på tåg där.</pre><pre>Anf. 61 RUNE THORÉN (c) replik:</pre><pre>Fru talman! Jag skall försöka vara kortfattad. Från\r\ncenterns sida kan vi tänka oss en järnvägstunnel,\r\noch i det sammanhanget vill jag ta upp\r\nkommunikationerna mellan Malmö och\r\nKöpenhamn. Vi vet att antalet bilar kommer att\r\nöka. Från miljösynpunkt är det naturligtvis bättre\r\natt ha en bra tågförbindelse, bl.a. lokaltåg. Det är\r\nviktigt också för Malmöregionen. Jag delar alltså\r\nuppfattningen att det inte bara får bli ett 08-\r\nresonemang. Därfår har vi från centern sagt att det\r\när viktigt att satsa på en omfattande\r\njärnvägsutbyggnad och även vägutbyggnad i hela\r\nlandet. Det kommer naturligtvis också\r\nMalmöregionen till del.</pre><pre>Anf. 62 VIOLA CLAESSON (v) replik:</pre><pre>Fru talman! Det är typiskt när en moderat uttalar\r\nsig i detta sammanhang att hon eller han låtsas som\r\nom miljöproblemen över huvud taget inte existerar\r\neller nonchalerar och avfärdar dem\r\nfullständigt.Vad vi har sagt är att\r\nkommunikationerna måste utvecklas i hela landet,\r\nmen det skall vara miljövänliga transporter, som ju\r\nfinns tillgängliga. Det finns teknik för både\r\nsnabbare, bekvämare och miljövänligare\r\ntransporter. Ändå talar moderaterna som om det\r\nbara är en tillväxt när det gäller bilism som kan\r\nräknas i en region. Så är alltså inte fallet.</pre><pre>Här har man inte brytt sig om att på ett\r\ntillnärmelsevis sakligt och rejält sätt utreda frågan\r\nom en järnvägstunnel. Man har från början bestämt\r\nsig, vilket jag försökte åskådliggöra i mitt förra\r\ninlägg, att det är en bro vi skall ha. Det är inte bara\r\nrundabordsindustrialister som krävt detta som ett\r\nled i projektet Scandinavian Link utan också andra\r\nintressenter. Det är sådana intressenter som i likhet\r\nmed moderaterna fullständigt struntar i om\r\nutstläppen från bilismen ökar och miljön förstörs.\r\nDen del av landet som det här handlar om tål inte\r\nmer av farliga utsläpp. Det vore bra om vi\r\nåtminstone fick det erkännandet av moderaterna\r\noch om de talade om hur problemen skall lösas.</pre><pre>Anf. 63 BERTIL PERSSON (m) replik:</pre><pre>Fru talman! Om det i en fråga finns flera intressen\r\noch intressenter är det faktiskt klokt att väga dem\r\nmot varandra och inte bara se på frågan från en\r\nenda utgångspunkt, som kommunisterna envisas\r\nmed att göra.</pre><pre>Beträffande miljöfrågan skall jag säga att jag inte\r\ntycker att det här projektet är det angelägnaste\r\nmiljöprojektet, men det är ett bra miljöprojekt\r\ndärför att utsläppen från bron, med de\r\nkatalysatorrenade bilar som vi då kommer att ha,\r\nkommer att minskas till hälften av vad nuvarande\r\nfärjor släpper ut. Då skall man veta att det inte\r\nfinns någon teknik tillgänglig för att rena utsläppen\r\nfrån färjorna till mer än 50 %, om det inte är en\r\nelfärja med sladd bakom. Dessutom får dessa sin el\r\nfrån någon annanstans.</pre><pre>När det gäller vattengenomströmningen kommer\r\ndet att bli en minskning med 0,5 %. En korrigering\r\nkan lätt göras genom muddring. Det behövs en bro\r\nför att vi skall få en bred förbindelse som lätt kan\r\nanpassas till nya och miljövänligare trafiktekniska\r\nlösningar i framtiden -- detta i stället för ett litet hål\r\nunder vattnet.</pre><pre>Anf. 64 VIOLA CLAESSON (v) replik:</pre><pre>Fru talman! Kort och gott vill jag bara uppmana\r\nBertil Persson att litet mera noggrant -- eller kanske\r\nför första gången -- ta del av de utlåtanden och\r\nundersökningar som finns och som handlar om\r\nmiljön.</pre><pre>Anf. 65 BERTIL PERSSON (m) replik:</pre><pre>Fru talman! Jag försäkrar, Viola Claesson, att jag\r\nredan har gjort det. Dessutom vill jag påpeka att vi\r\ni Skåne exempelvis har lyckats minska svavelhalten\r\ni luften till en tredjedel av vad som gällde 1970.\r\nVidare har kvävehalten halverats, och för\r\nnärvarande är det bara 15 % av svavelhalten i\r\nluften i Malmöregionen som är egenproducerad.</pre><pre>Anf. 66 ROY OTTOSSON (mp):</pre><pre>Fru talman! I fråga om tilläggsbudgeten är knappt\r\n7 miljoner avsedda för utredningar och\r\nförberedelser beträffande en Öresundsbro. Men\r\njag vill då framhålla att en lång rad motioner har\r\nväckts här i riksdagen, som ännu inte har\r\nbehandlats och som handlar om just\r\nÖresundsförbindelserna. Den spontana reaktionen\r\nhos oss i miljöpartiet var naturligtvis att pengar inte\r\nborde anslås i en viss riktning innan riksdagen har\r\nfattat beslut om Öresundsförbindelserna.\r\nRiksdagen har alltså ännu inte fattat beslut om\r\nhuruvida det skall vara en bro, en tunnel, en\r\nfärjeförbindelse eller någonting annat.</pre><pre>Vi väckte en motion, naturligtvis, för att den här\r\nfrågan skulle bli uppmärksammad. Denna motion\r\nhar utmynnat i en reservation, vilken jag yrkar\r\nbifall till.</pre><pre>Ur miljösynpunkt är det uppenbarligen på det\r\nsättet att en bilbro skulle medföra mycket stora\r\nproblem, i synnerhet om man vill hålla nere\r\nkoldioxidutsläppen. En motorvägsbro av den\r\nstorlek som det här handlar om skulle svälja\r\nnärmare 70 000 fordon per dygn framemot mitten\r\neller slutet av 90-talet. Det innebär enorma utsläpp.\r\nDe siffror som återfinns i en del tidigare kalkyler är\r\nbetydligt lägre. Men om man hör sig för hos\r\nvägverket och frågar vilken bedömning som där\r\ngörs, får man till svar att det rör sig om höga siffror.</pre><pre>Vidare påpekar vi i vår reservation att\r\nströmningsförhållandena i Öresund är oerhört\r\nviktiga för hela Östersjöns miljö. En del här i\r\nkammaren har kanske följt debatten om bron över\r\nStora Bält, som man är på god väg att bygga. I det\r\nsammanhanget har det visat sig att tidigare gjorda\r\nberäkningar har ifrågasatts av expertis. Antagligen\r\nkommer den här bron att påverka mer än vad man\r\ntänkt sig.</pre><pre>Det är bara att muddra, kan man kanske säga. Men\r\nproblemet är att bottenslammet i\r\nÖresundsregionen, tyvärr, är förorenat av\r\nmiljögifter. En muddring skulle innebära att\r\nmiljögifterna rördes upp och spreds i vattnet. Det\r\nskulle, naturligtvis, bli en hel del miljöproblem.\r\nDet finns alltså mycket starka skäl för att vi måste\r\nklara kommunikationerna mellan Malmö och\r\nKöpenhamn på något annat sätt än just genom en\r\nbilbro. Kommunikationerna kan klaras genom en\r\nväl utbyggd färjetrafik, som kan renas till 90 %\r\nenligt sjöfartsverkets egna uppgifter. Självfallet är\r\nen borrad järnvägstunnel också en variant, om man\r\nnu vill satsa på en sådan.</pre><pre></pre><pre>Anf. 67 BIRGER ROSQVIST (s):</pre><pre>Fru talman! Den del av trafikutskottets\r\nbetänkande nr10 som nu debatteras gäller ett\r\nmindre anslag som har begärts för viss\r\nutredningsverksamhet i samband med de\r\ndiskussioner som förekommer om byggandet av en\r\nfast förbindelse över Öresund. Den frågan har\r\ndiskuterats ur många synvinklar och från många\r\nhåll. Ett av de argument som har framförts mot ett\r\nbrobygge har gällt just miljöfrågorna. En vital del i\r\nden debatten har varit just frågor om\r\nvattengenomströmning och andra\r\nmiljökonsekvenser. När man nu redogör för dessa\r\nsaker och säger att man vill ytterligare undersöka\r\nkonsekvenserna av ett brobygge bl.a. när det gäller\r\nvattengenomströmning, har utskottsmajoriteten\r\nansett att detta är just vad som har efterlysts och\r\nvad som behövs innan beslut fattas i frågan. Något\r\nbeslut om förbindelserna över Öresund har alltså\r\nännu inte fattats. Vi tycker nog att det är bättre att\r\nförst utreda för att sedan få ett förslag i den ena\r\neller den andra riktningen. Alltså: först utreda och\r\nta reda på konsekvenser och därefter ta ställning i\r\nsakfrågan.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 68 ROY OTTOSSON (mp):</pre><pre>Fru talman! Utreda först och besluta sedan --\r\njavisst! Frågan om Öresundsförbindelserna har ju\r\nutretts mycket noggrant i ett stort antal omgångar.\r\nMen vad det handlar om när det gäller de här\r\npengarna är direkta förhandlingar med danskarna\r\nför att det skall bli möjligt att snabbt få till stånd ett\r\nbrobygge innan riksdagen har fattat beslut om att\r\ndet skall vara en bro.</pre><pre>Mot den bakgrunden måste jag fråga Birger\r\nRosqvist: Är det verkligen lämpligt att gå in i\r\ndirekta förhandlingar med danskarna innan\r\nriksdagen har fattat beslut i frågan?</pre><pre>Anf. 69 BIRGER ROSQVIST (s):</pre><pre>Fru talman! Jag måste säga att jag anser det vara\r\nhelt självklart att man innan beslut fattas -- och det\r\nkan då gälla såväl små som stora frågor --måste veta\r\nvad det är man egentligen beslutar och vilka\r\nkonsekvenser fattade beslut får. Nu tillmötesgår\r\nman ju krav från de många människor som vill ha\r\nolika analyser av miljöpåverkan -- inte minst gäller\r\ndet vattengenomströmningen. Det handlar alltså\r\nom ett förslag från regeringen, som innebär att det\r\nskall finnas möjligheter att genomföra önskade\r\nutredningar. I det läget finner jag inte att det finns\r\nskäl att gå emot ett sådant här förslag, för det\r\nhandlar ju om just det som har efterfrågats. Det är\r\ndetta önskemål som man tillmötesgår i de här\r\nförhandlingarna och i de utredningar som görs.</pre><pre>Jag upprepar att jag tycker att det inte finns någon\r\nanledning att gå emot ett förslag av den här\r\nkaraktären. Jag måste också säga att jag har svårt\r\natt förstå Roy Ottossons inställning i denna fråga.</pre><pre>Alltså: först en utredning och fakta på bordet,\r\ndärefter beslut -- åt vilket håll det sedan går får vi\r\nse den dag som beslut fattas.</pre><pre>Anf. 70  ROY OTTOSSON (mp):</pre><pre>Fru talman! Vår invändning mot att dessa pengar\r\nanslås är att man direkt siktar på ett byggande av en\r\nbro. Det finns alltså en direkt koppling till ett\r\nbrobygge.</pre><pre>Allmänna utredningar beträffande miljöeffekter\r\noch olika förslag finns redan. Birger Rosqvist är ju\r\nsocialdemokrat. Och ganska nyligen bestämde ju ni\r\nsocialdemokrater er för en bro. Då måste ni ha\r\nansett att frågan var tillräckligt utredd. Birger\r\nRosqvist är alltså inte konsekvent här när han säger\r\natt detta behöver utredas ännu mera. Nej, de här\r\npengarna är direkt avsedda till att få i gång ett\r\nbrobygge så fort som möjligt och för att mer eller\r\nmindre ställa riksdagen inför faktum -- och detta\r\ninnan riksdagen har fattat beslut om vilken typ av\r\nförbindelse som vi skall satsa på.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande jordbruksutskottets\r\nbetänkanden JoU13, och JoU14,\r\nkonstitutionsutskottets betänkande KU16 samt\r\ntrafikutskottets betänkande TU10.</pre><pre>Jordbruksutskottets betänkande JoU13</pre><pre>Mom. 1 (överlämnande av delar av propositionen\r\ntill skogspolitiska kommittén)</pre><pre>Hemställan</pre><pre>Utskottets hemställan -- som ställdes mot\r\nhemställan i reservation 1 av Annika Åhnberg --\r\nbifölls med acklamation.</pre><pre>Motivering</pre><pre>Utskottets motivering -- som ställdes mot den i\r\nreservation 2 av Marianne Samuelsson anförda\r\nmotiveringen -- godkändes med acklamation.</pre><pre>Mom. 2 (avslag på propositionen m.m.)</pre><pre>Utskottets hemställan bifölls med 263 röster mot 12\r\nför yrkande 1 i motion Jo1 av Marianne Löfstedt\r\nsamt motionerna Jo2 av Ulla Orring och Britta\r\nBjelle och Jo6 av Karin Israelsson. 13 ledamöter\r\navstod från att rösta.</pre><pre>Mom. 2 i övrigt</pre><pre>Utskottets hemställan bifölls.</pre><pre>Mom. 5 (avgränsande områden, m.m.)</pre><pre>Först biträddes utskottets hemställan med den\r\nändring däri som föranleddes av bifall till yrkande\r\n1 i motion Jo4 av Sören Norrby m.fl. med 28 röster\r\nmot 19 för reservation 5 av Marianne Samuelsson.\r\n248 ledamöter avstod från att rösta.</pre><pre>Härefter biträddes reservation 4 av Sven Eric\r\nLorentzon m.fl. med 59 röster mot 46 för utskottets\r\nhemställan med den ändring däri som föranleddes\r\nav bifall till yrkande 1 i motion Jo4 av Sören Norrby\r\nm.fl. 190 ledamöter avstod från att rösta.</pre><pre>Slutligen bifölls utskottets hemställan med 174\r\nröster mot 56 för reservation 4 av Sven Eric\r\nLorentzon m.fl. 57 ledamöter avstod från att rösta.</pre><pre>Mom. 6 (skogsbruksplaner)</pre><pre>Utskottets hemställan -- som ställdes mot\r\nreservation 6 av Sven Eric Lorentzon m.fl. -- bifölls\r\nmed acklamation.</pre><pre>Mom. 7 (fördjupad verksamhetsplanering)</pre><pre>Utskottets hemställan bifölls med 257 röster mot 19\r\nför reservation 8 av Marianne Samuelsson. 18\r\nledamöter avstod från att rösta.</pre><pre>Mom. 9 (restriktioner för domänverket)</pre><pre>Först biträddes reservation 10 av Annika Åhnberg\r\nmed 26 röster mot 18 för reservation 11 av\r\nMarianne Samuelsson. 250 ledamöter avstod från\r\natt rösta.</pre><pre>Härefter bifölls utskottets hemställan med 250\r\nröster mot 18 för reservation 10 av Annika\r\nÅhnberg. 24 ledamöter avstod från att rösta.</pre><pre>Mom. 12 (ersättningsmark)</pre><pre>Utskottets hemställan bifölls med 152 röster mot\r\n138 för reservation 13 av Karl Erik Olsson m.fl. 5\r\nledamöter avstod från att rösta.</pre><pre>Mom. 18 (särskilda anpassningsvillkor m.m.)</pre><pre>Utskottes hemställan bifölls med 226 röster mot 28\r\nför yrkandena 2 och 9 i motion Jo4 av Sören Norrby\r\nm.fl. 40 ledamöter avstod från att rösta.</pre><pre>Mom. 25 (stärkande av miljövårdsenheterna)</pre><pre>Utskottets hemställan bifölls med 232 röster mot 56\r\nför reservation 20 av Annika Åhnberg och\r\nMarianne Samuelsson. 7 ledamöter avstod från att\r\nrösta.</pre><pre>Mom. 26 (regionalpolitiska åtgärder)</pre><pre>Utskottets hemställan bifölls med 259 röster mot 28\r\nför reservation 21 av Bengt Rosén och Sören\r\nNorrby. 5 ledamöter avstod från att rösta.</pre><pre>Mom. 28 (överförande av mark från domänverket\r\ntill naturvårdsfonden)</pre><pre>Utskottets hemställan bifölls med 208 röster mot 80\r\nför reservation 23 av Karl Erik Olsson m.fl. 5\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls</pre><pre>Jordbruksutskottets betänkande JoU14</pre><pre>Utskottets hemställan bifölls.</pre><pre>Konstitutionsutskottets betänkande KU16</pre><pre>Utskottets hemställan bifölls.</pre><pre>Trafikutskottets betänkande TU10</pre><pre>Mom. 1 (utredningar)</pre><pre>Utskottets hemställan bifölls med 219 röster mot 72\r\nför reservationen av Elving Andersson m.fl. 2\r\nledamöter avstod från att rösta.</pre><pre>Mom. 2</pre><pre>Utskottets hemställan bifölls.</pre><pre>9 § Anmälan om interpellation</pre><pre>Anmäldes att följande interpellation framställts</pre><pre>den 6 december</pre><pre>1990/91:114 av Margitta Edgren (fp) till\r\ncivilministern om folk- och bostadsräkningen:</pre><pre>Sverige har just genomfört FoB-90. Det har skett\r\nunder livlig debatt i massmedia med inlägg från\r\nmånga olika individer med olika utgångspunkter\r\noch olika kunskaper. Det mest uppmärksammade\r\ninlägget gjordes, enligt min uppfattning, av Jan\r\nEwers. Ewers som är datalagsexpert bl.a. åt\r\nregeringen menade att Europarådets\r\nrekommendation och konvention som\r\nundertecknats av Sverige tar över svenska FoB-\r\nlagen.</pre><pre>Även datainspektionens generaldirektör menar att\r\nDI aldrig skulle godkänt att forskningsregister med\r\nså luddigt argument som ''forskning''. Hon säger att\r\nenligt DI skall ett personregister preciseras så att\r\ndet framgår vilken speciell forskning som skall\r\ngöras med hjälp av registret.</pre><pre>För att förstå vad DIs generaldirektör syftar på\r\nciterar jag lagen om Folk och bostadsräkning 1990.\r\nDen säger: ''en allmän folk- och bostadsräkning\r\nskall företas år 1990 för att framställa statistik för\r\nsamhällsplanering, forskning och allmän\r\ninformation. De genom den allmänna folk- och\r\nbostadsräkningen insamlade uppgifter får inte\r\nanvändas för andra ändamål än det som anges i\r\nförsta stycket''.</pre><pre>Flera problem har visat sig i samband med FoB-90:</pre><pre>Ett är, att många, många svenskar vägrar, uppgifter\r\ni december -90 säger att ca 700 000 ej fyllt i och\r\nskickat in blanketten. Ett annat problem är att\r\nmånga uppger sig ha förvanskat sina uppgifter, satt\r\nkryssen litet hipp som happ. Andra har förfalskat\r\nsina personnummer.</pre><pre>Ett ytterligare problem borde vara att Stockholms\r\nstad, av ekonomiska skäl, har vägrat att anvisa de\r\npengar som skulle behövas för att fullfölja FoB-90.\r\nUtan stockholmarnas uppgifter torde hela FoB-90\r\nsnedvridas.</pre><pre>Vid en frågestund i riksdagen menade\r\ncivilministern att den minskande tilliten till FoB-90,\r\nmanifesterad genom minskande villighet att fylla i\r\nblanketten, bero på att ''villoläror'' spritts. Det är\r\nväl klart att det finns medborgare som ryckts med\r\nav den allmänna oviljan mot FoB-90 men knappast\r\n700 000. Enligt min uppfattning är det snarare ett\r\ntydligt tecken på medborgarnas bristande tilltro till\r\ndatainsamlingens nödvändighet och till\r\nmöjligheterna att få sekretess för de uppgifter man\r\nlämnar.</pre><pre>Med anledning av ovanstående vill jag fråga:</pre><pre>1.  Vilka svar kan civilministern ge med anledning\r\nav påståendet om FoB-90s relation till\r\nEuropakonventionen?</pre><pre>2.  Är det enligt ministerns uppfattning i\r\növerensstämmelse med datalagen att samla in\r\nuppgifter för forskning utan att precisera\r\nändamålet med forskningen?</pre><pre>3.  Vad kommer det att innebära för FoBs\r\nanvändbarhet som underlag för samhällsplanering,\r\nforskning och allmän information att bortfallet\r\ntroligtvis blir stort eller att lämnade uppgifter\r\nförvanskats?</pre><pre>4.  Hur kommer utfallet av FoB-90 att påverka\r\neventuella förslag till folkbokföringar under åren\r\nframöver?</pre><pre>5.  Menar civilministern verkligen att alla de\r\nmedborgare som inte skickat in sina blanketter\r\nkorrekt ifyllda är offer för ''villoläror''? Om inte,\r\nhur ämnar civilministern öka tilliten hos\r\nmedborgarna för den datainsamling som bedöms\r\nnödvändig?</pre><pre>10 § Anmälan om frågor</pre><pre>Anmäldes att följande frågor framställts</pre><pre>den 6 december</pre><pre>1990/91:286 av Olle Östrand (s) till socialministern\r\nom sjuktransporter med helikopter:</pre><pre>Frågan om akuta sjuktransporter med helikoptrar\r\nhar behandlats i riksdagen vid åtskilliga tillfällen.\r\nBl.a. har riksdagen såväl 1986 som 1989 som sin\r\nmening givit regeringen till känna att frågan om\r\nluftburna sjuktransporter måste föras fram till en\r\nlösning.</pre><pre>I den budgetproposition (prop. 1989/90:100 bil. 7\r\ns. 110--111) som avlämnades i januari i år anförs att\r\nen särskild förhandlingsdelegation tillkallats med\r\nuppgift bl.a. att träffa erforderliga avtal om\r\nhelikoptrar för sjuktransporter. För statens del\r\nberäknades ett engångsbelopp om 75 milj.kr. I\r\npropositionen angavs också att regeringen skulle\r\nåterkomma till riksdagen med en ändring i hälso-\r\noch sjukvårdslagen i sådan tid att lagändringen kan\r\nträda i kraft den 1 juli 1991. Ännu har emellertid\r\ninte någon proposition i ärendet lagts fram.</pre><pre>Med hänvisning till ovanstående vill jag fråga\r\nsocialministern:</pre><pre>När ämnar regeringen förelägga riksdagen den\r\naviserade propositionen?</pre><pre>1990/91:287 av Lena Öhrsvik (s) till statsrådet\r\nBengt Lindqvist om invandrarbarns\r\nsvenskspråksträning i förskolan:</pre><pre>För invandrarnas delaktighet i det svenska\r\nsamhället är kunskaper i vårt språk av avgörande\r\nbetydelse. När det gäller vuxna har vi välordnad\r\nsvenskundervisning. Men har vi tillräckligt\r\nfunderat över de mindre barnen? Man har\r\nkonstaterat att det inte räcker med att vara\r\ntillsammans med svensktalande barn och personal i\r\nförskolan för att kunna förstå. Särskild stimulans\r\noch träning behövs.</pre><pre>Därför vill jag fråga statsrådet Bengt Lindqvist:</pre><pre>Vilka åtgärder ämnar regeringen vidta för att\r\ninvandrarbarn i förskolan skall få bättre\r\nmöjligheter till träning i svenska språket?</pre><pre>1990/91:288 av Margit Gennser (m) till\r\ncivilministern om insynen i kommunala bolag:</pre><pre>Stockholms stad behandlar för närvarande förslag\r\nom att lägga samman alla av kommunen ägda bolag\r\ni en koncern. En sådan åtgärd skapar en rad\r\nproblem som kommunallagsutredningen i ringa\r\nutsträckning uppmärksammat. I\r\nLandstingsrevisorernas tjänsteutlåtande avseende\r\nförslag till ny kommunallag tas däremot hithörande\r\nproblem upp. Revisionskontoret förordar att 13 §\r\ntredje stycket får ett tillägg om\r\nkoncernredovisning.</pre><pre>Som motiv för tilläggen anges att kommunen har ett\r\nekonomiskt ansvar för verksamheten vare sig den\r\nbedrivs i bolags- eller förvaltningsform. Varje\r\nkommunalt bolag har ett kommunalt syfte som är\r\ngrunden för dess existens. Revisionen bör därför\r\npröva om verksamheten inom bolaget eller en\r\nkoncern av bolag drivs så att det kommunala syftet\r\nuppnås. Koncernbildningar kan dess värre försvåra\r\ninsynen i den kommunala verksamhet som drivs\r\ninom koncernen. Detta bör motverkas genom\r\nlagstiftning.</pre><pre>Med hänvisning till vad som ovan anförts ber jag att\r\nfå ställa följande fråga till civilministern:</pre><pre>Avser statsrådet att medverka till att insynen i\r\nkommunala bolag eller koncernbildningar enligt\r\novan förbättras i förhållande till dagsläget?</pre><pre>1990/91:289 av Ulf Melin (m) till\r\nutbildningsministern om Erasmus-stipendiater:</pre><pre>EGs ministerråd beslutade nyligen att Erasmus-\r\nprogrammet skall öppnas för Efta-länderna. Det är\r\nglädjande. Om förhandlingarna, vilket vi hoppas,\r\ngår väl kommer de första svenska studenterna att\r\nkunna åka ut i Europa på Erasmus-stipendier\r\nhösten 1992.</pre><pre>Men medaljen har en baksida. Om svenska\r\nstudenter skall ut i Europa så kommer det också\r\neuropeiska studenter hit och det är en uppenbar\r\nrisk att det kommer att bli problem för dessa. I vårt\r\nland härskar det en oerhörd byråkrati kring\r\nuppehållstillstånden, som skall beviljas av\r\ninvandrarverket. Med de långa handläggningstider\r\nsom råder så är det troligt att studenten för länge\r\nsedan har gett upp hoppet om att få studera i\r\nSverige, när han/hon äntligen erhåller ett tillstånd.\r\nDet andra problemet är studentbostäderna\r\neftersom dessa är en bristvara på våra\r\nuniversitetsorter.</pre><pre>Med anledning av ovanstående vill jag fråga\r\nutbildningsministern:</pre><pre>Vilka åtgärder avses att vidtagas för att underlätta\r\nför utländska studenter att studera i Sverige på\r\nErasmus-stipender?</pre><pre>1990/91:290 av Eva Goe s (mp) till industriministern\r\nom säkerheten vid kärnteknisk hantering:</pre><pre>''Det allvarligaste felet någonsin'' skedde i\r\nnovember i forskningsreaktor R2, Studsvik, enligt\r\nBengt Pettersson på SKI. Vid en rutinkontroll\r\navslöjades att två av sex styrstavar som används för\r\natt snabbstoppa reaktorn inte fungerade. Han\r\npåpekade att det är allvarligt med så stora brister\r\ni en väsentlig säkerhetsfunktion. ''Att styrstavarna\r\nkärvar emellanåt händer, men det är dock ovanligt\r\natt skadorna drabbar fler än en åt gången'', säger\r\nBörje Nilsson på Studsvik. Styrstavarna reglerar\r\nkärnklyvningen i reaktorn och används för att\r\nstänga av den.</pre><pre>Nästan samtidigt hände en olycka i Västerås vid\r\ntransport av uranhexafluorid till\r\nkärnbränslefabriken, då tre tunga behållare föll\r\nfrån en lastbil. Vad hade hänt om en brand uppstått\r\noch uranhexafluoriden övergått i gasformigt\r\ntillstånd på grund av en kollision?</pre><pre>Hur har industriministern och\r\nindustridepartementet följt upp dessa incidenter\r\noch säkerheten vid kärnteknisk hantering över\r\nhuvud taget!</pre><pre>11 § Kammaren åtskildes kl. 16.32.</pre><pre>Förhandlingarna leddes</pre><pre>av  talmannen från sammanträdets början t.o.m.\r\n5 § anf. 19 (delvis) och</pre><pre>av  förste vice talmannen därifrån till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}