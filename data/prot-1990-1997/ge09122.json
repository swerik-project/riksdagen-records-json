{"dokumentstatus":{"dokument":{"hangar_id":"2439008","dok_id":"GE09122","rm":"1990/91","beteckning":"122","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"122","slutnummer":"0","datum":"1991-05-30 00:00:00","systemdatum":"2010-02-17 00:00:00","publicerad":"1991-05-30 00:00:00","titel":"Riksdagens snabbprotokoll 1990/91:122 Torsdagen den 30 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{4B14E64F-8994-4F59-A898-8072889E5F08}","dokument_url_text":"http://data.riksdagen.se/dokument/GE09122/text","dokument_url_html":"http://data.riksdagen.se/dokument/GE09122","dokumentstatus_url_xml":"http://data.riksdagen.se/dokumentstatus/GE09122","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:122</div>\r\n<div class=\"sidhuvud_datum\">Torsdagen den 30 maj</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 24 maj.</pre><pre>2 § Förnyad bordläggning</pre><pre>Föredrogs men bordlades åter</pre><pre>Socialförsäkringsutskottets betänkanden\r\n1990/91:SfU13 och SfU14</pre><pre>Socialutskottets betänkande 1990/91:SoU19</pre><pre>3 § Beslut rörande utskottsbetänkanden som\r\nslutdebatterats den 29 maj</pre><pre>Företogs till avgörande skatteutskottets\r\nbetänkande 1990/91:SkU33, justitieutskottets\r\nbetänkanden 1990/91:JuU31, JuU32 och JuU36\r\nsamt trafikutskottets betänkanden 1990/91:TU25\r\noch TU26 (beträffande debatten i dessa ärenden, se\r\nprot. 121).</pre><pre>Skatteutskottets betänkande SkU33</pre><pre>Mom. 1 (införande av en särskild inkomstskatt för\r\nutomlands bosatta artister m.fl.)</pre><pre>Först biträddes reservation 1 av Kjell Johansson\r\nm.fl. i motsvarande del -- som ställdes mot\r\nreservation 2 av Bo Lundgren m.fl. -- med\r\nacklamation.</pre><pre>Härefter bifölls utskottets hemställan med 181\r\nröster mot 79 för reservation 1 av Kjell Johansson\r\nm.fl. i motsvarande del. 56 ledamöter avstod från\r\natt rösta.</pre><pre>Mom. 5 (personalvårdsförmåner i övrigt)</pre><pre>Utskottets hemställan -- som ställdes mot dels\r\nreservation 4 av Bo Lundgren m.fl., dels\r\nreservation 5 av Lars Bäckström -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU31</pre><pre>Utskottets hemställan bifölls.</pre><pre>Justitieutskottets betänkande JuU32</pre><pre>Mom. 15 (fängelse för eget bruk vid ringa\r\nnarkotikabrott)</pre><pre>Utskottets hemställan bifölls med 183 röster mot\r\n135 för reservation 2 av Britta Bjelle m.fl.</pre><pre>Mom. 16 (gränsen för ringa narkotikabrott)</pre><pre>Utskottets hemställan bifölls med 180 röster mot\r\n132 för reservation 3 av Britta Bjelle m.fl.</pre><pre>Mom. 18 (straffmaximum för grovt narkotikabrott\r\nm.m.)</pre><pre>Utskottets hemställan bifölls med 251 röster mot\r\n59 för reservation 4 av Jerry Martinger m.fl.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU36</pre><pre>Mom. 1 (medtagande till förhör)</pre><pre>Utskottets hemställan bifölls med 278 röster mot\r\n40 för reservation 1 av Britta Bjelle och Lars\r\nSundin.</pre><pre>Mom. 2 (husrannsakan i transportmedel vid\r\nallvarliga brott)</pre><pre>Utskottets hemställan bifölls med 259 röster mot\r\n59 för reservation 2 av Jerry Martinger m.fl.</pre><pre>Mom. 4 (polisingripanden vid upplopp)</pre><pre>Utskottets hemställan med godkännande av\r\nutskottets motivering bifölls med 238 röster mot 76\r\nför utskottets hemställan med godkännande av den\r\ni reservation 4 av Britta Bjelle m.fl. anförda\r\nmotiveringen. En ledamot avstod från att rösta.</pre><pre>Trafikutskottets betänkande TU25</pre><pre>Mom. 1 och 2 (anslag till drift och vidmakthållande\r\nav statliga järnvägar, m.m.)</pre><pre>Utskottets hemställan bifölls med 277 röster mot\r\n18 för reservation 1 av Viola Claesson. 20\r\nledamöter avstod från att rösta.</pre><pre>Mom. 5 (anslag till nyinvesteringar i\r\nstomjärnvägar)</pre><pre>Först biträddes reservation 4 av Elving\r\nAndersson och Rune Thorén med 45 röster mot 37\r\nför reservation 5 av Viola Claesson och Roy\r\nOttosson. 235 ledamöter avstod från att rösta.</pre><pre>Härefter biträddes reservation 4 av Elving\r\nAndersson och Rune Thorén med 67 röster mot 59\r\nför reservation 3 av Rolf Clarkson m.fl. 190\r\nledamöter avstod från att rösta.</pre><pre>Slutligen bifölls utskottets hemställan med 183\r\nröster mot 65 för reservation 4 av Elving Andersson\r\noch Rune Thorén. 68 ledmöter avstod från att rösta.</pre><pre>Mom. 18 (statens ansvar för bannätet)</pre><pre>Utskottets hemställan bifölls med 277 röster mot\r\n40 för reservation 11 av Viola Claesson och Roy\r\nOttosson.</pre><pre>Mom. 22 (övergripande riktlinjer för bannätets\r\nutveckling)</pre><pre>Först biträddes reservation 14 av Elving\r\nAndersson och Rune Thorén med 37 röster mot 21\r\nför reservation 16 av Roy Ottosson. 259 ledamöter\r\navstod från att rösta.</pre><pre>Härefter bifölls utskottets hemställan med 150\r\nröster mot 57 för reservation 14 av Elving\r\nAndersson och Rune Thorén. 109 ledamöter avstod\r\nfrån att rösta.</pre><pre>Mom. 23 (upprustning och utbyggnad av enskilda\r\nbanor)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion T517 av Evert\r\nSvensson m.fl. -- bifölls med acklamation.</pre><pre>Mom. 25 (SJs koncernstrategi)</pre><pre>Utskottets hemställan bifölls med 197 röster mot\r\n118 för reservation 19 av Rolf Clarkson m.fl. 1\r\nledamot avstod från att rösta.</pre><pre>Mom. 26 (SJs ekonomiska mål)</pre><pre>Utskottets hemställan bifölls med 279 röster mot\r\n38 för reservation 20 av Viola Claesson och Roy\r\nOttosson.</pre><pre>Mom. 32 (långväga busstrafik)</pre><pre>Utskottets hemställan bifölls med 278 röster mot\r\n38 för reservation 27 av Viola Claesson och Roy\r\nOttosson. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU26</pre><pre>Mom. 1 (en förändrad vägplaneringsprocess)</pre><pre>Först biträdes reservation 1 av Elving Andersson\r\noch Rune Thorén med 42 röster mot 38 för\r\nreservation 2 av Viola Claesson och Roy Ottosson.\r\n238 ledamöter avstod från att rösta.</pre><pre>Härefter bifölls utskottets hemställan med 243\r\nröster mot 75 för reservation 1 av Elving Andersson\r\noch Rune Thorén.</pre><pre>Mom. 3 (nyttoavkastning av vägobjekt)</pre><pre>Utskottets hemställan bifölls med 258 röster mot\r\n59 för reservation 4 av Rolf Clarksson m.fl. 1\r\nledamot avstod från att rösta.</pre><pre>Mom. 13 och 14 (avgiftsuttag på befintliga vägar,\r\nm.m.)</pre><pre>Utskottets hemställan bifölls med 245 röster mot\r\n19 för reservation 9 av Viola Claesson. 54\r\nledamöter avstod från att rösta.</pre><pre>Mom. 16 (vissa förslag om vägväsendets\r\nfinansiering från den allmänna motionstiden)</pre><pre>Utskottets hemställan bifölls med 213 röster mot\r\n41 för reservation 11 av Kenth Skårvik och Hugo\r\nBergdahl. 64 ledamöter avstod från att rösta.</pre><pre>Mom. 20 (medelsanvisning för drift och underhåll\r\nav statliga vägar)</pre><pre>Först biträddes reservation 14 av Elving\r\nAndersson och Rune Thorén med 39 röster mot 20\r\nför reservation 15 av Roy Ottosson. 257 ledamöter\r\navstod från att rösta.</pre><pre>Härefter bifölls utskottets hemställan med 204\r\nröster mot 57 för reservation 14 av Elving\r\nAndersson och Rune Thorén. 57 ledamöter avstod\r\nfrån att rösta.</pre><pre>Mom. 21 (tioårsprogram för upprustning och\r\nbeläggning av grusvägar)</pre><pre>Utskottets hemställan -- som ställdes mot\r\nreservation 16 av Elving Andersson och Rune\r\nThorén -- bifölls med acklamation.</pre><pre>Mom. 22 (engångsanslag för nedslitna och\r\ntrafikfarliga vägar i glesbygdsområden)</pre><pre>Utskottets hemställan bifölls med 299 röster mot\r\n18 för reservation 17 av Viola Claesson. 1 ledamot\r\navstod från att rösta.</pre><pre>Mom. 29 (medelsanvisning för byggande av\r\nriksvägar)</pre><pre>Utskottets hemställan bifölls med 281 röster mot\r\n36 för reservation 19 av Viola Claesson och Roy\r\nOttosson.</pre><pre>Mom. 37 (medelsanvisning för byggande av\r\nlänstrafikanläggningar m.m.)</pre><pre>Utskottets hemställan -- som ställdes mot dels\r\nreservation 23 av Elving Andersson och Rune\r\nThorén, dels reservation 25 av Roy Ottosson --\r\nbifölls med acklamation.</pre><pre>Mom. 46 (medelsanvisning för bidrag till drift och\r\nbyggande av enskilda vägar)</pre><pre>Utskottets hemställan bifölls med 220 röster mot\r\n38 för reservation 32 av Elving Andersson och\r\nRune Thorén. 58 ledamöter avstod från att rösta.</pre><pre>Mom. 48 (medelsanvisning för särskilda\r\nbärighetshöjande åtgärder m.m.)</pre><pre>Utskottets hemställan -- som ställdes mot\r\nreservation 33 av Viola Claesson och Roy\r\nOttosson -- bifölls med acklamation.</pre><pre>Mom. 58 (kringfartsleder)</pre><pre>Utskottets hemställan bifölls med 218 röster mot\r\n99 för reservation 39 av Rolf Clarkson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>4 § Överenskommelse med Polen i tullfrågor</pre><pre>Föredrogs</pre><pre>skatteutskottets betänkande</pre><pre>1990/91:SkU39 Överenskommelse med Polen i\r\ntullfrågor (prop. 1990/91:182).</pre><pre></pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>Meddelande om samlad votering</pre><pre>Förste vice talmannen meddelade att\r\nsocialutskottets betänkande SoU16 och SoU13\r\nsamt justitieutskottets betänkande JuU34 skulle\r\navgöras i ett sammanhang efter avslutad debatt.</pre><pre>5 § Rättsmedeicinsk verksamhet m.m.</pre><pre>Föredrogs</pre><pre>socialutskottets betänkande</pre><pre>1990/91:SoU16 Rättsmedicinsk verksamhet m.m.\r\n(prop. 1990/91:93 och prop. 1990/91:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 7 §.)</pre><pre>6 § Psykiatrisk tvångsvård m.m.</pre><pre>Föredrogs</pre><pre>socialutskottets betänkande</pre><pre>1990/91:SoU13 Psykiatrisk tvångsvård m.m. (prop.\r\n1990/91:58, 1990/91:100 delvis och 1990/91:120).</pre><pre>Anf. 1 PER STENMARCK (m):</pre><pre>Fru talman! Socialutskottet har under vintern och\r\nvåren lagt ner ett omfattande arbete på den\r\nproposition som föreslår en ny lagstiftning om den\r\npsykiatriska tvångsvården, avsedd att ersätta 1966\r\nårs lag om beredande av sluten psykiatrisk vård i\r\nvissa fall (LSPV).</pre><pre>Propositionen är omfattande till både omfång och\r\ninnehåll, med ett flertal principiellt betydelsefulla\r\nförändringar i lagstiftningen.</pre><pre>Propositionen innehåller både lag om psykiatrisk\r\ntvångsvård -- med en reglering av vilka\r\nförutsättningar som skall vara uppfyllda för att\r\ntvång skall få tillämpas -- och en lag om\r\nrättspsykiatrisk vård.</pre><pre>Lagen om psykiatrisk tvångsvård innebär en delvis\r\nny syn på vad som är att betrakta som psykisk\r\nsjukdom. Begreppet sinnessjukdom försvinner och\r\nersätts med begreppet allvarlig psykisk störning.\r\nEtt antal tillkännagivanden till regeringen\r\nförstärker bilden av det beslut som riksdagen i dag\r\nkommer att fatta.</pre><pre>Syftet är att anpassa lagstifningen efter den\r\nutveckling som varit under det senaste decennierna\r\noch som inneburit en minskad användning av tvång\r\ninom den psykiatriska vården.</pre><pre>Förenklat uttryckt kan man säga att patientens\r\nvårdbehov, så långt detta är möjligt, skall styra\r\näven inom den psykiatriska vården. Detta är\r\npositivt. Tvångsvård skall genomföras endast i\r\nundantagsfall och där flera -- i lagen klart\r\ndefinierade -- kriterier är uppfyllda. Den skall\r\ninledas inom ett dygn efter beslut, och den skall ha\r\nen tidsbegränsad omfattning, med möjlighet till\r\nförlängning endast efter beslut i länsrätt.</pre><pre>Den nuvarande ordningen, som innebär\r\nutskrivningsnämnder och psykiatriska nämnder,\r\navskaffas till förmån för en opartisk\r\ndomstolsbehandling. Detta sker i enlighet med vad\r\ninternationella konventioner kräver. Det ger bl.a.\r\nmöjlighet för en patient att överklaga ett beslut om\r\ntvångsvård. Allt detta är bra, anser vi moderater,\r\nmen vi anser också att rättssäkerheten borde ha\r\nstärkts ytterligare, på sätt som jag skall återkomma\r\ntill.</pre><pre>Den moderata utgångspunkten bygger på vård på\r\nfrivillig grund. Allt annat måste vara undantag.\r\nDetta är också en av hörnpelarna i en demokratisk\r\nstats syn på enskilda fri- och rättigheter.</pre><pre>Vi moderater anser att propositionen till stora delar\r\nuppfyller kraven på balans mellan å ena sidan det\r\nsom är individens rätt och å andra sidan den\r\nundantagsvis använda tvångsvården.</pre><pre>I den tredje paragrafen i förslaget till lag om\r\npsykiatrisk tvångsvård definieras förutsättningarna\r\nför sådan vård. I lagrådets yttrande över remissen\r\nkritiseras det faktum att fara för annans säkerhet\r\nfått en alltför blygsam placering. Regeringen har\r\ndelvis tagit hänsyn till detta -- dock, som vi ser det,\r\ninte i tillräcklig utsträckning.</pre><pre>I en motion har därför vi moderater följt upp\r\nlagrådets yttrande. Vår uppfattning är att behovet\r\nav skydd för patientens närstående och omgivning\r\nbör ges en mer självständig betydelse vid\r\nprövningen av huruvida tvångsvård skall komma\r\ntill stånd eller inte. Detta har vi följt upp i\r\nreservation 6 tillsammans med folkpartiet och\r\ncentern.</pre><pre>Fru talman! Konvertering är ett begrepp som längre\r\ndebatterats inom psykiatrin. Det innebär möjlighet\r\ntill övergång från frivillig vård till tvångsvård där\r\ndetta har bedömts vara nödvändigt. Denna\r\nmöjlighet kommer att finnas kvar, men bara i\r\nsituationer då en patient kan befaras allvarligt\r\nskada sig själv eller någon annan. Ett sådant beslut\r\nskall dessutom följas av en rättslig prövning.</pre><pre>Detta är, som vi ser det, steg i rätt riktning.\r\nKonvertering skall endast få användas i enstaka\r\nundantagsfall, men möjligheten måste ändå finnas\r\ni sådana situationer där alla andra utvägar är\r\nprövade.</pre><pre>Socialberedningen föreslog att lagstiftningen inte\r\nskulle uppta någon regel om konvertering.\r\nAnledningen var att denna möjlighet utnyttjats i\r\nalltför stor utsträckning. Från moderat håll har vi\r\nockså varit synnerligen tveksamma. Frivilligt\r\ningångna patienter skall inte behöva uppleva risken\r\nför konvertering som ett påtryckningsmedel för att\r\nacceptera åtgärder som de egentligen motsätter sig.</pre><pre>Men med den lagstiftning som nu föreslås kommer\r\nförhoppningsvis antalet konverteringar att minska\r\nkraftigt. Och vi är från moderat sida beredda att\r\nacceptera möjligheten till konvertering under de\r\nstarkt begränsade förhållanden som nu föreslås,\r\noch med den efterföljande rättsliga prövningen.</pre><pre>Vi har emellertid framfört en förutsättning för att\r\nkunna acceptera propositionens förslag, och det är\r\natt utvecklingen vad gäller användningen av\r\nkonvertering noga skall följas och därefter\r\nredovisas för riksdagen senast två år efter lagens\r\nikraftträdande. Detta har socialutskottet ställt sig\r\nbakom, och jag vill understryka behovet av att\r\nbeslutet verkligen följs upp.</pre><pre>Det är viktigt att rättssäkerheten alltid har allra\r\nhögsta prioritet. Av det skälet har vi moderater\r\nställt oss bakom ett förslag från centern, som går ut\r\npå att länsrätterna bör förstärkas med en erfaren\r\npsykiater som ledamot i just den här typen av\r\närenden. Detta är förmodligen nödvändigt om inte\r\npatientens ställning i processen skall bli svagare än\r\ni den ordning som gäller i dag.</pre><pre>Detta är en inriktning som också lagrådet har pekat\r\npå. Möjligheten för länsrätten att anlita en\r\npsykiater som sakkunnig, vilket föreslås i\r\npropositionen, är enligt vår mening inte ett fullgott\r\nalternativ ur rättssäkerhetssynpunkt.</pre><pre>Vi har också ställt oss bakom ett förslag från\r\nfolkpartiet med krav på en lagstiftning om skydd för\r\ndementa. Ett grundläggande mål måste vara att\r\ndessa människor ges värdiga livsvillkor. Detta var\r\nett av skälen till att socialberedningen föreslog en\r\nsärskild skyddslagstiftning.</pre><pre>I en särskild proposition behandlas den\r\nrättspsykiatriska undersökningsverksamheten. I\r\ndenna proposition skapas bl.a. möjlighet till en\r\nsamordning mellan de rättspsykiatriska\r\nundersökningarna och den allmänna psykiatriska\r\nvården. Detta bedömer vi, ur\r\nrättssäkerhetssynpunkt, vara olyckligt.</pre><pre>Staten bör även fortsättningsvis ha\r\nhuvudmannaskapet för den rättspsykiatriska\r\nundersökningsverksamheten, och själva\r\ngenomförandet av undersökningarna bör ske i en\r\nstatlig organisation, eftersom detta är en del av\r\nrättssamhället. Därav följer också att vi motsätter\r\noss de förslag till avtal mellan staten och\r\nsjukvårdshuvudmännen som framförs i\r\npropositionen.</pre><pre>Fru talman! Jag ber med detta att få yrka bifall till\r\nreservationerna 3 och 17, fogade till betänkandet.</pre><pre></pre><pre>Anf. 2 BARBRO WESTERHOLM (fp):</pre><pre>Fru talman! Det är en viktig lag som vi behandlar\r\nhär i dag, för den anger ju hur vi skall bete oss när vi\r\nmåste beröva någon friheten -- vilka bestämmelser\r\nsom ligger bakom, hur det hela genomförs och med\r\nvilken rättssäkerhet, och vad som görs med den\r\nsom blir berövad friheten. För oss i folkpartiet\r\nliberalerna är detta, med den inställning vi har -- att\r\nman skall undvika tvång så långt som möjligt -- en\r\noerhört viktig fråga.</pre><pre>Det betänkande vi har framför oss innehåller en del\r\nproblematiska frågeställningar, som man kan ha\r\ndelade meningar om. Föregående talare tog t.ex.\r\nupp frågan om konvertering. Vi tror på den form\r\nsom nu redovisas i detta betänkande -- och att den\r\nkan leda till en bra behandling av dem som är\r\nintagna, varvid konvertering dock måste tillgripas\r\nsom en skyddsåtgärd.</pre><pre>Vi har också diskuterat begreppet psykisk störning.\r\nDet har funnits delade meningar här också. Det har\r\nsagts att det har varit ett för luddigt begrepp och\r\nframför allt från medicinskt håll att man borde\r\nanvända uttrycket psykisk sjukdom i stället. Vi har\r\nändå ställt upp på begreppet psykisk störning,\r\ndärför att man sedan har uppdragit åt\r\nsocialstyrelsen att närmare precisera vilka tillstånd\r\nsom kan dölja sig bakom det begreppet.</pre><pre>Vi har också diskuterat om man skall ha\r\nspecialdomstol eller expertmedverkan eller bara\r\nhöra experter inför ställningstagande om tvång\r\neller inte.</pre><pre>Här tycker vi att det är viktigt att utskottet har\r\nskrivit in i betänkandet att man skall följa hur den\r\nföreslagna ordningen kommer att fungera. Vi kan\r\nsia om och tro och tycka och tänka om vad som\r\nkommer att hända, men det är viktigt att veta,\r\ntidigt, hur lagen slår, så att man kan vidta\r\neventuella förändringar, om det skulle visa sig att\r\ndet blir problem med den nya\r\nhandläggningsordningen.</pre><pre>Jag vill så kommentera en del av de reservationer\r\nsom vi har fogat till betänkandet och sedan komma\r\nin på allmänna synpunkter om handläggningen,\r\nprocessen, hur man har fått fram lagförslaget.</pre><pre>Man har haft väldigt mycket tid till förfogande, och\r\ndiskussionerna har gått av och an, men man har\r\nändå inte lyckats få fram en lag om skydd för\r\ndementa, trots att socialberedningen, när den lade\r\nfram sitt förslag 1984, tog upp detta som en viktig\r\nfråga. Vi anser att ett grundläggande mål är att\r\ndementa ges värdiga livsvillkor. Vi anser också att\r\nvården av dementa kan erfordra särskilda\r\nsäkerhetsåtgärder för att den demente inte skall\r\nskada sig själv.</pre><pre>I klartext handlar det om inlåsning, så att man inte\r\nkan försvinna ut från den bostad man bor i och\r\nkomma på villovägar. Frihetsbegränsande åtgärder\r\nkan alltså bli aktuella, och sådana åtgärder kräver,\r\nmenar vi, uttryckligt lagstöd. Annars begås faktiskt\r\nbrott mot grundlagen. Den skyddslagstiftningen\r\ntycker vi i folkpartiet liberalerna att regeringen\r\nborde ha tagit fram. Man har dock haft sju år på\r\nsig. Men man tyckte, och det skriver man också i\r\npropositionen, att det här var för svårt. Därför\r\navstod man från att komma med ett förslag, och\r\ndärmed för man över ansvaret på personalen. Jag\r\ntycker att det visar en bristande förståelse för\r\npersonalens situation. Den får alltså ta beslut som\r\nvi politiker tycker är för svåra att ta.</pre><pre>Jag har förståelse för att när sådant händer,\r\nmänniskor ute i samhället får ett bristande\r\nförtroende för sina politiker.</pre><pre>Jag yrkar därmed bifall till reservation 1, avseende\r\nmom. 4.</pre><pre>Sedan tycker vi i folkpartiet liberalerna att det\r\nviktiga är kompetensen hos läkarna som skall\r\nbedöma fallen, inte anställningsformen. Vi tycker\r\natt man också borde kunna använda sig av\r\nprivatläkare, om de har en kompetens inom det här\r\nområdet. Läkare med specialistkompetens och\r\nerfarenhet och som betros den här uppgiften av\r\nlandstinget skall kunna besluta om\r\nomhändertagande av en person för\r\nläkarundersökning och begära polishandräckning i\r\nsamband med det. Det är kunskapen och inte\r\nanställningsformen som vi tycker skall vara\r\navgörande. Därför borde regeringen komma\r\ntillbaka med ett förslag med det här syftet, att vidga\r\nmöjligheterna.</pre><pre>Det har hänt mycket på rättspsykiatrins område.\r\nDet är ju en verksamhet som har diskuterats och\r\nifrågasatts. Man har ifrågasatt resurstilldelning,\r\nman har ifrågasatt huvudmannaskap, man har\r\nifrågasatt kompetens och allt möjligt.\r\nRättspsykiatrin har levt oroligt. Det har inte varit\r\nnågon bra arbetsmiljö för dem som har arbetat\r\ninom rättspsykiatrin, framför allt under 80-talet.</pre><pre>På sistone har det kommit upp att kliniker skall\r\nläggas ned, men konsekvenserna är otillräckligt\r\nbelysta. Vi tycker att när det gäller rättspsykiatrin\r\nborde man ha gjort en förutsättningslös utredning.</pre><pre>Vi har också kommit fram till att tycka att\r\nhuvudmannaskapet skall ligga kvar hos staten,\r\nliksom genomförandet av undersökningarna. Från\r\nbörjan såg vi väl positivt på tanken på en överföring\r\ntill landstingen. Men när vi sedan under 80-talets\r\nsenare hälft bevittnade de problem man mötte i\r\nförhandlingarna mellan landsting och stat och de\r\nnackdelar i rättssäkerhetsavseende som vi har\r\nfunnit med en sådan överföring har vi kommit fram\r\ntill att huvudmannaskapet bör förbli statligt.</pre><pre>Enligt den i propositionen föreslagna ordningen\r\nkan en läkare som företar den rättspsykiatriska\r\nundersökningen också komma att bli ansvarig för\r\nvården. Vidare kan landstingen ekonomiskt\r\nkomma att påverkas av utredningens resultat och\r\nkvalitet. Det tycker vi känns oroande. Därför\r\nreserverar vi oss på den punkten.</pre><pre>Forskningen på området skulle också kunna\r\näventyras. Det är viktigt med forskning om hur\r\nolika insatser fungerar, vad man lyckas med och vad\r\nman misslyckas med, men också för att lära sig mer\r\nom varför människor råkar i den situationen att de\r\nbehöver psykiatrisk vård.</pre><pre>Av det här följer att vi också motsätter oss den\r\nplanerade avvecklingen av rättspsykiatriska\r\nkliniker och stationer. Vi anser också att utskottet i\r\nsitt betänkande tydligare borde ha markerat\r\nbehovet av kraftfulla åtgärder för\r\npersonalutveckling.</pre><pre>Liksom när vi tog betänkandet om genteknik på\r\nmänniska tänker jag ta upp några reflektioner kring\r\nprocessen fram till att vi har fått det betänkande\r\nsom debatteras i dag. Det har verkligen varit en\r\nlång vägs färd mot beslut.</pre><pre>Redan på 70-talet stod det klart att LSPV borde\r\nuppdateras, moderniseras, förändras. För 11 år\r\nsedan tillsatte dåvarande socialministern en\r\nparlamentarisk kommitté som skulle göra en\r\növersyn av reglerna om vård oberoende av\r\nsamtycke inom socialtjänst- och\r\nsjukvårdslagstiftningen.</pre><pre>Det var alltså socialberedningen, som kom med ett\r\ndelbetänkande 1981, vilket ledde till vissa\r\nförändringar i LSPV. Men det var uppenbart att det\r\nbehövdes en kraftfullare renovering av lagen, och\r\ndå fick beredningen nya direktiv om en fullständig\r\nrevision av tvångsvårdslagstiftningen. Betänkandet\r\nkom 1984. Sedan tog det sju år innan propositionen\r\nkom fram. Det tycker jag är en uppseendeväckande\r\nlång tid. Man borde snabbt ha tagit till vara\r\nutredningens resultat.</pre><pre>Under den här tiden har alltså rättspsykiatrins\r\norganisation, arbetssätt och dimensionering varit\r\nföremål för utredning, omprövning och\r\nifrågasättande. Jag tycker att man borde lära av det\r\nhär. När man tillsätter en utredning skall man också\r\nha en plan för vad man gör med\r\nutredningsresultaten, att man ser till att man har\r\nresurser för att ta hand om utredningens resultat.\r\nRemissbehandling är naturlig, men sedan måste\r\nman också använda sig av remisserna och komma\r\nfram med en proposition inom rimlig tid.</pre><pre>För sådant beredningsarbete behövs det kompetens\r\ni regeringskansliet, men det behövs också ett\r\npolitiskt mod, ett ledarskap, att ta ställning när det\r\nfinns motsättningar. Vi har här haft motsättningar\r\nmellan den medicinska professionen och\r\nsocialtjänsten. De motsättningarna finns också i\r\ndag, men jag tycker att om man utövar ett gott\r\nledarskap, om man är en god ledare, skall man\r\nockså kunna bestämma sig för vilket alternativ man\r\nskall gå på, om kompromisser inte lyckas, och inte\r\nlånghala, dra i långbänk.</pre><pre>Som jag sade tidigare, tror jag att det är det här som\r\nbidrar till att allmänhetens förtroende för oss\r\npolitiker sviktar.</pre><pre>Civildepartementet ägnar mycken tid åt att försöka\r\neffektivisera myndigheterna. Jag tycker att en\r\nsådan effektiviseringsprocess borde initieras och\r\ngenomföras även i regeringskansliet.</pre><pre>Jag har, fru talman, yrkat bifall till en av våra\r\nreservationer, nr 1, som kan hänföras till mom. 4.\r\nVi står naturligtvis bakom övriga reservationer där\r\nfolkpartiet liberalerna finns med, men jag tänker\r\nför tids vinnande inte begära votering i de fallen.</pre><pre>Anf. 3 ROSA ÖSTH (c):</pre><pre>Fru talman! Under de senaste årtiondena har det\r\nskett en mycket stor förändring av den psykiatriska\r\nvården i Sverige. Det gäller alldeles särskilt under\r\n80-talet, då utvecklingen har gått mycket snabbt i\r\nfråga om avvecklingen av institutionsplatser och en\r\növergång till öppna vårdformer. Förändringen har\r\ninte minst gällt tvångsvården, som vi nu behandlar,\r\ndär antalet under en viss dag inneliggande patienter\r\nkraftigt har minskat. För att ta ett exempel kan jag\r\nnämna att detta antal 1967 var 21 000 och 1988\r\n2 800. Av dessa 2 800 patienter var 600\r\növerlämnade till vård av domstol.</pre><pre>Också organisationen har förändrats, liksom\r\ninnehållet i vården. Det har blivit allt vanligare att\r\nde psykiatriska vårdenheterna är integrerade i\r\növriga sjukvården. En sektorisering pågår, som\r\nsyftar till att ge en klinik ansvar för såväl den slutna\r\nsom den öppna vården inom ett geografiskt\r\nområde.</pre><pre>Det synsätt som numera tillämpas grundar sig på\r\nvetskapen att det vanligtvis behövs såväl medicinsk\r\nsom psykologisk och social kunskap för att på bästa\r\nsätt kunna hjälpa en patient. Det har alltså skett en\r\nhel del som gör det nödvändigt med en korrigering\r\nav lagstiftningen på området. Detta har vi vetat\r\nlänge, och det är bl.a. detta som har gett anledning\r\ntill flera utredningar.</pre><pre>När propositionen sent omsider kom var det ändå\r\nmed blandade känslor vi i centern tog emot den.\r\nNär man gör en så omfattande förändring av\r\nlagstiftningen som detta ändå är fråga om, är det\r\nverkligen viktigt att man utgår från ett underlag\r\nsom är väl underbyggt, som är aktuellt och som\r\nutvecklingen inte allredan har sprungit ifrån. Här\r\nfinns det, menar vi, anledning att komma med\r\ninvändningar.</pre><pre>Förslaget bygger till stor del på socialberedningens\r\nbetänkande Psykiatrin, tvånget och\r\nrättssäkerheten, som lämnades 1984. Beredningens\r\narbete byggde i sin tur i viktiga delar på\r\nutredningen Psykiskt störda lagöverträdare från\r\n1977 och socialstyrelsens LPV-förslag från samma\r\når. En svaghet hos socialberedningen var att man\r\ninte hade möjlighet att samtidigt väga in effekterna\r\nav den nya hälso- och sjukvårdslagen, som trädde i\r\nkraft 1983, och förändringarna som infördes i\r\nLSPV, dvs. lagen om sluten psykiatrisk vård.</pre><pre>Remissinstanserna var inte särskilt nådiga mot\r\nbetänkandet i fråga när det kom, vilket efter vad\r\njag förstår har föranlett en hel del bekymmer och\r\ntidsspillan på departementen. I stället för att företa\r\nen ny utredning, som inte skulle behöva vara\r\nsärskilt omfattande i tid men som skulle kunna ge\r\nen uppdatering av fakta på området -- vilket vi från\r\ncentern tidigare har föreslagit -- har man försökt\r\nkrångla sig fram genom ett par hearings och ett\r\nantal sammankomster. Utan att vara särskilt\r\npessimistisk befarar jag att det kommer att uppstå\r\nen hel del behov av förändringar på flera punkter.\r\nDetta måste man i och för sig acceptera men\r\ngivetvis bara under förutsättning att det inte går ut\r\növer patienterna, över deras möjligheter till vård\r\noch över deras rättssäkerhet. Det är självfallet\r\ndessa aspekter som skall dominera vårt\r\nställningstagande.</pre><pre>I förslaget vill man ta bort sjukdomsbegreppet och\r\njämställdhetsbegreppet och ersätta detta med\r\n''allvarlig psykisk störning''. Det här är en svår\r\nfråga, det vill jag gärna erkänna. Det kan å ena\r\nsidan finnas ett intresse av att få ett\r\nsamlingsbegrepp som inrymmer också de tillstånd\r\nsom i dag faller under jämställdhetsbegreppet, men\r\nå andra sidan ser jag en risk i att i sammanhanget\r\nslopa ordet ''sjukdom''.</pre><pre>Vi behöver inte gå särskilt långt tillbaka i tiden för\r\natt finna ett närmast omänskligt sätt att se på\r\npsykiskt sjuka personer. Tillståndet betraktades då\r\nsom något skamligt och avskyvärt och som något\r\nman egentligen inte ville erkänna och i varje fall\r\ninte kalla sjukdom. Sjukdomsbegreppet som\r\nsenare kom var mot den bakgrunden ett viktigt steg\r\nframåt i attitydutvecklingen. Vi får naturligtvis inte\r\nfatta ett beslut som innebär att vi tar ett steg bakåt.\r\nJag menar att vi måste vara mycket uppmärksamma\r\npå detta.</pre><pre>Både i propositionen och i utskottets betänkande\r\nframhålls att det nya begreppet är avsett att vara\r\nsnävare än ''psykisk sjukdom''. Olika bedömare,\r\nsåväl medicinska som juridiska, gör emellertid var\r\nför sig helt motsatta tolkningar. Många räds för att\r\neffekten kan bli att fler kommer att omfattas. Det\r\nhär är ju en rättssäkerhetsfråga, där gränserna inte\r\nfår vara så flytande, så mångtydbara. Även lagrådet\r\nhar haft synpunkter på detta, och man har pekat på\r\ndet paradoxala i att de specialindikationer som\r\ntidigare införts just för att begränsa personkretsen\r\nnu helt slopas.</pre><pre>Vi har från centern föreslagit att det nya begreppet\r\nbör förenas med indikationer som närmare anger\r\nvilka förutsättningar som skall gälla för att lagen\r\nskall vara tillämplig. Detta berörs i reservation\r\nnr 2.</pre><pre>Jag tänker nu, fru talman, ta upp frågan om\r\ndomstolsorganisationen. Det föreslås alltså att\r\nnuvarande organisation med utskrivningsnämnd\r\noch psykiatrisk nämnd skall upphöra och ersättas\r\nmed allmän förvaltningsdomstol. Jag menar att\r\ndetta är den mest ingripande förändringen i hela\r\npropositionen, och det är i samband med denna\r\nförändring som man tar de största riskerna om man\r\nhamnar fel. Det som är tänkt att öka den enskildes\r\nrättssäkerhet kan nämligen eventuellt få motsatt\r\neffekt.</pre><pre>Man kan inte säga att det finns några särskilt\r\nkraftfulla motiv för förändringen, utan jag skulle i\r\nstället vilja kalla dem utomordentligt svaga. Det är\r\nsnarast fråga om en vilja att inordna denna\r\nverksamhet i det allmänna domstolsväsendet samt\r\nen viss farhåga för att nuvarande organisation vid\r\nen internationell prövning kanske inte anses hålla\r\nmåttet.</pre><pre>Jag vill hävda att den uppfattning som kommer\r\nfram i justitieutskottets yttrande -- nämligen den\r\nrent juridiska -- i alltför hög grad har kommit att\r\nprägla hela synsättet i propositionen och senare\r\nockså i utskottet. Man har med andra ord gjort\r\nsjälva frihetsberövandet till det primära och till det\r\nallt övergripande, och man har alltför mycket\r\nbortsett från att det ju faktiskt handlar om sjuka\r\nmänniskor, ofta svårt sjuka, som behöver vård men\r\nsom själva vid tillfället saknar den insikten. I många\r\nfall handlar det om att rädda liv.</pre><pre>För att kunna avgöra om en människa är sjuk eller\r\nhur sjuk hon är behövs det medicinsk expertis, och\r\ndet finns inte i domstolarna. Sådan finns emellertid\r\ni utskrivningsnämnderna och i psykiatriska\r\nnämnden. Med den sammansättning som\r\nnämnderna har och där ordföranden skall ha\r\nomfattande domarerfarenhet tillgodoses också de\r\njuridiska anspekterna. Det har också lagrådet\r\npåpekat samtidigt som man har framhållit\r\nfördelarna med att särskilda organ handlägger\r\ndessa frågor, organ där ledamöterna får särskilt stor\r\nerfarenhet av frågorna och stor insikt om de\r\nförhållanden som bör inverka på bedömningen.</pre><pre>Jag tänker inte gå in på alla de argument för\r\nbibehållande av nuvarande instansordning som\r\nframhållits på olika sätt och -- det vill jag betona --\r\nav nästan hälften av alla remissinstanser. Det skulle\r\nta alltför lång tid. Men en sak är säker: Om man vill\r\nbyråkratisera och dramatisera handläggningen av\r\nfrågorna, då skall man överföra dem till domstol.\r\nJag har emellertid svårt att inse att det ligger i\r\npatienternas intresse.</pre><pre>Hos utskrivningsnämnderna har exempelvis en\r\nnära anhörig till patienten rätt att föra patientens\r\ntalan om inte patienten själv kan göra det. Detta\r\nkommer inte att gälla för länsrätterna. En\r\nutskrivningsnämnd får, om det anses ligga i\r\npatientens intresse, exempelvis ta upp en fråga om\r\nutskrivning utan att patienten krävt detta eller\r\nbesluta om utskrivning trots att patienten bara\r\nbegärt permission. Någon sådan möjlighet kommer\r\nnaturligtvis inte att finnas hos länsrätten.</pre><pre>Om man ser till de rent praktiska möjligheterna för\r\nlänsrätterna att hinna handlägga dessa ärenden\r\ninom acceptabel tid måste man inse svårigheterna.\r\nMan har nämligen inte på långa vägar räknat med\r\nden ärendemängd som all sannolikhet talar för och\r\ninte heller tillnärmelsevis de kostnader som\r\nkommer att bli aktuella.</pre><pre>Bland de remissinstanser som motsätter sig\r\nförslaget om ny instansordning finns förutom\r\nutskrivningsnämnderna flera allmänna domstolar,\r\nsocialstyrelsen, läkarorganisationerna, JO och\r\nhälso- och sjukvårdens ansvarsnämnd. Så gott som\r\nalla som har insikt i de medicinska aspekterna,\r\nvilket alltså är det primära för patienterna, har gått\r\nemot förslaget.</pre><pre>Fru talman! Jag yrkar bifall till reservation nr 11.\r\nOm det yrkandet skulle falla i omröstningen har\r\ncentern ett andrahandsyrkande, som tas upp i\r\nreservation nr 12 och som gäller psykiatrisk\r\nkompetens i länsrätten.</pre><pre>Om det i fortsättningen blir länsrätterna som skall\r\nhandlägga frågorna om psykiatrisk tvångsvård är\r\ndet enligt vår mening ett absolut villkor att en\r\npsykiatrisk expert ingår i rätten. Här går\r\npropositionen åter emot lagrådets mycket bestämt\r\nuttalade mening i frågan. Inom parentes sagt finner\r\njag det mycket märkligt att man i ett sådant här\r\närende på punkt efter punkt går emot lagrådets\r\nbestämda uppfattning. Jag måste säga att det är\r\nnågot våghalsigt.</pre><pre>Lagrådet skriver i sitt yttrande följande: ''Om inte\r\npatientens ställning i processen skall bli svagare än\r\nenligt nuvarande ordning, är det ofrånkomligt att\r\nlänsrätten förstärks med en erfaren psykiater som\r\nledamot av rätten''. Men vad säger statsrådet? Jo,\r\ndet sägs att frihetsberövande till följd av allvarlig\r\npsykisk störning inte på ett så grundläggande sätt\r\nskiljer sig från andra administrativa\r\nfrihetsberövanden att man bör ha en särskild\r\nsammansättning i domstolen. Jag hade svårt att inte\r\nbli upprörd när jag läste detta. Återigen negligerar\r\nman förekomsten av sjukdom i sammanhanget,\r\nvilket gör att de här fallen högst väsentligt skiljer sig\r\nfrån andra s.k. administrativa frihetsberövanden.</pre><pre>Jag yrkar bifall också till reservation nr 12.</pre><pre>När det sedan gäller innehållet i vården, eftervård,\r\nstödjande social verksamhet, osv. vill jag mildra\r\ntonen. Jag är glad över att vi i utskottet har kunnat\r\nföra en konstruktiv diskussion omkring de här\r\nfrågorna, så att vi har kunnat enas omkring det allra\r\nmesta och att det också görs ett antal\r\ntillkännagivanden till regeringen.</pre><pre>Vi har i stort sett varit överens om att det inte är så\r\nenkelt att bara avveckla psykiatriska\r\nslutenvårdsplatser och utgå från att patienterna\r\nmår mycket bättre bara de får vistas ute i samhället.\r\nEn förutsättning är nämligen att det finns sociala\r\nkringresurser, att det finns en bra\r\nöppenvårdsverksamhet och goda eftervårdshem,\r\nbra samverkan mellan kommuner och landsting,\r\nosv. Allt det här är ju också en förutsättning för att\r\npropositionens intentioner, dvs. att färre skall\r\nvårdas i sluten vård, skall kunna förverkligas.</pre><pre>Vi har tagit upp de här frågorna i flera\r\ncentermotioner, och vi har också tagit upp behoven\r\nav differentierad vård inom psykiatrin. Det finns\r\nannars en risk för att denna möjlighet delvis går\r\nförlorad i samband med sektoriseringen. Vi har\r\ndessutom tagit upp behoven av\r\npersonalutvecklande insatser. Vi har som sagt ägnat\r\nmycket tid åt de här frågorna i utskottet. Jag tror\r\natt de diskussioner och utfrågningar som vi har haft\r\nborgar för att vi inte kommer att släppa intresset\r\nutan vi kommer att följa utvecklingen noggrant.</pre><pre>Jag tycker också att det är bra att möjligheten att\r\nutfärda vårdintyg utvidgas i förhållande till\r\npropositionen och att det nu föreslås innefatta inte\r\nbara särskilt utsedd överordnad\r\nlandstingskommunal läkare utan också andra\r\nläkare i allmän tjänst. Jag tror att det är nödvändigt\r\nför att detta skall kunna fungera smidigt och\r\npatienternas rättssäkerhet skall bibehållas.</pre><pre>Jag vill också något beröra frågan om\r\nförsöksutskrivning där vi från centern har en\r\nmotivreservation med anledning av en motion av\r\nHans Göran Franck. Vi har varit mycket\r\ntveksamma till att avveckla\r\nförsöksutskrivningsinstrumentet. Den\r\nargumentering som utskottet anför i det här\r\nsammanhanget har vi inte kunnat ställa oss bakom.</pre><pre>Det råder inget tvivel om att för ett begränsat antal\r\npatienter är försöksutskrivning, med villkor att\r\nuppehålla viss kontakt med sjukhuset, en\r\nförutsättning för att de skall kunna vistas ute i\r\nsamhället och föra ett tämligen normalt liv.\r\nEftersom de om kontakten bryts med sjukhuset\r\nofta direkt upphör med medicinering eller förfaller\r\ntill alkoholbruk, vilket för deras del kan vara den\r\nutlösande faktorn till skov, är alternativet längre\r\nvårdtider inom slutenvården. För dessa patienter är\r\nalltså försöksutskrivningsinstrumentet inte ett\r\nytterligare tvångsmoment utan en möjlighet till\r\nökad frihet. I vår reservation säger vi att det finns\r\nanledning att med största uppmärksamhet följa den\r\nhär frågan.</pre><pre>Jag är givetvis också glad för det tillkännagivande\r\nsom föreslås beträffande läkares\r\nunderrättelseskyldighet till närstående när en\r\npatient som uppfattas som farlig för vederbörande\r\nlämnar sjukhuset. Jag har klart för mig att det i\r\nläkarinstruktionen ingår en viss underrättelseplikt.\r\nGenom riksdagens uttalande i denna fråga bör det\r\nframgå att plikten bör framstå tydligare så att den\r\nkan fungera bättre än den gör i dag.</pre><pre>Fru talman! När det gäller den rättspsykiatriska\r\nundersökningsverksamheten kan jag instämma i\r\nvad de båda föregående talarna har sagt.</pre><pre>Jag nöjer mig nu med att yrka bifall till\r\nreservationerna nr 11 och 12.</pre><pre>Anf. 4 GUDRUN SCHYMAN (v):</pre><pre>Fru talman! Jag kommer delvis också att instämma\r\nmed föregående talare. Jag skall dock börja med en\r\nfråga där jag inte instämmer. Det finns inte så\r\nmånga föregående talare, men en talare i början tog\r\nupp det här. Det gäller frågan om konvertering. Jag\r\när ensam om en reservation i denna fråga.\r\nAnledningen är naturligtvis att det här är en\r\nkvarleva inom den psykiatriska vården som\r\nhämmar den positiva utveckling som vi alla säger\r\noss vilja ha, nämligen att vi skall sträva efter en\r\nförebyggande och öppen verksamhet och att\r\nmänniskor så tidigt som möjligt söker den vård som\r\nde är i behov av. Möjligheten till konvertering --\r\näven om den är begränsad genom de skrivningar\r\nsom har gjorts -- står fortfarande inte i\r\növerensstämmelse med grundläggande krav på\r\ndemokrati och rättssäkerhet, som bör vara\r\nrättesnöret för oss. Det undergräver förtroendet\r\nför den psykiatriska vården och kan leda till att\r\nmänniskor som är i behov av vård inte söker sig till\r\nvård, av den enkla anledningen att de inte är säkra\r\npå att komma ifrån den av egen vilja.</pre><pre>Jag är övertygad om att utvecklingen kommer att\r\nvisa att denna paragraf och dessa möjligheter bör\r\ntas bort. Vad ni som nu säger att det är\r\noundgängligen nödvändigt att ha den kvar skall\r\nsäga då vet jag inte, men det blir intressant att höra.</pre><pre>Jag yrkar bifall till reservation nr 6. Jag är inte\r\nensam om detta. Nästa talare, Anita Stenberg,\r\nkommer att instämma i detta.</pre><pre>Hanteringen av frågan om rättspsykiatrin är\r\nuppseendeväckande på många sätt. Det har flera\r\ntalare varit inne på. Det har tagit lång tid, det har\r\nförhalats, utretts och stötts och blötts. Såvitt jag\r\nförstår har det bl.a. varit diskussion om\r\nhuvudmannaskapet och om det skall överföras till\r\nlandstingen eller inte sedan år 1971 då\r\nBexeliuskommittén tillsattes. Olika arbetsgrupper\r\nhar funnits och utredningar har gjorts.\r\nSocialstyrelsens översynsutredning lade fram sitt\r\nförslag 1977. En annan arbetsgrupp inom\r\nsocialstyrelsen presenterade sitt arbete 1981.\r\nSocialberedningen tog upp frågan 1984. 1985 gav\r\nregeringen statens förhandlingsnämnd i uppdrag att\r\nförhandla med landstingen. Efter att det hade\r\nmisslyckats fick socialdepartementet 1989 uppdrag\r\natt inleda nya förhandlingar. Allt detta tycker jag\r\ntyder på att man har hållit på och förhandlat med\r\nen part som över huvud taget inte har varit\r\nintresserad av att åta sig det här.</pre><pre>Det är därför litet märkligt att man kommer fram\r\ntill ett förslag om att verksamheten skall överföras\r\ntill landstingen. Även om man gör det successivt\r\noch även om man inte säger det rakt ut nu utan\r\nsäger att det skall kunna ske genom att man träffar\r\navtal osv., är det här olika steg på vägen för att\r\nverksamheten så småningom skall självdö och\r\növergå till landstingens övriga verksamhet.</pre><pre>Det här har medfört stor oro och många protester.\r\nVi har fått brev till socialutskottet ifrån läkare som\r\narbetar inom rättspsykiatrin. Det har också varit\r\nmånga protester, mycket oro och svåra\r\narbetsförhållanden för all personal inom den här\r\nverksamheten. Fackföreningarna som arbetar med\r\natt ta till vara den här personalens intressen har\r\nnaturligtvis också studerat den här frågan. Jag\r\ntycker att de har sammanfattat sin kritik på ett\r\nmycket bra sätt. De är kritiska på sex punkter.</pre><pre>För det första är undersökningskapaciteten på de\r\nkvarvarande klinikerna inte tillräcklig. Eftersom\r\nman har lagt ned stora delar av mentalsjukhusen\r\nåterfinns människor med psykiska problem i ökad\r\nutsträckning ute i samhället.\r\nUndersökningsbehovet kommer således att öka.</pre><pre>För det andra anser man att undersökningar som\r\nföretas av landstingen och av läkare med\r\nprivatpraktik -- vilket man tänker föreslå genom\r\navtalen -- inte blir billigare. I de första anbuden\r\nligger kostnaden på jämförbar nivå med nuvarande\r\nkostnader. När den statliga rättspsykiatrin skärs\r\nned ökar behovet av de andra undersökarna som då\r\nfritt kan höja priserna.</pre><pre>För det tredje säger man att landstingen inte\r\nprioriterar rättspsykiatrin särskilt högt. Det har\r\nockså allt detta tragglande med att försöka få fram\r\nen lösning visat. Man säger att det forsknings- och\r\nutvecklingsarbete som i dag pågår på klinikerna\r\nkanske kan komma att försvinna.</pre><pre>För det fjärde betraktas annan rättsvårdande\r\nverksamhet som en statlig angelägenhet, t.ex.\r\nkriminalvård, rättsmedicin och rättskemi. Därför\r\nbör även denna verksamhet räknas dit.</pre><pre>För det femte anser man att det är resursslöseri att\r\ngöra sig av med de två nuvarande klinikerna, som\r\ndet finns förslag om att lägga ner. Det finns kunskap\r\noch kompetens som har byggts upp under lång tid.\r\nÄven om antalet rättspsykiatriska undersökningar\r\nskulle minska kan verksamheten fyllas med andra\r\nuppgifter.</pre><pre>Man säger för det sjätte att rättssäkerheten\r\nförsämras. De fyra statliga klinikerna har efter\r\nmånga års ständiga diskussioner utvecklat\r\ngemensamma värderingar rörande psykiska\r\nsjukdomar. När nu också andra undersökare gör\r\nutredningar ökar risken för subjektiva\r\nbedömningar, och resultatet av undersökningen\r\nkan bli beroende av vem som utför den. Jag är\r\nmedveten om att talare före mig har pekat på olika\r\ndelar av dessa argument. Jag tycker att det här var\r\nen bra samlad bedömning av den mycket\r\nberättigade kritiken som finns.</pre><pre>Vi har tagit upp denna kritik i reservationerna nr 17\r\noch 19, där vi motsätter oss en nedläggning av de\r\nkliniker som finns. Dessa båda reservationer vill jag\r\nyrka bifall till.</pre><pre>Jag stödjer naturligtvis samtliga reservationer som\r\nvänsterpartiet står bakom, men jag yrkar bifall\r\nendast till reservationerna nr 6, 17 och 19.</pre><pre>Barbro Westerholm sade att detta har varit en ''lång\r\nvägs färd mot'', men jag tror inte att hon avslutade\r\nmeningen. Man skulle kunna travestera lång dags\r\nfärd mot natt, och det är möjligt att det här har varit\r\nen lång vägs färd mot ett beslut som nog är ganska\r\ndåligt. Jag vet dock inte om man skall säga att det\r\när rena natten. Det här ger dock inget förtroende\r\nför politiker, och det är en fråga som vi diskuterar\r\nmycket i dag. Ett 20-årigt harvande med en fråga\r\nsom man sedan lägger fram med ett så bristfälligt\r\nunderlag, vilket flera har varit inne på, där man\r\nstöder sig på uppgifter som är tio år gamla och man\r\ninte har genomfört ett riktigt remissförfarande osv.,\r\nskapar inte särskilt mycket förtroende. När detta\r\n20-åriga harvande dessutom leder fram till ett\r\nbeslut som inte stämmer överens med de intressen\r\nman säger sig vilja tala för, tycker jag att kapitalet\r\nför förtroende är ganska väl uttömt. Det är tråkigt\r\nför de politiska partier som står kvar vid det här\r\nbeslutet.</pre><pre></pre><pre>Anf. 5 PER STENMARCK (m) replik:</pre><pre>Fru talman! Gudrun Schyman inledde med att tala\r\nom möjligheter till konvertering, som hon i\r\nutskottet har velat avstyrka. Jag nämnde detta\r\nredan i mitt inledningsanförande och talade om\r\nvilka förutsättningar vi anser vara nödvändiga för\r\natt konvertering skall få förekomma även i\r\nframtiden. Jag är medveten om att det finns\r\nnegativa konsekvenser med detta. Vi skulle nog\r\nalla vilja plocka bort det. Jag tror dock inte att det\r\när möjligt att göra det.</pre><pre>En av de förutsättningar vi nämnde är att\r\nkonvertering skall tillämpas mycket restriktivt,\r\nmöjligen mycket restriktivare än vad som hittills\r\nhar skett. Det skall tillämpas i enlighet med\r\ngällande lag. Om man studerar lagtexten finner\r\nman att § 3 i lagen klart relaterar vad som gäller och\r\nvilka kriterier som skall vara uppfyllda för att man\r\növer huvud taget skall få använda sig av tvångsvård.\r\nI § 11 regleras möjligheten till konvertering, som är\r\nen direkt hänvisning till § 3. Om man motsätter sig\r\nkonvertering undantar man denna enda grupp från\r\nmöjligheten till tvångsvård. Det tror jag trots allt\r\ninte skulle vara särskilt lyckat. Ytterligare ett krav\r\nsom vi har nämnt och som vi också har fått igenom\r\när att denna möjlighet skall utvärderas senast två år\r\nefter det att lagen har trätt i kraft. Då får vi väl se\r\nom det finns anledning att göra nödvändiga\r\nändringar i den.</pre><pre>Anf. 6 GUDRUN SCHYMAN (v) replik:</pre><pre>Fru talman! Till Per Stenmarck skulle jag bara\r\nmycket kortfattat vilja säga att om man vill ha en\r\nrestriktiv tillämpning tror jag inte att man kan\r\nkomma närmare detta än om man helt utesluter\r\nmöjligheten att tillämpa detta genom att ta bort\r\ndet.</pre><pre>Anf. 7 ANITA STENBERG (mp):</pre><pre>Fru talman! Miljöpartiet anser att propositionens\r\nförslag till lag om psykiatrisk tvångsvård till stora\r\ndelar är godtagbart. Vi menar dock att det finns\r\nanledning att ta ytterligare några steg för att stärka\r\npatienternas ställning. Målet måste vara att tvång\r\ninte skall behövas inom den psykiatriska vården.</pre><pre>Miljöpartiet vill ta bort möjligheten för\r\nchefsöverläkaren att besluta om tvångsvård av en\r\npatient som har tagits in för frivillig vård, dvs.\r\nkonvertering. Vi vill också minska tiden inom\r\nvilken domstolsprövning måste ske till två veckor.\r\nVi vill förbjuda vissa vårdformer inom\r\ntvångsvården.</pre><pre>Vi finner det riktigt att rättspsykiatriska\r\nundersökningar skall kunna bli utförda dels inom\r\nhälso- och sjukvården, dels vid särskilda statliga\r\nundersökningsenheter. Det åvilar\r\nsjukvårdshuvudmännen att ge hälso- och sjukvård\r\näven till dem som vårdas enligt lagen om\r\nrättspsykiatrisk vård. Det är faktiskt en skyldighet.</pre><pre>Enligt förslaget skall staten även i fortsättningen ha\r\nhuvudmannaansvaret för den rättspsykiatriska\r\nundersökningsverksamheten.\r\nSjukvårdshuvudmännen har dock möjlighet att\r\nefter avtal med staten driva\r\nundersökningsverksamheten på entreprenad. Det\r\när viktigt att undersökningarna utförs med tanke på\r\nde rättssäkerhetskrav som måste ställas, dvs.\r\nundersökningarna skall fylla det syfte som anges i\r\nlagstiftningen, de skall utföras av personal som har\r\ntillräcklig kompetens och de skall utföras inom\r\nlagstadgad tidsram. Tidigare har de långa\r\nväntetiderna för rättspsykiatriska undersökningar\r\nutgjort ett problem. Det kan vi inte längre\r\nacceptera. Jag vet dock inte längre hur stort\r\nproblemet är. När man talar med rättspsykiatriker\r\nsäger de att problemet är löst. Tidigare har det dock\r\nvarit fråga om anhopningar av undersökningsfall\r\noch brist på läkare. Därför har det varit så svårt att\r\nlösa dessa problem.</pre><pre>Det har vidare varit svårt att bereda\r\nfärdigundersökta vårdplats på landstingens\r\npsykiatriska kliniker. Vi har därför fått ett\r\nköproblem när det gäller undersökningsenheterna\r\nfrån två håll. Dessa problem har varit akuta sedan\r\nmitten av 1970-talet, och dessa gamla problem\r\nmåste helt enkelt komma till en lösning, utan\r\nförsening av ytterligare utredningar.</pre><pre>Nu öppnar sig en möjlighet att få en samordning av\r\nbåde rättspsykiatrisk undersökning och\r\nrättspsykiatrisk vård. En sådan ordning kan\r\nfaktiskt medföra fördelar om man är villig att\r\nsamarbeta. Sjukvårdshuvudmännen får anledning\r\natt organisera verksamheten på ett effektivt sätt,\r\noch dessutom tillgodoses behovet av psykiatrisk\r\nvård hos lagöverträdare i större utsträckning än vad\r\nsom är fallet nu. Det statliga huvudmannaskapet\r\nbehålls, och risken för att den rättspsykiatriska\r\nundersökningsverksamheten skall prioriteras lågt\r\ninom hälso- och sjukvården kan motverkas.</pre><pre>Rättspsykiatriska undersökningar utgör en\r\nmedicinsk verksamhet som -- liksom t.ex.\r\nbarnpsykologiska undersökningar i\r\nvårdnadstvister -- har som mål att ge domstolen ett\r\nbedömningsunderlag. Därför saknar det egentligen\r\nbetydelse ur rättssäkerhetssynpunkt om\r\nundersökningsläkaren är anställd av staten eller av\r\nsjukvårdshuvudmannen.</pre><pre>Vår syn på decentralisering av vården medför att vi\r\nstöder propositionen i den här delen. Jag medger\r\natt detta är ett svårt val, men vi anser att vi har gjort\r\nrätt val. Tiden får väl utvisa vad som är riktigt.</pre><pre>Jag avser nu att tala litet om kvotering. Miljöpartiet\r\nhar tidigare hävdat att konverteringsmöjligheten\r\ninte står i överensstämmelse med grundläggande\r\nkrav på demokrati och rättssäkerhet i samhället. En\r\nfrivilligt sökt vård skall inte kunna övergå i\r\ntvångsomhändertagande. Det kan inte vara\r\nförenligt med de riktlinjer som bör gälla för den\r\npsykiatriska vården.</pre><pre>Socialberedningen var inne på samma tankegångar\r\noch föreslog att den som har tagits in på sjukhus för\r\npsykiatrisk vård i frivilliga former inte skall kunna\r\nhållas kvar mot sin vilja, även om han kan anses\r\nvara i behov av fortsatt vård på sjukhus.</pre><pre>Det är enligt vår mening avgörande för förtroendet\r\nför den psykiatriska verksamheten att den som har\r\nsökt vård på eget initiativ inte sedan skall kunna\r\nhållas kvar mot sin vilja. Det underströk också\r\npatientorganisationerna i sina remissvar.</pre><pre>Konverteringsmöjligheten infördes genom\r\nlagändring så sent som år 1983. 25 % av de 10 000\r\nfall av tvångsvård som förekommer varje år är\r\nkonverteringsfall. Men användningen av denna lag\r\nskiljer sig mycket åt mellan olika\r\nsjukvårdsregioner. Man gör helt enkelt olika\r\nbedömningar av fallen i olika delar av landet.</pre><pre>Det bör påpekas att enligt den s.k. Hawaii-\r\ndeklaration som antogs 1977 av World Psychiatric\r\nAssociation bör varje patient ha rätt att avbryta en\r\nfrivillig behandling som han eller hon deltar i.</pre><pre>Syftet med tvångsvården enligt förslaget till lag om\r\npsykiatrisk tvångsvård är att den som vårdas skall\r\nbli i stånd att frivilligt medverka till erforderlig vård\r\noch ta emot det stöd som han behöver. Det står i\r\nparagraf 2.</pre><pre>Tvångsvården vill uppnå ett stadium där patienten\r\nav fri vilja deltar i vården. Därmed skall det\r\ntvångsmässiga i vården upphöra. I detta ligger den\r\nyttersta gränsen för tvångsvårdens tillämpning. Om\r\nnågon frivilligt söker vård föreligger redan\r\ndärigenom en tydlig indikation på patientens\r\nviljeinriktning. Patienten vill frivilligt medverka till\r\nerforderlig vård och ta emot det stöd han behöver.\r\nHan befinner sig alltså redan vid den punkt där\r\ntvångsvården skall upphöra. Konsekvensen av\r\ndetta resonemang blir att enligt förslaget skall den\r\nsom frivilligt sökt vård tvångsvårdas för att frivilligt\r\nkunna medverka till erforderlig vård och ta emot\r\ndet stöd som han behöver.\r\nKonverteringsmöjligheten motverkar sålunda\r\negentligen syftet med lagen.</pre><pre>I propositionen medges att de principiella\r\ninvändningarna mot konvertering måste\r\ntillerkännas ökad betydelse. Regeringen är\r\nemellertid inte beredd att gå så långt som att föreslå\r\nett avskaffande av konverteringsmöjligheten.</pre><pre>Miljöpartiet de grönas uppfattning står fast,\r\nkonverteringsmöjligheten bör avskaffas.\r\nBestämmelserna om övergång från frivillig vård till\r\ntvångsvård i regeringens förslag till lag om\r\npsykiatrisk tvångsvård bör därför inte antas. I lagen\r\nbör i stället föras in ett förbud mot konvertering av\r\ndet slag som socialberedningen föreslagit.</pre><pre>Jag vill tala litet om ansökningstiden.</pre><pre>I propositionen föreslås att patienten kan\r\ntvångsinskrivas för en tid av högst fyra veckor. För\r\ntvångsvård utöver den tiden krävs beslut av\r\ndomstol.</pre><pre>Socialberedningen föreslog en inledande\r\nvårdperiod om högst åtta dagar. Några\r\npatientorganisationer ansåg att domstolsprövning\r\nav rättssäkerhetsskäl bör ske inom en vecka efter\r\nintagningsbeslutet. Bland läkare och vårdpersonal\r\nvarierade uppfattningar om när prövningen bör äga\r\nrum, från ''i anslutning till intagningen'' till ''tre\r\nveckor'' efter intagningen.</pre><pre>I propositionen har man stannat för fyra veckor,\r\nmest av hänsyn till länsrätternas arbetsbelastning\r\noch måltillströmning. Det är ett argument som inte\r\nhör hit.</pre><pre>Av rättssäkerhetsskäl bör tiden för vårdperioden\r\nsättas kortare än vad som föreslagits i\r\npropositionen. En vårdperiod om två veckor\r\nförefaller rimlig. Detta innebär att förslaget i 7 §\r\nbör ändras till två veckor.</pre><pre>Slutligen vill jag tala om tvångsmedicinering och\r\nannan behandling mot patientens vilja.</pre><pre>Socialberedningen föreslog att tvångsmedicinering\r\noch annan behandling mot patientens vilja inte får\r\ntillgripas om det inte föreligger en allvarlig fara för\r\npatientens liv och hälsa. Regeringen har haft vissa\r\ninvändningar mot förslaget av principiell natur.</pre><pre>Socialberedningen föreslog att sådana\r\nbehandlingar som kan ge bestående biverkningar\r\nskall förbjudas eller begränsas. Likaså skall\r\nbehandlingar som av patienten kan upplevas som\r\nsärskilt påfrestande eller integritetskränkande inte\r\nfå ges mot patientens vilja. Det kan vara\r\nbehandling med t.ex. elchock och neuroleptika vid\r\ntvångsvård.</pre><pre>Därför tycker vi att detta inte skall få förekomma.\r\nBeredningen menade att etiska och moraliska\r\nvärderingar oftast är oförenliga med behandling\r\nsom kan ge obotliga skador hos patienten, speciellt\r\nom patienten tvångsvårdas.</pre><pre>Biverkningarna med neuroleptikabehandlingen är\r\nväl kända. Miljöpartiet har i många motioner sagt\r\natt vi tycker att patienten skall ha rätt till en drogfri\r\nvård. Patienter som önskar det skall också kunna få\r\nden. Vi önskar att man i mycket högre grad\r\nanvänder sig av psykiatri och psykoterapi, och vi\r\nhar framlagt förslag att regeringen utreder frågan\r\nom när rätt till drogfri vård skulle kunna införas.</pre><pre>Neuroleptikaanvändningen i sig är tveksam och\r\nmålet måste få vara en drogfri vård. De skäl som\r\nanförts för depåneuroleptika under tvångsvård\r\nhåller inte, och därför bör metoden inte komma till\r\nanvändning i fortsättningen.</pre><pre>Vi föreslår att lagen förses med ett förbud mot\r\npsykokirurgi och annan behandling av irreversibel\r\nnatur vid tvångsvård, och vi vill ha förbud mot\r\nanvändning av neuroleptika i depåform i alla fall.</pre><pre>Fru talman! Jag yrkar bifall till reservationerna 5, 6\r\noch 7.</pre><pre>Anf. 8 ROSA ÖSTH (c) replik:</pre><pre>Fru talman! Jag kan inte underlåta att något\r\nkommentera konverteringsfrågan.</pre><pre>Jag kan instämma med det som sagts att det är\r\nstötande när man ser ytligt på denna fråga. Söker\r\nman sig frivilligt till sjukvård bör man givetvis\r\nkunna lita på att det som man utsätts för också är\r\nfrivilligt. Men det är nödvändigt att något se till\r\norsakssammanhangen i detta fall.</pre><pre>Man pekar på att antalet konverteringar under\r\nsenare tid har ökat kraftigt. Detta hänger till stor\r\ndel samman med att man i dag är mindre benägen\r\natt vårda psykiskt sjuka människor inom\r\nslutenvården. Man vill i stället ge dem chansen att\r\nvårdas i öppen verksamhet. Följden blir att när\r\npatienterna skrivs in är de betydligt sjukare än vad\r\nmotsvarande patienter var för ett antal år sedan.\r\nDet är många gånger fråga om att de snabbt\r\nförsämras, att patienten tappar sjukdomsinsikten,\r\nkontrollen över sina handlingar, och där\r\nkonverteringsinstrumentet blir ett skydd mot\r\npatienten själv.</pre><pre>Det som ses som negativt när det gäller\r\nutvecklingen av konverteringen är till en del en\r\nföljd av den allmänna utveckling inom psykiatrin\r\nsom vi alla framhåller som positiv.</pre><pre>Anf. 9 PER STENMARCK (m) replik:</pre><pre>Fru talman! Bara ytterligare några ord om\r\nkonverteringen. Även för dessa människor finns\r\ninskrivet i lagen en rättssäkerhet. Det framgår av\r\n12 § i denna lag att senast inom fyra dagar från\r\ndagen för beslutet skall chefsöverläkaren ansöka\r\nhos länsrätten om medgivande till att tvångsvården\r\nfortsätter. Detta är inskrivet just för att skydda\r\ndenna kategori hårt ansatta människor.</pre><pre>Sedan några ord, fru talman, angående\r\nhuvudmannaskapet för den rättspsykiatriska\r\nundersökningen. Jag tycker det är synnerligen\r\nanmärkningsvärt att miljöpartiet är berett att\r\nacceptera en samordning mellan den psykiatriska\r\nvården och den rättspsykiatriska\r\nundersökningsverksamheten.</pre><pre>Utskottets majoritet, som ju Anita Stenberg i detta\r\nfall tillhör, anser att det finns ''verksamhetsmässigt\r\noch resursmässiga fördelar med en sådan\r\nsamordning''. I själva verket har väl också Anita\r\nStenberg blivit uppmärksammad på konsekvensen\r\nav att stödja detta beslut. Det finns nämligen ett\r\nantal risker med en sådan samordning. Det är risker\r\nför minskade satsningar på rättspsykiatrin, som i sin\r\ntur innebär risker för att forskningen kommer att\r\neftersättas, att rättssäkerheten kommer att\r\neftersättas, därför att bedömningarna runt om i\r\nlandet inte blir enhetliga. Risken är därmed\r\nuppenbar att kvaliteten också försämras.</pre><pre>Ingen kan i dag med säkerhet säga att det verkligen\r\nkommer att bli så, men risken är utomordentligt\r\nstor när man blandar samman olika typer av\r\ndiscipliner som de facto inte hör samman.</pre><pre>Låt mig få fråga: Är det detta Anita Stenberg\r\ntänker medverka till?</pre><pre>Anf. 10 BARBRO WESTERHOLM (fp)\r\nreplik:</pre><pre>Fru talman! Vi är väl alla överens om att\r\nkonvertering skall tillgripas endast i undantagsfall.\r\nMen i undantagsfallen är det faktiskt nödvändigt av\r\nomsorg om patienten och dess anhöriga. Jag tycker\r\natt vi här i tillkännagivandet har gjort mycket klart\r\nhur detta skall följas upp. Det blir också en\r\noffentlig insyn i hur detta instrument används, för\r\natt garantera att inte konverteringen tillgrips i\r\nonödan.</pre><pre>Sedan till läkemedelsbehandlingen. I frivillig vård\r\nhar patienten alltid möjlighet att neka. Man måste\r\nge sitt medgivande eller själv ta ställning till\r\nbehandlingen.</pre><pre>När det gäller tvångsvård är det väldigt viktigt att\r\nman får adekvat vård, så att tvånget kan hävas. Då\r\nkan medicinering vara en sådan insats, eller\r\nelchock, för att patienten skall komma ur sitt\r\npsykiska tillstånd, så att man kan fortsätta med\r\nfrivilligvården.</pre><pre>Socialstyrelsen skall följa detta noga och gör det\r\nockså. Man ger ut allmänna råd bl.a. om\r\nanvändningen av neuroleptika. Jag vet få områden\r\nsom man följer så noga som just användningen av\r\npsykofarmaka och sådana behandlingsmetoder.</pre><pre>Jag tycker Anita Stenberg borde kunna lugnas med\r\ndetta. Men hon har kanske en negativ inställning\r\növer huvud taget till att hjälpa patienterna\r\nmedikamentellt här.</pre><pre>Anf. 11 ANITA STENBERG (mp) replik:</pre><pre>Fru talman! Nu blir jag nog tvungen att replikera.</pre><pre>Till Rosa Östh: Om den psykiatriska vården blivit\r\nså dålig att patienterna är mycket sämre än tidigare\r\nvid det tillfälle de nu kan tas om hand, då tycker jag\r\natt man skall ändra på vårdens innehåll i stället för\r\natt ägna sig åt konvertering. Det är väl ändå inte\r\nmeningen att patienterna skall komma under\r\nbehandling först när de är mycket dåliga. Det kan\r\naldrig vara rätt. Då har vi släppt ut för många\r\npatienter alltför tidigt.</pre><pre>När det gäller upplysning om rättspsykiatrin har jag\r\nunder den senaste veckan, sedan vi fattade beslutet\r\ni socialutskottet, verkligen fått information från\r\nrättspsykiaterna. De har inte legat på latsidan!\r\nDärför har jag nog fått väl så mycket information\r\nsom jag kan önska om vad de tycker.</pre><pre>Men kan Per Stenmarck tala om för mig varför en\r\nperson om vilken man skall ta reda på om den är\r\npsykiskt sjuk eller inte, och som har begått ett\r\nbrott, inte kan få sin diagnos ställd av en\r\nallmänpsykiater?</pre><pre>Varför kan man inte bedöma om en patient är\r\npsykiskt sjuk eller inte utan att vara rättspsykiater?\r\nDet finns massor med patienter om vilka man\r\nbestämmer om de är psykiskt sjuka eller inte\r\noberoende av om de har begått ett brott. Varför är\r\ndet inte möjligt att utföra sådana undersökningar i\r\nlandstingsregi?</pre><pre>Till Barbro Westerholm: Jag missunnar verkligen\r\ninte patienterna att få vård. Men jag tycker inte att\r\nanvändningen av neuroleptika, som det har\r\nutvecklat sig, är bra.</pre><pre>Jag inser att det finns fall där man har blivit\r\nberoende av neuroleptika och där det kanske från\r\nbörjan inte ens var nödvändigt att använda dem,\r\nmen där man i dag måste ha dem.</pre><pre>Jag skulle önska att neuroleptikabehandlingen\r\nminimeras, och att patienter som absolut vägrar\r\nneuroleptika inte skall vara tvungna att få dem.\r\nFinns det ingenting annat än neuroleptika? Vad\r\ngjorde vi före neuroleptikans tid?</pre><pre>Anf. 12 ROSA ÖSTH (c) replik:</pre><pre>Fru talman! Jag blir en smula häpen när Anita\r\nStenberg tydligen menar att den psykiatriska\r\nvården är dålig därför att den nu i större\r\nutsträckning än tidigare sker i öppen verksamhet.\r\nJag trodde vi var överens om att detta var ett steg i\r\nrätt riktning.</pre><pre>När patienten i fråga söker vård avgör hon själv.\r\nPsykiskt sjuka människor kanske inte inser förrän\r\ndet är litet för sent att man bör söka sig till vård.</pre><pre>Vi har varit överens i utskottet att det finns\r\nbegränsade möjligheter för\r\nöppenvårdsverksamheten. Det är bl.a. detta som\r\ngett anledning till ett antal tillkännagivanden från\r\nutskottets sida. Vi understryker hur viktigt det är\r\nmed alla de resurser som behövs för att man skall\r\nkunna göra den nödvändiga verksamheten bra för\r\npatienterna.</pre><pre>Anf. 13 PER STENMARCK (m) replik:</pre><pre>Fru talman! Om man lägger ned rättspsykiatriska\r\nkliniker är risken alldeles uppenbar att man raserar\r\nmycket av det kunnande som finns. Man blandar\r\nihop olika discipliner på ett utomordenligt olyckligt\r\nsätt och man eftersätter forskningen.</pre><pre>Anledningen till att jag påpekar detta just nu är att\r\nett ändrat ställningstagande för miljöpartiet skulle\r\nkunna ändra majoritetsförhållandena.</pre><pre>Anita Stenberg säger att tiden får utvisa vilket som\r\när riktigt. Ja, det är sant, men möjligheten blir\r\nfaktiskt bättre om miljöpartiet och Anita Stenberg\r\nväljer att följa motionen 17. Det skulle ge oss några\r\nårs rådrum för att nå en långsiktig lösning på detta\r\nproblem.</pre><pre>Anf. 14 BARBRO WESTERHOLM (fp)\r\nreplik:</pre><pre>Fru talman! Neuroleptika tillhör inte gruppen\r\nberoendeframkallande medel.</pre><pre>Naturligtvis skall man så långt möjligt minimera\r\nläkemedelsbehandling. Men man får i det enskilda\r\nfallet hela tiden göra en nytta-risk-bedömning.</pre><pre>Vad gjorde vi tiden före neuroleptika? Jo, många\r\nav dessa patienter blev kroniker och blev kvar på\r\nmentalsjukhusen. Det är fantastiskt vad som hände\r\nnär vi fick neuroleptika i mitten av 1950-talet. De\r\ngjorde det möjligt att i öppen vård behandla\r\nmänniskor med framför allt schizofreni. Det är en\r\nhelt fantastisk förändring som skett inom psykiatrin\r\njust därför att vi fått effektivare läkemedel som gör\r\ndet möjligt för människor att leva ett normalt liv.\r\nDen möjligheten får vi inte förmena människor,\r\nmen vi måste använda medlen på ett adekvat sätt.</pre><pre>Det försöker vi föra ut till läkarkåren så bra som\r\nmöjligt. Sedan kan det komma enskilda fall där\r\nresultatet inte blivit lyckat eller där det hänt fel.\r\nDet beklagar säkert alla i läkarkåren som har\r\ndrabbats av detta.</pre><pre>Anf. 15 ANITA STENBERG (mp) replik:</pre><pre>Fru talman! Missuppfattade jag Rosa Öst när hon\r\nsade att patienterna ofta är sjukare när de kommer\r\nin i dag än de var tidigare? Det var en av\r\nanledningarna till att det finns fler konverteringar i\r\ndag -- det var ju motiveringen. Jag tycker inte det\r\när en bra vård när det utvecklar sig åt det hållet.</pre><pre>Till Barbro Westerholm: Vad vi i miljöpartiet vill är\r\natt man försöker att undvika att patienterna blir\r\nberoende av en vård som neuroleptika. Det kan\r\ninte vara okänt för Barbro Westerholm att många\r\npatienter inte mår bra av neuroleptika, och att det\r\ntydligen är mycket lätt att överdosera. Det finns\r\nmånga patienter inom patientorganisationerna som\r\nklagar mycket över neuroleptikabehandlingen. Det\r\nfinns också de som tycker de har fastnat i\r\nneuroleptikafällan och inte kommer ur den.</pre><pre>Förste vice talmannen anmälde att Barbro\r\nWesterholm och Rosa Öst anhållit att till\r\nprotokollet få antecknat att de inte ägde rätt till\r\nytterligare repliker.</pre><pre></pre><pre>Anf. 16 JAN ANDERSSON (s):</pre><pre>Fru talman! Sedan 1960-talet, då den nuvarande\r\nsärskilda lagstiftningen om psykiatrisk vård utan\r\nsamtycke kom till och huvudmannaskapet för den\r\npsykiatriska vården fördes över från staten till\r\nlandstingen har stora förändringar skett.</pre><pre>Kunskaperna om möjligheterna att förebygga, bota\r\noch lindra psykiska sjukdomar har förbättrats.</pre><pre>Resurserna inom den psykiatriska vården har\r\nbyggts ut och kompetensen har höjts.</pre><pre>En integration med övrig hälso- och sjukvård har\r\nskett och samarbetet med kommunernas\r\nsocialtjänst har förstärkts.</pre><pre>En förskjutning mot insatser i öppnare former har\r\nskett.</pre><pre>Inslaget av tvångsåtgärder har väsentligt reducerats\r\noch patientens ställning och medinflytande har\r\nstärkts i en fortgående demokratiseringsprocess där\r\ninte minst klientorganisationerna spelat en viktig\r\nroll.</pre><pre>Dessa genomgripande förändringar ligger till grund\r\nför den förändring av den psykiatriska\r\ntvångsvården som nu föreslås. En viktig\r\nutgångspunkt för en ny lagstiftning är att den ska\r\nutgöra ett komplement till den grundläggande\r\nregleringen i hälso- och sjukvårdslagen, som är\r\ntillämplig på all psykiatrisk vård. Enligt denna lag\r\nskall hälso- och sjukvården vara ett fritt, öppet och\r\ndemokratiskt system med trygghet och\r\nrättssäkerhet. Huvudprincipen är att den enskilde\r\nsjälv avgör om han vill anlita hälso- och sjukvården\r\neller inte. Alla skall ges vård på lika villkor.\r\nInsatserna skall bestämmas utifrån behoven och\r\ninte med hänsyn till var man bor eller vilka\r\nekonomiska förutsättningar man har. För att\r\nundvika mer genomgripande åtgärder är\r\nförebyggande och tidigt insatta vårdåtgärder av\r\nstörsta betydelse.</pre><pre>Den psykiatriska tvångsvården har minskat kraftigt\r\ni omfattning under 1980-talet. I slutet av 1970-talet\r\nomfattades mer än var tredje inneliggande patient\r\ninom psykiatrin av tvångsvårdslagstiftningen. 1983\r\nhade andelen tvångsintagna sjunkit till var femte\r\npatient. Vid den senaste patientinventeringen\r\nhösten 1988 hade en ytterligare minskning skett så\r\natt var sjätte patient var tvångsintagen.</pre><pre>Denna utveckling är positiv. Den psykiatriska\r\nvården skall i första hand inriktas på att motivera\r\npatienterna att frivilligt medverka till stöd och\r\nbehandling. Dock kan vi inte slopa varje möjlighet\r\ntill psykiatrisk tvångsvård. Det skulle innebära att\r\nvi avsade oss möjligheten att hjälpa människor i\r\nsvårt utsatta situationer. Det skulle strida mot\r\ngrundläggande humanitet och medmänsklighet.\r\nSamtidigt måste en sådan vård utformas så att\r\nriskerna för den personliga integriteten minimeras.\r\nTvångsvårdstiderna skall vara så korta som möjligt\r\noch aktivt användas för att ge den behandling och\r\ndet stöd som behövs för att vården skall kunna\r\növergå i frivilliga former.</pre><pre>LSPV har varit i kraft i drygt två decennier. Ett\r\nflertal utredningar har föreslagit förändringar av\r\nlagen. Bexeliuskommittén lade ett reformförslag för\r\npsykiskt störda lagöverträdare 1977. Samma år\r\nslutförde en arbetsgrupp inom socialstyrelsen en\r\növersyn av LSPV, varvid ett förslag till ny\r\nlagstiftning presenterades. I sitt betänkande\r\n''Psykiatrin, tvånget och rättssäkerheten'' 1984\r\ngjorde socialberedningen en omfattande\r\ngenomgång av den psykiatriska tvångsvården med\r\nutgångspunkten att lagstiftningen måste bygga på\r\nde principer och idéer som präglar den psykiatriska\r\nvården i dag. Beredningen föreslog att nuvarande\r\nlag skulle ersättas av tre nya lagar. En lag som tar\r\nsikte på behovet av akut, kortvarig vård vid\r\nallvarliga psykiska störningar, en lag som gäller\r\nbehovet av adekvata vårdformer för psykiskt störda\r\nlagöverträdare samt en tredje lag som gäller\r\nskyddsregler för vissa patienter med nedsatt mental\r\nförmåga.</pre><pre>Det föreliggande lagförslaget bygger i allt väsentligt\r\npå de principer som kom till uttryck i\r\nsocialberedningens förslag. En del förändringar\r\nfinns dock. Regeringen har t.ex. valt att inte lägga\r\nfram någon skyddslag för senildementa och\r\nregeringen har inte följt beredningens förslag om\r\natt tvång uteslutande skall få användas vid akut\r\nbehov av vård.</pre><pre>Fru talman! Så till själva lagförslaget,\r\nsocialutskottets betänkande och de reservationer\r\nsom finns med anledning av detta betänkande.</pre><pre>Ett stort antal motioner från allmänna\r\nmotionstiden och med anledning av propositionen\r\nrör psykiatrins utveckling i stort. De handlar om\r\nadekvata boendeformer för människor med\r\npsykiska problem, om behovet av öppna och\r\nhalvöppna vårdformer, om behovet av en bättre\r\nsamverkan mellan olika myndigheter, inte minst\r\nmellan psykiatrin och socialtjänsten, om behovet\r\nav differentiering och specialisering inom den\r\nsektoriserade psykiatrin, om behovet av\r\npsykoterapeutiska resurser samt om behovet av\r\nfortbildning.</pre><pre>Utskottet konstaterar att utvecklingen inom den\r\npsykiatriska vården har gett betydande\r\nvälfärdsvinster i form av en bättre vård och en\r\nhögre livskvalitet för människor med psykiska\r\nproblem. Samtidigt finns fortfarande betydande\r\nbrister kvar. Den öppna vården måste byggas ut för\r\natt behovet av tvångsvård ytterligare skall kunna\r\nminska. Innehållet i den slutna vården behöver\r\nutvecklas, och samarbetet mellan myndigheterna\r\nförbättras. Många av de här problemen behandlas\r\nför närvarande av den av regeringen tillsatta\r\npsykiatriutredningen, men flera av\r\nfrågeställningarna är sådana att de redan nu bör\r\nkunna beaktas av regeringen. Detta vill utskottet ge\r\nregeringen till känna.</pre><pre>En reservation handlar om en lag om skydd för\r\ndementa. Reservanterna menar att regeringen bör\r\nintensifiera ansträngningarna att utarbeta en sådan\r\nlag. Regeringen anser för sin del att det förslag som\r\nsocialberedningen lagt fram inte kan ligga till grund\r\nför en ny lagstiftning. Det har visat sig att det är ett\r\nproblemområde som är rättsligt svårbemästrat.\r\nInte minst är det problem att avgränsa den\r\npersonkrets som skulle omfattas av en sådan lag.</pre><pre>Utskottet delar regeringens bedömning men vill\r\nsamtidigt peka på den omfattande förändring som\r\nför närvarande sker inom demensvården. Nya\r\ngruppboende för senildementa startas, dagvården\r\nbyggs ut, arbetet på ålderdomshemmen och inom\r\nden öppna hemtjänsten förändras. Dessa\r\nförändringar och tekniska förändringar, t.ex. när\r\ndet gäller trygghetslarm, minskar behovet av\r\nskyddsåtgärder av den natur som reservanterna\r\neftersträvar.</pre><pre>Vi ser med andra ord positivt på det\r\nutvecklingsabete som pågår, och vi tror att skyddet\r\nför de dementa kan lösas inom ramen för detta\r\narbete. Om det skulle visa sig att så inte är fallet,\r\nfår behovet av lagreglering på nytt övervägas.</pre><pre>Begreppet psykisk sjukdom och därmed jämställd\r\npsykisk abnormitet ersätts av samlingsbegreppet\r\nallvarlig psykisk störning -- detta för att anpassa\r\nbegreppsbildningen till ett modernt synsätt, som är\r\ngrundat på ökade kunskaper om orsakerna till\r\nuppkomsten av psykisk ohälsa. Det nya begreppet\r\nframhäver inte bara den rent medicinska sidan av\r\nden psykiatriska vården, som det gamla begreppet\r\ngjorde, utan framhäver även psykologiska och\r\nsociala faktorer, vilka ofta samspelar och förstärker\r\nvarandra.</pre><pre>Begreppet allvarlig psykisk störning är avsett att\r\nvara ett snävare begrepp än det nuvarande\r\nbegreppet psykisk sjukdom i LSPV. Vilka psykiska\r\ntillstånd som skall kunna föranleda tvångsvård kan\r\ninte på ett uttömmande sätt anges i lagtexten.\r\nEnligt propositionen bör socialberedningens\r\nredovisning av sådana pyskiska tillstånd som kan\r\nföranleda tvångsvård tjäna som vägledning.\r\nDessutom är det viktigt att socialstyrelsen noga\r\nföljer tillämpningen av den nya lagstiftningen i sin\r\ntillsynsverksamhet, och att socialstyrelsen kommer\r\nmed ytterligare vägledning om behov uppstår.</pre><pre>I en reservation förordas att begreppet allvarlig\r\npsykisk störning skall förenas med\r\nspecialindikationer, som skall ange\r\nförutsättningarna för lagens tillämplighet. Det\r\nanser inte utskottet. De villkor som skall gälla för\r\ntvångsvård, dvs. förutom att patienten lider av en\r\nallvarlig psykisk störning, att patienten har ett\r\noundgängligt behov av psykiatrisk vård som inte\r\nkan tillgodoses på annat sätt än att patienten är\r\nintagen på en sjukvårdsinrättning och att patienten\r\nmotsätter sig denna vård är fullt tillräckliga.</pre><pre>Omgivningsskyddet tas upp i en annan reservation.\r\nReservanterna vill att behovet av skydd skall få en\r\nmer självständig ställning och hänvisar bl.a. till\r\nlagrådets yttrande.</pre><pre>I propositionen har regeringen tagit hänsyn till\r\nlagrådets yttrande genom att, vid bedömningen av\r\nom patienten har ett oundgängligt behov av\r\npsykiatrisk vård, det skall beaktas om patienten på\r\ngrund av psykiska tillstånd är farlig för annans\r\npersonliga säkerhet eller fysiska eller psykiska\r\nhälsa. Denna farlighetsbedömning har sin\r\nutgångspunkt i den enskildes vårdbehov, vilket\r\nutskottet finner naturligt. Detta innebär inte att\r\nomgivningsskyddet tillmäts ringa eller väsentlig\r\nindirekt betydelse. Det går att förena grundsynen\r\natt tvångsingripande görs utifrån patientens behov\r\nmed vederbörlig hänsyn till patientens närstående\r\noch omgivning i övrigt.</pre><pre>Regeringen föreslår i propositionen en begränsning\r\nav vilka läkare som skall få fatta beslut om att en\r\npatient skall tas om hand för undersökning. Sådana\r\nbeslut skall enligt förslaget endast få fattas av läkare\r\nsom enligt beslut av landstingskommun har\r\nbefogenhet därtill. Anledningen är att ett beslut om\r\nundersökning av en person mot dennes vilja är ett\r\nallvarligt intrång i den enskildes integritet.</pre><pre>Utskottet delar denna principiella inställning och\r\navvisar därför kraven på att privatpraktiserande\r\nläkare skall kunna fatta dylika beslut. Däremot\r\nanser utskottet att det skall vara möjligt för t.ex. en\r\nläkare på en kommunal alkoholmottagning att fatta\r\nsådana beslut liksom för läkare i primärvård under\r\nkommunalt huvudmannaskap. Därför föreslår\r\nutskottet en förändrad lydelse av 4 §.</pre><pre>Frågan om möjlighet till konvertering från frivillig\r\nvård till tvångsvård skall finnas kvar eller inte har\r\nunder många år varit omtvistad. Socialberedningen\r\nföreslog att möjligheten skulle tas bort, men en\r\nmajoritet av remissinstanserna är negativa till\r\nsocialberedningens förslag. Mot möjligheten till\r\nkonvertering kan anföras att den kan användas som\r\npåtryckningsmedel och att gränsen mellan\r\nfrivilligvård och tvångsvård blir oklar.\r\nHuvudargumentet för en konverteringsmöjlighet\r\när att man undviker en osmidig hantering i de fall\r\ndär patienten vill lämna sjukhuset men det står\r\nklart att fortsatt sjukhusvård är oundgängligen\r\nnödvändig.</pre><pre>I regeringens förslag begränsas möjligheten till\r\nkonvertering till att gälla bara i de fall då patienten\r\ntill följd av sin psykiska störning kan befaras att\r\nallvarligt skada sig själv eller någon annan. Till\r\ndetta kommer att en rättslig prövning bör ske i nära\r\nanslutning till konverteringsbeslutet. Utskottet\r\nställer sig bakom detta förslag men vill samtidigt ge\r\nregeringen till känna att en utvärdering av hur de\r\nnya bestämmelserna tillämpas görs och redovisas\r\nför riksdagen inom två år efter det att den nya\r\nlagstiftningen trätt i kraft.</pre><pre>När det gäller vilken behandling som skall ges i\r\nskilda sammanhang, anser utskottet att detta inte\r\nnärmare kan regleras i lag. Utgångspunkten skall\r\nvara att behandlingsåtgärderna står i\r\növerensstämmelse med vetenskap och beprövade\r\nerfarenhet, att samråd skall ske med patienten om\r\nhans tillstånd inte gör det omöjligt och att\r\nbehandlingsåtgärderna anpassas till vad som krävs\r\nför att uppnå det angivna syftet med tvångsvården,\r\nnämligen att se till att den som är i oundgängligt\r\nbehov av psykiatrisk vård och motsätter sig den blir\r\ni stånd att frivilligt medverka till fortsatt stöd och\r\nfortsatta behandlingsåtgärder.</pre><pre>I lagförslaget sägs att frågorna om psykiatrisk\r\ntvångsvård i fortsättningen skall prövas av domstol\r\noch att denna prövning bör ske i allmän\r\nförvaltningsdomstol. Hittills har prövningen gjorts\r\ni utskrivningsnämnderna. Föredragande framhåller\r\ndock att utskrivningsnämnderna fullgjort sina\r\ngrannlaga uppgifter på ett sätt som tjänar all\r\nrespekt.</pre><pre>Frågan om nämndernas verksamhet kommer\r\nemellertid i ett nytt läge när man nu bygger ut den\r\nrättsliga prövningen i mål om psykiatrisk\r\ntvångsvård.</pre><pre>Föredraganden, liksom justitieutskottet i sitt\r\nyttrande, framhåller risken för att prövningen inte\r\nnämnd i visst fall inte skulle uppfylla kraven i 1950\r\nårs Europakonvention angående skydd för de\r\nmänskliga rättigheterna och de grundläggande\r\nfriheterna. Socialutskottet delar denna\r\nuppfattning. Det saknas anledning att i onödan ha\r\nett regelsystem som i något hänseende ens kan\r\ntangera de yttre gränserna för det tillåtna enligt\r\nkonventionen. Detta problem skulle i och för sig\r\nkunna lösas genom att den nuvarande\r\nnämndorganisationen byggdes ut och\r\nförfarandereglerna ändrades. Men en sådan lösning\r\nskulle stå i konflikt med önskemålet att i så stor\r\nutsträckning som möjligt undvika\r\nspecialdomstolar. Länsrätterna, som i dag\r\nhandlägger ärenden enligt LVU och LVM, bör vara\r\nväl skickade att också pröva ärenden rörande\r\npsykiatrisk tvångsvård.</pre><pre>Det råder enighet om att länsrätterna i sin\r\nbedömning skall ha tillgång till psykiatrisk\r\nkompetens om sådant behövs. Frågan är emellertid\r\nom personer med denna kompetens skall ingå i\r\nrätten eller om till rätten fastknutna sakkunniga\r\nskall kunna bistå rätten vid yttrande och även\r\nkunna höras vid muntlig förhandling.\r\nFöredragande har fastnat för den senare lösningen\r\noch får medhåll av justitieutskottet. Socialutskottet\r\ngör samma bedömning. Den psykiatriska\r\nkompetens som rätten behöver ha tillgång till bör\r\ntillföras rätten genom förordnande av sådana\r\nsakkunniga. Väl att nämna är att rätten många\r\ngånger kan behöva tillgång även till annan\r\nkompetens, t.ex. social kompetens. Det är rimligt\r\natt rätten vid dessa tillfällen vid förhandlingar\r\ninhämtar uppgifter från personer med denna\r\nkompetens.</pre><pre>Herr talman! Jag vill göra några kommentarer till\r\nlagförslaget om psykiatrisk tvångsvård för\r\nlagöverträdare. Socialutskottet finner det\r\ntillfredsställande att den bristande\r\növerensstämmelse som nu finns mellan den\r\nstraffrättsliga regleringen och den administrativa\r\nvårdlagstiftningen enligt lagförslaget nu undanröjs.\r\nBegreppet allvarlig psykisk störning föreslås bli det\r\nbegrepp som ligger till grund för såväl den allmänna\r\nregleringen som psykiatrisk tvångsvård för\r\nlagöverträdare.</pre><pre>I lagförslaget tas möjligheten till försöksutskrivning\r\nbort. Den nuvarande modellen är knappast förenlig\r\nmed det stränga rekvisitet för tvångsvård som gäller\r\ni den nu föreslagna lagen. I stället bör en smidig\r\növergång från tvångsvård till frivillig vård kunna\r\ntillgodoses genom att permissionsregleringen byggs\r\nut, så att patienter i vissa fall kan få tillstånd att\r\ntillbringa resterande tid av tvångsvårdsperioden\r\nutanför vårdinrättningen.</pre><pre>Utskottet gör ett tillkännagivande till regeringen.\r\nDet gäller möjligheten att snabbt underrätta\r\nmålsägande om patient som genomgår\r\nrättspsykiatrisk vård med särskild\r\nutskrivningsprövning och som har avvikit från\r\nsjukvårdsinrättningen. I dag sker sådan\r\nunderrättelse genom polismyndigheten. I likhet\r\nmed vad justitieutskottet sagt anser socialutskottet\r\natt det finns anledning att överväga en skyldighet\r\nför chefsöverläkaren att i vissa fall underrätta\r\nmålsäganden i samband med rymning. Sådana\r\növerväganden bör lämpligen ske i samband med en\r\növersyn av sekretesslagen.</pre><pre>Utskottet gör också ett tillkännagivande och en\r\nändring i lagen om psykiatrisk tvångsvård i frågor\r\nsom är gemensamma för lagen om psykiatrisk\r\ntvångsvård och lagen om rättspsykiatrisk vård.</pre><pre>Utskottet anser att ett litet antal platser av den typ\r\nsom finns vid den fasta paviljongen i Västervik kan\r\nkomma att behövas också i framtiden. Det kan\r\nfinnas skäl att begränsa vården med särskilda krav\r\npå slutenhet till en enda enhet, en riksenhet. Detta\r\nger utskottet regeringen till känna.</pre><pre>Utskottet föreslår att 15 § lagen om psykiatrisk\r\ntvångsvård kompletteras med ett andra stycke\r\nenligt vilket regeringen kan bestämma att vård får\r\nges även på andra institutioner än sådana som har\r\nlandstinget som huvudman. Dispens bör dock få\r\nges bara då synnerliga skäl föreligger. Möjligheten\r\nbör dock inte få föreligga i fråga om patienter som\r\ngenomgår rättspsykiatrisk vård.</pre><pre>Herr talman! Vi har också att behandla ytterligare\r\nett förslag som har beröring med den psykiatriska\r\ntvångsvården och den rättspsykiatriska vården,\r\nnämligen förslaget om rättspsykiatriska\r\nundersökningar.</pre><pre>Det rättspsykiatriska undersökningsväsendet har\r\nunder lång tid kännetecknats av problem. Framför\r\nallt har problemen gällt långa väntetider för\r\ngenomförande av undersökningarna. Patienter som\r\nhar varit färdigutredda har i vissa fall varit kvar\r\nlänge på klinikerna på grund av att mottagande\r\nallmänpsykiatriska kliniker inte har kunnat bereda\r\nplats. Kvaliteten på undersökningarna har varit\r\nojämn och inte alltid lika på olika kliniker. I\r\njämförelse med vad som gäller för personalen inom\r\nden allmänpsykiatriska verksamheten har\r\npersonalen inom den rättspsykiatriska\r\nverksamheten fått bara litet fortbildning. Det har\r\nvarit svårt att rekrytera specialkompetenta läkare\r\ntill verksamheten. Konstitutionsutskottet,\r\njustitieutskottet och socialutskottet har liksom JO\r\ngång efter annan funnit anledning att påtala de\r\nrådande missförhållandena inom den\r\nrättspsykiatriska undersökningsverksamheten.</pre><pre>Verksamheten har varit föremål för ett antal\r\nutredningar. Dessa har gällt såväl\r\nhuvudmannaskapet som verksamhetens innehåll.\r\nDärför är det tillfredsställande att regeringen nu\r\nhar lagt fram ett sedan länge efterlyst förslag, som\r\nsyftar till att komma till rätta med de hittillsvarande\r\nproblemen. Följaktligen är det ologiskt att nu avstå\r\nfrån att fatta beslut för att i stället ytterligare utreda\r\nfrågan, vilket föreslås i en reservation från\r\nfolkpartiet.</pre><pre>Huvudmannaansvaret för den rättspsykiatriska\r\nundersökningsverksamheten har utretts vid flera\r\ntillfällen. Det har funnits förslag om att landstingen\r\nskall överta verksamheten, men också förslag om\r\natt denna skall kvarstå under statligt\r\nhuvudmannaskap. Gemensamt för så gott som alla\r\nsom har behandlat frågan är emellertid att man\r\nförordar ett närmande till den rättspsykiatriska\r\nvården. Denna inställning har också präglat\r\nsocialutskottets tidigare yttranden. Därför är det\r\nförvånande att en stor grupp reservanter inte bara\r\nvill ha ett fortsatt statligt huvudmannaansvar, den\r\nuppfattningen delas av alla i socialutskottet, utan\r\ndessutom att undersökningarna bara skall få\r\nutföras av staten. Således avvisar reservanterna\r\nbåde de befintliga och de i propositionen föreslagna\r\navtalen med sjukvårdshuvudmännen. Man vill i\r\nstället, efter all kritik som man har framfört,\r\nbehålla exakt samma organisation som i dag. Skälet\r\nsägs vara att en samordning med den\r\nallmänpsykiatriska vården innebär flera nackdelar i\r\nrättssäkerhetsavseende, eftersom den läkare som\r\ngör undersökningen också kan komma att bli\r\nansvarig för vården av patienten och eftersom\r\nlandstingen kan komma att påverkas av\r\nutredningarnas resultat.</pre><pre>De som har att göra den rättspsykiatriska\r\nundersökningen har att göra en rent medicinsk\r\nbedömning. Rättssäkerhetsaspekterna är inte alls\r\nnya. De har prövats vid flera undersökningar.\r\nFrågan kom också upp vid justitieutskottets\r\nutfrågning i april 1990. I dessa sammanhang har det\r\nframkommit att någon fara för rättssäkerheten inte\r\nföreligger, och detsamma hävdar regeringen.\r\nUtskottet delar denna uppfattning. Däremot kan\r\nman med fog hävda att de problem som nuvarande\r\norganisation har varit och är behäftad med i vissa\r\nfall är en fara för rättssäkerheten.</pre><pre>Utskottet vill dock kraftigt understryka att någon\r\navveckling av statliga resurser inte får ske utan att\r\ndet finns fullt tillfredsställande garantier för att\r\nrättspsykiatriska undersökningar kan ske inom de\r\ntidsfrister som lagen anger. Vidare förutsätter\r\nutskottet att regeringen i sitt ställningstagande till\r\nfrågan om nedläggning av psykiatrisk klinik eller\r\nstation väger in de följder en nedläggning får för\r\npersonalen vid den berörda kliniken eller\r\nstationen. Detta ger utskottet regeringen till känna.</pre><pre>Slutligen: I en reservation avvisar vänsterpartiet\r\nmöjligheten att med ett s.k. § 7-intyg döma någon\r\ntill rättspsykiatrisk vård utan utskrivningsprövning.\r\nDen s.k. § 7-undersökningen som skall bedöma en\r\npersons behov av rättspsykiatrisk vård skall enligt\r\nförslaget vara mer utförlig än tidigare\r\nundersökningar. Endast läkare som är behöriga att\r\navge utlåtande över rättspsykiatrisk undersökning\r\nskall vara behörig att företa en § 7-undersökning.\r\nDen föreslagna ordningen för att utröna behovet av\r\nrättspsykiatrisk vård motsvarar väl den ordning\r\nsom gäller enligt lagen om psykiatrisk tvångsvård.</pre><pre>Herr talman! Med det anförda vill jag yrka bifall till\r\nhemställan i socialutskottets betänkande om\r\npsykiatrisk tvångsvård, m.m., och avslag på\r\nsamtliga reservationer.</pre><pre>Anf. 17 BARBRO WESTERHOLM (fp)\r\nreplik:</pre><pre>Herr talman! Problemet med rättspsykiatrin är ju\r\ninte att det har varit ett statligt huvudmannaskap\r\nutan regeringens styvmoderliga behandling av\r\nrättspsykiatrin. Man har lekt katt och råtta med\r\nden. Det har dragits in resurser och det har skapats\r\nen osäkerhet i arbetssituationen. Detta har också\r\nvarit en av orsakerna till köerna när det gäller\r\nrättspsykiatrin.</pre><pre>Som jag sade i mitt inledande anförande har vi\r\nkommit fram till att det rättssäkraste systemet,\r\nnaturligtvis med en kvalitetsmässigt bra\r\nrättspsykiatri, är det som vi föreslår i reservationen,\r\ndvs. statligt huvudmannaskap.</pre><pre>Sedan till frågan om dementa och lagstiftningen.\r\nSocialberedningens förslag var kanske inte bra.\r\nMen sedan har ju regeringen haft sju år på sig och\r\nborde därför rimligen ha kunnat arbeta fram ett\r\nbättre alternativ. Jag tycker att man kryper undan\r\nsitt ansvar när man säger att det byggs upp på ett\r\nannat sätt och att det hela nog kan organiseras\r\nannorlunda. Det kvarstår ett behov. Det rör sig\r\nkanske inte om så många. Precis som inom\r\nrättspsykiatrin gäller tvånget få, men det är mycket\r\nviktigt att det regleras i lag hur frihetsberövandet\r\nskall ske. Jag tycker att man försätter personalen i\r\nen mycket svår situation, då personalen saknar\r\nlagstöd för hur frihetsberövandet skall genomföras.</pre><pre>Anf. 18 PER STENMARCK (m) replik:</pre><pre>Herr talman! Jag tycker att det var positivt att Jan\r\nAndersson påpekade de förändringar som har\r\ngjorts under utskottsarbetet. En hel del har\r\ntillförts.</pre><pre>Det finns också några områden där vi borde ha\r\nkunnat gå längre och där socialdemokraterna skulle\r\nha kunnat medverka i en positiv process. Det gäller\r\nbl.a. det första initiativet för att så småningom få en\r\nlag till skydd för dementa. Vidare gäller det en\r\nmera rättssäker behandling beträffande\r\ndomstolshanteringen. Framför allt borde vi ha\r\nkunnat komma längre när det gäller det s.k.\r\nomgivningsskyddet. Vid en sådan här lagstiftning\r\nmåste man också tänka på ett skydd för de\r\nnärstående, ett s.k. omgivningsskydd. Det finns\r\nmånga exempel på fall där personer med allvarliga\r\npsykiska störningar har utgjort en omedelbar fara\r\nför familjemedlemmar och andra närstående. Det\r\när just detta som kräver en klarare lagstiftning än\r\nden som regeringen har föreslagit och som\r\nutskottets majoritet har ställt sig bakom. Enligt\r\nlagrådet bör utgångspunkten vara att skyddet för\r\nnärstående och omgivning skall ges en mera\r\nsjälvständig betydelse vid prövning av tvångsvård,\r\nmen en sådan förändring motsätter sig\r\nsocialdemokraterna. Låt mig fråga Jan Andersson:\r\nPå vilket sätt anser ni att man skall skydda de i detta\r\nfall svårt utsatta människorna? Lagrådet har ju\r\ntidigare gjort bedömningen att den lagstiftning som\r\nregeringen har föreslagit inte räcker till, och\r\nregeringen har inte fullt ut tillgodosett lagrådets\r\nkrav.</pre><pre></pre><pre>Anf. 19 GUDRUN SCHYMAN (v) replik:</pre><pre>Herr talman! Jag upplever att det finns en övertro\r\npå att brister i verksamheten, det må vara nästan\r\nvad som helst, skall lösas med omorganisation och\r\nmed förändring av huvudmannaskap. Detta gör\r\nman liksom rakt över hela linjen, utan att se till\r\nverksamhetens innehåll och vilka konsekvenser det\r\nfår. Jag tycker att vi i socialutskottet kan dra en\r\nnyttig lärdom av vad det innebar för vården av de\r\nsvårt störda ungdomarna när man gick ifrån ett\r\nstatligt huvudmannaskap till att låta landstinget och\r\ni sista hand kommunerna ta ansvaret för denna. Det\r\när också en sådan här liten, exklusiv verksamhet.\r\nVi har i socialutskottet kunnat konstatera att det\r\ninte gick bra. Verksamheten lämpar sig inte för\r\ndenna organisation. Innehållet i denna verksamhet\r\nmåste byggas upp på annat sätt.</pre><pre>Det är precis samma sak med rättspsykiatrin. Det\r\när en liten, exklusiv verksamhet, men oerhört\r\nviktig. Då kanske det inte lämpar sig att lägga ut\r\nden på primärvården eller något annat.\r\nKunskapen, kompetensen, forskningen och just\r\nexklusiviteten, som behövs för att man skall kunna\r\nmöta dessa problem på ett särskilt sätt, går\r\nförlorade. I stället bör man se efter hur man skall\r\nkunna utveckla den verksamhet som finns och hur\r\nman skall kunna organisera den på ett bra sätt. Vi\r\nsäger inte nej till den här omorganisationen på\r\ngrund av någon ryggmärgsreaktion, att vi alltid\r\nmåste göra det. Det finns faktiskt ett innehåll i\r\nverksamheten. Det är innehållet som är det viktiga,\r\ninte de organisatoriska kringåtgärderna.</pre><pre>Jan Andersson säger att det finns fördelar och\r\nnackdelar med konvertering. Nackdelarna är\r\nnaturligtvis att det blir en oklar gräns mellan\r\nfrivillighet och tvång. Det var just det jag sade, att\r\nman sätter människors integritet ur spel. Det finns\r\nett väl känt register av nackdelar med detta.\r\nFördelen skulle enligt Jan Andersson vara att man\r\nkommer ifrån ett osmidigt förfarande. Då får jag i\r\ntankarna att de som tycker att detta är ett osmidigt\r\nförfarande framför allt är de olika grupper som har\r\natt arbeta med detta, det är inte att sätta klienten i\r\ncentrum. Det är inte att sätta den människa i\r\ncentrum som har sökt sig till den psykiatriska\r\nvården för att hon eller han anser sig behöva den,\r\nutan det är de andra intressena,\r\nmyndighetsintressena och\r\ntjänsteutövningsintressena, som får komma i\r\nförgrunden. Jag förmodar att det också var de\r\nremissinstanserna som var negativa när\r\nsocialberedningen föreslog att konverteringen\r\nskulle tas bort. Man har tagit bort den utomlands.\r\nDet finns flera länder där denna möjlighet inte\r\nexisterar. Man har faktiskt inte några katastrofala\r\nresultat alls att meddela.</pre><pre>Anf. 20 ROSA ÖSTH (c) replik:</pre><pre>Herr talman! Jan Andersson försvarar\r\növerförandet av dessa beslut till länsrätterna med\r\nhänvisning till Europakonventionen. Jag vill påstå\r\natt det inte är något särskilt väl underbyggt\r\nargument. Jag vill belysa detta genom att hänvisa\r\ntill det som står i nuvarande lagstiftning, LSPV 30 §.\r\nDär stadgas att patienten skall vara närvarande vid\r\nsammanträde med utskrivningsnämnd, om inte\r\nsärskilda skäl föranleder annat. Ärende som\r\nhandläggs i patientens frånvaro får inte avgöras\r\nutan att nämndens ledamöter före avgörandet\r\nskaffat sig personlig kännedom om patienten.</pre><pre>I det lagförslag som vi behandlar nu står det i 36 §\r\natt länsrätten skall hålla muntlig förhandling, om\r\ndet inte är uppenbart obehövligt. Enligt 37 § står\r\nytterligare att: Patienten skall vara närvarande vid\r\nförhandlingen, om det är möjligt med hänsyn till\r\nhans psykiska tillstånd. Det är alltså en smula\r\nförmätet att påstå att det nu föreliggande\r\nlagförslaget står bättre i överensstämmelse med\r\nkonventionen än det nu tillämpliga gör.</pre><pre>Lagrådet har mycket bestämt sagt att psykiatrisk\r\nexpertis måste finnas i länsrätterna. Bakgrunden\r\ntill det är att det hittills har ansetts vara av rent\r\nfundamental betydelse att det i överprövningen av\r\nen läkares beslut om tvångsvård måste göras en\r\nsammanvägning av juridiska, medicinska och\r\nsociala bedömningar. Har man inte en\r\nläkarledamot är risken stor för att prövningen\r\nkommer att domineras av en formalistisk juridisk\r\nbedömning. Nu säger utskottet, och även\r\npropositionen tidigare, att om det behövs skall man\r\nkunna inkalla expertis. Men vem skall veta när\r\nbehovet föreligger, när man inte har någon\r\nmedicinsk expert i länsrätten som kan göra den\r\nbedömningen?</pre><pre>Anf. 21 JAN ANDERSSON (s) replik:</pre><pre>Herr talman! Gudrun Schyman tar upp\r\nrättspsykiatrin och säger att så fort man ser ett\r\nproblem vill man göra en organisationsförändring.\r\nJag skulle vilja säga att så fort vänsterpartiet ser ett\r\nproblem vill man tillskjuta mer resurser och lösa\r\nproblemet på det sättet.</pre><pre>Det intressanta är att se efter vilka problem den\r\nnuvarande organisationen har varit behäftad med\r\noch på vilket sätt det har gynnat den enskildes\r\nrättssäkerhet. Man har haft svårt att rekrytera\r\nspecialkompetenta läkare. I vilken mån har det\r\ngynnat den enskildes rättssäkerhet? I vilken mån\r\nhar det gynnat den enskildes rättssäkerhet att de\r\npersoner som jobbar inom den rättspsykiatriska\r\nverksamheten har fått mindre fortbildning än de\r\nsom jobbar inom den psykiatriska vården? Det har\r\nfaktiskt uppstått proppar. Personer vars fall har\r\nvarit färdigutredda har inte beretts vård därför att\r\nen annan huvudman har haft hand om vården. De\r\nhär problemen skulle kunna lösas genom ett\r\nnärmande mellan den rättspsykiatriska\r\nundersökningsverksamheten och den\r\nallmänpsykiatriska vården. De rent juridiska\r\naspekterna och rättssäkerhetsaspekterna kommer\r\natt behandlas i vanlig ordning. Där är\r\nhuvudmannaskapet fortfarande statligt.</pre><pre>Vi har en lagreglering som gäller dementa, Barbro\r\nWesterholm. Jag förutsätter att den följs. Jag skulle\r\ni stället vilja säga detsamma som socialstyrelsen och\r\nboverket har gjort i sin rapport, för detta är ett\r\nproblem i verksamheten, det erkännes. Man\r\nförordar att socialstyrelsen skall tillsätta en\r\nutredning för att se hur man skall kunna förena\r\nbehovet av skydd med etiska aspekter inom ramen\r\nför gällande lagar. Det tycker jag är en mycket mer\r\nframkomlig väg som vi bör pröva i första hand,\r\ninnan vi ger oss på en lag av den typ som\r\nsocialberedningen föreslår.</pre><pre>Vad gäller omgivningsskyddet, Per Stenmarck, tog\r\nfaktiskt regeringen hänsyn till lagrådets\r\nuppfattning. Men man behåller lagens principer\r\nintakta, nämligen att det är den enskildes\r\nvårdbehov som är grundläggande. Man menar, och\r\ndet menar jag också, att man inom ramen för detta\r\nkan tillgodose omgivningsskyddet.</pre><pre>Konverteringen är en fråga om avvägning, Gudrun\r\nSchyman. I många politiska sammanhang måste\r\nman göra avvägningar mellan rent principiella\r\nsynpunkter och praktiska arrangemang. Här\r\nminskar vi konverteringsmöjligheterna. 80 % av de\r\nmöjligheter som har funnits tas bort. 20 %\r\nbibehålls. Dessutom skall en rättslig prövning göras\r\ni nära anslutning -- jag tror det är fyra dagar -- vilket\r\ngör att den enskildes rättssäkerhet inte ställs åt\r\nsidan.</pre><pre>Det allvarliga i domstolsprövningens nuvarande\r\norganisation menar jag är -- -- --. Jag får återkomma\r\ntill detta i nästa replik.</pre><pre>Anf. 22 GUDRUN SCHYMAN (v) replik:</pre><pre>Herr talman! Det är riktigt, Jan Andersson, att\r\nkonverteringen är en fråga om avvägningar. Vi är\r\növerens om det. Jag menar att den avvägning som\r\nman gör i dag inte är i människans intresse. Den är\r\ninte i patientens eller klientens intresse. Det är\r\nfråga om vems intresse som är starkast när man gör\r\nden här avvägningen. Jag tycker att den här\r\navvägningen är fel, för den sätter fel intressen i\r\ncentrum. Detta är vi inte överens om, det är bara\r\natt konstatera.</pre><pre>Det är inte så, att så fort vi ser problem rusar vi från\r\nvänsterpartiet fram och säger: Mer pengar. Jag kan\r\nräkna upp en rad områden där vi tycker att man\r\nskall göra precis tvärtom inom den offentliga eller\r\nstatsfinansierade sektorn. Jag tänker på JAS-planet\r\nsom innebär väldigt många problem. Vi säger:\r\nAvveckla! Jag tänker på militären som har en\r\nalldeles för stor struktur. Vi säger: Minska,\r\navveckla och genomför strukturomvandlingar! Jag\r\ntänker på kärnkraften, som har olösliga problem.\r\nVi säger: Avveckla, detta går inte att hålla på med!\r\nSå det påståendet var inte sant.</pre><pre>Men inom det socialpolitiska området i stort möter\r\nvi ett ökat antal problem som inte kan lösas med\r\nmindre resurser. Vi har sjukvården, hela\r\nsocialtjänstområdet, hela det ökande behovet av\r\nförebyggande insatser osv. Där kan man inte bara\r\nsäga att vi inte kan möta problemen med mer\r\npengar, utan att det helst skall vara mindre pengar,\r\ni alla fall får det inte förekomma någon tillväxt över\r\nhuvud taget. Detta är andra typer av problem som\r\nkräver en annan hantering och andra insikter, för\r\ndet handlar om människor och inte om maskiner.\r\nDet handlar om människor och inte om\r\norganisationer. Det handlar om livet och inte om\r\nnågonting annat. Det vi nu talar om är också ett\r\nsådant område. Om problemet är att\r\nspecialkompetensen har varit för liten och att\r\npersonalen har fått mindre fortbildning, då är vi\r\növerens. Det har varit en mycket dålig\r\narbetsgivare, som inte har sett till detta.</pre><pre>Man löser dock inte de problem som finns genom\r\natt sprida ut dem och byta huvudmannaskap. Det\r\nfinns ju inte ens ett intresse från det hållet för att se\r\ntill att den här exklusiva gruppen får den\r\nfortbildning som behövs och för att man inom den\r\nhär gruppen får den specialistkompetens som krävs\r\nför att problemen skall kunna lösas. Precis samma\r\ndiskussion hade vi ju när det gällde\r\nungdomsvården. Det blev varken\r\nspecialistkompetens eller vidareutbildning. Inte\r\nheller fick vi den höga kvalitet på den exklusiva\r\nvård som behövs för just den här intressegruppen,\r\ndvs. den rättsmedicinska\r\nundersökningsverksamheten. Denna utgör en liten\r\nexklusiv, men oerhört viktig, del av rättssamhället.\r\nProblemen löses alltså inte genom enbart ett byte\r\nav huvudman. I stället behövs det kanske större\r\nresurser för att vi skall kunna komma bort från\r\nproblemen. Det handlar alltså om att åstadkomma\r\nspecialistkompetens, fortbildning, forskning osv.</pre><pre>Jag menar att man så fort ett problem uppstår bara\r\nreflexmässigt svarar: Ja, då byter vi huvudman. Så\r\när det exempelvis när det gäller äldreomsorgen.\r\nDet finns otaliga exempel på att det inte finns\r\nnågon som helst grund för att man med ett sådant\r\nagerande löser uppkomna problem.</pre><pre>Anf. 23 BARBRO WESTERHOLM (fp)\r\nreplik:</pre><pre>Herr talman! Nu, sju år efter det att\r\nsocialberedningen arbetade med dessa frågor,\r\ntillsätts en socialstyrelseutredning för att undersöka\r\nskyddet för de senildementa. Mot den bakgrunden\r\nmenar jag att man har dragit det hela i långbänk.\r\nTid har alltså gått förlorad. Det här hade man\r\nkunnat göra tidigare. Då hade det i dag funnits ett\r\nunderlag för det lagförslag som vi efterlyser.</pre><pre>Så något om rättspsykiatrin. Jag tror inte ett dugg\r\npå att svårigheterna med att rekrytera\r\nspecialistkompetenta läkare skulle bero på det\r\nstatliga huvudmannaskapet. I stället beror\r\nsvårigheterna på att staten som arbetsgivare har\r\nmisskött sitt ansvar och därmed skapat en så osäker\r\nsituation att läkare har föredragit att söka sig till\r\nandra arbetsplatser.</pre><pre>Anf. 24 PER STENMARCK (m) replik:</pre><pre>Herr talman! Jan Andersson nämnde i sitt\r\nanförande reservation 4. Han sade att detta för de\r\nmänniskor som det här gäller innebär ett allvarligt\r\nintrång i fråga om den personliga integriteten. Vi är\r\nsäkerligen helt överens på den punkten. Enligt Jan\r\nAndersson skall den läkare som har att fatta sådana\r\nhär beslut vara landstingsanställd. Men det är väl\r\nändå klåfingrigt i överkant.</pre><pre>Skulle inte -- och detta har vi gett uttryck för i en\r\nreservation som vi har gemensamt med folkpartiet\r\nliberalerna -- ''vissa privatpraktiserande läkare med\r\npsykiatrisk specialistkompetens'' kunna klara detta\r\nprecis lika bra som den som råkar vara\r\nlandstingsanställd?</pre><pre>När det gäller det s.k. omgivningsskyddet säger\r\nlagrådet: Skyddsbehovet för närstående och\r\nomgivning har skjutits alltför mycket i bakgrunden.\r\nSträvan att åstadkomma en mera patientcentrerad\r\nlagstiftning har i detta avseende gett ett alltför\r\nkraftigt utslag.</pre><pre>Vidare säger man: Det framstår inte som\r\ngodtagbart att nedvärdera skyddsbehovet så starkt\r\nsom skett.</pre><pre>Ja, det är riktigt, Jan Andersson, att regeringen i ett\r\navseende har lyssnat på lagrådet. Det är bra att man\r\nhar gjort det. Men genom att inte göra det, och det\r\ngäller då den andra punkten som lagrådet har pekat\r\npå, medverkar man till att en lagstiftning försämras\r\nsom i övrigt faktiskt har många förtjänster. Därför\r\nkvarstår den fråga som jag ställde i min förra replik\r\ntill Jan Andersson: Vad gör socialdemokraterna för\r\natt skydda dessa människor?</pre><pre>Anf. 25 ROSA ÖSTH (c) replik:</pre><pre>Herr talman! Jag hörde inte vad det var Jan\r\nAndersson ansåg vara så allvarligt när det gäller\r\nutskrivningsnämnderna. Jag hörde bara att han\r\ntyckte att något var allvarligt.</pre><pre>Eftersom det här är min sista replik vill jag ta\r\ntillfället i akt och säga att det inte finns någonting\r\nsom är allvarligt i det här sammanhanget. Inte\r\nnågon enda har lyckats påvisa att så skulle vara\r\nfallet. Tvärtom har lagrådet mycket bestämt\r\nförordat utskrivningsnämnderna som en instans\r\nsom från patientsynpunkt är säkrare. Detta borde\r\nvara avgörande.</pre><pre>Vad som skulle behövs för att få\r\ninskrivningsnämnderna att fungera i enlighet med\r\nen mera modern lagstiftning -- alla är vi ju överens\r\nom att en sådan är nödvändig -- är en anpassning till\r\nderas verksamhet. När det gäller denna anpassning\r\nskulle en sådan omskrivning av lagen mera vara av\r\nkosmetisk karaktär jämfört med den omfattning\r\nsom det talas om i propositionen.</pre><pre>Nej, Jan Andersson, ta en rejäl titt på hur de här\r\nverksamheterna fungerar! Sedan kommer Jan\r\nAndersson att konstatera att det inte finns\r\nnågonting som är allvarligt i fråga om nu rådande\r\nbeslutsordning.</pre><pre>Anf. 26 JAN ANDERSSON (s) replik:</pre><pre>Herr talman! Gudrun Schyman har inte en riktig\r\nutgångspunkt. Det är väl ingen som föreslår ett\r\nändrat huvudmannaskap. Men det är vad Gudrun\r\nSchyman hela tiden talar om. Det statliga\r\nhuvudmannaskapet behålls ju. Däremot vill vi ha\r\nett närmande till den allmänpsykiatriska\r\nverksamheten. Det är vad vårt förslag handlar om.\r\nMen vi kanske kan enas på den punkten. Vi är ju\r\nfaktiskt överens om detta med ett statligt\r\nhuvudmannaskap.</pre><pre>Sedan vill jag framhålla att man inte kan göra det\r\nhur lätt som helst för sig och bara säga att det, så\r\nfort det är fråga om en social verksamhet, inte är\r\nnödvändigt med en översyn av organisationen och\r\natt det i stället är nya resurser som behövs.\r\nDäremot kan jag hålla med om att det på ett stort\r\nantal områden inom den sociala verksamheten\r\nbehövs mer av resurser.</pre><pre>Men när det gäller den rättspsykiatriska\r\nundersökningsverksamheten är i alla fall vi i mitt\r\nparti, efter det att en djupare analys gjorts,\r\nmedvetna om, eftersom detta har framgått tydligt\r\noch klart, att det inte är resurserna som är\r\nproblemet. I stället är det faktiskt organisationen\r\noch de proppar som nuvarande organisation ger\r\nupphov till som är problemet.</pre><pre>Sedan några ord till Barbro Westerholm. Också jag\r\ntycker att det är utmärkt att socialstyrelsen gör en\r\nundersökning. Valet står dock mellan två olika\r\nhandlingslinjer. Vi menar att nuvarande\r\nlagreglering räcker till. Vi tycker att man inom\r\nramen för nuvarande lagreglering skall försöka\r\nanpassa verksamheten. Ni däremot vill ha en ny\r\nlag. Vi tror alltså inte att en sådan behövs.</pre><pre>Per Stenmarck frågade på vilket sätt jag vill skydda\r\nomgivningen. Jag menar att den ändring som\r\nåterfinns i propositionen väl överensstämmer med\r\nvad lagråde vill. Lagrådet har ju meddelat\r\nregeringen att skyddsaspekterna och\r\nomgivningsskyddet har poängterats alltför litet.</pre><pre>Till slut en kommentar om domstolsväsendet, som\r\njag inte riktigt hann beröra tidigare. Ja, nuvarande\r\norganisation har på många sätt fungerat bra. Det\r\nsade jag också i mitt inledningsanförande. Men det\r\när inte tillfredsställande att ledamöterna har\r\narvoderats eller att lokal- och kanslikostnaderna\r\nhar fått bestridas av sjukvårdshuvudmännen. Det\r\nskulle mycket väl gå att åstadkomma en ändring här\r\nnär det gäller förfarandereglerna. Men det skulle\r\nkosta en del. Då skulle vi bygga upp en\r\nspecialdomstol för administrativa\r\nfrihetsberövanden, något som saknas på andra\r\nområden. Vad vi gör är att vi anpassar det här\r\nområdet till andra områden. Det handlar alltså om\r\nde allmänna förvaltningsdomstolarnas ansvar, som\r\ni dag handlägger ärenden som gäller LVU och\r\nLVM. Jag vill betona att det finns en betydande\r\nanknytning mellan den psykiatriska tvångsvården\r\noch just LVM. Väldigt många av dem som blir\r\nföremål för psykiatrisk tvångsvård har ju just\r\nalkoholproblem.</pre><pre>Talmannen anmälde att Gudrun Schyman, Barbro\r\nWesterholm, Per Stenmarck och Rosa Östh anhållit\r\natt till protokollet få antecknat att de inte ägde rätt\r\ntill ytterligare repliker.</pre><pre>Anf. 27 HANS GÖRAN FRANCK (s):</pre><pre>Herr talman! Det skall bli ett kort inlägg. Jag vill\r\nbara göra några kommentarer med anledning av en\r\nmotion som jag och fyra andra socialdemokrater\r\nhar väckt.</pre><pre>Huvudsyftet med vår motion är att få klargjort att\r\ndet för ett demokratiskt och humant samhälle är\r\nmycket viktigt att psykiskt sjuka människor som\r\nhar begått brott kan lämnas över till\r\nmentalsjukvården i stället för att bli satta i fängelse.\r\nDet här skall behandlas senare i dag i den debatt\r\nsom är föranledd av ett betänkande från\r\njustitieutskottet. Men de här frågorna hänger ihop.</pre><pre>Vad jag nu skall beröra är bara några yrkanden som\r\nhar behandlats av socialutskottet. Jag utgår från att\r\nman nu inser -- jag tillhör inte dem som väjer och\r\ninte vågar göra uttalanden -- att det behövs mycket\r\nbättre kvalitativa och kvantitativa resurser till den\r\npsykiatriska vården. Det är någonting som vi måste\r\neftersträva. Även om frågan inte kan lösas med\r\ndetsamma, måste inriktningen vara den. Det finns\r\nfaktiskt så mycket eftersatt inom denna vård, att jag\r\ninte är ett dugg rädd för att säga det här, även om\r\nnågon här har uttalat att lösningen på hela\r\nproblemet är ökade resurser. Så är det inte alls.</pre><pre>Jag utgör också ifrån att man verkligen kommer att\r\narbeta i denna riktning, eftersom behovet är så\r\nstort. För att det inte skall bli så som i vissa länder,\r\natt de psykiskt sjuka hamnar ute på gator och i en\r\nomild tillvaro, måste en uppstramning ske.</pre><pre>Jag har noga lyssnat på diskussionen om\r\nhuvudmannaskapet. I vår motion är yrkandet\r\nväldigt tydligt och klart. Vi säger att staten bör\r\nenligt vår mening ta hela ansvaret för denna\r\nverksamhet och organisera den i egen regi. Jag har\r\nförstått att det är några som vill snubbla på dessa\r\nfrågor och säga att det egentligen är samma sak\r\nbåda riktningarna företräder. Men så är det inte. I\r\ndet här fallet håller jag fast vid vad vi har skrivit i\r\nvår motion. Det är viktigt ur rättvisesynpunkt, det\r\när viktigt för att man skall kunna göra en enhetlig\r\nbedömning av frågorna. Och det är viktigt för att vi\r\nskall kunna få ett ordentligt intresse och gensvar\r\nhos dem som är verksamma inom denna vård.\r\nLäkarna och personalen inom denna vård har i\r\nhuvudsak den inställning som vi har redogjort för i\r\nvår motion. Det är viktigt i dagens samhälle att\r\norganisera verksamheten på ett sådant sätt att man\r\nfår de inom vården verksamma med sig. Men om\r\nman inte följer den av oss föreslagna modellen blir\r\ndet en uppsplittring av ansvaret och verksamheten,\r\nsom är olycklig. Därför är det viktigt att strama åt.\r\nMen det hindrar inte att exempelvis rättpsykiatrisk\r\nundersökning i dag kan göras enligt avtal med en\r\nprivatpraktiserande läkare. Men det är inte detta\r\nfrågan handlar om, utan det rör sig om att inte\r\nsplittra upp verksamheten.</pre><pre>Jag delar den uppfattning som har kommit till\r\nuttryck här, nämligen att vi här kan göra en\r\njämförelse med § 12-hemmen. Där har vi exempel\r\npå hur det har gått när man har splittrat upp\r\nverksamheten. Men där återgår man nu till ett\r\nsystem som innebär en mera enhetlig och icke-\r\nsplittrad organisation.</pre><pre>Anf. 28 JAN ANDERSSON (s):</pre><pre>Herr talman! Jag skall inte polemisera med Hans\r\nGöran Franck, bara påpeka tre felaktigheter i hans\r\nanförande.</pre><pre>Den första kan knappast sägas vara en felaktighet\r\nutan kanske en missuppfattning. Jag har aldrig sagt\r\natt den psykiatriska vården i sig behöver mindre\r\nresurser. I det avseendet gör vi ett tillkännagivande\r\nangående den psykiatriska vården i allmänhet,\r\nöppenvården, slutenvården och liknande. Var vi\r\nmenar att vi inte behöver mera resurser är inom den\r\npsykiatriska undersökningsverksamheten. Den\r\nbedömningen kom vi fram till när vi tittade på\r\nfrågan.</pre><pre>Den andra handlar om organisationen. Att det\r\nskulle finnas en enhetlig bedömning från läkarhåll\r\natt man skall ha kvar nuvarande organisation är fel.\r\nMöjligtvis är det så i fråga om den rättspsykiatriska\r\nundersökningsverksamheten. Men vid\r\njustitieutskottets hearing i frågan framgick klart att\r\nläkarrepresentanten där förordade en lösning som\r\nvi nu föreslår. Landstingsförbundet och\r\nsocialstyrelsen gjorde detsamma.</pre><pre>Den tredje gäller den haltande jämförelsen med\r\n§ 12-hemmen. Vad är det vi föreslår? Jo, vi föreslår\r\nett statligt huvudmannaskap, liksom vi gjorde i\r\nfråga om § 12-hemmen, och en möjlighet att lämna\r\nut detta på entreprenad till landstingen och\r\nallmänpsykiatrin, vilket vi faktiskt också föreslagit\r\nnär det gäller § 12-hemmen. Där är vårt förslag det\r\nsom innebär enhetlighet, medan reservanternas\r\nförslag inte gör det. Så där har både Hans Göran\r\nFranck och Gudrun Schyman i grunden fel.</pre><pre>Anf. 29 HANS GÖRAN FRANCK (s):</pre><pre>Herr talman! Jag är glad över att det nu bl.a. med\r\nanledning av ett yrkande i vår motion görs ett\r\ntillkännagivande om behovet av förbättrade\r\nresurser. Jag vill ytterligare markera detta.</pre><pre>Vad jag tog upp i mitt inlägg är ett vårdslöst\r\nyttrande här om resurser i allmänhet som jag\r\nogillade, varför jag ville säga ifrån. Det kan träffa\r\nden som gjorde yttrandet.</pre><pre>Det är klart att § 12-hemmen inte är detsamma som\r\npsykiatrisk vård, men det intressanta är att det rör\r\nsig om samma tendens. Jag har den uppfattningen\r\natt om man nu inte tar ställning på det sätt som vi\r\nönskar i vår motion, nämligen att staten skall ha det\r\nfulla och hela ansvaret, så kommer behandlingen av\r\nfrågan ändå att leda till den lösningen. Det är jag\r\nganska övertygad om. Då är det bättre att man\r\nredan nu får klart för sig att det är den ordning som\r\nman bör ha. Det har varit alldeles för många turer\r\ni denna fråga, som har varit till stor nackdel. Det\r\njag nu framför allt talar om är de rättspsykiatriska\r\nundersökningarna. Det är viktigt att man nu\r\nverkligen fattar ett bestämt avgörande, så att vi inte\r\nfortsätter på den inslagna vägen och inte har en klar\r\norganisation.</pre><pre>Anf. 30 JAN ANDERSSON (s):</pre><pre>Herr talman! Det jag sade om resurserna står jag\r\nfullkomligt för, nämligen att så fort man ser ett\r\nproblem på det sociala området skall man inte\r\nskrika efter resurser. Man måste analysera var\r\nproblemen ligger.</pre><pre>När det gäller den psykiatriska verksamheten i\r\nallmänhet har vi sannolikt för litet resurser, och det\r\nsäger vi också från utskottets sida. Däremot är inte\r\ndetta något problem när det gäller\r\nundersökningsverksamheten. Så klar och tydlig\r\ntycker jag att man skall vara när man analyserar\r\nolika problem.</pre><pre>Man måste, Hans Göran Franck, veta vad man\r\nföreslår, inte utgå från någonting man anar kan\r\nkomma att hända i framtiden. Och vi kommer nu\r\ntill skott i denna fråga och föreslår ett statligt\r\nhuvudmannaansvar. Vi föreslår precis samma\r\nmodell som gäller för § 12-hemmen. Hans Göran\r\nFranck försöker använda det som argument för sitt\r\nställningstagande. Jag använder det som argument\r\nför mitt ställningstagande. Vi föreslår precis samma\r\nsaker, och jag har faktiskt rätt.</pre><pre>Överläggningen var härmed avslutad.</pre><pre>(Beslut fattades efter 7 §.)</pre><pre></pre><pre>7 § Psykiskt störda lagöverträdare</pre><pre>Föredrogs</pre><pre>justitieutskottets betänkande</pre><pre>1990/91:JuU34 Psykiskt störda lagöverträdare\r\n(prop. 1990/91:58 delvis).</pre><pre>Anf. 31 BRITTA BJELLE (fp):</pre><pre>Herr talman! Frågan om hur den psykiatriska\r\ntvångsvården skall lösas har varit föremål för två\r\nstora utredningar. Den första, Bexeliuskommittén,\r\nlämnade sitt förslag i slutet av 70-talet.\r\nBexeliuskommittén föreslog att det s.k.\r\njämställdhetsbegreppet från brottsbalkens\r\nundantagsregler om psykiskt störda lagöverträdare\r\nskulle tas bort.</pre><pre>Den andra stora utredningen, den s.k.\r\nsocialberedningen, kom med sitt förslag 1984.\r\nFörslaget gick ut på att en helt ny påföljdsform\r\nskulle införas. Den nya påföljden innebar att\r\nlagöverträdaren formellt dömdes till fängelse, men\r\natt han under verkställighetstiden bereddes\r\npsykiatrisk vård så länge han var i behov av sådan\r\nvård. Inte heller detta förslag ledde till någon ny\r\nlagstiftning.</pre><pre>I stället lät regeringen utarbeta en\r\ninternpromemoria, som inte ens ingick i\r\ndepartementsserien. Promemorian\r\nremissbehandlades aldrig, utan det arrangerades i\r\nstället en utfrågning. I regeringens proposition\r\npsykiatrisk tvångsvård, som vi nu behandlar,\r\nredovisas ett lagförslag som bygger på\r\npromemorian -- men inte själva promemorian --\r\noch de spridda synpunkter från den utfrågning som\r\nhölls.</pre><pre>Vi i folkpartiet liberalerna anser att ett så känsligt\r\noch svårt område som behandlingen av psykiskt\r\nstörda lagöverträdare borde ha hanterats på ett\r\nannat sätt. Promemorian borde ha varit av officiell\r\nkaraktär och remissbehandlats. En utfrågning som\r\nvi andra i efterhand inte har rimlig möjlighet att ta\r\ndel av är inte tillräcklig när det gäller en så här stor\r\noch svår fråga.</pre><pre>Jag kommer nu in på förslagen.</pre><pre>Enligt nuvarande regler kan rätten förordna att den\r\nsom har begått brott skall överlämnas till sluten\r\npsykiatrisk vård om medicinsk utredning visar att\r\nhan behöver sådan vård. Rätten får besluta om\r\növerlämnande enbart om gärningen har begåtts\r\nunder inflytande av sinnessjukdom, av sinnesslöhet\r\neller av annan själslig abnormitet av så djupgående\r\nnatur att den måste anses som jämställd med\r\nsinnessjukdom.</pre><pre>Det s.k. jämställdhetsbegreppet tillkom genom en\r\nlagändring 1946. Då redovisades fyra grupper av\r\nfall där jämställdhetsregeln skulle kunna användas.\r\nI verkligheten kom praxis att innefatta en\r\nbetydande utvidgning. Bexeliuskommittén\r\nstuderade ett hundratal fall av lagöverträdare som\r\nbedömdes som jämställda och därför överlämnades\r\ntill sluten psykiatrisk vård.</pre><pre>Studierna resulterade i att Bexeliuskommittén\r\nkunde konstatera att i många av fallen innehöll\r\nundersökningshandlingarna inte ens tillräckliga\r\nskäl för att ta in den undersökte för sluten\r\npsykiatrisk vård med stöd av LSPV.</pre><pre>Undersökningen visade också att bedömningarna\r\nav vem som skulle falla in under\r\njämställdhetsbegreppet varierade avsevärt. Läkare\r\noch domare hade inte en enhetlig uppfattning om\r\nnär abnormiteten hos en lagöverträdare var så\r\ndjupgående att den skulle anses jämställd med\r\nsinnessjukdom.</pre><pre>Vidare konstaterade man att lagöverträdare som\r\nunderkastats flera rättspsykiatriska\r\nundersökningar med korta mellanrum bedömdes\r\npå olika sätt, utan att någon egentlig förändring\r\ninträtt i det psykiska störningstillståndet.</pre><pre>Det hade många gånger inträffat att undersökande\r\nläkare hade en åsikt om en psykiskt störd\r\nlagöverträdare medan läkaren på sjukhuset, där\r\npersonen skulle vårdas, hade en annan åsikt. Detta\r\nledde till att lagöverträdaren släpptes ut. Även\r\nläkare vid sjukhus har ofta olika meningar om\r\nvårdbehovet. Detta har i sin tur bidragit till att\r\nvårdtiderna vid likartade fall har varierat.</pre><pre>Bexeliuskommittén redovisade ytterligare resultat.\r\nMan ansåg att det var uppenbart att\r\njämställdhetsregeln hade fått en användning som\r\ninte var avsedd. Kommittén föreslog därför att\r\njämställdhetsbegreppet skulle tas bort.</pre><pre>Som jag tidigare nämnde ledde inte\r\nBexeliuskommitténs förslag till någon lagstiftning.\r\nNär socialberedningen startade sitt\r\nutredningsarbete studerade man ett antal praktiska\r\nfall för att se hur utvecklingen hade varit. Flera av\r\ndessa fall är intressanta och i många av dem får man\r\nnästan en desperat känsla när man ser de otroliga\r\nsvängningarna i bedömningarna av\r\nsjukdomstillstånd.</pre><pre>Ett fall handlade om två män, 23 och 24 år gamla,\r\nsom i början av 80-talet mördade en person. Båda\r\ngenomgick rättspsykiatrisk undersökning. 24-\r\nåringen hade två gånger tidigare genomgått\r\nrättspsykiatriska undersökningar och två gånger\r\ndömts till sluten psykiatrisk vård. Han ansågs alltså\r\nsjuk. Vid det senare tillfället bedömdes han\r\nemellertid inte så sjuk att han borde överlämnas till\r\nsluten psykiatrisk vård.</pre><pre>23-åringen däremot, som tidigare vid flera tillfällen\r\ndömts till fängelse, ansågs nu så sjuk att hans\r\ntillstånd jämställdes med sinnessjukdom och därför\r\nkunde han inte dömas till fängelse.</pre><pre>Tingsrätten inhämtade yttrande från socialstyrelsen\r\nangående 24-åringen. Socialstyrelsen ansåg att 24-\r\nåringen inte skulle dömas till sluten vård. Likafullt\r\ndömde tingsrätten båda männen till sluten\r\npsykiatrisk vård, men hovrätten ändrade domen för\r\n24-åringen till fängelse i tio år.</pre><pre>23-åringen begick nya brott under en permission\r\nfrån sjukhuset -- han var ju dömd till sluten vård.\r\nHan utskrevs något senare och dömdes efter en tid\r\nför brotten som han hade begått under\r\npermissionen till fängelse -- detta inom loppet av\r\nnågra få år.</pre><pre>Jag vill redovisa ytterligare två fall som belyser\r\nproblemet med jämställdhetsbegreppet.</pre><pre>Det ena fallet rör sig om en 40-årig kvinna som efter\r\nmångåriga trakasserier slog en yxa i huvudet på sin\r\nföre detta man. Den undersökande läkaren ansåg\r\natt brottet var begånget i ett vredesutbrott, men att\r\nkvinnan var frisk. Tingsrätten inhämtade yttrande\r\nfrån socialstyrelsen. Det vetenskapliga rådet ansåg\r\natt hon var sjuk, men att hon inte behövde sluten\r\nvård. Den ledamot i socialstyrelsens vetenskapliga\r\nråd som undersökt fallet ansåg att kvinnan var så\r\nsjuk att hon kunde betraktas som sinnessjuk och\r\ndärför behövde sluten vård. Domstolen dömde till\r\nskyddstillsyn.</pre><pre>Det sista fallet som jag vill ta upp handlar om en 35-\r\nårig man som dödade sin svärmor efter ett häftigt\r\ngräl. Undersökande läkare ansåg att brottet var\r\nbegånget under vredesutbrott, men att han inte var\r\nsjuk. Yttrande inhämtades från socialstyrelsen, där\r\nman ansåg att mannen var sjuk. Den läkare hos\r\nsocialstyrelsen som gjorde undersökningen ansåg\r\natt gärningsmannen inte var sjuk. Mannen dömdes\r\ntill tre års fängelse.</pre><pre>Det finns en mängd av exempel som gör att man\r\nkan kritisera nuvarande ordning. Regelsystemet\r\nöppnar bl.a. för godtyckliga bedömningar på grund\r\nav att det saknas avgränsning av den grupp som kan\r\nbli föremål för särbehandling.</pre><pre>Regeringens förslag till lösning på dessa frågor\r\nbygger på en delvis ändrad syn på psykiska\r\nsjukdomar och därmed jämställd psykisk\r\nabnormitet. För att markera detta avskaffas det s.k.\r\njämställdhetsbegreppet och en ny term lanseras:\r\n''allvarlig psykisk störning''. Syftet med förslaget är\r\nenligt regeringen att åstadkomma en begränsad\r\nanvändning av tvångsvård inom psykiatrin.</pre><pre>Vidare föreslås en organisatorisk nyordning som\r\ninnebär bl.a. att när en domstol överlämnar en\r\nlagöverträdare till rättspsykiatrisk vård, skall den i\r\nvissa fall få förordna att frågan om vårdens\r\nupphörande skall avgöras av förvaltningsdomstol,\r\ns.k. särskild skrivningsprövning.</pre><pre>Vidare framgår av propositionen att syftet är att\r\nbegränsa behovet av rättspsykiatriska\r\nundersökningar. Enligt förslaget skall\r\nundersökningar kunna utföras antingen vid statliga\r\nundersökningsenheter eller inom hälso- och\r\nsjukvården efter avtal med landstingen.</pre><pre>Vi menar att regeringens förslag till lösning av dessa\r\nfrågor har blivit olycklig på flera punkter. Jag\r\ntänkte jag skulle peka på några sådana punkter. I\r\npropositionen föreslås att det s.k.\r\njämställdhetsbegreppet skall slopas, och meningen\r\när att den nya termen allvarlig psykisk störning skall\r\nersätta begreppen sinnessjukdom, sinnesslöhet och\r\nde s.k. jämställdhetsfall.</pre><pre>Vi i folkpartiet liberalerna menar att om man byter\r\nen definition mot en annan definition, tror vi inte\r\natt det automatiskt medför den minskning av\r\nantalet domar till sluten psykiatrisk vård som\r\nregeringen förväntar sig. Ingen vet riktigt var\r\ngränsen går för allvarlig psykisk störning. Då finns\r\ndet en uppenbar risk för att de som i dag räknas som\r\njämställda också kommer att hamna inom\r\nbegreppet allvarlig psykisk störning. Samma\r\nbedömning som jag tidigare har redovisat kommer\r\ni fortsättningen att göras.</pre><pre>Definitionen allvarlig psykisk störning blev också\r\nmycket kritiserad i samband med\r\nremissbehandlingen av socialberedningens förslag.\r\nBland kritikerna kan jag särskilt framhålla\r\nläkarorganisationer, allmänna domstolar,\r\nsocialstyrelsen, psykiatriska nämnden och FUB.\r\nKritiken gick ut på att definitionen allvarlig psykisk\r\nstörning var ett för luddigt begrepp.</pre><pre>Socialutskottet har uppenbarligen också samma\r\ninställning och har skrivit ett yttrande till\r\njustitieutskottet. För övrigt har vi nyligen i\r\nkammaren hört företrädare från utskottet uttala sig\r\ni denna fråga. Utskottet menar att det är viktigt att\r\nsocialstyrelsen följer tillämpningen av den nya\r\nlagstiftningen, och att det för den medicinska\r\nbedömningen kan finnas behov av ytterligare\r\nvägledning från socialstyrelsen.</pre><pre>Den särskilda utskrivningsprövningen bygger på en\r\nönskan om tydligare rågång mellan psykiatriska\r\nbedömningar med utgångspunkt i den sjukes\r\nsituation och samhällets skyddsaspekter. För att\r\nkunna beakta skyddsaspekterna har en domstol\r\nsom dömer en person till rättspsykiatrisk vård fått\r\nmöjlighet att samtidigt förordna om särskild\r\nutskrivningsprövning. Det innebär att frågan om\r\nutskrivning, när utskrivningen är medicinskt\r\nmotiverad, skall prövas av domstol. Det som kan\r\nhända är att personer utan vårdbehov kan\r\nförordnas att stanna kvar inom den psykiatriska\r\nvården.</pre><pre>Vid den särskilda hearing som regeringen\r\narrangerade i anledning av den interna\r\npromemorian uttalade såväl socialstyrelsen som\r\nSvenska läkarsällskapet att den särskilda\r\nutskrivningsprövningen kan leda till internering på\r\nvårdinrättningar. Själva uppläggningen strider mot\r\nden s.k. Hawaii-deklarationen inom läkaretiken,\r\nsom innebär att inte någon får låsas in på en\r\nvårdinrättning med mindre än att personen i fråga\r\nbehöver adekvat och nödvändig behandling.\r\nFörslaget innebär att om en läkare vill släppa ut en\r\npatient, men domstolen kommer fram till att\r\nsamhällets skyddsintresse är så stort att personen i\r\nfråga skall fortsätta att vårdas, blir patienten kvar\r\npå vårdinrättningen.</pre><pre>Regeringens förslag innehåller inte heller en\r\nacceptabel lösning på resursfrågorna inom det\r\nrättspsykiatriska undersökningsväsendet. De långa\r\nväntetiderna på rättspsykiatriska undersökningar\r\nkritiseras mycket hårt, och kritik har framförts inte\r\nminst från justitieutskottet men också av JO,\r\nriksrevisionsverket m.fl. De sex veckor som\r\nundersökningen skall ta överskrids regelmässigt.\r\nDe lösningar som nu föreslås för att komma till\r\nrätta med problemen är att det skall bli färre och\r\nmer effektiva rättspsykiatriska undersökningar.\r\nMan skall ha färre undersökningar, s.k. § 7-\r\nundersökningar, och möjlighet för staten att sluta\r\navtal med sjukvårdshuvudmän för att de på\r\nentreprenad skall kunna bedriva sådan\r\nundersökningsverksamhet.</pre><pre>Vi menar att det är ett rättssäkerhetsintresse att\r\nkvalificerad personal gör de aktuella\r\nbedömningarna och att resurserna är tillräckliga för\r\natt undersökningarna skall kunna utföras inom\r\nlagstadgad tid. Vår uppfattning är att regeringens\r\nförslag inte tillgodoser kraven.</pre><pre>Vår slutsats med utgångspunkt i dessa synpunkter\r\när att propositionen har så stora brister att den inte\r\nkan antas. Enligt vår mening borde en lösning\r\nbygga mer på socialberedningens förslag till\r\npåföljdskombination. Bakgrunden är att vi menar\r\natt också psykiskt störda personer kan ta ansvar för\r\nsina handlingar.</pre><pre>När tillräknelighetsläran introducerades i Sverige i\r\nmitten av 1800-talet var psykiatrin outvecklad.\r\nSynen på psykiskt störda lagöverträdare ledde till\r\natt de blev förklarade straffria. De psykiskt störda\r\ntilltroddes inte någon förmåga att ta ansvar för vare\r\nsig sina handlingar eller sitt tillfrisknande. När\r\nsedan brottsbalken infördes frångicks principiellt\r\nden synen. Den psykiskt störde blir i dag enligt\r\ndomstolens dom formellt ansvarig, men genom en\r\nundantagsregel kan påföljden fängelse inte\r\nutdömas.</pre><pre>Socialberedningen har i sitt betänkande gått vidare\r\ni denna utveckling och menar att psykiskt störda\r\nkan ta ansvar för sina handlingar och att\r\nbrottsbalkens inskränkning i påföljdsvalet för en\r\nviss krets psykiskt störda blivit för stor.\r\nSocialberedningen har därför föreslagit att psykiskt\r\nstörda som begått allvarliga brott skall dömas till\r\nfängelse, men att domstolen samtidigt kan förorda\r\natt den dömde tills vidare skall genomgå\r\nrättspsykiatrisk vård. När den vården inte längre\r\nbehövs skall den dömde kunna föras över till\r\nfängelse. Vi menar emellertid att det alltid finns\r\npersoner som inte kan anses ansvariga för sina\r\nhandlingar och därmed naturligtvis inte heller skall\r\ndömas till fängelse. Vi tänker på personer som varit\r\nhelt ur stånd att uppfatta det felaktiga i sitt\r\nhandlande. När det gäller avgränsningen av denna\r\ngrupp anser vi att socialberedningens uttalande inte\r\när tillräckligt preciserat. Därför behöver frågan\r\nytterligare belysas.</pre><pre>Mot denna bakgrund vill jag yrka bifall till\r\nreservation 2.</pre><pre>Anf. 32 GÖTHE KNUTSON (m):</pre><pre>Herr talman! Frågan om hur psykiskt störda\r\nlagöverträdare skall behandlas är ett klassiskt\r\nstraffrättsligt problem. Vi moderater anser att det\r\när hög tid att problemet blir löst. Tyvärr lyckas inte\r\nregeringen lösa problemet med sin proposition.\r\nDet är alltså den andra delen av propositionen vi\r\nbehandlar.</pre><pre>Herr talman, vi moderater har fogat en reservation\r\ntill detta betänkande, nr 1. Vi yrkar där avslag på\r\npropositionen. Jag yrkar bifall till reservation 1. Vi\r\nsäger bl.a. i den utförliga reservationen att\r\nregeringsförslaget inte tillgodoser de krav som bör\r\nställas.</pre><pre>Jag skulle vilja beskriva ett ganska typiskt fall inom\r\nden s.k. slutna psykiatriska vården. Det är den vård\r\nsom sker i hägnet av rättspsykiatriska principer. En\r\nman begår ett mord. Han grips och häktas.\r\nFörsvarsadvokaten begär att den gripne skall\r\nkomma under en rättspsykiatrisk undersökning,\r\noch domstolen förordnar om en sådan. Läkarna\r\nsom gör undersökningen anser att mannen vid det\r\ntillfälle då han begick den brottsliga handlingen\r\nbefann sig i ett själsligt abnormt tillstånd. Under\r\nalla omständigheter hävdar man att han inte visste\r\nvad han gjorde. Det finns också andra varianter på\r\nutslaget. Den gripne ställs inför rätta, och med\r\nutlåtandet och bedömningen från den\r\nrättspsykiatriska undersökningen i botten finner\r\ndomstolen att han skall överlämnas till i detta fall --\r\neftersom det är en grov brottslig gärning, mord --\r\nsluten psykiatrisk vård. Efter några veckor får den\r\nhär mannen veta att han har möjlighet att få\r\npermissioner om han sköter sig. Detta prövas, och\r\nhan kan efter ett par månader bli frigångare inom\r\nområdet. Man bör notera att detta inte är något\r\nfängelse, utan i stort sett ett vanligt sjukhus försett\r\nmed kliniker för psykiatrisk vård. Dessa\r\nanläggningar har inte den bevakning som man har\r\npå ett fängelse. Mannen som har begått mordet kan\r\nalltså röra sig tämligen fritt.</pre><pre>Efter sex månader har han alla möjligheter att bli\r\nfri. Det är den genomsnittliga vårdtiden, även för\r\ndem som har gjort sig skyldiga till mycket grova\r\nvåldsdåd. Det kan hända att han får något längre\r\ntid. Det beror på den bedömning som görs av\r\nutskrivningsnämnden och av läkarna.</pre><pre>Om han inte hade haft tur att bli bedömd som i ett\r\ntillstånd av själslig eller annan abnormitet hade han\r\nfått fängelse. Han hade visserligen inte fått så\r\nmånga år. Det är på det sättet i Sverige. Här släpps\r\nman efter halva strafftiden. Det hade i alla fall blivit\r\nett antal år som han hade fått avtjäna ett straff -- en\r\nstraffrättslig påföljd.</pre><pre>Den man som vi tar som ett exempel får praktiskt\r\ntaget inget straff såvida han inte räknar den tid då\r\nhan måste hålla sig inom låsta dörrar som en direkt\r\nstraffpåföljd. Det finns rätt många sådana exempel.\r\nDet anses att 300 fall av psykiatrisk vård är en följd\r\nav brottslig handling.</pre><pre>Detta är svårt att se som en likhet inför lagen. Det\r\nfinns naturligtvis en liten grupp -- det är bevisat i\r\nundersökningar -- som inte vet vad de gör för\r\nhandlingar då de exempelvis dräper någon. De\r\nskall givetvis undantas från de regler som vi\r\nmoderater har yrkat på i våra motioner.</pre><pre>Vi kan ta flera exempel. Vid denna tid i fjol hade\r\nungefär hälften av de intagna i den slutna vården på\r\nett antal sjukhus varit ute på fri fot utan att ha fått\r\npermission, och utan att vara frigångare. Man fick\r\nen uppfattning om att det fanns svängdörrar på\r\nnågra av dessa sjukhus.</pre><pre>Jag har i frågor till justitieminister Laila Freivalds --\r\nsenast i fjol -- påpekat hur en lustmördare rymde\r\nfrån sluten psykiatrisk vård vid Sidsjöns sjukhus i\r\nSundsvall. Han betecknades omedelbart som farlig\r\noch jagades av polisen. Det är inte bra att en mängd\r\npolismän skall behöva riskera livet för att ta fast\r\ndem som uppenbarligen är farliga, men samhället\r\ninte har sett till hålla inlåsta. Denna lustmördare\r\nhade bl.a. sövt och våldtagit pojkar. Mindre än två\r\når tidigare, tre år sedan -- alltså från nu räknat\r\nfördömdes han för ett bestialiskt styckmord, men\r\növerlämnades alltså till sluten psykiatrisk vård.</pre><pre>En annan rymmare som vi har uppmärksammat är\r\nden s.k. HIV-mannen. Det har varit många\r\nmärkliga turer kring detta fall. Samhällets sätt att\r\nhålla vederbörande inlåst har givit anledning till\r\nmycket stark kritik.</pre><pre>Vi moderater anser att allmänheten har rätt till ett\r\nskydd mot de individer som är farliga.</pre><pre>I en av våra motioner med anledning av\r\npropositionen, en kommittémotion med Rolf\r\nDahlberg som första namn, föreslår vi en\r\nkombination av psykiatrisk vård och fängelsestraff\r\ni de fall där det behövs.</pre><pre>Vi konstaterar att det i decennier har riktats mycket\r\nstark kritik mot behandlingen när det gäller\r\npsykiskt störda lagöverträdare. Påföljderna står\r\nofta i mycket dålig proportion till det begångna\r\nbrottet. Det är detta som jag har försökt att\r\nåskådliggöra med ett par exempel.</pre><pre>De psykiskt störda lagöverträdarna behandlas i\r\nprincip på samma sätt som övriga personer som\r\nintagits på anstalterna på grund av psykisk störning.\r\nDe har inte gjort sig skyldiga till något brottsligt,\r\nåtminstone inte vad man vet. Dessa olika grupper\r\nav intagna blandas bokstavligen på samma sjukhus.</pre><pre>Jag skall sammanfatta vad vi moderater säger i våra\r\nförslag.</pre><pre>Vi vill att det dras en klar gräns mellan psykiskt\r\nstörda lagöverträdare och andra psykiskt störda\r\npersoner.</pre><pre>Vi menar att allmänhetens rätt till skydd mot nya\r\nbrott måste tillmätas mycket stor betydelse då ett\r\nnytt system för behandling av psykiskt störda\r\nlagöverträdarna skall beslutas.</pre><pre>Vi föreslår konkret att när en psykiskt störd\r\nlagöverträdare döms för brott skall domstolen\r\nkunna döma till ett fängelsestraff. Domstolen skall\r\nsamtidigt kunna förordna om att den dömde tills\r\nvidare skall genomgå rättspsykiatrisk vård. När den\r\nvården inte längre behövs -- tiden kan variera, men\r\ni genomsnitt sex månader -- skall den dömde föras\r\növer till fängelse.</pre><pre>Endast undantagsvis skall man inte utdöma något\r\nstraff, och det gäller för den begränsade grupp som\r\njag nämnde och som utskottets ordförande talade\r\nom i sitt anförande.</pre><pre>Vi anser att staten och inte landstingen skall ha\r\nansvar för psykiskt störda lagöverträdare som döms\r\ntill en straffrättslig påföljd. Vården som vi talar om\r\nskall ges inom kriminalvårdens ram. Det betyder\r\nbetydligt minskade möjligheter för patienten att\r\nvistas utanför anstalten.</pre><pre>Vi poängterar att allmänhetens rätt till skydd mot\r\nnya brott skall sättas i första hand.</pre><pre>Herr talman! Vi anser att våra förslag innehåller\r\nmånga fördelar. Låt mig till sist punktvis anföra\r\nföljande :</pre><pre>Samhällets skydd bör förbättras påtagligt,</pre><pre>vårdresurserna förstärks genom bättre samordning\r\noch specialisering,</pre><pre>kriminalvårdens psykiatriska resurser kan\r\nsamordnas med den rättspsykiatriska\r\nundersökningsverksamheten,</pre><pre>psykiskt störda lagöverträdare kommer inte längre\r\natt vårdas tillsammans med övriga psykiskt störda,</pre><pre>psykiskt störda lagöverträdare kan få en\r\ntidsbestämd påföljd,</pre><pre>även sådana som är intagna i kriminalvårds\r\nanstalter, men som inte anses vara psykiskt störda\r\nkommer att kunna erbjudas bättre vård och stöd.</pre><pre>Herr talman! Med detta ber jag att än en gång få\r\nyrka bifall till reservation 1. Jag vill dessutom säga\r\natt vi har ett starkt stöd för vårt ställningstagande\r\ndels hos Bexeliuskommittén som tidigare har\r\nnämnts, dels i socialberedningen, som utskottets\r\nordförande nämnde i sitt anförande.</pre><pre>Anf. 33 INGBRITT IRHAMMAR (c):</pre><pre>Herr talman! I en tidigare debatt i dag angående\r\nregeringens proposition om psykiatrisk tvångsvård\r\nm.m., och som gällt de ärenden som handlats i\r\nsocialutskottet, framfördes stark kritik på flera\r\nområden, bl.a. när det gäller handläggningen och\r\nförseningen av propositionen. Jag skall inte\r\nupprepa vad som framfördes, men instämmer i de\r\nsynpunkter som kom fram om att propositionen\r\nborde ha föregåtts av en ny parlamentarisk\r\nutredning.</pre><pre>I socialutskottets betänkande har centern\r\nreserverat sig på en mängd punkter. Det gäller\r\nfrågor om omgivningsskyddet och\r\ndomstolsorganisationen. Vi befarar bl.a. att det\r\nkommer att bli en allt för stor belastning på\r\nlänsrätterna när man frångår organisationen med\r\nutskrivningsnämnder. Vi är oroade över att man\r\ndärvid går miste om den viktiga psykiatriska\r\nkompetens som hittills funnits i\r\nutskrivningsnämnderna. Vi i centern menar även\r\natt rättssäkerheten för patienterna kommer i kläm.\r\nEftersom dessa frågor tagnerar justitieutskottets\r\nområde har jag velat säga något om dem.</pre><pre>Vad gäller socialutskottets betänkande har jag\r\nockså med glädje noterat att ett enigt socialutskott\r\nhar följt de synpunkter som vi i centern ensamma\r\nframförde i ett särskilt yttrande i justitieutskottet\r\nangående underrättelse till målsägande vid\r\navvikelse från vårdinrättning. Där har man alltså\r\nsvängt. Det glädjer oss naturligtvis framför allt\r\ndärför att brottsoffrens situation härmed kommer\r\natt stärkas.</pre><pre>Även i justitieutskottets betänkande angående den\r\nhär propositionen har vi fått ett tillkännagivande\r\nmed anledning av bl.a. en centermotion. Det gäller\r\npsykiatrisk vård inom kriminalvårdsanstalterna.\r\nRegeringen bör nu ägna särskild uppmärksamhet åt\r\nkriminalvårdens resurser för de psykiskt störda\r\nlagöverträdarna, uttalar utskottet. Extra resurser\r\nkommer att behövas för att möjliggöra ett\r\nmänskligt och värdigt omhändertagande av de nya\r\nklientgrupperna, uttalar utskottet vidare.</pre><pre>I reservation 3 och 4 har vi pekat på två\r\nproblemområden där vi menar att\r\nutskottsmajoriteten inte har uppmärksammat\r\nkommande problem tillräckligt. Vi pekar på att det\r\ninte bara är inom kriminalvårdsanstalterna som det\r\nkommer att uppstå ett ökat behov av resurser för\r\natt kunna ta hand om och stödja de psykiskt störda\r\nlagöverträdarna. Även inom frivården kommer\r\nman att få en allt besvärligare arbetssituation\r\njämfört med i dag. Då vet vi att arbetssituationen\r\nredan i dag är mycket besvärlig för de anställda.\r\nDärför kommer situationen inom frivården nu att\r\nförvärras med fler klienter med psykiska problem.\r\nDärför behövs ytterligare resurser. Vi menar att\r\nregeringen måste beakta det i budgetarbetet.</pre><pre>I reservation 3 tar vi upp problemet med de\r\npsykiskt utvecklingsstörda. Vi säger att psykiskt\r\nutvecklingsstörda som begår brott inte får placeras\r\ni fängelse. Det är vi alltså ensamma om att tycka,\r\nvilket förvånar mig. Jag tycker att det skulle vara\r\nen självklarhet att en psykiskt utvecklingsstörd inte\r\nskall placeras i fängelse. De skall inte heller\r\nplaceras inom den psykiatriska vården om de inte\r\nlider av en psykisk störning. Det är lika självklart.\r\nOm de inte lider av en psykisk störning som kräver\r\nvård, var skall de då placeras?</pre><pre>Den frågan försöker vi besvara i reservationen. Vi\r\ni centerpartiet är ensamma om att anse att vi bör\r\nbehålla möjligheterna att kunna döma till vård på\r\nspecialsjukhus så länge sådana specialsjukhus finns\r\nkvar. Vi säger samtidigt att det är nödvändigt att det\r\nsätts i gång ett utredningsarbete för att se över hur\r\nvi i framtiden skall kunna ta hand om\r\nutvecklingsstörda som har begått brott. Vi befarar\r\natt den här gruppen, som är relativt liten i dag,\r\nkommer att bli större. Det är en följd av att de\r\npsykiskt utvecklingsstörda i större utsträckning\r\nlever ute i samhället, vilket är bra. Men det är inte\r\nalltid allmänheten har förståelse för deras agerande\r\noch uppträdande, och därför vet vi också att\r\nbrottsligheten kan öka. Mängden brott som de\r\npsykiskt utvecklingsstörda begår kan öka. Vi oroar\r\noss för denna utveckling.</pre><pre>Herr talman! Med detta vill jag yrka bifall till\r\nreservation 3.</pre><pre></pre><pre>Anf. 34 LARS-ERIK LÖVDÉN (s):</pre><pre>Herr talman! Som flera talare har sagt här, är det\r\nefter ett mycket långt utredningsarbete som\r\nriksdagen nu har att ta ställning till ett nytt förslag\r\nom psykiatrisk tvångslagstiftning, vilket har\r\ndiskuterats före den här debatten, och en ny\r\nlagstiftning avseende behandling av psykiskt störda\r\nlagöverträdare.</pre><pre>Utredningsarbetet har bedrivits under en\r\ntjugoårsperiod. Det har bedrivits av två stora\r\nstatliga utredningar. Jag konstaterar att företrädare\r\nför de borgerliga partierna har krävt ytterligare en\r\nstatlig utredning i dag. Då skulle vi få gå ytterligare\r\ntio år framåt i tiden innan vi fick tillfälle att\r\nmodernisera lagstiftningen om vi skulle följa det\r\nförslaget. Det är inte så märkligt att\r\nutredningsarbetet har tagit lång tid. Frågan rymmer\r\nnämligen några av de absolut svåraste frågorna och\r\navvägningarna inom kriminalpolitiken. Det gäller\r\natt finna en ordning som tillgodoser många krav och\r\nintressen samtidigt. Det är krav på rättvisa,\r\nlikvärdig behandling, humanitet, samhällsskydd\r\noch en rad andra hänsyn.</pre><pre>Den straffrättsliga regleringen av psykiskt störda\r\nlagöverträdare kan sägas fylla två syften. Det gäller\r\ndels den grundläggande principen om fördelning av\r\nstraffrättsligt ansvar, dels frågan om val av lämplig\r\nreaktion på ett brott. Vår nuvarande lagstiftning,\r\noch det görs ingen grundläggande förändring i det\r\nframlagda förslaget, bygger på principen att även\r\nden som lider av svår psykisk störning kan dömas\r\ntill straffrättslig påföljd. Däremot gäller särskilda\r\nregler för påföljdsvalet, bl.a. vilka möjligheter som\r\nfinns att döma till fängelse och överlämnande till\r\nsärskild vård. Den nuvarande lagstiftningen har,\r\nsom flera talare varit inne på, kritiserats utifrån en\r\nrad utgångspunkter.</pre><pre>För det första har det ansetts att alltför många\r\nlagöverträdare överlämnas till psykiatrisk vård i\r\nstället för att dömas till fängelse. För det andra har\r\ndet hävdats att den nuvarande ordningen ger\r\nutrymme för godtyckliga bedömningar, något som\r\nbåde socialberedningen och Bexeliuskommittén\r\nvarit inne på. För det tredje bör frågan om att\r\nförhindra återfall i brott uppmärksammas när det\r\ngäller dem som överlämnas till sluten psykiatrisk\r\nvård. Det s.k. behovet av att stärka\r\nsamhällsskyddet har varit föremål för en bred\r\nuppmärksamhet.</pre><pre>Utskottet anser, i likhet med regeringen och\r\nföredraganden i regeringen, att reformbehovet är\r\npåtagligt på detta område. Utskottsmajoriteten har\r\nansett att det framlagda lagförslaget rättar till de\r\nbrister som finns i den nuvarande lagstiftningen\r\nsamtidigt som man bibehåller inställningen att ta\r\nhänsyn till humanitära krav.</pre><pre>Det framlagda lagförslaget har som\r\nutgångspunkt, när det gäller behandlingen av\r\npsykiskt störda lagöverträdare, att den\r\nstraffrättsliga regleringe även i fortsättningen skall\r\nta hänsyn till den psykiska statusen hos en person\r\nsom begått en straffbelagd gärning.</pre><pre>Den straffrättsliga särregleringen för\r\nlagöverträdare föreslås bli anpassad till nutida\r\nterminologi inom psykiatrin. Då försvinner\r\nbegrepp som sinnesjukdom, sinneslöhet liksom det\r\ns.k. jämställdhetsbegreppet. Dessa begrepp ersätts\r\nmed ett gemensamt begrepp för både lagstiftningen\r\nav psykiatrisk tvångsvård och för den lagstiftning\r\nsom vi nu diskuterar, nämligen begreppet allvarlig\r\npsykisk störning. Det medför en viss begränsning\r\nav den grupp som omfattas av den straffrättsliga\r\nsärregleringen. Man kan konstatera att i framtiden\r\nkommer otvivelaktigt fler personer att dömas till\r\nfängelse i stället för till psykiatrisk vård.</pre><pre>Även i fortsättningen skall en brottsmålsdomstol få\r\növerlämna en lagöverträdare till psykiatrisk\r\ntvångsvård som en brottspåföljd. En förutsättning\r\när att personen bl.a. lider av allvarlig psykisk\r\nstörning. Har brottet begåtts under påverkan av\r\nallvarlig psykisk störning och finns det till följd av\r\nstörningen risk för att han skall begå nya brott av\r\nallvarligt slag, får domstolen bestämma att vården\r\nskall förenas med särskild utskrivningsprövning.\r\nÄven i detta avseende, för det första när det gäller\r\natt snäva in sjukdomsbegreppet, för det andra när\r\ndet gäller den särskilda utskrivningsprövningen,\r\nkan sägas att samhällsskyddsaspekten har stärkts.</pre><pre>Den straffrättsliga särregleringen för psykiskt\r\nstörda lagöverträdare skall enligt förslaget även i\r\nfortsättningen innehålla en möjlighet att sätta ned\r\nstraffet. Liksom enligt vad som nu gäller skall\r\nvidare den som begått ett brott under inverkan av\r\nallvarligt psykisk störning inte få dömas till\r\nfängelse.</pre><pre>Herr talman! Utskottsmajoriteten anser att\r\nförslaget väl tillgodoser de krav som kan ställas på\r\nen framtida lagstiftning i detta avseende.</pre><pre>I två reservationer har yrkats avslag på förslaget till\r\nny lagstiftning. I reservation nr 1 kräver\r\nmoderaterna närmast att socialberedningens\r\nförslag skall läggas till grund för en ny lagstiftning.\r\nI reservation nr 2 menar folkpartiet att\r\nsocialberedningens förslag om en kombination av\r\nvård och straff bör vara en lämplig utgångspunkt för\r\nett fortsatt utredningsarbete. Utskottet avvisar\r\nbestämt denna inriktning när det gäller den\r\nframtida lagstiftningen.</pre><pre>Socialberedningens förslag innebär väsentliga\r\navsteg från den nuvarande ordningen. Utskottet\r\nmenar att det är svårt att acceptera\r\nsocialberedningens förslag i ett system där\r\nvederbörlig hänsyn skall tas till humanitetens krav.\r\nFörslaget innebär ett svåröverskådligt och\r\nkomplicerat system, och det har utsatts för en\r\nmycket häftig kritik av remissinstanserna, särskilt\r\nav de instanser som skulle ha att tillämpa\r\nlagstiftningen. Utskottet anser att det är helt\r\nuteslutet att lägga socialberedningens förslag till\r\ngrund för en framtida lagstiftning.</pre><pre>I folkpartireservationen kritiseras också det nya\r\nbegreppet allvarlig psykisk störning.\r\nUtskottsmajoriteten har ansett att det är av stor\r\nbetydelse att grundkriteriet för psykiatrisk\r\ntvångsvård är detsamma oavsett om vården ges som\r\nen påföljd av brott eller sker med stöd av\r\nvårdlagstiftningen. Med det nya begreppet\r\navskaffas jämställdhetsbegreppet. Det innebär att\r\nfärre personer än i dag kan bli föremål för den\r\nstraffrättsliga särregleringen.</pre><pre>Det är intressant att notera att folkpartiets\r\nrepresentanter i socialutskottet tillstyrker detta\r\nförslag om sjukdomsbegreppet, medan\r\nfolkpartisterna i justitieutskottet riktar stark kritik\r\nmot sjukdomsbegreppet. Britta Bjelle förklarade i\r\nsitt inlägg att hon hämtade stöd från socialutskottet\r\nnär hon kritiserade begreppet allvarlig psykisk\r\nstörning. Det stödet måste vara mycket svagt\r\neftersom folkpartisterna i socialutskottet anslutit\r\nsig till den majoritet som ställt sig bakom begreppet\r\nallvarlig psykisk sjukdom.</pre><pre>Herr talman! Det är inte enbart genom de\r\nföreslagna sjukdomsbegreppet som\r\nsamhällsskyddsaspekten stärks i förhållande till\r\nnuvarande lagstiftning. Också förslaget om att i\r\nvissa fall kunna förordna om särskild\r\nutskrivningsprövning innebär en förstärkning av\r\nsamhällsskyddsaspekten. Det förslaget har också\r\ntillstyrkts av socialutskottet, och även av de\r\nfolkpartistiska ledamöterna i socialutskottet.\r\nDäremot är folkpartisterna i justitieutskottet\r\nkritiska till förslaget om den särskilda\r\nutskrivningsprövningen och hänvisar till att det\r\nskulle strida mot Hawaii-principen inom\r\nläkaretiken.</pre><pre>Jag menar att socialutskottet borde ha särskilda\r\nkunskaper på detta område. När socialutskottet,\r\näven inkl. folkpartisterna, har tillstyrkt den\r\nsärskilda utskrivningsprövningen, anser jag att man\r\ntryggt kan luta sig mot den inställningen. Det finns\r\ndärför ingen anledning att bifalla fokpartiets\r\nreservation och skrivningar i detta avseende.</pre><pre>När Britta Bjelle i sitt anförande säger: Vi i\r\nfolkpartiet, menar Britta Bjelle, på de punkter, jag\r\nhär åberopat: Vi folkpartister i justitieutskottet.\r\nDet skall bli synnerligen intressant att se hur\r\nvoteringen angående dessa punkter utfaller i\r\nkammaren. Det borde uppenbaras en stor spricka i\r\nfolkpartiet.</pre><pre>I reservation nr 3 från centern krävs att möjligheten\r\natt överlämna psykiskt utvecklingsstörda till vård\r\npå specialsjukhus skall kvarstå.\r\nOmsorgslagstiftningen bygger på att\r\nspecialsjukhusen skall avvecklas efter en\r\növergångstid. Det är då naturligt att vi i detta\r\nlagstiftningsärende tar bort möjligheterna till\r\növerlämnande till sådan vård. Det föreslagna\r\nregelsystemet innebär att psykiskt utveckingsstörda\r\nendast i undantagsfall, precis som enligt nuvarnade\r\nlagstiftning kommer att dömas till fängelse.\r\nSkyddstillsyn och böter är enligt utskottets\r\nuppfattning de påföljder som i första hand bör\r\nkomma i fråga.</pre><pre>Herr talman! Jag yrkar avslag på de fyra\r\nreservationer som är fogade till utskottets\r\nbetänkande. Jag vill tillägga att utskottet i bred\r\nenighet föreslår ett tillkännagivande till regeringen\r\nom behovet av resurser till psykiatrisk vård inom\r\nkriminalvården. Förslaget innebär utan tvivel att\r\nett större antal psykiskt störda lagöverträdare\r\nkommer att vistas på våra kriminalvårdsanstalter.\r\nDet är närmast självklart att behovet av\r\npsykiatriska vårdresurser ökar. Det är viktigt att\r\nlandstingen är villiga att ställa upp med psykiatrisk\r\nhjälp när det behövs, men det är också viktigt att\r\nbehovet av särskilda resurser inom\r\nkriminalvårdsanstalterna beaktas.</pre><pre>Kriminalvårdsstyrelsen har uppskattat att ökningen\r\nav antalet psykiskt störda lagöverträdare inom\r\nkriminalvårdsanstalterna kommer att bli ungefär\r\n100 personer. Detta ställer framöver alldeles\r\nobestridligt oerhört stora krav på kriminalvården.\r\nDetta måste uppmärksammas av regeringen i\r\nkommande budgetarbete.</pre><pre>Herr talman! Jag yrkar bifall till justitieutskottets\r\nbetänkande 34 och avslag på samtliga\r\nreservationer.</pre><pre>Anf. 35 BRITTA BJELLE (fp) replik:</pre><pre>Herr talman! Lars-Erik Lövdén har rätt när han\r\nsäger att vi folkpartistiska ledamöter i\r\njustitieutskottet inte har gjort samma bedömning\r\nav begreppet allvarlig psykisk störning som våra\r\nkolleger i socialutskottet. Men det intressanta är att\r\nman inte nödvändigtvis måste ha exakt samma\r\nkriterier för tvångsvård som för psykiskt störda\r\nlagöverträdare som inte skall dömas till fängelse.</pre><pre>Redan i dag är kriterierna inte likartade för dessa\r\nbåda kategorier. Jag kan inte se varför man inte\r\nockså i framtiden kan ha olika kriterier för huruvida\r\nnågon skall dömas till sluten psykiatrisk vård eller\r\nberedas tvångsvård enligt de regler som ersätter\r\nLSPV.</pre><pre>Det kan naturligtvis sägas att det är mycket enklare\r\nom man har en likartad formulering. Men det är\r\ninte alltid säkert att detta är det viktiga. När det\r\ngäller frågan om vilka som skall anses som allvarligt\r\npsykiskt störda enligt det nya begreppet, menar vi\r\natt begreppet ''allvarlig psykisk störning'' skall\r\nersätta begreppen sinnessjukdom, sinnesslöhet och\r\njämställdhetsbegreppet.</pre><pre>Jag vill av Lars-Erik Lövdén veta på vilket sätt\r\nkriterierna är utformade så att man faktiskt\r\nbegränsar den krets som kommer att dömas till\r\nsluten psykiatrisk vård. I propositionen står på\r\nmånga ställen att det skall bli en mindre krets, men\r\ndet står inte på vilket sätt som denna krets skall bli\r\nmindre.</pre><pre>Om man ser till justitieutskottets område menar vi,\r\natt om ambitionen är att färre skall dömas till sluten\r\npsykiatrisk vård, kommer detta enligt vår mening\r\ninte att inträffa genom införandet av den nya\r\ntermen, eftersom avgränsningen inte är så klar.\r\nSocialutskottet har andra ambitioner. Där borde\r\negentligen inte färre bli föremål för tvångsvård.\r\nSåvitt jag förstår är det inte riktigt samma personer\r\nvi talar om, och då förstår jag inte varför man inte\r\nskulle kunna ha olika begrepp.</pre><pre>Lars-Erik Lövdén säger att det riktats häftig kritik\r\nmot socialberedningens förslag. Den häftiga\r\nkritiken gällde minimitider. När det gäller de\r\nminimitider som föreslås i socialberedningens\r\nförslag, är vår uppfattning att sådana inte borde\r\ningå i ett förslag som vi anser rimligt.</pre><pre>Anf. 36 GÖTHE KNUTSON (m) replik:</pre><pre>Herr talman! Även jag skulle vilja fråga\r\nsocialdemokraternas företrädare, utskottets vice\r\nordförande Lars-Erik Lövdén, om han kan\r\nkonkretisera begreppet ''en mera begränsad krets''.\r\nHan säger att det kommer att bli förändringar, som\r\nskulle åstadkomma att det blir färre som döms till\r\nsluten psykiatrisk vård. I propositionen finner man,\r\nsom utskottets ordförande nyss sade, inga\r\nkonkretiseringar av detta.</pre><pre>Sedan handlar det om kritiken mot\r\nsocialberedningen. Ja, den kritiken var ju mycket\r\nbegränsad. Det gällde vårdtiderna. Skall man döma\r\nut ett mycket grundligt arbete därför att ett antal\r\nremissinstanser på en punkt har riktat kritik? Man\r\nskall naturligtvis i första hand försöka åstadkomma\r\nen ändring på den punkten, men inte av hela\r\nförslaget.</pre><pre>I mån av tid, herr talman, skall jag be att få hänvisa\r\ntill ett par tidningsartiklar om hur dåligt läget är då\r\ndet gäller den psykiatriska vården på sjukhusen.\r\nDen 29 maj -- förvisso helt nyligen -- berättar man\r\ni Bergslagsbladet om olidliga förhållanden på den\r\navdelning som har hand om den akuta psykiatriska\r\nvården. Där har senildementa plockats in, i brist på\r\nandra platser. Detta åstadkommer förfärliga\r\nproblem för personalen. De patienter som vistas\r\ndär efter att ha gjort sig skyldig till brottslig gärning\r\nbefinner sig ofta i ett tillstånd som vi kan kalla\r\nhögexplosivt, och de kommer i kontakt med\r\nsenildementa, som ju faktiskt inte alltid vet vad de\r\nsäger och gör.</pre><pre>I Svenska Dagbladet den 12 augusti 1989 berättade\r\nen byråchef på socialstyrelsen att medelvårdtiden\r\nvar sex månader för dem som släpptes ut efter att\r\ntidigare ha dömts till sluten psykiatrisk vård.\r\nSamme byråchef uppgav att de psykiatriska\r\nklinikerna släpper ut patienter som dömts till sluten\r\npsykiatrisk vård, trots att de inte är botade och\r\ndärmed kan vara farliga för allmänheten.</pre><pre>Jag har flera citat som också utskottets värderade\r\nvice ordförande kanske skulle ha tagit del av. Det\r\nfinns en kartläggning från Karsuddens sjukhus,\r\nsom utskottets ordförande citerade och som är\r\nintressant.</pre><pre>Anf. 37 INGBRITT IRHAMMAR (c)\r\nreplik:</pre><pre>Herr talman! På tal om olika synpunkter från ett\r\npartis sida i en fråga som diskuteras i två olika\r\nutskott, kan jag inte låta bli att poängtera att det\r\nhär kan bli ett problem för Lars-Erik Lövdén i dag --\r\nhur han skall rösta när det gäller hans\r\nställningstagande i justitieutskottet tillsammans\r\nmed övriga partier mot centerpartiet. Det var inte\r\nviktigt, tyckte man då, att direkt meddela\r\nmålsägande om att någon gärningsman hade avvikit\r\nfrån en sjukvårdsinrättning -- vilket däremot\r\nsocialutskottets majoritet ansåg. Tänker Lars-Erik\r\nLövdén rösta mot socialutskottets\r\nställningstagande?</pre><pre>Men min viktigaste fråga till Lars-Erik Lövdén\r\ngäller de utvecklingsstörda. Vi ser alltså mycket\r\nallvarligt på att utvecklingsstörda kan placeras i\r\nfängelse. Att det bara gäller ett fåtal är ingen\r\nursäkt. Utvecklingsstörda hör inte hemma inom\r\nfängelser.</pre><pre>Vi är överens om att de här specialsjukhusen som\r\nvi har i dag skall avvecklas på sikt. Vi vet inte hur\r\nvi skall lösa detta problem i framtiden, och det är\r\ndärför som vi vill ha en utredning. Men vilka skäl\r\nvill Lars-Erik Lövdén anföra som förklaring -- eller\r\nlåt oss säga ursäkt för att över huvud taget kunna\r\ntänka sig att placera psykiskt utvecklingsstörda i ett\r\nfängelse?</pre><pre>Anf. 38 LARS-ERIK LÖVDÉN (s) replik:</pre><pre>Herr talman! Britta Bjelle säger att det inte är\r\nnödvändigt att ha samma sjukdomsbegrepp i de\r\nbåda lagstiftningarna. Nej, men Britta Bjelle måste\r\nväl medge att det obestridligen är en oerhörd fördel\r\nom man har samma sjukdomsbegrepp i bägge\r\nlagstiftningarna. Socialutskottet har också i sitt\r\nyttrande framhållit att det är en fördel med samma\r\nsjukdomsbegrepp. Det är ju i bägge fallen en\r\ntvångsvård som skall tillämpas. I det ena fallet är\r\ndet ett administrativt omhändertagande, och i det\r\nandra en påföljd för brott. Då kan jag inte förstå\r\nannat än att det är en mycket stor fördel om man\r\ntillämpar samma sjukdomsbegrepp.</pre><pre>Britta Bjelle och även Göthe Knutson ifrågasätter\r\nom det nya begreppet allvarlig psykisk störning\r\nleder till att färre kommer att dömas till psykiatrisk\r\nvård och att fler kommer att dömas till fängelse. Jag\r\nhänvisar till justitieutskottets hearing,\r\nkriminalvårdsstyrelsens beräkningar,\r\nriksåklagarens uppfattning och domstolsverkets\r\nuppfattning. Alla bedömare har ju uppfattningen\r\natt det här leder till att fler psykiskt störda\r\nlagöverträdare kommer att dömas till fängelse\r\nframöver. Jag nämnde att kriminalvårdsstyrelsen\r\nkalkylerar med -- och planerar för -- att det kommer\r\natt bli en ökning med 100 i förhållande till nuläget.</pre><pre>Det har visserligen, enligt kriminalvårdsstyrelsens\r\nuppfattning, redan skett en åtstramning, sedan\r\nBexeliuskommittén lade fram sitt förslag. Men det\r\nsker en ytterligare åtstramning med det nya\r\nsjukdomsbegreppet.</pre><pre>Göthe Knutson talar i sin replik om de problem\r\nsom finns inom psykiatrin. Visst finns det problem\r\ninom psykiatrin. Men jag kan inte se att det är ett\r\nskäl till att i än större utsträckning -- ja, nästan helt\r\noch hållet -- avvara möjligheterna till påföljden\r\npsykiatrisk vård framöver och i stället döma till\r\nfängelse. Har jag uppfattat Göthe Knutsons och\r\nmoderaternas reservation riktigt, så är det vad man\r\neftersträvar -- att bara ett fåtal fall framöver skall\r\ndömas till psykiatrisk vård, medan den absoluta\r\nmerparten av dem som i dag döms till psykiatrisk\r\nvård framgent skall dömas till fängelse.</pre><pre>Jag kan inte se att argumentet att det är så illa ställt\r\ninom psykiatrin, eller inom delar av psykiatrin,\r\nhåller som motiv för att ge efter på humanitetens\r\nkrav i den utsträckning som Göthe Knutson gör i\r\nsitt inlägg.</pre><pre>Anf. 39 BRITTA BJELLE (fp) replik:</pre><pre>Herr talman! Till Lars-Erik Lövdén vill jag säga att\r\njag tycker att det är bra, t.o.m. utmärkt, om\r\nutvecklingen visar att den här propositionen leder\r\ntill att färre döms till sluten psykiatrisk vård och fler\r\nanses vara kapabla att ta ansvar för sina handlingar.</pre><pre>I fråga om begreppet allvarlig psykisk störning vill\r\njag säga följande. När man går tillbaka till\r\nBexeliuskommittén och ser på vad som hände med\r\njämställdhetsbegreppet, så visar det sig att praxis\r\nganska snabbt blev sådan att\r\njämställdhetsbegreppet kom att användas i ett\r\nbetydligt vidare sammanhang än man hade tänkt\r\nfrån början, när jämställdhetsbegreppet kom till.\r\nBåde Bexeliuskommittén och socialberedningen\r\npåvisar ju att man har använt det alldeles för vitt --\r\nvidlyftigt är kanske fel uttryck -- i förhållande till\r\nvad bakgrunden var.</pre><pre>När det gäller remissopinionen för\r\nsocialberedningen har det ändå framförts mycket\r\nstark kritik mot begreppet allvarlig psykisk\r\nstörning. När man läser propositionen finner man\r\nju hur svårt det är att avgränsa ett sådant här\r\nbegrepp. Det finns inte några riktigt klara kriterier.\r\nRegeringen säger att begreppet är snävare, men det\r\nstår nästan ingenstans hur man skall använda\r\nbegreppet på ett snävare sätt.</pre><pre>Vid hearingen har jag fått belägg för min teori. Jag\r\nfrågade en läkare vad allvarlig psykisk störning\r\nskulle innebära -- om fler av dem som i dag är\r\njämställda inte skulle anses vara allvarligt psykiskt\r\nstörda. Den läkaren, vars namn jag just nu har\r\nglömt bort, trodde inte att det skulle bli så stor\r\nskillnad. Det är därför som jag menar att på vårt\r\nområde vore det naturligt om vi inte hade just det\r\nhär begreppet.</pre><pre>Anf. 40 GÖTHE KNUTSON (m):</pre><pre>Herr talman! Utskottets vice ordförande,\r\nsocialdemokraten Lars-Erik Lövdén, försvarar inte\r\noväntat regeringens proposition och\r\nmajoritetsskrivningen i betänkandet. Men vad som\r\nstår där blir ju inte mera sant för det.</pre><pre>Vi kan konstatera att det är icke tillfredsställande\r\natt man inom den psykiatriska vården blandar\r\nsådana som har gjort sig skyldiga till grov\r\nbrottslighet -- mördare, våldsverkare över huvud\r\ntaget -- med vanliga psykiskt sjuka patienter. Det\r\nmåste vi försöka ändra på, för det är ju fel att\r\nfortsätta på det sättet.</pre><pre>Då vill vi moderater att det skall finnas en\r\nkombination av psykvård och straffrättslig påföljd i\r\nform av fängelse. Denna vård, för dem som\r\nbehöver den, skall kunna ges inom kriminalvården.\r\nDå avlastar man ju landstingssjukhusens psykvård.</pre><pre>Sedan skulle jag vilja säga att visst har det tagits\r\nsteg i rätt riktning, dvs. att färre av de\r\nuppmärksammade förövarna av mord och annan\r\nvåldsverkan har blivit överförda till sluten\r\npsykiatrisk vård. Jag skulle vilja nämna ett\r\nexempel, ett fall som inträffade för ett par år sedan\r\noch som upprörde hela svenska folket.</pre><pre>En utländsk medborgare sköt ihjäl ett par, kanske\r\ndet var tre, personer i samma familj. Denne\r\nförslagne brottsling gjorde sitt yttersta för att få\r\nsluten psykiatrisk vård. Han spelade så mycket han\r\nkunde. Men vid det tillfället var massmediatrycket,\r\ngrundat på allmänhetens rättsuppfattning, så\r\nstarkt -- jag påstår detta -- att ingen\r\nläkarundersökning skulle kunna ha kommit fram\r\ntill annat än att denna person var frisk.</pre><pre>Följaktligen blev det en straffrättslig påföljd --\r\ndessutom, om jag minns rätt, i hans eget hemland,\r\nvilket är litet mera än i Sverige. Vi slapp ifrån den\r\nrisk som det innebär när en mördare, en dråpare\r\neller en våldsverkare efter bara sex månader går ut\r\nsom en fri man bland allmänheten och väldigt\r\nofta -- jag tror att det är i ungefär hälften av fallen\r\ngör sig skyldig till nya övergrepp, kanske rent av\r\nmord.</pre><pre>Det finns ett starkt krav på att allmänheten skall ha\r\nett skydd. Vi skall inte släppa ut personer, som är\r\ngravt kriminellt belastade och som dömts till sluten\r\npsykiatrisk vård.</pre><pre>Anf. 41 INGBRITT IRHAMMAR (c):</pre><pre>Herr talman! Lars-Erik Lövdén framhåller ofta att\r\nsocialdemokraterna står för och värnar en human\r\nkriminalvård. Och det är inte bara i debatter. Jag\r\nmåste säga att socialdemokraterna gör det i väldigt\r\nmånga förslag som de lägger fram, och det vill jag\r\nge dem en eloge för.</pre><pre>Jag har därför förståelse för att Lars-Erik Lövdén\r\ninte vill svara på vilka skäl han anför som en\r\nförklaring till eller ursäkt för att psykiskt\r\nutvecklingsstörda i framtiden kan placeras i\r\nfängelse. Jag vill då ställa frågan på ett annat sätt:\r\nHur stämmer socialdemokraternas uttalanden om\r\nvärnande av en human kriminalvård med att ni nu\r\när beredda att sätta psykiskt utvecklingsstörda i\r\nfängelse?</pre><pre></pre><pre>Anf. 42 LARS-ERIK LÖVDÉN (s):</pre><pre>Herr talman! Jag hann inte med att besvara\r\nIngbritt Irhammars fråga i den förra repliken, och\r\njag tänkte att jag skulle göra det nu.</pre><pre>Det föreslagna regelsystemet när det gäller psykiskt\r\nstörda lagöverträdare innebär att de framöver\r\nendast i undantagsfall skall dömas till fängelse,\r\nprecis som det är för närvarande. Det händer också\r\ni dag att psykiskt utvecklingsstörda döms till\r\nfängelse. Utskottet understryker betydelsen av att\r\ndet sker bara i undantagsfall och att i första hand\r\nböter och skyddstillsyn skall komma i fråga.</pre><pre>Utöver detta vill jag lägga till att när vi tar bort\r\nmöjigheten att döma till vård på specialsjukhus\r\nkvarstår även framöver en möjlighet att i\r\nadministrativ ordning omhänderta psykiskt\r\nutvecklingsstörda för tvångsvård. Det blir inte\r\nnågon dramatisk skillnad i förhållande till det\r\nnuvarande regelsystemet.</pre><pre>Än en gång till Göthe Knutson: Det förslag som\r\nmoderaterna lägger i kammaren i dag har jag\r\nuppfattat så, att framgent skall i stort sett alla\r\npsykiskt störda lagöverträdare dömas till fängelse.\r\nLåt vara att vi skall se till att det inom\r\nkriminalvården finns resurser för behandling av\r\npsykiskt störda lagöverträdare.</pre><pre>Jag tycker att det förslaget är utomordentligt\r\nanmärkningsvärt. Det torde inte finnas något\r\ndemokratiskt land -- jag skall göra vissa\r\nreservationer -- som har ett sådant system som det\r\nGöthe Knutson och moderaterna vill införa. Alla\r\ndemokratiska länder har en särreglering för\r\npsykiskt störda lagöverträdare, och det skulle\r\nnaturligtvis bli väldigt uppmärksammat om Göthe\r\nKnutsons idéer, som han förespråkar här från\r\ntalarstolen, skulle föras ut i praktisk verklighet.</pre><pre>Till Britta Bjelle vill jag säga att jag konstaterade i\r\nmitt huvudanförande att det finns skillnader mellan\r\nfolkpartisterna i justitieutskottet och\r\nfolkpartisterna i socialutskottet. Folkpartisterna i\r\nsocialutskottet, som borde vara experterna på det\r\nhär området, har tillstyrkt begreppet allvarlig\r\npsykisk störning. De har menat att det är ett\r\nbegrepp som låter sig väl definieras men som\r\nnaturligtvis framför allt socialstyrelsen måste följa\r\nutvecklingen av. Folkpartisterna i socialutskottet\r\nhar också tillstyrkt den särskilda\r\nutskrivningsprövningen, medan folkpartisterna i\r\njustitieutskottet har gått emot det förslaget.</pre><pre>Herr talman! Jag vill avsluta med att säga att en\r\nmajoritet i utskottet tycker att propositionen\r\ninnehåller förslag som vi har väntat på i många år\r\noch som nu äntligen får möjlighet att genomföras i\r\npraktiken. Det är ett efterlängtat förslag som\r\nmoderniserar och förbättrar lagstiftningen på\r\nområdet.</pre><pre>Jag yrkar än en gång bifall till utskottets\r\nhemställan.</pre><pre>Anf. 43 INGBRITT IRHAMMAR (c):</pre><pre>Herr talman! Mycket kort. För oss i centern har\r\nbegreppet human kriminalvård inte att göra med\r\nmängden av psykiskt utvecklingsstörda som kan\r\nkomma att hamna i fängelse utan med principen att\r\ndessa människor inte skall placeras i fängelse. Vi\r\nanser alltså, oberoende av om det har varit möjligt\r\nfram tills i dag, att så inte skall ske i framtiden.</pre><pre>Anf. 44 GÖTHE KNUTSON (m):</pre><pre>Herr talman! Det skall förvisso inte bli något långt\r\nanförande. Men efter vice ordföranden Lövdéns\r\nanmärkningsvärda tackling gentemot den\r\nmoderata reservationen nr 1 ber jag än en gång att\r\nfå upplysa om att vi reservanter ville att utskottet\r\nskulle skriva följande: ''Enligt utskottets mening är\r\nsocialberedningens förslag en bättre utgångspunkt\r\nför en reform på området. Ett nytt system bör alltså\r\nbygga på huvudregeln att straffrättslig påföljd och\r\nvård kombineras.''</pre><pre>Sedan går jag till den moderata motionen, som\r\nnaturligtvis även utskottets vice ordförande har läst\r\nmycket grundligt. Den är omfattande, men den är\r\nväldigt intressant. Den är uppenbarligen också\r\nsjälva kärnan i den här debatten. Under rubriken\r\nSocialberedningen sägs följande: ''Beredningen\r\nföreslog att det skall skapas en\r\npåföljdskombination av fängelse och\r\nrättspsykiatrisk vård. Om den som är allvarligt\r\npsykiskt störd döms till fängelse skall rätten kunna\r\nbesluta att han under strafftiden skall genomgå\r\npsykiatrisk tvångsvård. Beträffande en liten grupp\r\nsom är mycket allvarligt psykiskt störd skall det\r\ndock vara förbjudet att döma till fängelse.''</pre><pre>Med detta, herr talman, har vice ordförandens\r\nsenaste inlägg å det grövsta blivit vederlagt.</pre><pre>Anf. 45 LARS-ERIK LÖVDÉN (s):</pre><pre>Herr talman! Jag har, Göthe Knutson, med mycket\r\nstort intresse tagit del av motionen och\r\nreservationen. Det som gjorde att jag reagerade\r\nfrån talarstolen i dag var faktiskt inte innehållet i\r\nreservationen och motionen, utan det var Göthe\r\nKnutsons anförande. Jag uppfattade Göthe\r\nKnutsons anförande på det viset att Göthe Knutson\r\nförespråkar en lösning som innebär att man i\r\nfortsättningen skall döma till fängelse i nästan alla\r\nde fall där man i dag dömer till psykiatrisk vård och\r\natt man inom ramen för kriminalvårdsanstalterna\r\nskulle ha resurser för eventuell behandling av\r\npsykiskt störda lagöverträdare. Det var det jag\r\npolemiserade mot.</pre><pre>Vi socialdemokrater kan naturligtvis inte tänka oss\r\nen sådan lösning, och vi kan inte heller tänka oss\r\nden lösning som förespråkas i den moderata\r\nreservationen och motionen.</pre><pre>Anf. 46 GÖTHE KNUTSON (m):</pre><pre>Herr talman! Det är mest praktiskt -- om inte annat\r\nså tidsmässigt -- att man inte uttolkar mer än vad\r\nsom har blivit sagt. Vice ordförande Lövdén\r\növertolkade sålunda mig. Det är den moderata\r\npolitiken och dess förslag jag här har företrätt och\r\ndärmed också den aktade socialberedningens\r\nförslag.</pre><pre>Anf. 47 LARS-ERIK LÖVDÉN (s):</pre><pre>Herr talman! Jag konstaterar nu att Göthe\r\nKnutson tar tillbaka vad han sade i sitt anförande\r\nfrån talarstolen och att han numera står bakom\r\ninnehållet i den moderata reservationen och den\r\nmoderata motionen.</pre><pre>Anf. 48 GÖTHE KNUTSON (m):</pre><pre>Herr talman! Det är inte lätt att ta tillbaka något\r\nman inte har sagt. Herr Lövdén är faktiskt ute på en\r\nganska vansklig väg. Jag vill dock inte tro att det\r\nfinns något behov av speciell vård.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande socialutskottets\r\nbetänkanden 1990/91:SoU16 och SoU13 samt\r\njustitieutskottets betänkande 1990/91:JuU34.</pre><pre>Socialutskottets betänkande SoU16</pre><pre>Utskottets hemställan bifölls.</pre><pre>Socialutskottets betänkande SoU13</pre><pre>Mom. 4 (lag om skydd för dementa)</pre><pre>Utskottets hemställan bifölls med 173 röster mot\r\n126 för reservation 1 av Daniel Tarschys m.fl. 1\r\nledamot avstod från att rösta.</pre><pre>Mom. 6 (omgivningsskyddet)</pre><pre>Utskottets hemställan bifölls med 175 röster mot\r\n131 för reservation 3 av Daniel Tarschys m.fl. 1\r\nledamot avstod från att rösta.</pre><pre>Mom. 13 (begränsade vårdtider)</pre><pre>Utskottets hemställan bifölls med 285 röster mot\r\n20 för reservation 5 av Anita Stenberg.</pre><pre>Mom. 14 (konvertering)</pre><pre>Utskottets hemställan bifölls med 274 röster mot\r\n34 för reservation 6 av Gudrun Schyman och Anita\r\nStenberg.</pre><pre>Mom. 17 (behandlingen av patienten)</pre><pre>Utskottets hemställan bifölls med 287 röster mot\r\n20 för reservation 7 av Anita Stenberg.</pre><pre>Mom. 27 (domstolsorganisationen)</pre><pre>Utskottets hemställan bifölls med 270 röster mot\r\n37 för reservation 11 av Rosa Östh och Göran\r\nEngström. 1 ledamot avstod från att rösta.</pre><pre>Mom. 28 (psykiatrisk kompetens)</pre><pre>Utskottets hemställan bifölls med 217 röster mot\r\n91 för reservation 12 av Sten Svensson m.fl.</pre><pre>Mom. 47--49 (huvudmannaansvaret för\r\nrättpsykiatriska undersökningar m.m.)</pre><pre>Utskottets hemställan bifölls med 158 röster mot\r\n148 för reservation 17 av Daniel Tarschys m.fl. 1\r\nledamot avstod från att rösta.</pre><pre>Mom. 54 och 55 (avveckling av rättpsykiatriska\r\nkliniker och stationer)</pre><pre>Utskottets hemställan -- som ställdes mot\r\nreservation 19 av Daniel Tarschys m.fl. -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU34</pre><pre>Mom. 1 (avslag på propositionen bilaga 2 m.m.)</pre><pre>Först biträddes reservation 1 av Jerry Martinger\r\nm.fl. med 60 röster mot 40 för reservation 2 av\r\nBritta Bjelle och Lars Sundin. 208 ledamöter\r\navstod från att rösta.</pre><pre>Härefter bifölls utskottets hemställan med 213\r\nröster mot 58 för reservation 1 av Jerry Martinger\r\nm.fl. 38 ledamöter avstod från att rösta.</pre><pre>Mom. 4 (vård i specialsjukhus m.m.)</pre><pre>Utskottets hemställan bifölls med 263 röster mot 39\r\nför reservation 3 av Ingbritt Irhammar och Kjell\r\nEricsson. 5 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, lagutskottets betänkanden\r\nLU35, LU33 och LU36, beslöt kammaren på\r\nförslag av talmannen att de fick företas till\r\navgörande i ett sammanhang sedan debatten i dessa\r\närenden avslutats.</pre><pre>8 § Sjöfylleri m.m.</pre><pre>Föredrogs</pre><pre>lagutskottets betänkande</pre><pre>1990/91:LU35 Sjöfylleri m.m. (prop. 1990/91:128).</pre><pre>Anf. 49 ROLF DAHLBERG (m):</pre><pre>Herr talman! Onykterhetsbrott till sjöss regleras i\r\nsjölagen. Regeringen föreslår nu att brotten skall\r\ndelas in i två grader, sjöfylleri och grovt sjöfylleri.\r\nIngen har haft invändningar mot den delen i\r\nregeringens förslag.</pre><pre>I ett stort antal motioner krävs däremot att\r\npromillegränser skall införas även till sjöss i likhet\r\nmed vad som gäller för trafiken på våra gator och\r\nvägar.</pre><pre>I propositionen läggs inte fram något förslag om\r\ninförande av promillegränser för sjöfarten.\r\nDepartementschefen gör bedömningen att det inte\r\nnu finns ett tillräckligt beredningsunderlag för ett\r\nsådant förslag. Hon anser det samtidigt angeläget\r\natt frågan snarast blir föremål för förnyade\r\növerväganden och att en utredning därför bör få i\r\nuppdrag att behandla frågan. Utrednignens\r\nuppdrag bör omfatta även frågor om behovet av\r\nkompetenskrav eller behörighetsvillkor för vissa\r\ntyper av sjötrafik liksom vissa andra frågor som kan\r\nha samband med, eller vara av betydelse för, frågan\r\nom promilleregler.</pre><pre>Detta är enligt oss moderater en riktig bedömning.\r\nFörhållandena till sjöss är så annorlunda att stora\r\nsvårigheter att överföra trafikbrottslagens\r\nbestämmelser om promilleregler föreligger. Jag\r\nskall peka på några sådana problem.</pre><pre>Sjölagens bestämmelser har betydligt mera\r\nvidsträckt tillämpningsområde än\r\ntrafikbrottslagen. Enligt sjölagen tillämpas denna\r\npå alla ombord som har en väsentlig betydelse för\r\nsäkerheten till sjöss. Helt uppenbart råkar man här\r\nut för gränsdragningsproblem. Vem skall fällas och\r\nvem skall frias av dem som är ombord på båten? En\r\nannan fråga av betydelse är: Skall alla typer av\r\nbåtar falla under promillereglerna -- roddbåtar,\r\nekor, kanoter, brädor osv? Var skall avgränsningen\r\ngöras?</pre><pre>Hur skall övervakning och kontroll av\r\nefterlevnaden gå till? Sverige har tiotusentals\r\nvattendrag, sjöar, älvar, åar och tjärnar där det\r\nförekommer omfattande båttrafik. Vem skall\r\nkontrollera att lagen efterlevs? Hur blir\r\nsamordningen med andra länder som vi delar\r\nhavsvattnen med -- Norge, Danmark, Finland osv?\r\nFrågorna och problemen är många.</pre><pre>Regler vilkas efterlevnad man inte kan kontrollera\r\ninnebär alltid risk för att medborgarnas respekt i\r\nstörsta allmänhet urholkas för de lagar som vi här i\r\nriksdagen stiftar.</pre><pre>En starkt utökad kontroll av promilleregler till sjöss\r\nskulle förmodligen medföra att de begränsade\r\nresurser som finns används på ett för sjösäkerheten\r\nineffektivt sätt. Man skulle jaga bagatellartade\r\nförseelser samtidigt som angelägna\r\nbevaktningsuppgifter eftersattes.</pre><pre>Vi moderater är därför tveksamma till om det går\r\neller ens är lämpligt att införa promilleregler till\r\nsjöss. Den utredning som nu skall studera frågan\r\nnärmare bör därför bedrivas förutsättningslöst och\r\ninte bindas av direktivet att inriktningen på\r\nutredningsarbetet absolut skall vara\r\npromillereglering. I reservation 2 framför vi dessa\r\nsynpunkter, och jag yrkar bifall till denna\r\nreservation.</pre><pre>Herr talman! I ett särskilt yttrande pekar vi\r\nmoderata ledamöter i lagutskottet på de oönskade\r\neffekter som ändringarna i trafikbrottslagen fått\r\nsedan den ändrades 1989. Domstolarna frångår i\r\ndag i stor utsträckning att döma till fängelse för\r\nrattfylleri som normalstraff, detta till följd av\r\nuttalanden från justitieutskottet 1989 när frågan\r\nbehandlades.</pre><pre>Vi moderater reserverade oss mot denna\r\nuppmjukning av straffpåföljden när den infördes.\r\nDärefter har vi försökt återinföra tidigare ordning.\r\nVi ledamöter i lagutskottet har funnit anledning att\r\npeka på detta, eftersom här görs en jämförelse\r\nmellan trafikförseelser till lands resp. till sjöss.\r\nDäremot kan vi inte instämma i centerns och\r\nmiljöpartiets krav på att införa strängare regler till\r\nsjöss än till lands. Enhetlighet och harmonisering i\r\nrättsordningen har ett mycket stort värde.\r\nDessutom anser vi att den bedömning som centern\r\noch miljöpartiet har gjort i sak är fel. Det har vi\r\nframfört i ett särskilt yttrande fogat vid utskottets\r\nbetänkandet.</pre><pre>Anf. 50 ULLA ORRING (fp):</pre><pre>Herr talman! Äldre man dog när hans båt\r\nrammades. Det var vid 22-tiden på lördagskvällen\r\nsom olyckan inträffade. Ett vittne berättade för\r\npolisen att mannen färdades i sin båt i mycket låg\r\nfart efter Umeälven. En större båt kom körande\r\nefter i samma riktning. Det var fortfarande ljust ute\r\nmen uppenbarligen såg inte föraren eller hans\r\npassagerare den mindre båten framför sig. Föraren\r\nmisstänks att ha varit onykter. I en annan\r\ntidningsnotis refereras en olycka vid sjön Uttran\r\nsöder om Stockholm där en sjuttonårig pojke\r\ndrunknade i samband med en båtfärd.</pre><pre>I pressen i måndags fanns dessa notiser och det är\r\nen tydlig illustration av verkligheten bakom det\r\nbetänkande som vi nu skall behandla --\r\nsjöfyllerilagen.</pre><pre>De refererade händelserna bekräftar vad\r\nfolkpartiet liberalerna länge hårt och medvetet\r\narbetat för nämligen att alkohol och trafik inte hör\r\nihop vare sig till sjöss eller till lands. På intet sätt\r\nkan vi tillåta att alkoholen får skörda oskyldiga\r\noffer på grund av att bilförare eller båtförare är\r\nonyktra. Den ökade trafiken med småbåtar med\r\nstarka motorer är också ett tilltagande problem.\r\nEnligt tillgänglig statistik syns antalet olyckor med\r\ndödlig utgång i fritidsbåtar i och för sig inte ha ökat.\r\nMen vad som är allvarligt är att andelen omkomna,\r\nsom varit så alkoholpåverkade att de enligt\r\nvägtrafikens normer skulle kunna dömas till minst\r\nrattonykterhet, har ökat. Det visar än en gång att\r\nalkohol och båtar innebär en stor risk.</pre><pre>Förra året omkom 73 personer i samband med\r\nfritidsbåtolyckor. Av dessa var 64 % berusade.\r\nLiksom tidigare år inträffade de flesta dödsfallen\r\nmed en öppen båt med motor och på mindre sjöar\r\neller i s.k. skyddade vatten. I de flesta fallen har de\r\nomkomna ramlat överbord. I fem sex fall var\r\nsnabbgående båtar inblandade.</pre><pre>Här behövs både fasta regler och en intensiv\r\nupplysning och information till framför allt\r\nungdomar, men även män i 40-årsåldern är en\r\nriskgrupp. Jag återkommer i mitt inlägg till den\r\nproblematiken.</pre><pre>Hela samhället måste därför ställa upp för att\r\ninskärpa insikten om att alkohol och trafik inte kan\r\ntolereras. Det behövs en nationell samling för att\r\nföra ut det budskapet, tycker jag.</pre><pre>Under de senaste åren har frågan om en skärpning\r\nav villkoren om onykterhet till sjöss varit föremål\r\nför överväganden och förslag i lagutskottet. Från\r\nfolkpartiet liberalernas sida har vi medverkat till att\r\nflytta fram positionerna för en strängare syn på\r\nproblemet med alkohol och trafik. Vi har med\r\nskärpa framhållit att nuvarande ordning inte kan\r\ntolereras. Åtskilliga motioner från engagerade\r\nfolkpartister har passerat lagutskottet. Bl.a. har\r\nElver Jonsson väckt flera motioner i frågan.</pre><pre>När lagutskottet våren 1988 behandlade en\r\nflerpartimotion med Elver Jonsson som första\r\nnamn enades utskottet om ett tillkännagivande till\r\nregeringen vars innebörd var att regeringen skulle\r\nkomma med förslag om ändring av sjölagen.</pre><pre>Därefter har frågan varit aktuell i utskottet vid ett\r\npar tillfällen, där vi ytterligare markerat vårt\r\nställningstagande. Våra reservationer har utmynnat\r\ni krav, där vi begärt att riksdagen, i samband med\r\nden av regeringen påbörjade översynen av frågan\r\nom sjöonykterheten, krävt ändrade\r\nstraffbestämmelser i sjölagen och dessutom att\r\nregeringen borde överväga spörsmålet om\r\npromilleregler.</pre><pre>Folkpartiet liberalerna ansåg då liksom nu att\r\nsjölagens bestämmelser borde anpassas till\r\ntrafikbrottslagens regler, och att utgångspunkten\r\nför reglerna bör vara en principiell nollgräns.</pre><pre>Jag vill även framhålla att självklart måste man vid\r\nen sådan anpassning till trafikbrottslagens\r\nstraffbestämmelser ta hänsyn till att sjölagens\r\nbestämmelser har ett betydligt mer vidsträckt\r\ntillämpningsområde än trafikbrottslagens.\r\nStraffbestämmelsen i sjölagen gäller sålunda inte\r\nendast den som framför fartyget, utan även andra\r\npersoner som utför viktiga uppgifter ombord. Här\r\nhandlar det då såväl om stora fartyg, färjor med\r\nstor besättning, som den lilla båtens ensamförare.</pre><pre>Herr talman! När nu regeringen långt om länge\r\nlägger fram en proposition så är det ett förslag som\r\nvi från folkpartiet liberalernas sida länge efterlyst.</pre><pre>Några promilleregler för sjötrafiken föreslås dock\r\ninte i det nu framlagda förslaget. Men straffansvar\r\nkommer dock att krävas av den onyktre föraren om\r\nhan eller hon varit så påvekad att det kan antas att\r\nhan inte på ett betryggande sätt kunnat utföra de\r\nuppgifter som ålegat honom.</pre><pre>Sjölagens onykterhetsbrott delas in i två grader,\r\nsom Rolf Dahlberg varit inne på här tidigare,\r\nsjöfylleri och grovt sjöfylleri. Om brottet skall\r\nbetraktas som grovt -- och då utdöms\r\nfängelsestraff -- beror på vilken uppgift\r\ngärningsmannen haft att fullgöra.</pre><pre>Folkpartiet liberalerna stöder detta förslag, som\r\ninnebär en skärpning av gällande ordning som vi\r\nlänge efterfrågat. Samtidigt kan vi konstatera att\r\ndet också saknas beslutsunderlag för att i dag införa\r\npromilleregler. Vi avvaktar därför den\r\nkompletterande utredning som skall arbeta med\r\nfrågan.</pre><pre>Från vår sida har vi däremot kunnat påverka\r\nutskottets skrivning och fått gehör för folkpartiet\r\nliberalernas krav om att det fortsatta\r\nutredningsarbetets inriktning skall leda till\r\ninförande av en promilleregel. Det är folkpartisten\r\nSören Norrby som i en enskild motion tagit upp\r\nfrågan om inriktningen av detta arbete. Jag kan\r\ncitera utskottets skrivning ordagrant för\r\nkammarens ledamöter: ''att utskottet utgår ifrån att\r\ndirektiven för utredning på området kommer att\r\nutformas så att arbetet inriktas på frågan om en\r\npromillegräns.''</pre><pre>Den reservation som centerpartiet undertecknat\r\nsyns inte vara grundad på realistiska\r\nställningstaganden. Jag skulle vilja säga till vår\r\ngode vän Martin Olsson, att reservationen tycks\r\nmera vara ett uttryck för populism. Centern vet --\r\noch det framgår tydligt av remissvaren på\r\ndepartementspromemorian -- att det finns en rad\r\ngränsdragningsproblem, vad gäller olika typer av\r\nbåtar och även beträffande vilka personer på en båt\r\nsom skall anses vara ansvariga för båtens\r\nframförande. Det vore olyckligt och omotiverat att\r\ni dag införa promilleregler utan att ha klargjort\r\ndetta. Det är en sådan lagstiftning som vi\r\ngemensamt från både centerns och folkpartiets sida\r\ni vanliga fall brukar kritisera.</pre><pre>Regeringen har föreslagit en utredning --\r\nfolkpartiet, liksom majoriteten i utskottet, ställer\r\nupp på detta. Vi har för vår del mycket noga\r\nbeaktat problemställningen och har därför\r\npåverkat, som jag sade tidigare skrivningen i\r\nutskottet -- vilket resulterat i en klar skärpning i\r\nförhållande till propositionen -- som beställer en\r\ninriktning mot promilleregler, enligt gängse\r\nprincip: först utredning, sedan beslut. Det är en\r\ntingens ordning som vi i utskottet i vanliga fall\r\nbrukar förorda.</pre><pre>Men på en punkt har folkpartiet liberalerna\r\nreserverat sig och det gäller informationen kring\r\nden nya lagstiftningen. Vi anser att utskottet inte\r\nsärskilt starkt framhållit behovet av särskilda\r\ninformationsinsatser.</pre><pre>Den nya lagen om sjöfylleri skall träda i kraft den 1\r\njuli 1991. Den innebär -- trots att promilleregler\r\ninte nu införs -- en klar skärpning av gällande\r\nregler. Skärpt straffansvar kommer att krävas av\r\nden onyktre föraren, och den grundläggande synen\r\nför trafiknykterhetsbrott både till sjöss och till lands\r\nblir enhetlig och ställer samma principiella krav på\r\nnykterhet. Vi anser sålunda att målet bör vara att\r\nuppnå en harmoniserad trafiknykterhetsreglering\r\nför väg- och sjötrafik.</pre><pre>Det finns all anledning att ta fasta på kraven om\r\nkraftiga informationsinsatser nu snarast inför den\r\ninnevarande vår- och sommarsäsongen samt\r\nsemestrarna.</pre><pre>En viktig målgrupp är som jag tidigare framhöll,\r\nmän över 40 år som fritidsfiskar från båt och som\r\nvisat sig vara en riskgrupp. Man är onykter, står i\r\nbåten och drullar överbord.</pre><pre>Utskottet instämmer i och för sig i att det behövs en\r\ninformationskampanj, men utgår ifrån att\r\nregeringen kommer att föranstalta om detta. Från\r\nfolkpartiet liberalernas sida kräver vi ett\r\ntillkännagivande till regeringen. Vi litar inte på\r\nregeringen att insatserna blir så omfattande som\r\nläget kräver.</pre><pre>De här förändringarna i sjölagen ställer stora krav\r\npå snabba informationsinsatser. Det gör i och för\r\nsig all ny lagstiftning, men här handlar det om ny\r\nlagstiftning och skärpta alkoholpolitiska\r\nställningstaganden för en ökad nykterhet till sjöss.\r\nBudskapet skall vara klart och entydigt för en\r\nalkoholfri båttrafik.</pre><pre>Det är lämpligt, som vi också skrivit i betänkandet,\r\natt sjösäkerhetsrådet får ökade resurser för denna\r\nkampanj, en verksamhet som man också tidigare\r\nunder årens lopp varit engagerad i. Men även\r\njustitiedepartementet måste ställa upp för en\r\nadekvat, intensifierad information. Det brådskar.</pre><pre>Det är egentligen mycket små summor som satsas\r\nfrån samhällets sida på alkoholinformation. Från\r\nfolkpartiet liberalernas sida anser vi att regeringen\r\nvarit alltför restriktiv med denna information.\r\nVisserligen har Systembolaget ca 15 miljoner till\r\ns.k. riskinformation för kampanjer för exempelvis\r\nvådan av att dricka sprit vid bilkörning, sambandet\r\nungdomar--sprit osv. Men skall genomslagskraften\r\nbli effektiv för kampanjen krävs också mer\r\ninträngande och kontinuerlig information.</pre><pre>I och med att vi nu får en skärpt lagstiftning skulle\r\nmottagligheten hos allmänheten för ett engagerat\r\nbudskap om att alkohol och trafik inte hör ihop\r\nkunna exponeras mycket kraftigare. Många\r\nungdomar engagerar sig i båtliv och sjösport. Det\r\när ju en fin avkoppling och fritidssysselsättning för\r\nmånga människor. Där finns flera olika kanaler för\r\natt sprida informationen.</pre><pre>ATHENA-gruppen som representerar folkrörelser\r\noch myndigheter som arbetar med drogfrågor får i\r\når ett minskat anslag i jämförelse med tidigare år\r\nexempelvis. Det borde i stället vara tvärtom. Det är\r\nockså viktigt att sätta in informationen om alkohol\r\noch andra droger i ett vidare folkhälsoperspektiv.\r\nSyftet skall vara att ge människan ett bättre\r\nunderlag för att göra medvetna val, när det gäller\r\nalkoholvanor och andra levnadsvanor som är av\r\navgörande betydelse för den enskildes hälsa.</pre><pre>Inrättandet av ett folkhälsoinstitut har nämnts i\r\nutskottet. Det är ett förslag som ligger på\r\nriksdagens bord. Men det får inte tas till intäkt för\r\natt inskränka mångfalden i detta budskap.</pre><pre>CAN, Centralförbundet för alkohol och narkotika,\r\när också en viktig organisation som arbetar med\r\nförebyggande verksamhet och som regeringen nu\r\nvill kommendera in i det nya folkhälsoinstitutet. Vi\r\ntror att det behövs många olika kanaler för att\r\nsprida denna information. Var och en jobbar efter\r\nsina förutsättningar.</pre><pre>Som jag tidigare framhållit är förhållandet när ny\r\nlagstiftning tillkommer att medvetenheten är större\r\noch budskapet har en chans att bättre nå individen.</pre><pre>Folkpartiet liberalerna anser därför att det nu är all\r\nanledning att satsa speciellt för en bättre\r\ninformation om att alkohol och trafik inte hör ihop.</pre><pre>Jag yrkar bifall till folkpartiets reservation och i\r\növrigt till hemställan i utskottsbetänkandet.</pre><pre></pre><pre>Anf. 51 MARTIN OLSSON (c):</pre><pre>Herr talman! Alkohol och trafik får inte höra ihop,\r\nvare sig till lands eller till sjöss. Det är ord som\r\nnumera ofta uttalas. Men det räcker inte med ord\r\noch allmänna uttalanden. De regler som fastställs\r\nför trafik och trafikförseelser måste verkligen\r\nutformas så, att det blir en klar och otvetydig policy\r\nfrån samhällets sida att alla skall vara helt nyktra\r\nnär de kör bil eller har ansvar för framförande av\r\nen båt.</pre><pre>Dessa grundprinciper har varit och är vägledande\r\nför centerpartiets ställningstagande till\r\ntrafiknykterhetsfrågor, såväl till lands som till sjöss.</pre><pre>Samhällets signaler när det gäller alkohol och trafik\r\nmåste bli klara och konsekventa. Det är därför som\r\nvi från centerpartiet krävt att det införs en\r\nprincipiell nollpromillegräns för landsvägstrafik\r\noch att den normala påföljden för grovt rattfylleri\r\nskall vara fängelse. Det är också därför, och för att\r\nbegränsa olycksfall, skador och för tidig död på\r\ngrund av onykterhet i samband med båttrafik, som\r\nvi begärt att promilleregler skall införas även till\r\nsjöss. Avsaknaden av promilleregler till sjöss kan\r\ntolkas så, att det är acceptabelt att -- åtminstone i\r\nviss utsträckning -- vara alkoholpåverkad vid\r\nframförande av båtar.</pre><pre>Herr talman! Enligt det betänkande från\r\nlagutskottet som vi nu behandlar har kammaren att\r\nta ställning till två synnerligen viktiga frågor när det\r\ngäller alkohol och båttrafik, frågor där oenighet\r\nråder inom utskottet. Det gäller dels promilleregler\r\ntill sjöss, dels vilken påföljd som normalt skall\r\nutdömas vid det som enligt den föreslagna lagen\r\nskall betecknas som grovt sjöfylleri. I båda dessa\r\nfrågor har centern väckt motioner som lett till\r\nreservationer från oss och miljöpartiet. Dessa båda\r\nreservationer, alltså reservationerna 1 och 3, ger\r\nriksdagen möjlighet att flytta fram positionerna när\r\ndet gäller kampen mot sjöfylleri.</pre><pre>I reservation 1, av centern och miljöpartiet, föreslår\r\nvi ett tillkännagivande till regeringen av krav på att\r\nutredningsarbetet vad gäller alkohol till sjöss skall\r\ninriktas på införande av promilleregler. I\r\nreservation 3 begär vi att den normala påföljden för\r\ndet som kommer att betecknas som grovt sjöfylleri\r\nskall vara fängelse.</pre><pre>Jag lyssnade med stor förvåning till Ulla Orring,\r\nsom betecknade vår reservation som populistisk\r\noch orealistisk -- jag kan ta upp det redan nu.\r\nMycket skall man få höra av en utskottskamrat sista\r\ndagen som vi har debatter i lagutskottsärenden. Jag\r\nutgår från att Ulla Orring inte har läst\r\nreservationen, eftersom reservationen inte innebär\r\natt vi begär att riksdagen i dag skall besluta införa\r\npromillegränser. Vad vi begär är ett\r\ntillkännagivande till regeringen att direktiven för\r\nden aviserade utredningen skall utformas på ett\r\nsådant sätt att utredningsarbetet inriktas på en\r\npromillereglering till sjöss. Jag kanske kan\r\nåterkomma till det senare.</pre><pre>Jag avser att något behandla de båda nämnda\r\nreservationerna. De två övriga reservationer som\r\ncentern står bakom skall jag däremot inte ta upp.\r\nDet gäller reservation 6 om informationsinsatser,\r\nsom Ulla Orring nyss redovisat -- dock utan att\r\nnämna att centern står bakom den -- och\r\nreservation 5 om störande trafik, som jag utgår från\r\natt Elisabet Franzén kommer att ta upp i sitt\r\nanförande. Den är nämligen gemensam för centern\r\noch miljöpartiet.</pre><pre>Utvecklingen av sjötrafiken liksom den ökade\r\nolycksfrekvensen har enligt centerpartiet på ett\r\npåtagligt sätt visat på nödvändigheten av att\r\nsträngare krav än de hittillsvarande på nykterhet till\r\nsjöss införs, vilket bl.a. kräver införande av\r\npromilleregler.</pre><pre>Det förslag som regeringen framlagt och som\r\nbehandlas i förevarande utskottsbetänkande\r\ninnebär vissa välkomna skärpningar av\r\nbestämmelserna om onykterhet till sjöss. Men\r\ntyvärr föreslår regeringen inte införande av\r\npromilleregler.</pre><pre>Frågan om promilleregler till sjöss har behandlats\r\nmånga gånger i riksdagen. Vi har anledning att vara\r\ntacksamma mot Elver Jonsson och Rune Thorén\r\nsom varit föregångsmän i denna fråga och tidigt och\r\ntålmodigt tagit upp den. Efter hand har opinionen,\r\nsåväl inom som utanför riksdagen, för införande av\r\nsådana regler ökat markant. Jag vill nämna några\r\nexempel på det.</pre><pre>Frågan om införande av promilleregler till sjöss har\r\naktualiserats i Nordiska rådet genom ett\r\nmedlemsförslag som en del av olika åtgärder för ett\r\nnordiskt aktionsprogram för att uppfylla WHOs\r\nmål om en 25-procentig minskning av\r\nalkoholkonsumtionen fram till sekelskiftet.\r\nNordiska rådets social- och miljöutskott framhöll i\r\nsitt betänkande att den starkt ökande trafiken med\r\nfritidsbåtar och antalet alkoholrelaterade\r\nbåtolyckor gjorde det rimligt att frågan om samma\r\npromillegränser till sjöss som vid trafik till lands\r\nskulle utredas i samband med aktionsprogrammet\r\nför att minska alkoholkonsumtionen.</pre><pre>Socialstyrelsen, som i vårt land har det\r\növergripande ansvaret på det alkoholpolitiska\r\nområdet, har i sitt åtgärdsprogram för minskning av\r\nalkoholkonsumtionen med 25 % fram till\r\nsekelskiftet krävt att onykterhet till sjöss i\r\nlagstiftningen skall jämställas med onykterhet i\r\ntrafiken till lands.</pre><pre>Även för den yrkesmässiga sjöfartens del bedöms\r\nen skärpning vara påkallad. I sitt i fjol avlämnade\r\nbetänkande förordade sålunda\r\nkatastrofkommissionen bl.a. att bestämmelser om\r\nalkoholkoncentrationen i blodet motsvarande dem\r\ni trafikbrottslagen skulle införas i sjölagen.</pre><pre>Under hösten 1990 krävde rikspolischefen vid en\r\npolischefskurs införande av promillegränser till\r\nsjöss.</pre><pre>Jag vill erinra om att man i Norge nu utreder frågan\r\nom en fast promillegräns.</pre><pre>Mot bakgrund av såväl den ökade opinionen för\r\npromillegränser till sjöss som vikten av att sådana\r\ninförs ställde jag i höstas vid riksmötets inledning\r\nen fråga till justitieministern, om regeringen avsåg\r\natt framlägga förslag om promillegränser.\r\nJustitieministerns svar var att i den\r\ndepartementspromemoria som utarbetats inom\r\nhennes departement hade sådana regler inte\r\nföreslagits, och slutsatsen var ''att skälen mot en\r\npromilleregel överväger de skäl som talar för en\r\nsådan lagstiftning'' -- citatet är hämtat ur\r\nfrågesvaret.</pre><pre>Regeringens moststånd mot att införa\r\npromillegränser fanns alltså kvar när frågesvaret\r\nlämnades den 16 oktober i fjol.</pre><pre>Från centerpartiet fann vi därför anledning att\r\nunder årets allmänna motionstid återkomma med\r\nen motion med krav på införande av\r\npromillegränser. Denna motion liksom övriga med\r\nmotsvarande krav behandlas först nu.</pre><pre>Den proposition som vi nu behandlar bygger på den\r\nnämnda departementspromemorian. På grund av\r\natt regeringen i denna promemoria inte tog upp\r\nförslag om promillegränser hade remissinstanserna\r\ninte heller möjlighet att ta ställning till ett förslag\r\nhärom. Klart är dock att många remissinstanser\r\nförordade promilleregler, trots att något förslag\r\nhärom inte fanns i departementspromemorian.</pre><pre>Hade regeringen i den nämnda promemorian tagit\r\nmed ett förslag om promillegränser hade vi nu haft\r\nunderlag för beslut om införande av sådana. Men\r\npå grund av regeringens ovilja att låta utreda frågan\r\nhar en olycklig och onödig försening av dessa\r\nmöjligheter uppstått. Att regeringen dock kommit\r\npå något bättre tankar än som framgick av\r\nfrågesvaret den 16 oktober i fjol framgår av\r\npropositionen, där det anges att det är angeläget att\r\nfrågan om promillegränser snarast blir föremål för\r\nförnyade överväganden.</pre><pre>Regeringens nämnda ovilja hittills att låta utreda\r\nfrågan liksom riksdagsmajoritetens upprepade\r\navslag på motioner med krav på införande av\r\npromillegränser gör att det nu är nödvändigt att\r\nriksdagen gör ett klart uttalande med\r\ntillkännagivande om att det klart och otvetydigt\r\nskall framgå av direktiven till den aviserade\r\nutredningen att arbetet skall inriktas på införande\r\nav promilleregler. Det är kravet i reservation 1. Det\r\ntog jag upp litet extra på grund av Ulla Orrings\r\nbesynnerliga kommentar. Sedan Ulla Orring nu har\r\nhaft tillfälle att läsa reservationen vill jag fråga: Är\r\ndet en orealistisk reservation? Är den uttryck för\r\npopulism?</pre><pre>Från alla partier med undantag av vänsterpartiet\r\nföreligger i år motioner med krav på införande av\r\npromilleregler. Flera av de motionerna väcktes med\r\nanledning av den proposition som behandlas i\r\nbetänkandet. Åtskilliga ledamöter från flera partier\r\nhar alltså efter genomläsning av propositionen\r\nfunnit det erforderligt med ett riksdagsuttalande.</pre><pre>Eftersom endast centerpartiet och miljöpartiet i\r\nlagutskottet stött dessa krav vill jag nämna två\r\nmotioner från representanter för de partier som nu\r\ni lagutskottet uttalar sin tillfredsställelse med\r\npropositionen och därför avstyrker motionerna.\r\nDet gäller en motion från en folkpartist och en\r\nmotion från fyra socialdemokrater.</pre><pre>Sören Norrby, folkpartiet, begär som nämnts i\r\ntidigare inlägg i motion 19 att riksdagen skall göra\r\nett tillkännagivande -- alltså precis vad vi gör i vår\r\nreservation -- om att det fortsatta utredningsarbetet\r\nskall inriktas på förslag om promillegränser. Fyra\r\nsocialdemokrater med Hans Göran Franck i\r\nspetsen begär i motion 21 ett motsvarande\r\ntillkännagivande.</pre><pre>Vi har av utskottets högt värderade ordförande fått\r\nhöra moderaternas särskilda motivering till att\r\nmotionerna skall avslås. Jag tycker att det är\r\nbeklagligt att moderaterna passar på att uttala en\r\nsådan skepsis till införande av promilleregler. De\r\nletar upp de problem som eventuellt kan uppstå och\r\nde hinder som kan finnas när man utreder frågan\r\neller försöker införa promilleregler.</pre><pre>Jag har förståelse för dem som står bakom\r\nmajoriteten, men jag har ingen förståelse för dem\r\nsom i likhet med moderaterna inte tar de här\r\nfrågorna på allvar och inser att vi måste införa\r\npromilleregler för att begränsa sjöfylleriet. Det är\r\ndet viktiga -- inte att leta upp argument för att vi\r\ninte skall skärpa lagstiftningen. Jag är övertygad\r\nom att det när man i början av 1940-talet införde\r\npromilleregler i landsvägstrafik fanns riksdagsmän\r\noch andra som hittade liknande motiv till att man\r\ninte borde göra det.</pre><pre>Herr talman! I reservation 1 tillstyrker vi dessa\r\nbåda motioner från en folkpartist och fyra\r\nsocialdemokrater och ytterligare sex motioner med\r\nmotsvarande krav. Dessutom tillgodoser vi i viss\r\nutsträckning yrkandena i två motioner med krav på\r\ndirekt riksdagsbeslut om införande av\r\npromilleregler.</pre><pre>Utöver vad jag hittills anfört om vikten av\r\ninförande av promillegränser vill jag påpeka\r\nytterligare några förhållanden.</pre><pre>Tekniska kontrollmöjligheter har numera\r\ntillkommit som underlättar övervakningen av\r\nreglerna. Promilleregler skulle underlätta\r\nbevakningen, och beivranden kan ske utan att\r\nnågon olycka inträffat. Vidare förenklas\r\nrättstillämpningen när åklagaren inte behöver föra\r\nvittnesbevisning om gärningsmannens\r\npåverkansgrad.</pre><pre>Med detta, herr talman, yrkar jag bifall till\r\nreservation 1.</pre><pre>En annan viktig fråga är vilken påföljd som normalt\r\nskall utdömas för den som gjort sig skyldig till grovt\r\nsjöfylleri. I propositionen föreslås att för grovt\r\nsjöfylleri skall den dömas som bl.a. varit avsevärt\r\npåverkad av alkohol och om bl.a. framförandet av\r\nfartyget inneburit en påtaglig fara för säkerheten\r\ntill sjöss.</pre><pre>Tillägget till sjölagen motsvarar de i fjol införda\r\nändringarna i trafikbrottslagen. När det gäller\r\npåföljder hänvisas i propositionen till denna lag.</pre><pre>Men ändringarna i trafikbrottslagen fick det för\r\nmånga överraskande resultatet att många med\r\nalkoholhalt över 1,5 promille -- gränsen för grovt\r\nrattfylleri -- inte döms till fängelse enligt den nya\r\nlagen, till skillnad från vad som skulle ha gällt enligt\r\ntidigare lagregler. Den skärpning av\r\ntrafikbrottslagstiftningen som åtminstone de flesta\r\ntrodde skulle bli följden av den då genomförda\r\nlagstiftningen blev i stället en lindring av straffen\r\nför många av dem som kör bil med hög alkoholhalt\r\ni blodet.</pre><pre>''Färre får fängelse för rattfylla'' på grund av den\r\nnya lagen -- det har varit en typisk sammanfattning\r\ni pressen av situationen efter den 1 juli i fjol.\r\nExempel har getts på hur någon med 2,19 promille\r\nfått villkorlig dom och någon med 1,85 promille\r\nsluppit undan med böter.</pre><pre>I tidningsartiklar och uttalanden har bl.a. domare\r\noch åklagare kritiserat motivskrivningarna gällande\r\ngrovt rattfylleri i propositionen och i\r\njustitieutskottets betänkande 1989/90:JuU2. Det är\r\nnämligen dessa motivskrivningar som lett till att så\r\nlindriga straff utdöms.</pre><pre>Det finns många tidningsartiklar om detta -- jag\r\nskall nu inte citera fler. I ett nötskal sägs det här i\r\nrubrikerna till en artikel i Svenska Dagbladet av\r\nden 24 april i år. Första rubriken lyder: Allt färre\r\nrattfulla får fängelse, och underrubriken lyder:\r\nMildare domar konsekvens av lagändring.</pre><pre>Vid detta riksmötets inledning i höstas tog jag upp\r\nspörsmålet i en fråga till justitieministern. Hon gav\r\ninte något som helst positivt svar på min fråga, om\r\nregeringen avsåg att ta initiativ till skärpning av\r\nreglerna för påföljder för rattfylleribrott mot\r\nbakgrund av tillämpningen av den nya lagen.\r\nSamma negativa svar fick min partikamrat Ingbritt\r\nIrhammar av kommunikationsministern så sent\r\nsom den 21 maj i år.</pre><pre>Påföljderna för den som körde onykter var tidigare\r\ntydliga och förutsebara. Den nya lagen -- och\r\nkanske främst motivskrivningarna -- fick dock en\r\nolycklig utformning. Trots att det i lagen anges att\r\ngrovt rattfylleri leder till fängelse i högst ett år\r\nframgår det av motiven att detta brott inte alltid\r\nbehöver leda till fängelsestraff. Justitieministern\r\nframhöll exempelvis i propositionen: ''Straffvärdet\r\nhos grova rattfylleribrott är normalt inte så högt att\r\ndetta i sig motiverar fängelse i stället för en inte\r\nfrihetsberövande påföljd''.</pre><pre>Den nya lagtexten i trafikbrottslagen innebär att\r\nom brottet är grovt -- vilket det bl.a. är om det\r\ngäller minst 1,5 promille -- ''skall dömas för grovt\r\nsjöfylleri till fängelse i högst ett år''. Det leder alltså\r\ninte till att fängelsestraff normalt utdöms.</pre><pre>I en kommittémotion från allmänna motionstiden i\r\njanuari från centern togs denna fråga upp. I denna\r\nmotion begärde centern att normalföljden för\r\nbrottet grovt rattfylleri skall vara fängelse. Tyvärr\r\nhar en majoritet i justitieutskottet motsatt sig\r\ncenterns krav och beslutat att behandlingen av\r\ndenna viktiga motion skall uppskjutas till hösten.</pre><pre>Jag har tagit upp ändringarna i trafikbrottslagen\r\noch följderna härav, eftersom det i den aktuella\r\npropositionen om sjöfylleri när det gäller de\r\nföreslagna reglerna om grovt sjöfylleri hänvisas till\r\nmotsvarande reglering av grovt rattfylleri i\r\ntrafikbrottslagen. Om förslagen i propositionen\r\nbifalls, vilket majoriteten i lagutskottet föreslår,\r\ninnebär det att reformen när det gäller\r\nsjöonykterhet får samma anmärkningsvärda\r\nkonsekvenser som reformen beträffande\r\ntrafikbrottslagen.</pre><pre>Sjöfylleri är enligt centerns mening ett mycket\r\nallvarligt brott. Det som enligt den föreslagna\r\nlagtexten betecknas som grovt sjöfylleri är ett\r\nsynnerligen allvarligt brott för vilket\r\nnormalpåföljden enligt vår mening skall vara\r\nfängelse.</pre><pre>I anledning av propositionen väckte jag en motion\r\nmed krav på att den normala påföljden för grovt\r\nsjöfylleri skall vara fängelse, såvida det inte\r\nföreligger särskilda skäl att bestämma annan\r\npåföljd, och här syftar jag på\r\nalkoholproblematiker, som behöver insatser för att\r\nkomma till rätta med sitt missbruk.</pre><pre>I reservation 3 begär centerpartiet och miljöpartiet\r\natt motiveringen till den i propositionen föreslagna\r\nlagtexten skall ändras i enlighet med mitt\r\nmotionskrav. Moderaterna och folkpartiet har i\r\nskilda särskilda yttranden uttalat visst stöd för vår\r\nreservation men anser liksom majoriteten i\r\nutskottet att reglerna om påföljder i sjölagen skall\r\nmotsvara reglerna i trafikbrottslagen.</pre><pre>Enligt oss reservanter är det viktigt att det nu inte\r\ngörs samma misstag i fråga om påföljderna som vid\r\nbeslutet om ändring av trafikbrottslagen. Ett fel får\r\ninte leda till att fler fel begås. Vi skall i stället ta\r\nlärdom av misstagen och nu genom att besluta\r\nenligt reservation 3 fastslå att den normala\r\npåföljden för grovt sjöfylleri skall vara fängelse.\r\nDet betyder mycket ur allmänpreventiv synpunkt.\r\nEtt sådant riksdagsbeslut enligt reservationen\r\nskulle öppna vägen för att regeringen och\r\njustitieutskottet snarast möjligt verkar för en\r\nskärpning av påföljden för grovt rattfylleri, så att\r\npåföljden blir ungefär vad den var före den reform\r\nsom rubricerades som en skärpning men som tyvärr\r\nblev en avsevärd mildring av straffen för grovt\r\nrattfylleri. Herr talman! Med det anförda yrkar jag\r\nbifall till reservation 3.</pre><pre>Jag ser att jag har överskridit min taletid, men jag\r\nlovar att jag i de två kommande debatterna inte\r\nskall utnyttja den anmälda taletiden.</pre><pre>Till slut vill jag säga föjande. Låt oss i dag i denna\r\nkammare dels begära ett förslag om promilleregler\r\ntill sjöss, dels införa påföljder för grovt sjöfylleri\r\nsom motsvarar brottens svårighetsgrad. Våra båda\r\nkrav innebär verkningsfulla åtgärder för att klart\r\nfastslå att alkohol och båttrafik inte hör ihop.\r\nDärigenom skulle många oskyldiga slippa drabbas\r\nav skador eller för tidig död på grund av andras\r\nansvarslösa alkoholvanor.</pre><pre>Anf. 52 ULLA ORRING (fp) replik:</pre><pre>Herr talman! Vår gode vän i lagutskottet Martin\r\nOlsson gör nu sina sista aktiva dagar i riksdagen. Vi\r\nhar samarbetat i många frågor och har haft ett\r\nmycket gott samarbete, och Martin Olsson är en\r\nmycket klok karl. Men jag tycker att centern i\r\ndenna fråga har hamnat snett. Vi är överens på en\r\npunkt, nämligen att alkohol och båttrafik absolut\r\ninte hör ihop.</pre><pre>Jag uppehöll mig ganska ingående i mitt tidigare\r\nanförande vid att vi från folkpartiet liberalernas\r\nsida medverkat till att få en skrivning i utskottets\r\nbetänkande när det gäller promillereglerna som\r\ninnebär att vi klart och entydigt beställer den\r\nutredning som nu skall tillsättas och att den\r\nutredningen skall ha en sådan inriktning att\r\npromilleregler införs.</pre><pre>I centerns reservation 1, där denna fråga tas upp,\r\nstår följande:</pre><pre>''Enligt utskottets mening bör mot denna bakgrund\r\ndirektiven för den i propositionen aviserade\r\nutredningen utformas på ett sådant sätt att det klart\r\noch otvetydigt framgår att utredningsarbetet skall\r\ninriktas på en promillereglering till sjöss.\r\nUtredningsarbetet bör vidare bedrivas skyndsamt.''</pre><pre>Jag tycker att vi i ett majoritetsförslag i utskottet\r\nhar kommit fram till denna skrivning. Och vi i\r\nfolkpartiet liberalerna är lika angelägna som\r\ncentern om att denna fråga löses, men den måste\r\nlösas i samband med att man får fram ett\r\nutredningsförslag.</pre><pre>Martin Olsson citerade en del myndigheter som\r\nhade yttrat sig om den departementspromemoria\r\nsom ha varit ute på remiss. t.ex överåklagaren vid\r\nregionåklagarmyndigheten i Göteborg tar avstånd\r\nfrån bedömningen. Överåklagaren säger bl.a.:</pre><pre>''Det viktigaste skälet emot en promillereglering är\r\nnaturligtvis att sjölagens regler gäller alla fartyg,\r\nfrån minsta eka till supertankfartyg. Det torde\r\nheller inte vara framkomligt att i lagstiftningen\r\nfastställa olika promillegränser med hänsyn till\r\nfartygets storlek.''</pre><pre>Vi i folkpartiet ser att detta är en framkomlig väg.\r\nMen vi vill inte vara med om att stifta en lag om ett\r\nförhållande som inte är ordentligt utrett.</pre><pre>Jag skulle vilja säga mycket mer, men tiden räcker\r\ninte till.</pre><pre>Jag vill emellertid om reservation 6 säga följande.\r\nJag gjorde en lapsus, Martin Olsson. Det är\r\nfolkpartiet och centern som står bakom denna\r\nreservation. Den innebär ett stöd för en\r\nfolkpartimotion och en motion från centerpartisten\r\nRune Thorén och folkpartisten Gudrun Norberg. I\r\nbåda dessa motioner framförs önskemål om ökade\r\ninformationsinsatser.</pre><pre>Jag hänvisar även till folkpartiets särskilda yttrande\r\n2 om promillereglerna.</pre><pre>Anf. 53 ROLF DAHLBERG (m) replik:</pre><pre>Herr talman! Martin Olsson sade i sitt anförande\r\natt avsaknaden av promilleregler kan tolkas som att\r\ndet är tillåtet att dricka alkohol och köra båt. Det\r\när fel. Samhället har ju redan i dag en lagstiftning\r\nsom innebär att detta är förbjudet. Och man kan\r\ndömas till såväl böter som fängelse för detta brott.</pre><pre>Martin Olsson pläderar alltså för att man skall\r\nanvända de mätmetoder som används till lands\r\näven till sjöss. När jag har varit skeptisk till om\r\ndetta är praktiskt möjligt att göra har jag pekat på\r\nen rad problem som uppstår just därför att det är så\r\nvitt skilda förhållanden till sjöss och till lands. På\r\nlandbacken har man ju den begränsade vägen där\r\nman kan ställa ut kontroller utefter vägen, stoppa\r\nbilisterna och kontrollera om de har alkohol i\r\nblodet. Så är det inte på sjön. Sjön är ju vidsträckt,\r\noch det finns mängder av vattendrag.\r\nKontrollmöjligheten är alltså oerhört liten om vi så\r\nsmåningom skulle fastna för att i lagstiftningen\r\ninföra promilleregler. Alla de problem som jag i\r\nmitt första anförande berörde måste man verkligen\r\nse på innan man bestämmer sig. Att få en\r\nlagstiftning som så att säga är ett slag i luften är ju\r\ninte någonting att eftersträva. Allra minst kan\r\nMartin Olsson önska detta, eftersom han ju vill\r\nkomma till rätta med problemet i stort. Jag tror att\r\nvi gör detta med helt andra insatser, med\r\nupplysning och kontroll av farterna i de mest\r\ntrafikerade sjölederna. På det viset kan vi få\r\nbåtförare att inse att man inte skall dricka alkohol i\r\nsamband med framförandet av båtar och på så sätt\r\nutsätta andra människor för fara. Nu gäller det det\r\nrent tekniska sättet att mäta om en person har\r\nalkohol eller ej i blodet. Härvidlag är jag alltså\r\nskeptisk till metoden.</pre><pre>Anf. 54 MARTIN OLSSON (c) replik:</pre><pre>Herr talman! Först några ord till Ulla Orring med\r\nanledning av att hon sade att centern hade kommit\r\nsnett. Jag fick inte något svar på den fråga som jag\r\nställde. Därför upprepar jag frågan: Är centern och\r\njag orealistiska, är vi populistiska eftersom vi har\r\nskrivit den här reservationen? Jag vill ha svar på\r\nden frågan innan vi åtskils.</pre><pre>Sedan talade Ulla Orring fortfarande som om\r\ncentern i dag begärde att det skulle införas\r\npromilleregler. I en motion begärs att riksdagen\r\nomedelbart skall införa promilleregler. Det gäller\r\nden moderate ledamoten Göran Ericssons motion\r\n1990/91:L23. Göran Ericsson föreslår att vi direkt\r\ninför promilleregler i lagen. Den motionen har vi\r\ninte tillstyrkt i vår reservation. Däremot har vi\r\ntillstyrkt alla som går ut på att riksdagen skall göra\r\nett kraftfullt tillkännagivande för regeringen om att\r\ndet bör arbetas fram förslag om promilleregler. Om\r\nUlla Orring läser vår reservation noga, skall hon\r\nmärka att vi särskilt har tagit ställning till Göran\r\nEricssons motion och detta just därför att vi\r\nnaturligtvis vill att frågan skall prövas ordentligt, så\r\natt det finns ett bra underlag. Men vi önskar att\r\nriksdagen skall visa en viljeinriktning mot\r\nbakgrund av de många avslagen tidigare i\r\nriksdagen, nämligen viljeinriktningen att\r\npromillegränser skall införas. Detta bör ske så snart\r\nman har utrett och prövat frågan tillräckligt, så att\r\nde eventuella problem som Rolf Dahlberg var inne\r\npå kan lösas, liksom också andra problem.</pre><pre>Jag har alltså inte tidigare, och inte heller nu, krävt\r\natt vi skall stifta lagar utan tillräckligt underlag. För\r\natt få ett tillräckligt underlag, för att det skall bli en\r\nklar viljeinriktning från riksdagens sida och för att\r\ndet så snart som möjligt arbetas fram förslag har vi\r\nreserverat oss.</pre><pre>Rolf Dahlberg talade om svårigheterna, och jag för\r\nmin del har talat om fördelarna med\r\npromillegränser. Man skulle kunna citera mycket i\r\ndetta sammanhang, men tiden tillåter inte detta.\r\nDet är ändå lättare att fastslå att en person har en\r\nviss promillehalt i blodet än att med hjälp av bl.a.\r\nvittnen fastslå att han kan dömas enligt den\r\nnuvarande lagen. Jag sade att avsaknaden av\r\npromilleregler kan innebära tolkningen att det är\r\nacceptabelt att dricka litet sprit i samband med\r\nframförandet av båtar. Det är egentligen detta som\r\nstår i 325 § i sjölagen. Där står det, att är den som\r\nframför fartyg eller eljest på fartyg fullgör uppgift\r\nav väsentlig betydelse för säkerheten till sjöss så\r\npåverkad av alkoholhaltiga drycker eller annat\r\nberusningsmedel att det måste antas att han inte\r\nkan klara sina uppgifter, kan han dömas. En person\r\nkan alltså ha druckit mycket.</pre><pre>Anf. 55 ULLA ORRING (fp) replik:</pre><pre>Herr talman! Martin Olsson och jag är ju överens\r\nom att alkohol och trafik inte hör ihop, men på en\r\npunkt har vi olika meningar. Vi har under det år\r\nsom jag har suttit i lagutskottet varit överens om --\r\nMartin Olsson har ju mycket längre erfarenheten\r\nän jag -- att vara pådrivande i arbetet på att man\r\nskall slippa alkohol i samband med båttrafik.</pre><pre>I den motion beträffande sjöfylleriet som\r\nundertecknades av Sören Norrby har vi klargjort\r\ndet fortsatta utredningsarbetets inriktning. Det står\r\natt direktiven för utredning på området kommer att\r\nutformas så, att arbetet inriktas på frågan om en\r\npromillegräns. Jag tycker att denna skrivning\r\nborgar för att en promillegräns kommer att införas.\r\nDetta är min och folkpartiets uppfattning i denna\r\nfråga. Jag lovar Martin Olsson att vi kommer att\r\njaga utredningen med blåslampa tills vi får ett\r\nresultat. Enligt min mening är det bättre att fatta\r\nett beslut efter att ha fått ett bra underlag från en\r\nutredning.</pre><pre>Martin Olsson berörde reglerna beträffande\r\ntrafiknykterhetslagstiftningen. I ett särskilt\r\nyttrande i det betänkande som vi behandlar i dag\r\nskriver vi att människor skall bedömas på samma\r\nsätt oavsett om det rör sig om sjöfylleri eller\r\nrattfylleri. Vi vet också, Martin Olsson, att\r\njustitieutskottet har ett antal motioner i denna\r\nfråga och att det blir en behandling efter\r\nsommaruppehållet. Lagstiftningen kommer alltså\r\natt ses över. Vår uppfattning är att rattfylleri efter\r\nändringar i trafikbrottslagen skall bedömas minst\r\nlika strängt som tidigare men att särskilda påföljder\r\nskall tillämpas om det rör sig om\r\nalkoholproblematiker, dvs. vård. Vi menar alltså\r\natt det skall bedömas på samma sätt oavsett om det\r\ngäller sjöonykterhet eller onykterhet till lands.</pre><pre>Anf. 56 ROLF DAHLBERG (m) replik:</pre><pre>Herr talman! I tidigare debatter har Martin Olsson\r\noch jag tagit upp exempel som har blivit litet grand\r\nklassiska. Jag har nämnt exemplet med familjen\r\nsom bor i en segelbåt under hela semestern.\r\nFamiljen ligger i en vik med båten och dricker\r\nkanske litet vin på kvällen. Sedan måste familjen på\r\ngrund av vädret flytta båten. Skall man betraktas\r\nsom brottsling om man i ett sådant fall har tvingats\r\nflytta båten. Vidare har vi pekat på det vanliga\r\nfallet att många svenskar ror ut och fiskar i en liten\r\ninsjö och kanske har smörgås och ett par öl med sig.\r\nSkall man då bli kontrollerad vid stranden när man\r\nkommer tillbaka, blåsa i ballong och eventuellt bli\r\nfälld? Det är denna typ av små vardagsfrågor som\r\nmåste vägas in, om man vill lagstifta på det här\r\nområdet.</pre><pre>Nu skall jag inte föra debatten längre, men vill\r\nändå, herr talman, framhålla att jag i och för sig har\r\nstor respekt för Martin Olssons inställning att vi\r\nskall bekämpa fylleriet såväl till lands som till sjöss.\r\nMen jag delar alltså inte Martin Olssons stora tro på\r\natt det kan ske genom införande av promilleregler.</pre><pre>Eftersom Martin Olsson kommer att lämna\r\nriksdagen vill jag rikta ett varmt tack till honom för\r\nde år som vi har samarbetat här i riksdagen. Jag har\r\nsom sagt haft, och har, stor respekt för Martin\r\nOlssons intresse för alla utskottets frågor. Ett\r\nhjärtligt tack Martin Olsson!</pre><pre>Anf. 57 MARTIN OLSSON (c) replik:</pre><pre>Herr talman! Jag har den största respekt för de\r\nbåda meddebattörerna i just denna debatt, liksom\r\nför alla de övriga utskottsledamöterna. I motsats till\r\nvår högt värderade ordförande har jag ytterligare\r\ntvå debatter i dag, varför jag kanske inte bör säga\r\nnågra avslutningsord förrän senare. Men redan nu:\r\nEtt tack till herr ordföranden och övriga ledamöter.\r\nI vårt utskott är det ju så fint -- och jag hoppas att\r\ndet är på samma sätt i övriga utskott -- att man kan\r\nvara synnerligen god vän, trots att man har delade\r\nmeningar i sakfrågor.</pre><pre>Jag kan fortsätta att vända mig till vår högt\r\nvärderade ordförande med anledning av vad han\r\nsade om den där personen som måste flytta båten.\r\nGår man tillbaka till hävderna och ser på vad som\r\nsades inför beslutet 1941 om promillegränser till\r\nlands, är jag övertygad om att man finner att någon\r\nkan ha sagt precis detsamma som nu: en person\r\nhade druckit litet, men han behövde flytta bilen en\r\nbit -- så därför skall vi inte ha promillegränser. Jag\r\nmenar att man inte får ta fram undantagen för att\r\nhindra en lagstiftning som är viktig och som en gång\r\nför alla skall göra klart att alkohol och båttrafik inte\r\nhör ihop. Som jag sade i min förra replik, då jag\r\nciterade lagstiftningen, är det nu acceptabelt till en\r\nviss grad att dricka alkohol och ändå framföra båt.</pre><pre>Ulla Orring gläds så väldigt över\r\nutskottsskrivningen som slutar med att man\r\navstyrker den motion hon talar så varmt för, liksom\r\nalla de övriga motioner som förordar ett\r\ntillkännagivande till regeringen. Man kan vara glad\r\növer olika saker, men jag tycker inte att det är\r\ntillfredsställande att motionen avstyrks. Jag tycker\r\ni stället att det vore tillfredsställande om riksdagen\r\nuttalade en viljeyttring. Det är det jag har visat med\r\nreservationen.</pre><pre>Ulla Orring, övertramp i hennes i förväg skrivna\r\nanförande handlade om synen på vår reservation.\r\nJag tolkar det som ett övertramp som Ulla Orring\r\nångrar, eftersom hon inte har velat kommentera det\r\ni sina repliker. Det gällde populism och bristen på\r\nrealism.</pre><pre>Tredje vice talmannen anmälde att Ulla Orring\r\nanhållit att till protokollet få antecknat att hon inte\r\nägde rätt till ytterligare replik.</pre><pre></pre><pre>Anf. 58 ELISABETH PERSSON (v):</pre><pre>Herr talman! Låt mig i början, för säkerhets skull,\r\nsäga att jag kommer att yrka bifall till reservation\r\nnr 7 till detta betänkade.</pre><pre>På 30-talet hade vi inga promilleregler för bilförare.\r\nOch visst knorrades det en hel del när sådana\r\ninfördes för ungefär 50 år sedan. Men nu är det väl\r\nknappast någon som anser att det skulle räcka med\r\nupplysning om att alkohol och fortkörning med bil\r\nminsann inte hör ihop eller allmänt luddiga lagar\r\nsom säger att om du inte på ett betryggande sätt kan\r\nköra din bil så är det inte tillåtet. Vi inte bara\r\naccepterar promilleregler för biltrafik, utan vi\r\ntycker nu att det är självklart att de finns. Sedan de\r\ninfördes har också straffbestämmelserna successivt\r\nskärpts. Vi har egna lagbestämmelser här i landet\r\noch kräver exempelvis av utländska bilförare att de\r\nskall rätta sig efter våra svenska förhållanden när\r\nde kör här. Vi tycker inte detta är något som helst\r\nmärkligt.</pre><pre>Lika självklart som att biltrafik och alkohol inte går\r\nihop borde det vara att alkohol och båttrafik inte är\r\nförenligt. Lika självklart som det är med\r\npromilleregler för bilförare, borde det vara det för\r\nbåtförare. Att sedan förhållandena till sjöss, i en\r\nbåt, inte i alla avseenden är precis desamma som för\r\nen bilförare på en väg är faktiskt en annan sak. De\r\nolikheterna går att lösa lagtekniskt.</pre><pre>Motståndarna till promilleregler till sjöss påstår\r\nibland att det inte är någon idé att införa\r\npromillegränser, eftersom det inte finns tillräckliga\r\növervakningsresurser. Det tycker jag är ett dåligt\r\nargument. För det första är lagar och förordningar\r\nett uttryck för vad samhället, dvs. en majoritet av\r\noss, anser. Därför är de i sig själva vägledande för\r\nde allra flesta människor. En utvidgad lag mot\r\nsjöfylleri, med promillegränser, skulle genom sin\r\nblotta existens göra att supandet på sjön skulle\r\nminska. För det andra kan en lag fungera som ett\r\ngott stöd för föräldrar eller kompisar i deras försök\r\natt påverka ungdomar till ett vettigare båtliv.\r\nSlutligen kan man med en lag om promilleregler\r\nbeivra sjöonykterhet, utan att behöva vänta tills en\r\nolycka har inträffat. Sådana är faktiskt\r\nförhållandena i dag. Martin Olson har också\r\ntidigare pekat på hur rättstillämpningen kan\r\nförenklas i och med att åklagaren inte behöver kalla\r\nin vittnen som skall yttra sig om gärningsmannens\r\npåverkansgrad. Så måste ske i dag.</pre><pre>I argumentationen mot promilleregler finns också\r\nantytt -- det sägs mycket sällan rent ut -- att det i\r\nsjälva verket inte är så farligt. Det är inte så många\r\ndödsolyckor till sjöss som orsakats av att berusade\r\nungdomar kört med snabba motorbåtar. Egentligen\r\nrör det sig om ett problem i Stockholms skärgård,\r\ndet är ett Stockholmsproblem.</pre><pre>Det må vara att antalet omkomna i samband med\r\nfritidsbåtsolyckor är få i förhållande till de offer\r\nsom biltrafiken skördar. Tycker man att 63\r\nmänniskoliv, som det gällde 1989, och 73 stycken\r\n1990 inte är så farligt och inte så mycket att bry sig\r\nom, förstår jag också, herr talman, att man inte vill\r\nverka för promilleregler till sjöss. Men vi i\r\nvänsterpartiet tycker att de här dödstalen är alltför\r\nstora. Dessutom tillkommer dessvärre en hel del\r\nfritidsbåtsolyckor med både materiella skador och\r\npersonskador, olyckor som är nog så allvarliga i sig,\r\näven om de inte har resluterat i dödsfall.</pre><pre>Supandet på sjön är -- tyvärr, måste jag säga -- inte\r\nenbart ett Stockholmsproblem. I såväl\r\nÖstergötlands och Tjusts vackra skärgårdar som\r\nbland Bohusläns klippor dricks det mängder på\r\nmånga fritidsbåtar under sommarhalvåret.\r\nBerusade förare till snabba motorbåtar sprider\r\nfaktiskt skräck i omgivningen, här likaväl som i\r\nStockholms skärgård.</pre><pre>Herr talman! Som en parentes vill jag ändå säga att\r\ndet vid det här laget väl är bekant för de flesta att\r\ndetta ärende, om sjöfylleri och promillegränser,\r\nkommer att vara det genomgående temat i en\r\ninformationsfilm om riksdagsarbetet.\r\nGymnasieelever skall med detta ärende som\r\nexempel lära sig mer om hur riksdagen fungerar.</pre><pre>Men även för mig har det här ärendet varit lärorikt\r\noch det har varit intressant att följa det under den\r\nhär mandatperioden. Det är ett både typiskt och\r\nunikt riksdagsärende. Till det typiska hör bl.a. de\r\nåterkommande avslagsyrkandena på motioner i\r\nämnet, med motiveringen att ärendet är föremål för\r\nberedning och att departementet ämnar\r\nåterkomma under senare delen av året. Så står det\r\ni ett betänkande från november 1989. Då hade jag\r\nännu inte tillräcklig erfarenhet av vad det betydde,\r\nutan lät mig nöja med det. I mars 1990, alltså förra\r\nåret, skulle den omtalade översynen av sjölagen\r\nredovisas i en departementspromemoria under\r\nvåren. Den gången visste jag mer, bl.a. att det kan\r\nvara mycket långt mellan en lovad promemoria och\r\nen färdig lag och jag gick inte på det argumentet,\r\nutan vänsterpartiet reserverade sig till förmån för\r\nen skrivning för promilleregler. Under våren kom\r\nså propositionen, men ändå inget förslag om\r\npromilleregler. Men, och det är viktigt, vi är nu en\r\nstor majoritet i utskottet mot sjösupandet och för\r\npromilleregler. Denna majoritet är enig om att den\r\nutredning som aviseras i propositionen kommer att\r\narbeta fram förslag på promilleregler för sjön.\r\nCentern och miljöpartiet vill för säkerhets skull\r\nvara litet extra tydliga och gardera med en\r\nreservation. Men, Martin Olsson, är det egentligen\r\ninte att slå in öppna dörrar? En stor majoritet i\r\nutskottet är faktiskt överens om vad den här\r\nutredningen skall leda fram till.</pre><pre>Jag har nu nämnt det typiska med detta ärende,\r\nmen i ett avseende är ärendet unikt, nämligen\r\nsåtillvida att dess status har vuxit mycket snabbt.\r\nFörra gången ärendet debatterades i kammaren var\r\nden 14 mars förra året. Då var det ingen av\r\nfolkpartiets ordinarie utskottsledamöter som\r\nyttrade sig. Det hela fick skötas av suppleanten.\r\nSocialdemokraterna yttrade sig över huvud taget\r\ninte. Men nu, herr talman, är det minsann\r\nannorlunda. Naturligtvis kan detta vara bra för\r\nsakfrågan, även om jag ställer mig litet tvekande till\r\nen del av inläggens längd.</pre><pre>Men vi skall inte bara ta ställning till sjöfylleriet,\r\nutan också till en ny straffsanktionerad\r\nbestämmelse om störande sjötrafik.</pre><pre>Antalet fritidsbåtar har ökat kraftigt de senaste\r\ndecennierna, till glädje för många, men också\r\ntyvärr till skada för natur och djurliv. Slitaget på\r\nframför allt skärgården är stort, men det\r\nförekommer också att fågel- och växtlivet i många\r\ninsjöar blivit stört. T.o.m. ganska stillsam\r\nkanottrafik kan vara förödande för exempelvis ett\r\nhäckande fiskgjusepar. Jag känner därför stor\r\nsympati för de bakomliggande tankegångar som\r\nfinns i motion L22 från miljöpartiet, men jag tror\r\ninte att det är tillrådligt att nu gå så långt i\r\nkriminaliseringen av störande sjötrafik som\r\nmiljöpartiet vill. Vi i vänsterpartiet ansluter oss\r\nalltså till det föreliggande förslaget, men vi tycker\r\natt det är tillfredsställande att vi kommer att få en\r\nlag på detta område.</pre><pre>Sedan vill jag, herr talman, ta upp frågan om\r\nkompetenskraven beträffande framförande av\r\nmotorbåtar. Problemet med motorbåtarna, som\r\nblir allt fler och allt snabbare, blir större för varje\r\når som går.</pre><pre>I dag krävs det inte några som helst kompetensbevis\r\nför att man skall få köra motorbåtar understigande\r\n12 meter. En femtonåring får utan vidare köra en\r\n11 meter lång motorbåt med 400 hästkrafters\r\nmotor -- och gör det också. Jag redovisade tidigare\r\nhur många dödsoffer sjön har skördat under de\r\nsenaste två åren. Statistik över allvarliga tillbud och\r\nolyckor utan direkt dödlig utgång finns inte att\r\ntillgå. Men det är oomtvistat att\r\nhöghastighetsbåtarna -- ja, sådana här båtar kallas\r\nnu för tiden t.o.m. för värstingbåtar -- som blir allt\r\nfler till antalet, innebär en potentiell olycksrisk.\r\nSärskilt farliga blir dessa båtar naturligtvis när de\r\nkörs av personer som inte har någon som helst\r\nutbildning eller något sjövett.</pre><pre>Vi i vänsterpartiet har uppfattningen att kraven på\r\nutbildning och kompetens måste skärpas, så att\r\nockså motorbåtar understigande 12 meter omfattas\r\nav bestämmelserna. Det är beklämmande att\r\nriksdagen efter en hemställan från trafikutskottet\r\ntidigare i år direkt har avslagit det motionsyrkande\r\nvari krävs lämplig utbildning och behörighet även\r\nför sådana här båtar. Bestämmelserna för\r\nfritidsbåtar gäller sedan 1970. Men sedan dess har\r\nju både antalet motorbåtar och antalet hästkrafter\r\ni motorerna ökat enormt mycket. Det är\r\nanmärkningsvärt att det så kapitalt har undgått\r\nledamöterna i trafikutskottet att det dräller av\r\nbåtförare som inte har någon som helst\r\nbåtutbildning och som åker runt både i skärgården\r\noch på insjöar med 20, 30 eller 40 knops fart. Dessa\r\nbåtförare är en olycksrisk både för sig själva och för\r\nandra.</pre><pre>Men nu skall, som väl är, den utredning som har att\r\narbeta med frågan om promillegränser för sjötrafik\r\nockså ta upp frågor som gäller behovet av\r\nkompetenskrav eller behörigshetsvillkor för denna\r\ntyp av båtar. I sinom tid tillgodoses således\r\nsäkerligen de krav som vi i vänsterpartiet har ställt.\r\nMen det är, tyvärr, ännu inte särskilt tydligt var de\r\nandra partierna -- bortsett från miljöpartiet, det\r\nmåste jag tillägga -- står i den här frågan. Därför\r\nyrkar jag bifall till reservation 7. Det får inte råda\r\nnågot tvivel beträffande detta med kompetenskrav\r\noch behörighetsvillkor.</pre><pre>Slutligen tycker jag, herr talman, att det skulle vara\r\nbra om centerns, folkpartiets och\r\nsocialdemokraternas ärade ledamöter i lagutskottet\r\nhär och nu ville uttala sig tydligt i den här frågan.</pre><pre>Anf. 59 MARTIN OLSSON (c) replik:</pre><pre>Herr talman! Jag har begärt ordet därför att\r\nElisabeth Persson vände sig till mig -- ja, det var\r\nkanske närmast centern som hon riktade in sig på --\r\noch sade att vi slår in öppna dörrar i den här frågan.\r\nJag tror att hon då avsåg reservation nr 1.</pre><pre>Men, Elisabeth Persson, jag beskrev litet grand i\r\nmitt huvudanförande hur den här frågan har\r\nhandlagts av regeringen och riksdagsmajoriteten.\r\nDet har alltså funnits en majoritet i riksdagen för\r\nett avslag på de framställningar som år efter år har\r\ngjorts beträffande detta med promillegränser.</pre><pre>Vidare har jag refererat till det svar som jag fick\r\nden 16 oktober från justitieministern på min raka\r\nfråga om huruvida regeringen hade för avsikt att\r\nlägga fram förslag om promilleregler till sjöss. Det\r\när alltså drygt sju månader sedan det här svaret\r\ngavs. I svaret betonar justitieministern, självfallet,\r\natt man i den promemoria som hennes departement\r\nstod bakom inte hade med något förslag i det här\r\navseendet. Detta hade alltså inte penetrerats. Men\r\njustitieministern var klar över, det framgår av\r\npromemorian, att skälen mot promilleregler är\r\nstarkare än skälen för en lagstiftning på området.</pre><pre>Mot bakgrund av att regeringen för drygt sju\r\nmånader sedan var mycket avvisande i det här\r\nsammanhanget tycker jag alltså att det, för att vi\r\nskall kunna vara säkra på att vi får den lösning som\r\nvi och, tror jag, även Elisabeth Persson vill ha,\r\nbehövs ett tillkännagivande från riksdagen. Det är\r\nju en viss skillnad mellan en skrivelse från\r\nriksdagen och ett avslag å ena sidan samt ett\r\ntillkännagivande å andra sidan. Om det blir ett\r\ntillkännagivande kan ju riksdagen årligen i\r\nregeringens redogörelse med anledning av\r\nriksdagens skrivelser få en redovisning av vad man\r\nhar gjort med anledning av riksdagens\r\nbeställningar.</pre><pre>Det är en anledning till att vi drar slutsatsen att det\r\ninte räcker med avslag på motioner eller en\r\nskrivning som kanske en del tycker är bra. Här\r\nbehövs det i stället ett tillkännagivande.</pre><pre>Anf. 60 ELISABET FRANZÉN (mp):</pre><pre>Herr talman! Tidigare talare i debatten har\r\nuppehållit sig vid det faktum att alkohol och trafik\r\ninte hör ihop. Martin Olsson och Ulla Orring har\r\nbåda försäkrat mycket ordentligt att de delar den\r\nuppfattningen. Det gör vi också. Vidare har\r\nproblemen med dagens trafik med fritidsbåtar här\r\nbeskrivits.</pre><pre>För alltför många människor har alkoholen kommit\r\natt utgöra en del av charmen med sjölivet. Men\r\nölet, vinet och supen i fiskeekan har satt i sina spår\r\ni statistiken.</pre><pre>1989 omkom 68 personer i samband med olyckor\r\nmed fritidsbåtar. 55 % av dessa personer, dvs. över\r\nhälften, var berusade. År 1988 var det så mycket\r\nsom 73 % av de omkomna som var berusade. Dessa\r\nsiffror talar sitt tydliga språk.</pre><pre>Jag kan berätta om en händelse som jag själv har\r\nvarit med om och som har färgat min bild av\r\nsjöfylleriet. Händelsen inträffade för drygt tio år\r\nsedan. Det var i augusti månad. Jag och ytterligare\r\nnågra hade varit på en kräftskiva i Skärhamn på\r\nvästkusten. På kvällen blev det bestämt att vi nästa\r\ndag vid 11-tiden skulle åka med båt till Mollösund\r\nför att äta lunch. Jag och min familj tältade i en\r\nbergskreva. Sena som vi ofta är kom vi nedrusande\r\ntill båten nästan på slaget 11. Den båt som vi skulle\r\nåka med låg kvar. Vi hoppade i båten, och denna\r\nlade så ut. Då upptäckte vi att skepparen ombord\r\nvar berusad. Han hade fortsatt festen in på denna\r\ndags förmiddag. Han var ordentligt påverkad. Ja,\r\nhan var rent av full. Skepparen satt på durken och\r\nhade ett instrument och sjön om sol, vind och hav.\r\nHan mådde allmänt gott. Det fanns en till som var\r\nsegelkunnig. Men han var också berusad. Han\r\nlyckades i alla fall nödtorftigt lotsa fram segelbåten.</pre><pre>Inte någon i min familj var segelkunnig. Men vi\r\nförsökte alla göra så gott vi kunde. Jag var mycket\r\nrädd den gången. Men vi kom i alla fall fram till\r\nMollösund. Under lunchen undersökte jag om det\r\nfanns någon annan båt som vi kunde åka tillbaka\r\nmed och där den som hade att sköta båten var\r\nnykter. Men det var alls inte någon lätt uppgift. Vi\r\nfunderade över hur vi skulle ta oss tillbaka till\r\nSkärhamn. Skulle vi ta taxi? Men då hittade jag\r\nfaktiskt en man som var nykter. Den här mannen\r\nhade motorbåt. Jag var mycket tacksam och glad\r\növer att vi hade funnit den här personen. Tryggt och\r\nsäkert kunde vi ta oss tillbaka till Skärhamn.</pre><pre>Den här händelsen var faktiskt en skrämmande\r\nupplevelse. Men historien har faktiskt också en\r\npoäng. Några år senare träffade jag nämligen\r\nföraren av motorbåten. Det var i\r\nmiljöpartisammanhang. Den här personen sitter\r\nnumera med i riksdagen, på Bohusbänken. Det\r\ngäller nämligen Kent Lundgren. Jag vet inte om\r\nman skall dra någon slutsats av detta. Jag tänker i\r\nalla fall på den reservation som centern och\r\nmiljöpartiet tillsammans har framställt. Några år\r\ninnan Kent Lundgren blev miljöpartist var han\r\nfaktiskt centerpartist. Jag vill inte generalisera och\r\nbedöma alla i partierna på samma sätt. Men den\r\nbeskrivna händelsen är kanske litet symtomatisk.</pre><pre>Ulla Orring påstod här att Martin Olsson och\r\ncentern skulle vara populistiska. Eftersom vi i\r\nmiljöpartiet, som sagt, har varit med om att\r\nunderteckna reservationen i fråga upplevde jag att\r\nUlla Orrings påstående också i viss mån gällde mig.\r\nJag har läst utskottets skrivning. I betänkandet står\r\ndet att utskottet delar departementschefens\r\nuppfattning att det för närvarande saknas\r\ntillräckligt beredningsunderlag för att man skall\r\nkunna införa promilleregler i sjölagen. Denna\r\nuppfattning delar även vi reservanter i reservation\r\n1.</pre><pre>Utskottet anför vidare att utskottet utgår från att\r\n''direktiven för utredningen på området kommer\r\natt utformas så att arbetet inriktas på frågan om en\r\npromillereglering''. Det är klart att utredningen\r\nskall syssla med frågan om en promillereglering.\r\nMen det säger ingenting om att utredningen\r\nverkligen skall arbeta för att promilleregler skall\r\ninföras. Utredningen har ju full frihet att komma\r\nfram till att promilleregler inte skall införas.\r\nCentern och miljöpartiet vill med reservation 1\r\nuppnå sådana utredningsdirektiv att utredningen\r\nskall sikta till en promillereglering.</pre><pre>Vi är medvetna om att det finns\r\navgränsningsproblem. Det blir naturligtvis\r\nutredningens uppgift att arbeta fram förslag om hur\r\nde avgränsningarna skall göras och hur regleringen\r\nskall utformas. Det står väldigt klart i vår\r\nreservation. Regeringen har dröjt och därigenom\r\nförlorat tid i denna fråga. Därför finns i dag inte\r\ntillräckligt beredningsunderlag. Hade regeringen i\r\ndepartementspromemorian lagt fram förslag om en\r\npromillereglering, hade vi, som Martin Olsson sade\r\ntidigare, haft remissyttranden om saken. Det är\r\nväldigt angeläget -- det är också en anledning till vår\r\nreservation -- att påpeka att det är bråttom.\r\nRegeringen har förlorat tid. Jag ville helst att siktet\r\nskulle vara inställt på nästa sommar. En hel del\r\narbete är faktiskt gjort. Kunde man få denna lag att\r\nträda i kraft den 1 juli vore man ute i tid före\r\nsemesterperioden. Jag vill för miljöpartiets räkning\r\nyrka bifall till reservation 1.</pre><pre>Sjöfylleri är ett grovt brott. Därför borde fängelse\r\nvara normalpåföljden. Det faktum att de regler i\r\ntrafikbrottslagen som nu tillämpas för rattfylleri har\r\ninneburit lindrigare påföljder vid grovt rattfylleri\r\nän tidigare är inte ett skäl för att hålla straffen nere\r\nför grovt sjöfylleri.</pre><pre>Det är inte så som Rolf Dahlberg sade i sitt\r\nanförande att miljöpartiet och centern vill ha\r\nsträngare straff till sjöss än till lands. I stället borde\r\näven straffen för grovt rattfylleri skärpas. Vi utgår\r\nfrån att regeringen gör vad som behövs för att få\r\ndetta till stånd. På så sätt skulle reglerna ändå bli\r\nlikartade för sjö- och rattfylleri. Centern och\r\nmiljöpartiet står gemensamt även för reservation 3.</pre><pre>Miljöpartiet vill också ha regler om återkallelse av\r\nkörkort vid onykterhet till sjöss. De flesta bilförare\r\när rädda om sina körkort. Risken för att förlora\r\nkörkortet har avhållit många från att dricka alkohol\r\nföre bilfärden. Det finns visserligen i dag\r\nmöjligheter att återkalla körkortet vid bl.a. allmän\r\nbrottslighet. Hit skulle man kunna räkna grovt\r\nsjöfylleri. Men det fordras mycket för sådan\r\nåterkallelse, och den sker väldigt sällan. Det\r\nexempel som betänkandet beskriver handlar om en\r\nberusad person, som med en alkoholhalt på 2,49 \"\r\ni hög fart körde på en annan båt och därmed utsatte\r\nflera andra för fara på ett mycket dramatiskt sätt.</pre><pre>Möjligheterna till körkortsindragning bör ökas.\r\nBara vetskapen om att körkortet för bil skulle\r\nkunna dras in vid alla typer av grovt sjöfylleri och\r\näven annat sjöfylleri skulle troligen leda till att flera\r\nhöll sig nyktra också till sjöss. I reservation 4 begär\r\nmiljöpartiet att denna fråga tas upp av den\r\nutredning om promilleregler för sjötrafiken som\r\naviseras i propositionen.</pre><pre>Utredningen bör även ta upp frågan om att införa\r\nkompetenskrav för förare av större fritidsbåtar, s.k.\r\nhöghastighetsbåtar. Detta talade Elisabeth Persson\r\nom, och jag behöver inte upprepa vad hon sade.\r\nTillsammans med vänsterpartiet står vi bakom\r\nreservation 7.</pre><pre>Nu införs även en regel som gör det möjligt att\r\ningripa mot dem som färdas med fartyg på ett\r\nsådant sätt att omgivningen störs i onödan även på\r\nandra sätt än genom olyckor. Med omgivningen\r\nmenar man i första hand medtrafikanter,\r\nmänniskor som idkar friluftsliv eller bor längs\r\nfärdvägen, samt båtar, bryggor och andra\r\nmänskliga installationer. Enligt utskottet kan\r\nregeln tillämpas även om någon genom t.ex. buller\r\nstör häckande fåglar i områden som inte formellt\r\nhar förklarats såsom fågelskyddsområden. Vi\r\nnoterar med glädje att detta innebär en skärpning i\r\nförhållande till propositionen, som talar om ''starkt\r\nmotorljud i närheten av fågelskyddsområden''.</pre><pre>Detta förslag är tyvärr inte tillräckligt långtgående.\r\nVi skulle önska att skrivningarna mera hade\r\nmarkerat en målsättning att skydda växter, djur och\r\nnatur överallt inom och utom formella\r\nskyddsområden. Därför har vi reserverat oss i\r\nreservation 5.</pre><pre>Dessutom vill inte utskottet att den yrkesmässiga\r\ntrafiken skall falla under denna regel. Men varför\r\nskall den undantas? Jag kan ta Finlandsfärjorna\r\nsom ett exempel. De stora moderna jättefärjorna\r\norsakar nivåskillnader och svall, när de tränger sig\r\ngenom Stockholms skärgård. Öborna ser med\r\nförtvivlan hur stränderna eroderas och hur flora\r\noch fauna föröds. Det behövs mer omfattande\r\nregler mot störande sjötrafik, regler som gäller inte\r\nbara fritidsbåtar utan även yrkesmässig trafik.</pre><pre>Anf. 61 ULLA ORRING (fp) replik:</pre><pre>Herr talman! Frågan om promilleregler är ju en\r\nviktig fråga i denna lagstiftning. Men som jag\r\ntidigare har sagt saknar vi i dag underlag för ett\r\nförslag i detta avseende. Jag kan erinra Elisabet\r\nFranzén om att lagutskottet 1988 med anledning av\r\nen motion med Elver Jonsson såsom första namn\r\nbehandlade frågan om onykterhet till sjöss. Då ville\r\nett enigt lagutskott göra ett tillkännagivande om att\r\nregeringen skulle utarbeta ett förslag om ändring av\r\nsjölagen. Det förslaget har vi nu fått, men vi har\r\ninte fått något förslag beträffande\r\npromillereglerna.</pre><pre>Jag vill även erinra Elisabet Franzén om\r\ndiskussionen i lagutskottet. Vi yrkade då från\r\nfolkpartiet liberalernas sida på en ändring av den\r\nförsta skrivningen så till vida att direktiven för\r\nutredningen på området ''kommer att utformas så\r\natt arbetet inriktas på frågan om en\r\npromillereglering''. Genom denna gemensamma\r\nskrivning har vi kommit så långt som vi kan i denna\r\nfråga. Allt förnuft säger att denna utredning, som\r\nregeringen kommer att tillsätta, måste ta upp\r\nfrågan om promilleregler.</pre><pre>Jag är inte beredd att på folkpartiet liberalernas\r\nvägnar säga att vi skall fatta beslut utan en\r\nutredning. Väldigt många olika saker måste klaras\r\nut när det gäller båt- och sjötrafiken. Jag delar\r\nElisabet Franzéns uppfattning, vilket jag har givit\r\nuttryck för tidigare i dag, att alkohol och båttrafik\r\ninte hör ihop. Men som framgår av remissvaren är\r\ndet många personer som är inblandade i en stor\r\nfärja och som kommer att omfattas av denna lag.\r\nMen får vi förslag i detta avseende, kan riksdagen\r\nsedan fatta beslut. Det är jag helt övertygad om.\r\nDen skrivning som vi har åstadkommit i utskottet\r\ntorde medföra att vi får promilleregler.</pre><pre>Anf. 62 ELISABET FRANZÉN (mp)\r\nreplik:</pre><pre>Herr talman! Detta börjar bli litet pinsamt. Det har\r\nredan tidigare varit en debattrunda om detta mellan\r\nUlla Orring och Martin Olsson.</pre><pre>I reservation 1 kräver vi inte alls någon lagstiftning\r\nnu utan en utredning. Vi beklagar att regeringen\r\ninte har tagit fram ett tillräckligt\r\nberedningsunderlag för att man skall kunna\r\nlagstifta nu. Jag vet också att folkpartiet tidigare\r\nhar arbetat för promilleregler. Det var med en viss\r\nförvåning som jag noterade att de folkpartistiska\r\nledamöterna i utskottet nöjde sig med den\r\nskrivning som utskottet kom fram till, dvs. att\r\nutredningen bara skall ta upp frågan om\r\npromillereglering. Det sägs inte klart ut att\r\nutredningen skall komma fram till något förslag om\r\npromillereglering.</pre><pre></pre><pre>Anf. 63 ULLA ORRING (fp) replik:</pre><pre>Herr talman! Jag anser inte att det här är pinsamt,\r\nutan detta är en redovisning av vad som står. Jag\r\nkan inte se den skillnad som Elisabet Franzén kan se\r\nmellan förslaget att tillsätta en utredning och den\r\ninriktning som vi har föreslagit. En inriktning för\r\npromillegränser är väl en klar vägledning, Elisabet\r\nFranzén? Jag kan inte komma till någon annan\r\nslutsats.</pre><pre>Vi hade ganska ingående diskussioner i utskottet\r\nsom resulterade i en bättre skrivning än vad det\r\nförsta förslaget innehöll. Därför ställer vi oss\r\nbakom utskottets förslag, som nu omfattas också av\r\nde stora partierna.</pre><pre>Anf. 64 ELISABET FRANZÉN (mp)\r\nreplik:</pre><pre>Herr talman! Det handlar om att läsa innantill. Jag\r\nskall därför läsa ur vår reservation: ''Enligt\r\nutskottets mening bör mot denna bakgrund\r\ndirektiven för den i propositionen aviserade\r\nutredningen utformas på ett sådant sätt att det klart\r\noch otvetydigt framgår att utredningsarbetet skall\r\ninriktas på en promillereglering till sjöss.\r\nUtredningsarbetet bör vidare bedrivas skyndsamt.''</pre><pre>Det framgår alltså inte klart om utredningen enbart\r\nskall behandla frågan om en promillereglering.\r\nSedan kan det mycket väl vara så att denna\r\nformulering som utskottet och folkpartiet står\r\nbakom inte är fullt så dålig som den tidigare\r\nformuleringen. Men vi miljöpartister och centern\r\nanser att utskottets skrivning inte är tillräcklig, och\r\ndet är därför som vi har reserverat oss.</pre><pre>Anf. 65 ANITA JÖNSSON (s):</pre><pre>Herr talman! Arbetet med att skapa en säker och\r\nbra trafikmiljö har hög prioritet i vårt land. När det\r\ngäller trafiken till lands har trafiknykterhetsfrågan\r\nlänge utgjort ett viktigt led i strävandena efter att\r\nförbättra säkerheten. Man har här tidigare än i de\r\nflesta andra länder insett vikten av att genom en\r\nstrikt lagstiftning inskärpa kravet på nykterhet i\r\ntrafiken.</pre><pre>Vi bor i ett land där vi har en unik tillgång till sjöar\r\noch vattendrag omkring oss. Det finns dessutom\r\nskärgård och öppet hav runt Sveriges kuster, vilket\r\ngör att många människor väljer att tillbringa sin\r\nfritid och rekreation till sjöss.</pre><pre>Utvecklingen går mot att antalet fritidsbåtar ökar\r\nkraftigt och därmed blir trafiken på vattnet allt\r\ntätare. Till bilden hör också att många fritidsbåtar\r\nnumera utrustas med starka motorer som medger\r\natt båtarna framförs i hög hastighet. Speciellt under\r\nsommarmånaderna har trafikförhållandena på sjön\r\nalltmer kommit att likna dem på våra vägar.</pre><pre>Båtlivet ställer därför högre krav än tidigare på\r\nreaktionssnabbhet, gott omdöme, hänsyn,\r\naktsamhet och andra egenskaper som är viktiga för\r\ntrafiksäkerheten.</pre><pre>Enligt utskottets mening har denna utveckling\r\nmedfört att betydelsen av att vara nykter till sjöss i\r\nväsentlig grad har ökat. Det är viktigt att markera\r\natt principen om att alkohol och trafik inte hör ihop\r\ngäller vägtrafiken såväl som sjötrafiken.\r\nAlkoholförtäring i samband med sjötrafik är inte\r\nförenligt med de krav sjölivet ställer och det leder\r\ntill ökade risker för allvarliga olyckor.</pre><pre>Våren 1988 föranledde överväganden av denna art\r\nutskottet att uttala att det borde ankomma på\r\nregeringen att i lämpligt sammanhang närmare\r\növerväga huruvida man inte borde ha en strängare\r\nsyn på onykterhet till sjöss genom en ändring av\r\n325 § sjölagen så att bestämmandet av påföljd för\r\nbrottet närmare anpassas till det som gäller enligt\r\ntrafikbrottslagen.</pre><pre>Vid en sådan anpassning måste emellertid, fortsatte\r\nutskottet, hänsyn tas till att sjölagens bestämmelser\r\nhar betydligt vidsträcktare tillämpningsområde än\r\ntrafikbrottslagens. Man skulle också lägga fram\r\nförslag till erforderliga ändringar i sjölagen. Det\r\nanförda gav riksdagen som sin mening regeringen\r\ntill känna.</pre><pre>Inom justitiedepartementet har därefter utarbetats\r\nen proposition, Sjöfylleri m.m., som behandlas i\r\nlagutskottets betänkande nr 35, det betänkande\r\nsom vi i dag diskuterar.</pre><pre>I betänkandet föreslås att sjölagens\r\nonykterhetsbrott delas in i två grader, vilka\r\nbenämns sjöfylleri och grovt sjöfylleri. Straffskalan\r\nför sjöfylleri föreslås att bli böter eller fängelse i\r\nhögst sex månader. För grovt sjöfylleri föreslås\r\nfängelse i högst ett år.</pre><pre>Dessutom föreslås en ny straffsanktionerad\r\nbestämmelse om störande sjötrafik, som innebär\r\natt man vid färder till sjöss är skyldig att anpassa\r\nfärdväg, hastighet och färdsätt i övrigt så att inte\r\nomgivningen störs i onödan. Straffet för\r\növerträdelse av bestämmelsen föreslås vara böter.</pre><pre>I propositionen behandlas även promilleregler för\r\nsjötrafiken. Med tanke på tidigare resonemang om\r\natt anpassa sjölagens bestämmelser om onykterhet\r\ntill de bestämmelser som finns för vägtrafiken är det\r\nen naturlig utgångspunkt att även överväga\r\nhuruvida promillereglerna bör införas när det gäller\r\nonykterhet till sjöss. Av rent pedagogiska skäl och\r\nför det allmänna rättsmedvetandets skull kan det\r\nvara lämpligt att ha likartade regelverk för trafik till\r\nlands och sjöss.</pre><pre>Samtidigt måste vi vara klara över att förhållandena\r\ntill sjöss skiljer sig på många punkter från de villkor\r\nsom gäller för trafiken till lands -- t.ex. fungerar\r\nbåten ofta både som fortskaffningsmedel och som\r\nbostad. En annan viktig skillnad är att det ofta är\r\nflera personer engagerade i framförandet av ett\r\nfartyg, medan normalt endast en person kör en bil.\r\nDessutom gäller sjölagen alla farkoster. Det kan\r\nt.ex. vara segelbåtar, roddbåtar eller motordrivna\r\nfartyg.</pre><pre>Även andra skillnader mellan trafikförhållandena\r\ntill lands och till sjöss måste beaktas liksom\r\növervaknings- och kontrollaspekterna.</pre><pre>Slutsatsen blir därför att det naturligtvis talar för att\r\npromilleregler bör införas även när det gäller\r\nonykterhet till sjöss, men att det är uppenbart att\r\npromilleregler för sjötrafiken är förenade med\r\nolika typer av problem.</pre><pre>Utskottet delar därför propositionens och de flesta\r\nremissinstansernas bedömning, att det med\r\nnuvarande beredningsunderlag inte är möjligt att\r\nföreslå promilleregler för sjötrafiken. Däremot bör\r\nen utredning få i uppdrag att behandla frågan.</pre><pre>Med tanke på de övriga krav som ställs på en god\r\nförare bör utredningen även omfatta frågan om\r\nbehovet av kompetenskrav eller behörighetsvillkor\r\nför vissa typer av sjötrafik liksom andra frågor som\r\nkan ha samband med eller vara av betydelse för\r\nfrågan om promilleregler.</pre><pre>Som tidigare berörts föreslås i propositionen att ett\r\nnytt straffstadgande om störande sjötrafik införs i\r\nsjölagen. Det innebär att den som tar en sådan\r\nfärdväg, håller en sådan hastighet eller annars med\r\nett fartyg färdas så att han i onödan stör\r\nomgivningen skall dömas till böter.</pre><pre>Vi har sett och hört de senaste åren, framför allt\r\nunder sommarhalvåret, hur buslivet på sjön tar allt\r\nvildare former, vilket gör att det finns ett stort\r\nbehov av att komma till rätta med de båtmanövrar\r\nsom är onödiga och störande för omgivningen, men\r\nsom inte behöver vara ägnade att leda till en\r\nsjöolycka. Störningen behöver inte nödvändigtvis\r\navse människor, utan den kan gälla t.ex. djurlivet\r\ninom ett fågelskyddsområde.</pre><pre>Till betänkandet har fogats 7 reservationer. Men\r\nsom det har framgått av den tidigare debatten finns\r\ndet en stor samstämmighet mellan de olika\r\npartierna i utskottet vad gäller synen på att alkohol\r\noch trafik inte hör ihop.</pre><pre>Det konstateras dock av utskottets majoritet att\r\ninförande av promilleregler inte kan göras utan\r\nytterligare beredning. De problemställningar och\r\noklarheter som råder på grund av att förhållanden\r\ntill sjöss i väsentlig mån avviker från dem på land,\r\nmåste beaktas och lösas innan sjölagen kan tillföras\r\nbestämmelser om promilleregler.</pre><pre>I den utredning som föreslås i propositionen, och\r\nsom utskottet utgår från, ges sådana direktiv att\r\narbetet inriktas på frågan om en promilleregel.</pre><pre>Med det anförda är i huvudsak motionärerna i\r\ndenna fråga tillgodosedda, och jag yrkar avslag på\r\nreservation nr 1.</pre><pre>I reservation nr 3 frångår reservanterna den\r\nhuvudprincip som har varit vägledande i\r\npropositionen, nämligen att lagstiftningen för\r\nsjötrafiken skall vara så likformig som möjligt med\r\nlagstiftningen för den som framför ett fordon på\r\nland.</pre><pre>Reservanterna vill att påföljden för grovt sjöfylleri\r\nskall vara strängare än vad som gäller för\r\nvägtrafikens område enligt trafikbrottslagen. Som\r\nutskottet tidigare framhållit bör en enhetlig\r\ngrundsyn prägla utformningen av reglerna i\r\nsjölagen. Detta bör naturligtvis även gälla\r\npåföljdsbestämningen.</pre><pre>Om det i framtiden skulle bli aktuellt med\r\nändringar i trafikbrottslagen som påverkar\r\npåföljdsvalet vid grovt rattfylleri, måste självfallet\r\nockså påföljdsfrågan vid grovt sjöfylleri bli föremål\r\nför överväganden.</pre><pre>Jag yrkar avslag på reservation 3. I en reservation\r\nfrån miljöpartiet framförs önskemål om\r\nförändringar i körkortslagen för att kunna återkalla\r\nkörkortet vid sjöfylleri.</pre><pre>Utskottet konstaterar att det är möjligt enligt\r\ngällande lagstiftning att förorda återkallelse av\r\nkörkort vid allvarligare fall av onykterhet till sjöss.\r\nAlltså yrkar jag avslag på reservation 4.</pre><pre>Den nya bestämmelsen som införs, vilken innebär\r\natt det är möjligt att ingripa mot dem som färdas på\r\nett sätt med sin båt som stör omgivningen, berörs\r\ni reservation 5. Reservanterna pekar på risken att\r\nbestämmelsen i praktiken kommer att få en alltför\r\nbegränsad tillämpning. I propositionen visas det på\r\nexempel som kan bli föremål för ingripande med\r\nden nya straffbestämmelsen. Dessa exempel får\r\ndock inte tas som intäkt för att det inte kan finnas\r\nandra tillfällen då ingripande kan ske.\r\nBestämmelsen har kommit till för att skydda inte\r\nbara människorna utan även naturen med dess\r\nviktiga växt och djurliv längs våra stränder.\r\nUtskottet ser det därför inte som nödvändigt att\r\ngöra ytterligare uttalanden om\r\ntillämpningsområdet för straffbestämmelsen.</pre><pre>Jag yrkar avslag på reservation 5.</pre><pre>Den nya lagstiftningen föreslås att träda i kraft den\r\n1 juli 1991.</pre><pre>Svenskarna är ett båtintresserat folk, och mer än\r\nhälften av landets befolkning åker med en fritidsbåt\r\nminst en gång per säsong. Det medför att de nya\r\nbestämmelserna berör en stor del av befolkningen\r\noch kan om de efterlevs ge en större trivsel och\r\nsäkerhet på sjön.</pre><pre>Enligt utskottets mening är det mot denna\r\nbakgrund viktigt att man når ut till befolkningen så\r\nsnart som möjligt, eftersom den stora\r\nbåtlivssäsongen nu sätter igång på riktigt.</pre><pre>Utskottet utgår sålunda från att regeringen snabbt\r\nkommer att föranstalta om en brett upplagd\r\ninformationskampanj där de nya reglerna och deras\r\nkonsekvenser presenteras på ett allsidigt och\r\ninformativt sätt.</pre><pre>Jag yrkar därmed avslag på reservation 6.</pre><pre>Herr talman! Vi står nu åter inför en sommar med\r\nförhoppningsvis mycket sol och bad. Många\r\nanvänder denna tid till att njuta av härliga båtfärder\r\npå våra sjöar och vattendrag. Kanske man lägger\r\ntill i en liten vik och dukar fram sill och nypotatis,\r\noch då smakar det för många bra med en liten snaps\r\nsom tilltugg.</pre><pre>Promilleregler -- lagstiftning. Det handlar också om\r\ndet förhållningssätt och de attityder vi har till\r\nalkoholen. Det handlar om den respekt och hänsyn\r\nvi visar för varandra då vi kör omkring med våra\r\nbåtar i skärgården eller på våra insjöar. Vetskapen\r\nom vad som händer med vår körförmåga när vi\r\ndruckit sprit är en annan faktor som är av stor\r\nbetydelse för hur vi beter oss till sjöss och på land.</pre><pre>Regeringen har lagt en proposition som klart\r\nmarkerar samhällets inställning, dvs. att alkohol\r\noch båtkörning inte är förenligt med de\r\ntrafiksäkerhetskrav som ställs. Likaså måste det\r\nskapas möjligheter att ingripa mot dem som far\r\nfram och missbrukar sjöreglerna. Båtförare som\r\nanvänder båten på ett sådant sätt som är både\r\nonödigt och störande för omgivningen skall i\r\nfortsättningen kunna åtalas och bestraffas.</pre><pre>Jag vill, herr talman, med detta yrka bifall till\r\nlagutskottets hemställan i betänkande LU35 och\r\navslag på samtliga reservationer.</pre><pre>Anf. 66 MARTIN OLSSON (c) replik:</pre><pre>Herr talman! Anita Jönsson har försvarat\r\nutskottsmajoriteten. De synpunkterna tillförde inte\r\nnågot nytt. Man kan väl instämma i flera av de\r\nsaker hon sade. Men slutsatserna har inte blivit\r\nriktigt densamma. Jag vill ta upp två frågor. Den\r\nena frågan gäller promilleregeln som berörs i\r\nreservation 1, och den andra frågan gäller\r\npåföljderna.</pre><pre>När det gäller promillegränserna vill jag påminna\r\nAnita Jönsson som socialdemokrat att fyra av\r\nhennes partivänner, nämligen Hans Göran Franck,\r\nChristina Pettersson, Ines Uusmann och Oskar\r\nLindkvist motionerade i anledning av denna\r\nproposition som vi nu behandlar och som Anita\r\nJönsson uttrycker sin tillfredsställelse över. De\r\nframhöll att en stor brist i den föreslagna lydelsen är\r\navsaknaden av en fast promillegräns för fylleri och\r\ngrovt rattfylleri. De argumenterar vidare, och de\r\ndrar sedan slutsatsen att riksdagen som sin mening\r\nskall ge regeringen till känna vad i motionen anförts\r\nom promilleregler för sjöfarande. Den motionen är\r\nen av de åtta motioner som ligger till grund för den\r\nreservation vi har avgivit.</pre><pre>Man är ju litet grand fundersam över\r\nsocialdemokraternas vilja i det här fallet. Ser man\r\npå motionerna från den allmänna motionstiden i\r\njanuari väckte Gunnar Thollander, Göran\r\nMagnusson och Maj-Inger Klingvall en motion,\r\ndvs. innan propositionen lades, där de drog ungefär\r\nsamma slutsats, nämligen att riksdagen som sin\r\nmening ger regeringen till känna vad i motionen\r\nanförts om lagstiftning av promillegräns till sjöss.\r\nDet är alltså en promillegräns för sjöfylleri.</pre><pre>Det märkliga var att när detta ärende behandlades\r\ni utskottet fick den högt uppskattade ledamoten av\r\nlagutskottet Gunnar Thollander, som var motionär,\r\ninte delta i behandlingen av ärendet. Det hade varit\r\nmer helhjärtat från utskottets sida om man dels\r\nhade låtit dem som har motionerat och visat särskilt\r\nintresse delta, dels följt upp den motion som Hans\r\nGöran Franck m.fl. väckte efter det att de hade läst\r\npropositionen.</pre><pre>I mitt huvudanförande redovisade jag för hur det\r\nblir med påföljderna för rattfylleribrotten, dvs.\r\nmildare än de flesta hade trott. Men man blir inte\r\nförvånad när man läser den dåvarande\r\npropositionen och utskottsbetänkandet.</pre><pre>Varför vi från centern vill att normalpåföljden för\r\ngrovt sjöfylleri skall vara fängelse och inte den\r\ntillämpning som gäller för grovt rattfylleri, beror på\r\natt vi ser hänvisningar i den nuvarande\r\npropositionen och vi tycker att det fel som gjordes\r\nför trafikbrotten inte skall upprepas när det gäller\r\nsjöfylleri.</pre><pre>Anf. 67 ELISABETH PERSSON (v) replik:</pre><pre>Herr talman! Jag nödgas konstatera att inte heller\r\nAnita Jönsson i denna noggranna och pedagogiska\r\ngenomgång av betänkandet säger ett enda ord om\r\nbehörighetskrav eller kompetensbevis för\r\nhögfartsbåtar. Utskottets ärade ledamöter har\r\nsorgfälligt undvikit att ta upp det ämnet. Jag vet\r\ninte vad det kan bero på. Kan det möjligen bero på\r\natt det är så många norrlänningar i utskottet och att\r\ndet är isfritt så kort tid under året vid\r\nNorrlandskusten att man inte hinner komma upp i\r\nså höga hastigheter?</pre><pre>Jag vill ge utskottets ledamöter möjlighet att, innan\r\nvi avslutar denna debatt, åtminstone markera var\r\nde står i frågan om behörighetskrav och\r\nkompetensbevis för högfartsbåtar.</pre><pre>Anf. 68 ANITA JÖNSSON (s) replik:</pre><pre>Herr talman! Till Martin Olsson: När det gäller de\r\nsocialdemokratiska motionerna måste det kännas\r\nskönt att Martin Olsson engagerar sig så starkt för\r\ndem.</pre><pre>Huruvida motionärerna är nöjda eller inte kan inte\r\njag tala om här. Däremot anser utskottet att de har\r\nblivit tillgodosedda genom utskottets skrivning,\r\nsom innebär att arbetet inriktas på frågan om en\r\npromillereglering i den utredning som skall\r\ntillsättas. Som ett svar på Elisabet Franzéns tidigare\r\nanförande kan jag meddela att jag har fått besked\r\nfrån justitiedepartementet att utredningen kommer\r\natt tillsättas snarast.</pre><pre>När det gäller de straffbestämmelser som finns för\r\ngrovt rattfylleri har jag väldigt stor respekt för\r\nMartin Olsson och hans noggrannhet. Jag antar att\r\nMartin Olsson förbereder sig i god tid när han skall\r\ntala i kammaren. Anledningen till min fundering\r\nom detta är att Martin Olsson talade om en artikel\r\nsom han hade läst i april.</pre><pre>Jag är litet senfärdig och ofta ute i sista minuten när\r\njag skall skriva något. Det är kanske därför som jag\r\nhar en artikel som är från en senare tidpunkt,\r\nnämligen från den 3 maj. Då kunde man läsa i\r\nDagens Nyheter under rubriken: ''Hårdare tag mot\r\nfulla förare'' att</pre><pre>nya domar i högsta domstolen pekar mot fängelse\r\nför grovt rattfylleri. Det hette vidare: Grovt\r\nrattfylleri skall ge fängelse. Det är innebörden av\r\ntvå prejudicerande domar i högsta domstolen, HD.\r\nDet betyder att trenden mot allt fler villkorliga\r\ndomar i tingsrätterna bryts.''</pre><pre>Inom justitiedepartementet ligger man i\r\nstartgroparna vad gäller en översyn av denna\r\nlagstiftning. Vi får dessutom inte glömma att denna\r\nlagstiftning är ganska färsk. Det tar tid innan praxis\r\nsätter sig.</pre><pre>Slutligen Elisabeth Persson, har vi ingenting emot\r\nbegränsningar när det gäller högfartsbåtar. Vi såg\r\nunder förra sommaren vilka problem de ställde till.\r\nSamtidigt, Elisabeth Persson, är det så att det i den\r\nreservation som Elisabeth Persson vänder sig mot\r\nföreslås att man skall ställa höga kompetenskrav.\r\nDen tar faktiskt inte upp dessa saker, utan den\r\ngäller de båtar som är tolv meter och längre.</pre><pre>Kompetenskrav kommer att diskuteras och ses över\r\ni samband med utredningen, och därmed har\r\nutskottet uttalat att detta är en stor och viktig fråga.</pre><pre>Anf. 69 MARTIN OLSSON (c) replik:</pre><pre>Herr talman! Anita Jönsson sade att jag är\r\nintresserad av socialdemokratiska motioner. Det\r\nfinns i detta ärende motioner om promillegränser\r\nfrån alla partier utom från vänsterpartiet.</pre><pre>Jag nämnde de båda socialdemokratiska\r\nmotionerna eftersom Anita Jönsson är\r\nsocialdemokrat. I replikskiftet med Ulla Orring tog\r\njag upp den motion som var väckt av en folkpartist.\r\nDet finns logik i det, Anita Jönsson. Jag tänkte inte\r\nräkna upp alla motioner som det här gäller. Det\r\nsyns i reservationen, där det finns\r\npartibeteckningar.</pre><pre>Vad gäller påföljderna är det uppenbarligen så att\r\nnär vi antog ändringarna i trafikbrottslagen fanns\r\ndet en skrivelse i den då framlagda propositionen\r\nsom avsåg att många som dömdes trots att de hade\r\nhöga promillehalter i blodet inte skulle dömas till\r\nfängelsestraff. I den propositionen skrev\r\njustitieministern: Straffvärdet hos grova\r\nrattfylleribrott är normalt inte så högt att detta i sig\r\nmotiverar fängelse i stället för icke\r\nfrihetsberövande påföljd. Justitieutskottets\r\nmajoritet underströk detta och framhöll att\r\nstraffvärdet för grovt rattfylleri sålunda inte alltid\r\nkan anses vara så högt att det i sig motiverar ett\r\nfängelsestraff.</pre><pre>Högsta domstolen har, Anita Jönsson, prövat några\r\nfall. I vissa fall har de skärpt straffen, och det har\r\nblivit fängelsestraff för dem som har haft över 1,5\r\npromille. Det finns även exempel på fall med höga\r\npromillehalter som inte lett till fängelsestraff.\r\nTidigare har vi inte haft samstämmighet mellan\r\nreglerna till sjöss och till lands. Det får vi inte heller\r\nnu, eftersom promilleregleringen till sjöss medvetet\r\nhar försenats av regeringen. När det gäller\r\npåföljderna behöver det därför inte vara självklart\r\nmed parallellitet.</pre><pre>Vi har krävt att normalpåföljden skall vara\r\nfängelse, och vi har krävt detsamma när det gäller\r\ntrafikbrottslagen. Det har tyvärr inte årets riksmöte\r\nfått tillfälle att behandla, eftersom majoriteten i\r\njustitieutskottet skjutit upp dessa frågor till hösten.\r\nJag hoppas att det blir ett positivt beslut då.</pre><pre>Vi har lagt fram denna reservation eftersom vi\r\nanser att det ur allmänpreventiv synpunkt är väldigt\r\nviktigt att normalpåföljden för grovt sjöfylleri är\r\nfängelse.</pre><pre>Är vi ense om detta, Anita Jönsson?</pre><pre>Anf. 70 ELISABETH PERSSON (v) replik:</pre><pre>Herr talman! Nu har vi snart i två timmar\r\ndiskuterat inriktningen på en kommande\r\nutredning.</pre><pre>Det står i utskottets betänkande att de förväntar sig\r\natt utredningen kommer att ta upp frågan om\r\npromilleregler eller ej.</pre><pre>Martin Olsson har talat mycket vältaligt om\r\nnödvändigheten av att för säkerhets skull komma\r\nmed en extra reservation för att utredningens\r\narbete skall få den inriktning han vill ha.</pre><pre>Jag tycker inte att det är för mycket begärt att\r\ncenterpartiet och folkpartiet som nu så ivrigt -- -- --</pre><pre>Anf. 71 ANDRE VICE TALMANNEN:</pre><pre>Jag vill erinra Elisabeth Persson om att replikrätten\r\ngäller Anita Jönssons anförande.</pre><pre></pre><pre>Anf. 72 ELISABETH PERSSON (v) replik:</pre><pre>Herr talman! Ingen har uttalat sig till förmån för\r\nreservation 7, inte ens Anita Jönsson eller någon av\r\nde andra talarna. Jag tycker att det vore angeläget.\r\nAnita Jönsson tycks t.o.m. tro att vi med vår\r\nmarkering är ute efter att förbjuda båtarna, men så\r\när det definitivt inte. Vi är ute efter att få ett slags\r\nkörkort för sjön. Vi kräver kompetenskrav eller\r\nbehörighetsvillkor för att framföra båtar som är\r\nkortare än elva meter, men som har en betydande\r\nmotorstyrka.</pre><pre>Herr talman! Jag har tidigare haft möjlighet att säga\r\nbåde till Martin Olsson och Ulla Orring om att de\r\nskall uttala sig i denna riktning, men de har undvikit\r\natt göra det. Jag beklagar detta. Jag kan inte tolka\r\ndet på annat sätt än att man struntar --  -- --</pre><pre>Anf. 73 ANDRE VICE TALMANNEN:</pre><pre>Jag erinrar igen om att replikrätten gäller Anita\r\nJönssons anförande.</pre><pre>Anf. 74 ANITA JÖNSSON (s) replik:</pre><pre>Herr talman! Vi har ett påföljdsystem dels av\r\nallmänpreventiva skäl, dels för att få människor\r\nsom har gjort sig skyldiga till ett brott att inte göra\r\nytterligare brott, utan att bli nyktra och säkra förare\r\nbåde till sjöss och till lands. Man kan fråga sig\r\nhuruvida fängelse utan någon annan insats kan\r\nlyckas med detta. Den debatten skall vi inte föra\r\nhär.</pre><pre>Däremot kan jag inte låta bli att nämna att den 1\r\njuni skärps kraven för fällda rattfyllerister som vill\r\nha tillbaka körkortet. Ett nyktert levnadssätt måste\r\ni fortsättningen bevisas med ett särskilt\r\nläkarutlåtande. Detta visar att det finns andra\r\nåtgärder än längre fängelsestraff som kan få förarna\r\nnyktra både på vägarna och till sjöss.</pre><pre>Andre vice talmannen anmälde att Martin Olsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 75 ELVER JONSSON (fp):</pre><pre>Herr talman! Detta är litet av lång dags färd mot\r\nnatt. Det gäller debatten, men det gäller över\r\nhuvud taget hela den här frågan som har hängt med\r\nhär i riksdagen under nästan hela\r\nenkammarriksdagens historia.</pre><pre>Regeringen har nu äntligen lagt fram en\r\nproposition men det finns ju många frågetecken.\r\nFramför allt har man inte någon bestämd åsikt om\r\nhur man skall ha det framöver. Riksdagen tvingas\r\nfortfarande att driva på för att det över huvud taget\r\nskall hända någonting. Anita Jönsson försökte säga\r\nhär, att nu sker det minsann skärpningar, det gäller\r\nkörkortsåterkallelse m.m. Men kom ihåg, Anita\r\nJönsson, att den förändring som nu sker den 1 juni\r\nicke kommer upp till vad trafiksäkerhetsverket\r\nhade önskat sig. Jag tror att det är viktigt att se att\r\ndetta egentligen inte är så märkvärdigt.</pre><pre>Promillelagstiftningen är ju inte någonting nytt.\r\nMan kan nästan tro det. Det är i år, herr talman,\r\nprecis 50 år sedan vi fick denna svenska lagstiftning,\r\ndå Sverige som andra land i världen införde detta.\r\nEtt omstritt system som betraktats med misstro,\r\nmen som nu kommit att omfatta många länder ute\r\ni världen.</pre><pre>Sjölagen behöver förvisso reformeras. Den är\r\nprecis 100 år. Det är inga nya hastverk vi tar oss an\r\nhär. Visserligen infördes straffbestämmelser 1966,\r\nmen i övrigt är det alltså en mycket gammal lag.</pre><pre>När det gäller sakläget har det ju sagts att alkohol\r\noch trafik inte hör ihop. Alla verkar vara mycket\r\növerens om den verbala bekännelsen och den är\r\nriktig. Men det är litet annorlunda när det gäller\r\nåtgärderna. För den som varit med sedan tidigt 70-\r\ntal och motionerat -- då motionerna och\r\nframställarna togs med en axelryckning, i något fall\r\nmed förakt -- är det intressant att se att det skett en\r\nutveckling. Flera talare har ju talat om detta att det\r\nblivit ett allt större intresse här i riksdagen för att\r\nkomma till rätta med sjöfylleriet i takt med en allt\r\ntätare trafik på sjön med allt snabbare båtare i en\r\nblandad trafik med vana och ovana förare. Det\r\nkräver nya och andra insatser.</pre><pre>Nu finns det en näst intill förkrossande majoritet\r\nhär i riksdagen för att vi bör få ett system med\r\npromilleregler. Moderaterna har i betänkandet\r\nuttalat att de har en annan mening, men i övrigt är\r\ndet en stor uppställning bakom förslagen. Det har\r\näntligen blivit status att driva den här frågan, och\r\njag hoppas att det beror på andra saker än att\r\nmassmedia inte intresserat sig särskilt för det ämnet\r\ndetta år. Jag hoppas att det mer handlar om att\r\nåstadkomma en starkare trafiksäkerhet också på\r\nsjön.</pre><pre>Det nya är egentligen att lagutskottets\r\nsocialdemokrater, genom Anita Jönsson, har talat i\r\npositiva ordalag om en promillelagstiftning. Det\r\nskall noteras som en framgång och som någonting\r\nnytt. Med detta har man kanske ändå säkrat ett\r\ntillräckligt parlamentariskt underlag för att kunna\r\nkomma fram till ett beslut.</pre><pre>En liten synpunkt till utskottets ordförande Rolf\r\nDahlberg som talade om att detta med en\r\npromillelagstiftning på sjön inte skulle kunna gå för\r\nsig eftersom sjöytorna är mycket vidsträckta. Då\r\nglömmer han förmodligen bort att vägnätet inte\r\nheller är så litet. Vi har ju hundratals mil större och\r\nmindre vägar där vi inte kan övervaka. Men ändå\r\nvill vi ha en promillelagstiftning som gäller för all\r\nlandtrafik. Man lagstiftar ju inte främst för att\r\nkomma åt och straffa alla människor, utan för att\r\nredovisa statsmaktens hållning till en viss fråga eller\r\ntill en viss förseelse. Det har både parlamentariska\r\nvärden och trafikmässigt goda inslag. Därför tror\r\njag att det är viktigt att vi nu driver på i den här\r\nfrågan. Detta är ju närmast litet av en kamp mellan\r\nå ena sidan parlamentet, riksdagen, och å andra\r\nsidan kanslihuset, regeringen. Regeringen har inte\r\nhaft särskilt bråttom. Riksdagen är otålig. Jag\r\ntycker det är bra att det kan registreras från den här\r\ndebatten.</pre><pre>Båtliv är ju egentligen något mycket positivt. Då är\r\ndet också viktigt att det kan ske i säkra former. Då\r\nkrävs det faktiskt ett nyktert uppträdande också på\r\nsjön.</pre><pre>Överläggningen var härmed avslutad.</pre><pre>(Beslut fattades efter 10 §)</pre><pre>9 § Följdlagstiftning med anledning av den nya\r\nsummariska processen</pre><pre>Föredrogs</pre><pre>lagutskottets betänkande</pre><pre>1990/91:LU34 Följdlagstiftning med anledning av\r\nden nya summariska processen (prop.\r\n1990/901:126).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 10 §.)</pre><pre>10 § Prisinformation</pre><pre>Föredrogs</pre><pre>lagutskottets betänkande</pre><pre>1990/91:LU36 Prisinformation (prop.\r\n1990/91:171).</pre><pre>Anf. 76 CHARLOTTE CEDERSCHIÖLD\r\n(m):</pre><pre>Herr talman! Nu är det åter dags för de politiker\r\nsom inte förstår sig på marknadsekonomins\r\nfunktion att utöva sin väldiga välvilja och genom\r\nlagreglering av prisinformationen åter höja\r\nprisnivån på matvarorna.</pre><pre>Detta enkla, till synes obetydliga, betänkande\r\nLU36 är ett litet, men tyvärr, ganska typiskt\r\nexempel på åtgärder som sammantaget förstört\r\nincitament, marknadsekonomi och konkurrens i\r\nvårt land. Alla dessa konkurrenshämmande\r\nåtgärder tillsammans, varav detta är en liten del,\r\nkommer att drabba svensk levnadsstandard under\r\nmånga år framåt. Detta jämfört med\r\nstandardutvecklingen i länder som varit mer\r\nförskonade från vänsterpolitik. Hela denna process\r\ndär politiker blandar sig i detaljer i näringslivet utan\r\natt kunna redogöra för konsekvenserna av sina\r\nåtgärder, kallades av tidningen Opion för några år\r\nsedan för ''välviljans kletiga sås''. Även om\r\nuttrycket är drastiskt är det betecknande för denna\r\ntyp av debatter där välviljans företrädare har en\r\nganska lätt roll genom att peka på det som inte\r\nfungerar perfekt, medan vi som representerar\r\nnågot som då snarare kan betecknas som\r\neftertanken måste vänta tills de negativa effekterna\r\nav åtgärderna visar sig. I analysen bakom\r\nregeringsförslaget har man inte heller vinnlagt sig\r\nom att belysa de resonemang som stärker dem som\r\nhyser betänkligheter.</pre><pre>Majoritetens representant kommer säkert att tala\r\nnärmare om innebörden av betänkandet. Jag vill\r\nhär markera just var den politiska skillnaden går\r\nmellan majoritet och opposition. En skillnad som\r\näven framgår av vår kommittémotion L28 med\r\nanledning av propositionen. Enkelt uttryckt\r\nkommer nu riksdagen att lagstifta om, att det skall\r\nsitta prislappar på matvarorna. Information på\r\nhylla eller skylt eller något annat nytt sätt\r\naccepteras generellt inte för dagligvaror. Det är just\r\ndetta vi motsätter oss i reservation 1. Det gör vi i\r\ngott sällskap med cirka hälften av\r\nremissinstanserna. Då skall man komma ihåg att en\r\nmycket stor del av remissinstanserna saknar\r\nförmåga att bedöma det som är vår\r\nhuvudinvändning mot förslaget, nämligen dess\r\nprisdrivande effekt. Alla remissinstanser med\r\nerfarenhet i frågan och som därmed har möjlighet\r\natt göra någon verklig bedömning av dess effekter,\r\nanser liksom vi moderater att detta är ett oklokt\r\nbeslut. Det gäller i all synnerhet om man vill hålla\r\nnere prisutvecklingen. Men det har å andra sidan\r\nverkligen inte varit socialdemokraternas mest\r\nframgångsrika politiska område. Det är väl snarare\r\nså att just den bristande förmågan i detta avseende\r\nlett till ett väldigt missnöje med partiet. Just dessa\r\nfrågor -- frågorna om prisnivåerna i landet jämfört\r\nmed i andra länder -- har bidragit till att ge\r\nmissnöjespartiet Ny Demokrati skjuts. I dag tänker\r\nsocialdemokraterna lägga litet mer fyr under denna\r\nbrasa, trots att det inte finns några vederhäftiga och\r\ntillförlitliga belägg för att konsumenterna är\r\nberedda att stå för de nya högre kostnaderna. Den\r\nallmänna politiska debatten vittnar snarare om\r\nmotsatsen.</pre><pre>Eftersom remissinstanserna innehåller så många\r\nparter i målet, kan det vara intressant att försöka\r\nfinna någon utan partsintressen och se vad den\r\nsäger. Jag tog på måfå hovrätten i Övre Norrland.\r\nDe finner underlaget bräckligt och ifrågasätter om\r\nman kan dra de slutsatser som regeringen gjort på\r\nett underlag vars representativitet förefaller\r\nsynnerligen svag. Man menar att denna lag, som\r\nkommer att bli betungande för näringsidkare och\r\nkonsumenter genom att den leder till prishöjningar,\r\nverkligen måste efterfrågas och motsvara ett belagt\r\nbehov. De synpunkter som den i sammanhanget\r\nfristående hovrätten framförde har som framgått\r\ntotalt nonchalerats. Icke desto mindre är det just\r\nhär kvalitetsbristen i denna lag ligger.</pre><pre>Enligt Volvos representant vid en hearing i\r\nlagutskottet, höjdes priset på en Volvo med 2 000\r\nkr. vid ett av denna periods konsumentpolitiska\r\nbeslut. Denna gång drabbas maten. Det är inte\r\nfråga om så mycket på varje vara, men\r\nsammantaget under åren kommer denna åtgärd att\r\nta konsumtionsutrymme från annat som\r\nmänniskorna kunde ha använt sina pengar till.\r\nÖverdrivna konsumentpolitiska åtgärder tillhör de\r\npolitiskt accepterade sätten att sänka reallönerna i\r\nvårt land.</pre><pre>I betänkandet hävdar majoriteten själv att det blir\r\nkostnadsökningar. Utan att ens översiktligt\r\nbedöma kostnaderna, vare sig på kort eller lång\r\nsikt, är man beredd att vältra över dem på\r\nkonsumenterna. Detta är i sanning inget\r\nkonsumentvänligt handlande. Särskilt dyrbart blir\r\ndet naturligtvis i ett land med hög inflation och\r\nmånga ommärkningar.</pre><pre>Prisinformationen är ett konkurrensmedel. Jag tror\r\nknappast att ens socialdemokraterna vågar\r\nifrågasätta detta. Genom att på detta sätt\r\ndetaljreglera informationen hämmar man\r\nkonkurrensen med de effekter detta alltid har i\r\nform av högre priser. Det finns påtaglig risk för att\r\nleverantörerna börjar prismärka varorna direkt. Vi\r\nfår då effekter liknande dem man får med\r\nriktpriser, och dessas prishöjande konsekvenser har\r\nSPK ingående redogjort för.</pre><pre>Konkurrens- och konsumentpolitik har ett starkt\r\nsamband. Men om staten med ena handen lägger\r\nresurser på konkurrensvårdande myndigheter och\r\nmed andra handen motarbetar konkurrensen, är\r\ndet inte undra på om medborgarna börjar få en\r\nkänsla av att skattemedlen misshushållas bort.</pre><pre>Man skulle kunna tro att majoriteten inte förstod\r\natt det är ett grundläggande intresse även för\r\nhandeln att tala om priset på en vara. Om det är\r\nfallet måste man kunna belägga att\r\nprisinformationen inte är ett konkurrensmedel.\r\nDet råder ingen politisk oenighet om att priset skall\r\nanges korrekt och tydligt samt vara lättillgängligt\r\noch att kunden utan onödig tidspillan skall kunna\r\ninformera sig om priset. Detta har ingen motsatt\r\nsig. Det råder även enighet om att det skall finnas\r\njämförpriser. Det är bara lagregleringen av den\r\ndyrbara artikelmärkningen som vi motsätter oss.\r\nVår linje ligger därmed närmare EG-direktiven än\r\nregeringens.</pre><pre>Marknadsdomstolen har klart redogjort för den\r\nstandard som skall gälla för hyllkantsmärkning.\r\nMan kan fråga sig vilken standard som skall gälla\r\nför artikelmärkning. Hur långt ner i detalj man än\r\ngår blir det ändå inte lika för alla, eftersom\r\nmänniskor inte är lika. Får man prismärka med röd\r\nskrift på grön etikett? Vad händer om etiketten är\r\nsuddig eller svårläst, så att en människa kan läsa\r\nden men inte en annan? Var ligger gränserna?</pre><pre>De lagföringsärenden som detta kommer att leda\r\ntill kommer att dra ytterligare löje över\r\nrättsväsendet, och inte minst över de politiker som\r\nstiftat lagen. Men Ny Demokrati får fler argument!</pre><pre>Denna detaljnivå bör politiker hålla sig borta från.\r\nDet räcker att via lagstiftning reglera att kunden\r\nutan onödig tidsåtgång skall kunna informera sig\r\nom priset. Flera remissinstanser påpekar också, att\r\nom denna lag antas, kommer den sannolikt att leda\r\ntill ytterligare detaljreglering. Vi politiker borde i\r\nstället eftersträva förenklad lagreglering, en\r\nsanning som uppenbarligen inte nog kan upprepas\r\ni denna kammare.</pre><pre>Utskottsmajoriteten menar att denna\r\nprisinformationslag kan komma att leda till en\r\nsådan kostnadsökning för företag som nu gått över\r\ntill hyllkantsmärkning och tvingas tillbaka till\r\nvarumärkning, att detta tillsammans med den\r\ntidsåtgång det kommer att kräva, därutöver skulle\r\nleda till att extrapriserna försvinner. Det är tydligen\r\nnågon sorts åderlåtning så att näringsidkarens\r\nekonomi förblöder.</pre><pre>Förutom att resonemanget avslöjar\r\nsocialdemokraternas syn på näringsidkare, leder\r\ndet till sämre konkurrens och med största\r\nsannolikhet till sämre ekonomi för både samhälle\r\noch individ. Vi moderater är måna om\r\nkonkurrensen, som leder till lägre\r\nkonsumentpriser, och vill därför behålla\r\nextrapriserna, vilket vi framför i reservation 2. Vi\r\nvill därför att konkurrenskommittén skall ges\r\ntilläggsdirektiv.</pre><pre>Extrapriserna skall ställas mot vårt krav på tydliga\r\njämförpriser, vilket ger konsumenten full möjlighet\r\natt jämföra extrapriset med det ordinarie priset.\r\nÄven vänsterpartiet skriver i sin reservation att\r\nextrapriser är det övervägande konkurrensmedlet.\r\nDen i konkurrensfrågor blinda hönan har i varje fall\r\nhittat ett korn.</pre><pre>Eftersom ökad konkurrens leder till lägre priser,\r\nleder minskad konkurrens till högre priser. Vi vill\r\ninte höja prisnivån, utan slår vakt om konsumenten\r\ngenom att föreslå att konkurrensmedlet extrapriser\r\nbibehålls.</pre><pre>Herr talman! Jag yrkar härmed bifall till\r\nreservationerna 1 och 2.</pre><pre>Anf. 77 ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre></pre><pre>Anf. 78 ULLA ORRING (fp):</pre><pre>Herr talman! I ett samhälle som vårt där de flesta\r\nhushåll består av dubbelarbetande människor, är\r\ndet svårt att få tiden att räcka till. Inköpen av\r\ndagligvaror skall gå snabbt. Oftast blir planeringen\r\ndålig, vilket inverkar menligt på hushållsekonomin.</pre><pre>Det finns de som har goda inkomster, men\r\npengarna räcker inte i alla fall. Å andra sidan finns\r\ndet de som har små inkomster och ändå alltid klarar\r\nsina utgifter. Vad beror detta på? Jo, några fakta\r\nkänner vi till. Den som planerar vet bättre vad han\r\neller hon vill använda sina pengar till. Den som vet\r\nvad han verkligen vill kan lättare stå emot\r\nimpulsköp och därmed snabbare nå sina uppsatta\r\nmål och får bättre ekonomi. Ett är säkert, den som\r\nplanerar vet bättre hur stora utgifterna är i\r\nverkligheten: vad saker och ting kostar. Det senare,\r\nvad saker och ting kostar, är vad detta betänkande\r\nfrån lagutskottet handlar om.</pre><pre>Regeringen har lagt fram en proposition om en\r\nprisinformationslag som ålägger näringsidkare i\r\ndetaljistledet en skyldighet att prismärka varorna.\r\nOm handlaren inte följer lagen fälls han eller hon\r\nenligt marknadsföringslagen. Lagen skall träda i\r\nkraft den 1 januari 1992.</pre><pre>Av flera skäl yrkar vi från folkpartiet liberalerna\r\navslag på lagförslaget. Vi anser att lagen är\r\nytterligare ett utslag av den socialdemokratiska\r\npolitikens syn på människan på individ. Man har\r\ninget förtroende för den enskildes förmåga att ta\r\nansvar. Folkpartiet liberalerna vill myndigförklara\r\nindividen. Vi utgår från en helt annan\r\nmänniskosyn. Vi tror att människor är kapabla att\r\nvälja varor utan en prisinformationslag.</pre><pre>Låt mig först slå fast vår grundinställning till\r\nprismärkningen som sådan. Det är självklart att\r\nkonsumenterna skall ha rätt till en fullgod\r\nprisinformation, men vi anser att det kan ske utan\r\nonödig lagstiftning. En lag som denna blir dessutom\r\nsvår att tillämpa.</pre><pre>Som jag inledningsvis framförde innebär en\r\nplanering för det enskilda hushållet att man bättre\r\nkan hushålla med sina tillgångar. I den planeringen\r\ningår även att konsumenten skall kunna kontrollera\r\nsina utgifter. Självfallet skall konsumenten också i\r\nbutiken ha tillgång till rediga uppgifter om varans\r\npris. Huvudansvaret för att konsumenterna skall få\r\ndenna information vilar på företagen, på handeln.</pre><pre>Vi har i vårt land ett system med överenskommelser\r\nmellan näringslivet, handeln och konsumentverket,\r\ns.k. riktlinjer. Redan i dag, vilket även påpekas i\r\npropositionen, gäller en överenskommelse från\r\n1986 mellan handeln och konsumentverket om att\r\nvissa varugrupper skall hållas utanför\r\nartikelprismärkning. Det gäller mejerivaror, läsk,\r\nöl, djupfrysta varor m.fl. samt pallexponerade\r\nvaror och varor som tillfälligt säljs i butiken. Jag\r\ntror att det är fråga om cirka en tredjedel av\r\nbutikens sortiment. Dessa undantag skall gälla\r\nockså under den nu föreslagna prislagen.</pre><pre>Detta är exempel på att man kan nå praktiska\r\növerenskommelser utan lagstiftning. Men här finns\r\nen sällsynt klåfingrighet från socialdemokratiskt\r\nhåll -- att ständigt förhindra marknadskrafterna\r\nutan att beakta konsekvenserna -- som i detta fall\r\nkommer att leda till både ökade kostnader och\r\nytterligare krångel.</pre><pre>Herr talman! Från folkpartiet liberalernas sida\r\nanser vi att det fortfarande finns starka skäl till att\r\nupprätthålla den här dialogen mellan handeln och\r\nkonsumentverket. På så sätt får man en kanal för\r\npåverkan om bättre prismärkning utan lagstiftning.\r\nDet har hitintills skett genom det riktlinjearbete\r\nsom jag tidigare nämnde.</pre><pre>Men det måste ändå vara dialogen mellan den\r\nenskilde konsumenten och handeln som skall vara\r\nstyrande. Vi vill hävda att kvalité, prismärkning och\r\nservice är styrande för konsumentens val av butik\r\noch av vara.</pre><pre>Det finns flera skäl till att avslå denna proposition.\r\nJag kan börja med att citera några remissvar.</pre><pre>ICA-förbundet, som dominerar\r\ndagligvaruhandeln, är övertygat om att det även i\r\nframtiden kommer att finnas butiker som, trots att\r\nde har datakassor, väljer att ha prislappen kvar,\r\nmedan andra kommer att slopa den. Konsumenten\r\när enligt ICA fullt kompetent att själv välja vilket\r\nalternativ som passar bäst. Det behövs ingen\r\ndetaljreglering som ålägger alla butiker dyrbara\r\noch prishöjande investeringar.</pre><pre>ICA-handeln är fullt medveten om\r\nprisinformationens betydelse i datakassebutiker.\r\nMan menar att det pågår ett intensivt\r\nutvecklingsarbete även beträffande\r\nprisinformation. Också vi konsumenter har märkt\r\ndenna utveckling inom handeln, som varit positiv\r\nför oss.</pre><pre>Dagligvaruhandeln beräknar kostnaderna för\r\nprismärkningsarbetet till 900 milj.kr. per år. Man\r\nmenar att besparingar kan göras med upp till 144\r\nkr. per konsument vid slopande av den individuella\r\nartikelprismärkningen.</pre><pre>Axel Johnson AB anser att nuvarande s.k.\r\nhyllkantsmärkning och datakassehantering räcker\r\nför att ge konsumenten tillräcklig prisinformation.</pre><pre>Också KF säger bestämt nej till lagstiftning och\r\ndetaljreglering.</pre><pre>Näringsfrihetsombudsmannen, som ju är en\r\nfristående myndighet, satt att granska\r\nkonkurrenshämmande åtgärder, anser att man\r\növerbetonat konsumentbehovet när det gäller krav\r\npå artikelprismärkning. Vidare säger NO att\r\nkonsumenten genom datakassakvitton kan få en\r\ngod uppfattning om priset på inköpta varor och kan\r\nreagera, om ett pris verkar onormalt högt.</pre><pre>Även NO anser att man underskattat betydelsen av\r\nlagförslagets ekonomiska konsekvenser. Risken är\r\nstor att dagligvarubutikerna i större utsträckning\r\nbegär eller accepterar leverantörsprismärkning för\r\natt själva slippa det tidskrävande extraarbetet med\r\natt prismärka varje enskild vara. Detta kan enligt\r\nmin åsikt knappast vara konkurrensfrämjande.\r\nMen den socialdemokratiska utskottsmajoriteten\r\nhar en annan åsikt, eller hur?</pre><pre>Dessutom vet jag genom uttalanden från enskilda\r\nhandelsanställda att man inte alls är glad över\r\ninförandet av denna lag om artikelprismärkning.\r\nMan vet att det är fråga om ett mycket tungt och\r\nensidigt arbete.</pre><pre>Förutom de här redovisade skälen, som folkpartiet\r\nliberalerna ställer sig helt bakom, vill jag även\r\nanföra följande.</pre><pre>Utöver kostnadsargumentet, vilket vi från vår sida\r\npå intet sätt negligerar -- det har sagts att det\r\nkommer att kosta butikerna uppemot 30 öre att\r\nprismärka varje artikel -- visar all erfarenhet från\r\nregleringar på näringslivets område att ett system\r\nbyggt på förhandlingar och frivilliga\r\növerenskommelser i dessa fall är effektivare än\r\ntvingande regler och förbud.</pre><pre>Eftersom ingen hitintills påvisat att den nya lagen\r\nkan tänkas få någon nämnvärd effekt, samtidigt\r\nsom den innebär ett ingrepp i marknadssystemet till\r\npriset av åtskilliga hundratals miljoner årligen, bör\r\nen detaljreglering på prisinformationsområdet inte\r\ninföras.</pre><pre>Om lagen tillkommer blir dessutom tolkningen av\r\nbestämmelserna svårhanterlig. Vad sägs om\r\nföljande enligt förarbetena till 5 §, som handlar om\r\nhur prisinformation skall lämnas? Jag citerar direkt\r\nur propositionen:</pre><pre>''Den föreslagna regeln innebär i praktiken att\r\nskriftlig prisinformation inte behöver lämnas i\r\nmindre butiker med manuell betjäning. I en\r\nmanuell disk i en snabbköpsbutik är emellertid\r\nsituationen en annan. Här behövs normalt'' -- min\r\nkursivering -- ''skriftlig information.''</pre><pre>Var det glasklart, eller . . .? Jag vet inte om\r\nriksdagens ledamöter förstår vad som här avses.</pre><pre>Vill vi att svenska folket skall hysa respekt för våra\r\nlagar och följa dem, bör sådana här lagförslag\r\nkastas i papperskorgen.</pre><pre>Jag yrkar avslag på propositionen om\r\nprisinformation och bifall till reservation nr 1. Jag\r\nyrkar bifall till reservation 2, som handlar om\r\nextrapriser.</pre><pre>Helt kort vill jag ånyo framhålla att nuvarande\r\nextraprissystem bör finnas kvar. Vi anser på vårt\r\nhåll att varans pris är ett viktigt konkurrensmedel\r\ninom handeln. Tillfälliga prisnedsättningar skall\r\ndärför kunna genomföras utan att lagstiftning\r\nlägger hinder i vägen. Det handlar ju om\r\nmarknadskrafter och konkurrens. Vi anser att det\r\när ett obevisat påstående att ett avskaffande av\r\nextrapriser skulle ge konsumenterna fördelar som\r\nlägre priser. Vi är bestämt motståndare till att sätta\r\nkonkurrensen ur spel genom att förbjuda\r\nextrapriser.</pre><pre>Det är också en smula förvånande att motståndarna\r\nmot extrapriser -- som i s-motionen med Ulla\r\nPettersson som första namn använder sig av\r\nargumentet att systemet med extrapriser,\r\nommärkning och annonsering drar med sig\r\nfördyringar på uppemot 9 miljarder. Däremot anser\r\ninte socialdemokraterna att den föreslagna\r\nprislagen skulle medföra så betungande kostnader\r\nför konsumenterna. Var finns konsekvensen?</pre><pre>Vi reservanter anser att konkurrenskommittén, som\r\nnu arbetar med konsumentfrågor, bör få\r\ntilläggsdirektiv, såsom också Charlotte\r\nCederschiöld framhållit i sitt anförande.</pre><pre>Sammanfattningsvis, herr talman, yrkar jag alltså\r\nbifall till reservationerna 1 och 2 och i övrigt till\r\nutskottets hemställan.</pre><pre>Anf. 79 ELISABETH PERSSON (v):</pre><pre>Herr talman! Vänsterpartiet anser i motsats till\r\nmoderata samlingspartiet och folkpartiet\r\nliberalerna att det är utmärkt att vi nu har fått\r\nförslaget till prisinformationslag. Vi är bara litet\r\nledsna över att man inte har velat gå ännu längre.\r\nMed hänvisning till pågående arbete väntar man ju\r\nmed att lägga fram förslag i frågan om extrapriser\r\noch en del annat otyg inom handeln.</pre><pre>Lagen om prisinformation är, som jag antytt,\r\nefterlängtad. Den svarar mot ett starkt\r\nkonsumentkrav. Jag vill bara litet grand\r\nkommentera vad framför allt Charlotte\r\nCederschiöld sade i det hyllningtal till\r\nmarknadsekonomin som hon höll för en liten stund\r\nsedan.</pre><pre>Hon lät bli att nämna en viktig poäng i detta\r\nsammanhang. Den fria marknaden, så omhuldad\r\nav moderaterna, förutsätter att avtal träffas mellan\r\nfria och likvärdiga parter. Ingen skall genom att\r\nundanhålla viktig information skaffa sig fördelar på\r\nnågon annans bekostnad. Detta är inte någon\r\nnedtecknad beskrivning utan en populär\r\nåtergivning av balansförhållandet i den fria\r\nmarknadsekonomin.</pre><pre>Jag vill påstå att priset på en vara faktiskt är\r\navgörande information. Det borde alltså vara en\r\nfulltständig självklarhet att en kund innan han eller\r\nhon vill bestämma sig för att köpa en vara får riktig\r\noch ordentlig information om den viktiga och\r\navgörande faktor för valet som varans pris är.</pre><pre>Men så är det inte. Det är inte en självklarhet.\r\nDärför är lagen så välkommen för konsumenterna.\r\nMen tacka för att handeln inte är så intresserad av\r\nden här informationen!</pre><pre>Ulla Orring sade att något stort grossistföretag\r\ntycker att det blir dyrt och besvärligt med\r\nartikelprismärkning. Ja, det må väl vara. Men för\r\nkonsumentens del är det avgörande att veta vad\r\nvarorna kommer att kosta, innan man går till\r\nkassan.</pre><pre>Tänk, om det vore på det sättet att Volvo, när det\r\nföretaget höjde priset med 2 000 kr., vilket har\r\nrefererats här, hade underlåtit att tala om det för de\r\npotentiella bilköparna utan sagt: Det slutgiltiga\r\npriset får du se på kvittot, när du har betalt! Vi inser\r\nnaturligtvis att det är fullständigt absurt.</pre><pre>Då kan någon säga att det blir så mycket arbete och\r\natt det blir dyrt med prismärkning. Men faktum är\r\natt sammantaget handlar en normalfamilj för\r\nganska stora summor under ett år, även om det är\r\nfördelat på små poster. Det blir alltså rätt\r\navgörande, om ärtburken kostar 6:50 eller 6:85.\r\nMånga vill göra valet mellan olika ärtburkar just\r\nutifrån priset.</pre><pre>Då säger man: Men hyllkantsmärkning är väl till\r\nfyllest? Det är inte det. Man behöver inte vara\r\nsärskilt gammal och se dåligt för att konstatera vid\r\nett besök i en stor livsmedelsaffär, där det\r\nuteslutande finns hyllkantsmärkning, att det är\r\noerhört svårt att på det sättet skaffa sig tillförlitlig\r\ninformation.</pre><pre>Det förekommer inte så ofta, men jag har faktiskt\r\nett uppdrag med mig till kammaren i dag, när vi\r\ndiskuterar detta, från grannar och bekanta i min\r\nhemtrakt. De vill att jag framför att de kräver att\r\nvarorna skall vara artikelprismärkta i\r\nlivsmedelsaffärerna, för de tycker inte att de kan få\r\nden viktiga informationen annars.</pre><pre>Herr talman! Vi hälsar alltså med tillfredsställelse\r\nförslaget till lag om prisinformation. Det enda vi är\r\nlitet ledsna för i vänsterpartiet är, som jag sade, att\r\ninte även frågan om extrapriser behandlas här. Det\r\nhänvisas till att kommittén vars arbete ligger bakom\r\nlagen om prisinformation inte har kommit så långt\r\ni sitt arbete än.</pre><pre>På den punkten har jag reserverat mig i utskottet,\r\noch jag vill passa på att yrka bifall till reservation 3.\r\nI den reservationen klargörs tydligt var vi står i\r\nfrågan om extrapriser.</pre><pre>Extrapriser har debatterats livligt under våren, och\r\ndet har framkommit synpunkter och uppgifter om\r\nderas effekter på handeln som väl varit okända för\r\nde flesta av oss. Naturligtvis har vi vetat att det inte\r\när så mycket bevänt med de här prissänkningarna,\r\nmen att handelns totalkostnad för extrapriser skulle\r\nvara så hög som den är har nog förvånat oss alla.</pre><pre>Systemet med extrapriser är nu ungefär 30 år\r\ngammalt, men med tiden har det tappat allt förnuft,\r\noch de flesta konsumenter och också seriösa\r\ndetaljister önskar bort det. Det har förfelat sin\r\nverkan. Vi vet också att direkt bedrägeri och skoj\r\nförekommer i sammanhanget.</pre><pre>Reglerna för vad som får kallas extrapris går i\r\nkorthet ut på att en varas pris får kallas extrapris,\r\nom det är minst 10 % under det ordinarie priset och\r\nom varan säljs till det priset tillfälligtvis under en\r\nkortare tid.</pre><pre>Hur ser det ut i verkligheten? Jo, herr talman, 80 %\r\nav allt kaffe och all fryst kyckling här i landet säljs\r\ntill extrapris. Av tvättmedel och falukorv är det\r\n75 % som alltid säljs med de röda lapparna som det\r\nstår extrapris på. Det här är siffror som talar sitt\r\ntydliga språk.</pre><pre>Det är inte fråga om några tillfälliga sänkningar. Vi\r\nkonsumenter går alltså på en jättemina, och det är\r\nprecis vad man vill att vi skall göra, när vi köper\r\nvaror till extrapris och tror att vi har varit\r\nförnuftiga, sparsamma och rationella och handlat\r\nbilligt. Tvärtom är det på det sättet att vi har gått på\r\nett reklamtrick. Om 80 % av en vara alltid säljs till\r\nextrapriset, finns det naturligtvis inget ordinarie\r\npris längre att tala om som priset relaterats till.</pre><pre>Kostnaderna för ommärkningen och de röda\r\nlapparna lär uppgå till åtskilliga miljarder varje år.\r\nEtt förbud mot eller en sanering av extrapriserna\r\nskulle alltså innebära lägre kostnader för handeln,\r\nlägre kostnader som självklart bör komma\r\nkonsumenterna till godo.</pre><pre>Nu har jag inte fått någon majoritet i utskottet med\r\nmig på att markera vikten av att få systemet med\r\nextrapriser sanerat -- och för övrigt inte bara\r\nextrapriserna utan också snurreriet med\r\nrabattkuponger och allting sådant. Vänsterpartiet\r\nstår ensamt bakom reservation 3, men jag hoppas\r\natt vi inom en inte allt för avlägsen framtid får\r\nuppleva att det kommer ett förslag i ärendet, på\r\nsamma sätt som det nu äntligen har kommit om\r\nprisinformationen.</pre><pre>Anf. 80 CHARLOTTE CEDERSCHIÖLD\r\n(m) replik:</pre><pre>Herr talman! Jag talade för ökad konkurrens och\r\nvalfrihet för kunden. Då vänder sig Elisabeth\r\nPersson mot oss moderater och insinuerar att vi inte\r\nskulle vilja ha priset på varan tydligt. När har vi\r\nmotsatt oss det? Vilket belägg har Elisabeth\r\nPersson för det?</pre><pre>I mitt anförande sade jag att priset skall vara\r\nkorrekt, tydligt och lättillgängligt och att kunden\r\nskall kunna informera sig om priset utan onödig\r\ntidsspillan. De kraven finns i våra\r\nkonsumentpolitiska motioner, både den med\r\nanledning av propositionen och den stora som\r\nväcktes under allmänna motionstiden. Jag tror att\r\nElisabeth Persson har läst på litet dåligt.</pre><pre>Volvo, som Elisabeth Persson tog upp, talar nog om\r\nvad bilen kostar. Men kanske borde Volvo dela upp\r\nsitt pris i en ren produktionskostnad och en som\r\nuppstått på grund av olika politiska ingrepp. På\r\nmånga områden är det omöjligt att göra detta, men\r\njust när det gäller de konsumentpolitiska ingreppen\r\nkanske det finns en möjlighet att klara det. Jag\r\ntackar Elisabeth Persson för tipset och skall föra det\r\nvidare till Volvo.</pre><pre>Anf. 81 ULLA ORRING (fp) replik:</pre><pre>Herr talman! Elisabeth Persson använder uttrycket\r\natt vi har gått på en jättemina i frågan om\r\nextrapriser. Jag anser att Elisabeth Persson och\r\nmajoriteten, som vill införa en prislag, har gått på\r\nen jättemina.</pre><pre>Prismärkning är både dyr och besvärlig. Det är\r\ningenting som är gratis, Elisabeth Persson, utan\r\nlägger man på handeln för mycket regler och\r\nkostnader, måste det betalas av någon. Det är\r\nkonsumenten som får betala.</pre><pre>Hela vintern har vi diskuterat matpriser. Elisabeth\r\nPersson är beredd att med den här lagen höja\r\nmatpriserna.</pre><pre>Elisabeth Persson säger också att hon har en\r\nhälsning från sina grannar. Jag tror inte att de vet\r\nvad förslaget egentligen innebär. Det vet ju\r\nknappast heller departementet som har lagt fram\r\ndet. Vad menas med en mindre butik med manuell\r\nbetjäning? Där behöver det inte lämnas någon\r\nprisinformation. Men i en manuell disk i en\r\nsnabbköpsbutik är situationen en annan -- här\r\nbehövs normalt skriftlig information! Vem skall\r\nbestämma storleken på butikerna? Vem skall\r\navgöra när det behövs skriftlig prisinformation?</pre><pre>Nej, Elisabeth Persson, det här är en jättemina.\r\nDet är inte fråga om att vi skulle vilja ta bort\r\nprismärkningen. Att det skulle vara det sättet är en\r\nmissuppfattning i den allmänna debatten. Det finns\r\npristerminaler där Elisabeth Persson kan sätta\r\närtburken och få en uppgift om vad den kostar. Det\r\nfinns hyllkantsmärkning och i de flesta fall så\r\nkommer prismärkningen att vara kvar. Nej, den här\r\nlagstiftningen vill vi inte ha, den skall gå till\r\npapperskorgen. Däremot skall extrapriser vara\r\nkvar som konkurrensmedel.</pre><pre>Anf. 82 ELISABETH PERSSON (v) replik:</pre><pre>Herr talman! Det är intressant att delta i den här\r\ndebatten. Charlotte Cederschiöld säger att det är\r\nklart att det skall vara prismärkning, att\r\nkonsumenterna skall få reda på vad saker och ting\r\nkostar. Hon säger att allt är väl beställt nu. Ulla\r\nOrring fyller på och bedyrar att prismärkningen\r\nskall vara kvar. Jag undrar hur det egentligen är.\r\nKommer konsumenten att drabbas av ytterligare\r\nkostnader bara därför att vi är överens om att det\r\när viktigt med prismärkning? Majoriteten vill gå så\r\nlångt som att t.o.m. lagstifta om detta. Lagen i sig\r\nkostar ju inga pengar, utan det måste vara andra\r\nsaker som ni är rädda för. Antingen är det bra och\r\nviktigt med prismärkning, eller också kan man\r\nstrunta i den och hitta på en mängd underliga\r\nersättningar för den som de flesta konsumenter inte\r\när intresserade av. För de allra flesta är det inget\r\nalternativ att leta efter priser i pristerminaler osv.\r\nKostar inte dessa någonting för handelsmannen,\r\neller är de alldeles gratis?</pre><pre>Prismärkning, oavsett hur den går till, fördyrar\r\nsjälvklart också varan. Men vi kan för vår del inte\r\nse att den traditionella artikelprismärkningen är så\r\nonödig och fördyrande att man inte bör värna om\r\nden.</pre><pre>Charlotte Cederschiöld förstår tydligen inte vad jag\r\nmenade med mitt exempel med Volvo, och det\r\nförstår jag. Ett argument som har använts mot\r\nartikelprismärkning är att konsumenten kan läsa på\r\nkvittot vad varorna har kostat. Det finns ju så\r\ntjusiga datakassor nu för tiden! Men det är en\r\nefterhandsinformation som inte är till fyllest. Man\r\nhar ingen nytta av den när man försöker välja\r\nmellan olika varor.</pre><pre>Anf. 83 CHARLOTTE CEDERSCHIÖLD\r\n(m) replik:</pre><pre>Herr talman! Nu är väl ändå Elisabeth Persson ute\r\noch cyklar. Hon försöker framställa det som om vi\r\nvill ta bort prismärkningen. Det är fullständigt\r\nabsurt. Snarare är det nog kommunister, som inte\r\ntror på konkurrens och marknadsekonomi, som vill\r\nta bort prismärkningen. Det är klart att det är bra\r\nmed information om priset.</pre><pre>\r\nVad som däremot inte är bra är att varorna hela\r\ntiden måste märkas om. Det handlar alltså om hur\r\nprismärkningen skall gå till. Jag skall referera ur en\r\nartikel i Dagens Industri för att visa hur det system\r\nför prismärkning som ni förordar fungerar. Man\r\nhävdar i artikeln att det systemet är tidskrävande,\r\nkostsamt och innebär ett monotont butiksarbete.\r\nDet är ganska svårt att försvara själva jobbet med\r\natt märka om varor. Det är vad diskussionen nu\r\nhandlar om.</pre><pre>Anf. 84 ULLA ORRING (fp) replik:</pre><pre>Herr talman! Att prismärka varor är ett\r\nkonkurrensmedel, och det framhöll jag också i mitt\r\nanförande. Det är klart att kunderna och\r\nkonsumenterna går till välskötta butiker.</pre><pre>Skall vi stifta lagar som vi inte behöver, Elisabeth\r\nPersson? Skall vi tillföra vår lagstiftning ytterligare\r\nen gummilag som ingen människa förstår? Ni säger\r\nså här: Skriftlig prisinformation behöver inte\r\nlämnas i mindre butiker med manuell betjäning,\r\nmen i en manuell disk i en snabbköpsbutik är\r\nsituationen en annan. Här behövs normalt skriftlig\r\ninformation.</pre><pre>Låt i stället handeln och konsumenterna komma\r\növerens om det här! Om jag uppsöker en butik som\r\ninte har prismärkt varorna, frågar jag varför man\r\ninte har gjort det. Då får handlaren skärpa sig och\r\nmärka dem. Men ett system med storebror,\r\nlagstiftning och sanktioner på detta område är\r\nfullständigt vansinnigt. Jag tror att Elisabeth\r\nPersson har trampat fel här.</pre><pre>Anf. 85 ELISABETH PERSSON (v) replik:</pre><pre>Herr talman! Låt handeln bestämma, säger Ulla\r\nOrring. Jag förstår att Ulla Orring och folkpartiet\r\nmenar det. Själv tycker jag att den åsikten står i\r\nbjärt kontrast till det konsumentintresse som Ulla\r\nOrring är så angelägen att markera i andra\r\nsammanhang.</pre><pre>Ordentlig och tydlig artikelprismärkning är faktiskt\r\nett konsumentkrav. Om allt är så gott och väl som\r\nni säger, och om prismärkning förekommer på de\r\nflesta håll, då är det väl inte så farligt med\r\nlagstiftning. Jag förstår inte varför ni är\r\nmotståndare till en sådan. Om verkligen\r\nkonsumenterna är nöjda, då är ju allt gott och väl.\r\nMen för den händelse att inte allt är gott och väl,\r\nom prismärkningen inte fungerar tillfredsställande,\r\nom handlaren underlåter att ge information om\r\nvarornas pris osv., så är det väl bra att kunna ta till\r\nlagen om prisinformation?</pre><pre>Andre vice talmannen anmälde att Ulla Orring\r\nanmält att till protokollet få antecknat att hon inte\r\nägde rätt till ytterligare replik.</pre><pre></pre><pre>Anf. 86 INGER HESTVIK (s):</pre><pre>Herr talman! I lagutskottets betänkande 36\r\nbehandlas, som vi har hört, regeringens förslag till\r\nen prisinformationslag. Lagen innebär att en\r\nnäringsidkare är skyldig att lämna uppgift om pris i\r\nsamband med marknadsföringen av sina varor och\r\näven sina tjänster. Lagförslaget innebär exempelvis\r\natt prisinformation skall finnas i annonser, i\r\nskyltfönster och inne i butiker. Priset skall anges\r\nkorrekt och tydligt. Jämförpriser skall också sättas\r\nut. I en butik skall prisinformationen anges på\r\nvaran eller i dess omedelbara närhet.</pre><pre>För dagligvaror i självbetjäningsbutiker är\r\nmärkning med prislappar direkt på varan eller på\r\nförpackningen huvudregeln. Undantag får bara\r\nförekomma om det finns praktiska hinder för denna\r\nmärkning eller om prisinformationssystemet är så\r\nutformat att det finns möjligheter för konsumenten\r\natt på ett enkelt sätt dels beräkna den sammanlagda\r\nkostnaden för varorna innan man passerar kassan,\r\ndels kontrollera att det pris som tas ut stämmer\r\növerens med prisangivelsen på varan.</pre><pre>Den nya prisinformationslagen omfattar också när\r\nen näringsidkare marknadsför tjänster, t.ex.\r\nfrisörer och kemtvättar. Prisinformationen skall\r\nlämnas lätt tillgänglig på eller i omedelbar\r\nanslutning till den plats där näringsidkaren har sin\r\nrörelse.</pre><pre>Prisinformationslagen är enligt\r\nsocialdemokraternas mening ett stort fall framåt\r\nnär det gäller att ge konsumenterna bättre\r\nmöjligheter att välja varor och tjänster genom att\r\nde kan ta ställning till både kvalitet och pris. Lagen\r\nger konsumenten möjlighet att kunna jämföra olika\r\nnäringsidkares utbud på ett bättre och mer\r\növerskådligt sätt. Den här lagen kommer att öka\r\nkonsumenternas prismedvetande, men den\r\nkommer också att spara tid åt konsumenterna -- det\r\när inte minst viktigt -- genom att det alltid skall\r\nfinnas lättillgänglig prisinformation att få. Lagen\r\nkommer också att betyda att hushållen på ett bättre\r\nsätt kan planera och utnyttja sina ekonomiska\r\nresurser.</pre><pre>Ulla Orring sade att hon tror på konsumenterna.\r\nJa, det gör också vi socialdemokrater. Vi tror precis\r\nsom Ulla Orring på konsumentens och individens\r\nförmåga och vilja att ta ansvar för hushållens\r\nekonomi. Men vi är övertygade om att det behövs\r\nhjälp av en ordentlig prisinformation.\r\nKonsumenterna, konsumenternas organisationer,\r\nde fackliga organisationerna, exempelvis\r\nHandelsanställdas förbund, och Konsumentforum i\r\nHultsfred, som Ulla Orring har talat väl om i andra\r\nsammanhang, tycker att en prisinformationslag är\r\nhelt nödvändig. Elisabeth Persson har vältaligt\r\nredogjort för konsumenternas krav, varför jag inte\r\nskall upprepa dem.</pre><pre>Huvudansvaret för en god prisinformation ligger\r\nhos företagen på marknaden. En bra\r\nprisinformation är i sig ett fint konkurrensmedel.\r\nDärför är det förvånande att utskottets\r\nhögerallians -- folkpartiet och moderaterna -- enats\r\ni en reservation där de avstyrker regeringens förslag\r\ntill prisinformationslag.</pre><pre>Ulla Orring har både här och i en motion från den\r\nallmänna motionstiden fört fram synpunkten att\r\nkonsumentverket och branschen tillsammans borde\r\nkunna dra upp riktlinjer för prismärkningen utan\r\nlagstiftning. Jag delar Ulla Orrings synpunkt att det\r\nhade varit mycket bra. Tyvärr har det dock visat sig\r\ninte fungera, och det är inte konsumentverkets fel.\r\nSom exempel kan nämnas att konsumentverket\r\n1986 träffade en överenskommelse med\r\ndagligvaruhandeln om riktlinjer för\r\nprisinformationen. 1988 hoppade flera av handelns\r\nföreträdare av överenskommelsen. De testbutiker\r\nsom skulle prova alternativa prissystem har inte\r\nstärkt konsumenternas tilltro till handelns\r\nmöjligheter eller kanske framför allt vilja att\r\nåstadkomma en bättre prisinformation.</pre><pre>Konsumentverket uppfattar att förhandlingarna\r\nmed näringslivet går trögt på många områden.\r\nTrots att marknadsföringslagen varit i kraft i flera\r\når har man inte kunnat komma fram till praxis för\r\ngenerella tolkningar av marknadsdomstolens\r\navgöranden. Nu får vi en komplettering till\r\nmarknadsföringslagen. Genom\r\nprisinformationslagen görs ett klarläggande om\r\nvilka krav som skall ställas på prisinformationen till\r\nkonsumenterna.</pre><pre>Det här kommer att bli dyrt för konsumenterna,\r\nsäger reservanterna. Man måste märka om, och det\r\nkostar. Kunderna får betala högre priser, heter det.\r\nJa, då är vi inne på nästa budskap i betänkandet --\r\nextrapriserna. Också dem har vi talat om tidigare i\r\ndag. Utskottet har behandlat flera motioner. I en\r\ndel, de som kommer från borgerligt håll, vill man\r\nha extrapriserna kvar. I andra motioner vill man\r\nförbjuda dem.</pre><pre>Extrapris -- en röd lapp på varan skall ge kunden en\r\nsignal om att här är det en vara som just nu, under\r\nen kort period, är billigare än vanligt i just denna\r\nbutik.</pre><pre>I flera motioner har det framhållits att det har visat\r\nsig att detta inte alltid stämmer. Oftast är\r\nextrapriset satt redan av tillverkaren, som rimligen\r\ninte kan känna till varje butiks prisnivå. Priset kan\r\ndärför i vissa fall visa sig vara högre än normalpriset\r\ni en viss affär. Vissa varugrupper har, precis som\r\nElisabeth Persson nämnde, ständiga extrapriser.\r\nDessa styr också hushållens inköp, och det är\r\nallvarligt. Det försvårar nämligen planeringen av\r\nhushållsbudgeten och planeringen av matinköpen,\r\nockså ur näringssynpunkt.</pre><pre>Utskottet har behandlat frågan om extrapriserna,\r\noch majoriteten har sagt att det är en fråga om det\r\nåligger konkurrenskommittén att ta ställning till,\r\neftersom den är intimt förknippad med frågan om\r\ncirkaprisernas vara eller inte vara. Kommittén är\r\ninne i slutfasen av sitt arbete, och vi kan förvänta\r\noss ett slutbetänkande under den kommande\r\nsommaren. Vi kan därför anta att vi här i\r\nkammaren skall kunna behandla frågan om\r\nextrapriserna inom en inte alltför avlägsen framtid.\r\nDärför avstyrks reservation 3 från vänsterpartiet.</pre><pre>Herr talman! Med det anförda yrkar jag bifall till\r\nutskottets hemställan och avslag på\r\nreservationerna.</pre><pre>Låt mig slutligen säga några ord till Charlotte\r\nCederschiöld. Hon ängslas över partiet ny\r\ndemokrati. Jag tror det är moderaternas oklara\r\nmarknadsföring av partiets för vanligt folk så hårda\r\nbudskap men för näringslivet, medborgarnas\r\noffentliga utredningar och den nya välfärden så\r\nmjuka budskap som ger ny demokrati sitt drag. Det\r\när kanske på moderaternas och folkpartiets\r\nbekostnad som det partiet går framåt. Vi kan se de\r\ndalande siffrorna för högeralliansen. Den nya\r\nstarten kom av sig.</pre><pre>Anf. 87 CHARLOTTE CEDERSCHIÖLD\r\n(m) replik:</pre><pre>Herr talman! Vad gäller socialdemokraternas\r\nframgång i den politiska opinionen tror jag att Inger\r\nHestvik nog sitter i glashus jämfört med vad\r\nmoderaterna gör. Våra siffror ligger vida över vårt\r\nsenaste valresultat. Det vore synd att påstå att\r\nsamma situation gäller för socialdemokraterna.\r\nDen som gräver en grop -- Ja, det är lätt att falla i.</pre><pre>Inger Hestvik påstår att vi för fram ett hårt\r\nbudskap. Men det är ju vi som vill hålla nere\r\npriserna och ni socialdemokrater som vill höja dem.\r\nInger Hestvik gör en felaktig beskrivning av\r\nverkligheten.</pre><pre>Inger Hestvik frågar vidare varför moderaterna och\r\nfolkpartiet har enats i en reservation, något som\r\nhon tydligen inte kan förstå. Jag skall ge henne ett\r\nalldeles rakt besked. Det är för att\r\nsocialdemokraterna inte i onödan skall kunna höja\r\npriserna på matvaror.</pre><pre>Innan jag gick till denna debatt talade jag med en\r\nensamstående mamma som arbetar här i huset i\r\nnärheten av mitt rum. Hon handlar i en affär med\r\nhyllkantsmärkning, och det är hon nöjd med. Jag\r\nvet från våra diskussioner att hon måste vända på\r\nvarje krona. Varför skall hon behöva betala Inger\r\nHestviks prismärkningsönskemål med dyrare mat?\r\nVarför kan inte ni handla i olika affärer? Denna\r\nensamstående mamma har betydligt sämre\r\nekonomi än Inger Hestvik. Jag kan inte förstå\r\nvarför hennes prisnivå skall behöva höjas till följd\r\nav denna politiska välvilja som slår så snett.</pre><pre>Nej, jag säger som Michael Adielson skriver i en\r\nartikel i Dagens Industri: Om våra beslutsfattare\r\npraktiserade en dag på butiksgolvet i en av landets\r\nmånga storbutiker, så blev det säkerligen slut på allt\r\ntal om prislappar.</pre><pre>Anf. 88 ANDRE VICE TALMANNEN:</pre><pre>Får jag erinra ledamöterna om att vi nu diskuterar\r\nlagutskottets betänkande om prisinformation.</pre><pre>Anf. 89 ULLA ORRING (fp) replik:</pre><pre>Herr talman! Även jag anser att vi skall diskutera\r\nden sakfråga vi behandlar, nämligen frågan om\r\nprisinformationen och den föreslagna lagen.</pre><pre>Jag uppfattar det som att det är en säkerhetslag för\r\nde fall den kan behöva användas. Det är något av\r\nen säkerhetsventil för att tillse att varornas priser\r\nanges. Erkänn, Inger Hestvik, att det är en mycket\r\nsvag lagstiftningstext som är framlagd! Det finns så\r\nmånga om och men och så många undantag samt en\r\nuppdelning av vad som skall gälla i olika butiker.\r\nJag förstår att handelsanställda och berörda\r\nkonsumenter känner bävan inför tanken att behöva\r\nleva under en sådan lagstiftning. Jag tycker faktiskt\r\natt vi i lagutskottet skall säga nej till den. Den\r\nbehövs inte. Prisinformation kommer ändå att ges.</pre><pre>Inger Hestvik säger att socialdemokraterna i och\r\nmed denna lag tar hänsyn till både kvalitet och pris.\r\nDet är priset som ni tar ställning till, och det vill ni\r\nhöja på matvaror. Varje vara blir 30 öre dyrare\r\ngenom en artikelprismärkning.</pre><pre>Såsom konsument har jag under den period som vi\r\nhar arbetat med lagförslaget frågat vad de\r\nhandelsanställda säger om det. De tycker inte alls\r\natt det är ett bra förslag -- tvärtom. Men förbundet,\r\nkollektivet, säger naturligtvis att vi skall ha en\r\nprisinformationslag. Man anser att man därmed\r\ntillgodoser de behov av ytterligare regleringar som\r\nman vill ha.</pre><pre>Nej, Inger Hestvik, det här förslaget -- om det\r\ngenomförs -- kommer att höja prisnivån. Det är\r\nfråga om ytterligare ett beslut i raden av politiskt\r\nfattade beslut med avgifter och kostnadskrävande\r\nregleringar. Vi i folkpartiet liberalerna hoppas att\r\ninga fler sådana regleringar skall införas i vårt land.\r\nVi anser att det här är en fråga mellan handeln och\r\nkonsumenterna. Jag vill framhålla att man här kan\r\narbeta med riktlinjer mellan handeln och\r\nkonsumentverket. Det är en både bra och\r\nframkomlig väg.</pre><pre>Anf. 90 INGER HESTVIK (s) replik:</pre><pre>Herr talman! Ulla Orring och jag talar tydligen\r\nmed olika sorters människor. De handelsanställda\r\nsom jag har talat med efterlyser faktiskt en\r\nprisinformationslag. Däremot är de mycket\r\nnegativt inställda till de ommärkningar som de är\r\ntvingade att göra till följd av extrapriser. Jag tror\r\ninte att varorna blir dyrare bara därför att de förses\r\nmed prisuppgifter. Som konsument ges man ju\r\nmöjlighet att välja mellan olika varor. Genom\r\nmärkningen får man reda på både innehåll och pris.</pre><pre>Jag konstaterar att folkpartiet och moderaterna är\r\nensamma om att ställa upp på handelns krav när det\r\ngäller prismärkningen. Här får konsumentkraven\r\nfaktiskt ge vika. I vanliga fall talar dessa två partiers\r\nföreträdare varmt för marknaden och för att\r\nefterfrågan skall styra utvecklingen. Men nu frågar\r\nfaktiskt konsumenterna efter en bättre\r\nprismärkning, men då gäller tydligen inte teorin\r\nlängre. Den gäller bara när det kan ge litet extra\r\nklirr i kassan.</pre><pre>Charlotte Cederschiöld talade om kostnaden för\r\nprismärkningen. Vi skulle få dyrare varor på grund\r\nav den. Jag skulle kunna förstå handelns,\r\nmoderaternas och folkpartiets syn på denna\r\nkostnad för prismärkningen om man hade haft\r\nsamma syn när det gäller extraprissystemet. Där\r\nhar man råd att både märka och märka om. Men\r\nsanningen om extrapriserna är väl att det inte är\r\nfråga om extrapriser utan ett sätt att producera,\r\nleverera och sälja en stor mängd varor av samma\r\nsort på en kort tidsrymd. Det är ett sätt för industrin\r\natt fungera och inte ett sätt att ge konsumenterna\r\nbilliga varor. Det är också ett sätt att locka\r\nkunderna till just min butik, om jag nu är\r\naffärsman.</pre><pre>Sedan gäller nog tesen om gungorna och\r\nkarusellen. Det jag förlorar på de finska pinnarna\r\nden här veckan tar jag igen på konjakskransarna\r\nnästa vecka eller tvärtom. Men detta, mina vänner,\r\nbehöver vi inte ta ställning till här i dag.\r\nKonkurrenskommittén skall komma med ett\r\nförslag, och då kan vi ta upp debatten om\r\nextrapriser.</pre><pre></pre><pre>Anf. 91 CHARLOTTE CEDERSCHIÖLD\r\n(m) replik:</pre><pre>Herr talman! Inger Hestvik har inte förstått\r\ngrundprincipen med extrapriser. Kunden kan\r\nnämligen gå till en annan affär i de flesta fall och\r\nhandla varor på ett annat ställe. På det sättet får\r\nkunden en lägre prisnivå genom denna möjlighet\r\natt handla på olika ställen. I moderata\r\nsamlingspartiet brukar vi kalla det för valfrihet.</pre><pre>Det förhåller sig inte så att vi slår vakt om handelns\r\nkrav. Vi slår vakt om konsumentens krav. Det är\r\ndärför vi vill ha konkurrens, för det gynnar\r\nkonsumenterna.</pre><pre>Det är självklart att ert förslag leder till\r\nkostnadshöjningar. Det säger ni själva tydligt och\r\nklart i betänkandet, och otvetydigt blir det\r\nkostnadshöjningar med ert förslag i de affärer som\r\nuppenbarligen måste ha dubbel prismärkning. Det\r\nframgår klart att det kommer att bli onödigtvis dyrt\r\noch ineffektivt.</pre><pre>Om nu inte Inger Hestvik vill lyssna på mig undrar\r\njag om hon kunde lyssna på Turid Ström, som i alla\r\nfall är en socialdemokrat som kan någonting om\r\nkonsumentfrågor. Hon har skrivit under ett papper\r\nhär där hon säger att detta är ett lagförslag som,\r\nutan att ens översiktligt bedöma kostnaderna på\r\nlång och kort sikt, leder till höjda kostnader. Hon\r\nsäger att det inte finns ordentlig analys presenterad\r\nvad gäller kostnaderna för artikelprismärkningen,\r\nutan man bara drar på konsumenterna den här\r\nkostnaden. Hon tar nogsamt upp att man inte har\r\ntagit hänsyn till kritiken. Och så avslutar hon med\r\natt vinsterna för konsumenterna av de tänkbara\r\nfördelar som ett bibehållande av\r\nartikelprismärkningen av ca 40 % av varorna skulle\r\ninnebära inte på långt när uppvägs av de nackdelar\r\nsom detta skulle kunna innebära för en majoritet av\r\nkonsumenterna genom att det motverkar\r\nkostnadssänkningar och effektivitetsförbättringar\r\npå både kort och lång sikt.</pre><pre>Detta är refererat direkt ur KFs remissvar -- KF\r\nbrukar Inger Hestvik annars tycka står upp för\r\nkonsumenterna. Kan man sopa ert förslag mer\r\nunder mattan?</pre><pre>Anf. 92 ULLA ORRING (fp) replik:</pre><pre>Herr talman! I samband med att vi behandlade\r\ndenna fråga i lagutskottet hamnade en motion på\r\nvårt bord som sedan kom att remitteras till\r\nnäringsutskottet. Det var en av de\r\nsocialdemokratiska ledamöterna här i kammaren\r\nsom hade tagit upp frågan om arbetsskador i\r\nsamband med införandet av denna lagstiftning om\r\nprisinformation. Han ömmade för de\r\nhandelsanställda.</pre><pre>Detta är fakta, Inger Hestvik. Det kollektiva\r\nförbundet vill ha en prisinformationslag, men de\r\nenskilda handelsanställda ställer sig frågande.</pre><pre>Jag slår fast än en gång att detta lagförslag har en\r\nprishöjande effekt. Det är en ny reglering. Vi får en\r\nlagstiftning med gummiparagrafer, eftersom man\r\ninte vet hur den skall tolkas. I vilka butiker skall\r\ndenna prismärkning ske? Det framgår inte av\r\npropositionen eller betänkandet. Jag tycker\r\nfortfarande att detta är ett utslag av\r\nsocialdemokraternas klåfingrighet. Vi behöver inte\r\ndenna lagstiftning.</pre><pre>Anf. 93 INGER HESTVIK (s) replik:</pre><pre>Herr talman! Charlotte Cederschiöld talar om\r\nkonsumenternas valfrihet, och vad hon säger är\r\nalldeles riktigt. Man har gått ut och frågat\r\nkonsumenterna vad de vill ha, och de vill ha en\r\nordentlig prisinformation, en prislapp på varan,\r\näven om detta skulle kosta en krona mer på varje\r\nhundralapp.</pre><pre>Då tycker jag att vi får lyssna på vad människor vill\r\nha och inte bara bestämma att de får lov att finna\r\nsig i hyllkantsmarkeringen eller att de får nöja sig\r\nmed kassakvittot och sedan gå hem och titta om det\r\när rätt. När man kommer hem kanske man inte vet\r\nvilken av ananasburkarna det gäller om man har\r\ntagit två olika sorter som kostar olika.</pre><pre>Turid Ström talar om att det blir höjda priser. Ingen\r\nhar stuckit under stol med att detta kostar. Men jag\r\ntycker att vi måste vara mycket ärliga här, både Ulla\r\nOrring och Charlotte Cederschiöld.\r\nExtraprissystemet kostar minst lika mycket och ger\r\nde handelsanställda lika mycket skador på grund av\r\nommärkningen. Varför talar vi då inte om de\r\nsakerna också?</pre><pre>Jag tycker det är allvarligt om man får skador som\r\nhandelsanställd. Jag tycker att man måste klara av\r\ndetta på något sätt. Det är väl inte för mycket\r\nbegärt att några tekniker skall ta tag i detta och\r\nförse de handelsanställda med någon ny teknik så\r\natt de kan slippa dessa skador. Det borde inte vara\r\nomöjligt. Men här diskuterar vi faktiskt\r\nprisinformationen.</pre><pre>Visst kan man tolka lagen olika. Eftersom Ulla\r\nOrring så gärna vill att konsumentverket skall göra\r\nupp riktlinjer för hur hela prisinformationen skall\r\ngå till, hand i hand med branschen, bör hon väl vara\r\nmed på att vi ber konsumentverket hjälpa oss med\r\ntolkningen av lagförslagen om vi tycker de är\r\notydliga, så att det blir till nytta för konsumenten.</pre><pre>Jag tycker ändå att man inte får bortse ifrån att\r\nextraprissortimentet är väldigt stort. Charlotte\r\nCederschiöld talade just om detta. Vi hade en\r\nhearing här med näringen och fick uppgiften att 25--\r\n30 % av sortimentet brukar extraprismärkas i en\r\ndagligvarubutik. Det är en förvånansvärt stor del.</pre><pre>Jag frågade särskilt om procentsatsen gällde hela\r\nsortimentet eller bara den tredjedel man måste\r\nmärka enligt de lagar vi har. Men den syftade på\r\nhela sortimentet. Det betyder att volymen på de\r\nvaror som extraprismärks är nästan lika stor som\r\nvolymen på de varor som enligt den nya lagen\r\nomfattas av prismärkningsskyldighet.</pre><pre>Här har man alltså inga betänkligheter inför arbetet\r\nmed extraprismärkning på varan. Då talar man inte\r\nalls om arbetsmiljön för de anställda.</pre><pre>Andre vice talmannen anmälde att Charlotte\r\nCederschiöld anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 94 MARTIN OLSSON (c):</pre><pre>Herr talman! Enligt centerpartiet är det ett\r\nväsentligt konsumentintresse att vi har en fullgod\r\nprisinformation. Uppgift om pris och\r\njämförelsepris är en nödvändighet för att en\r\nkonsument skall kunna göra rationella val mellan\r\nolika varor vid inköp. Under flera år har vi därför\r\nfrån centerpartiets sida i motioner och\r\nreservationer fastslagit vikten av att priset skall\r\nvara lätt synligt och därför bör anges på varan eller\r\npå hyllkanten. Vi har även betonat att den ökade\r\ndatoriseringen inom detaljhandeln inte får leda till\r\natt prismärkningen och prisinformationen\r\nförsämras.</pre><pre>Mot denna bakgrund är det naturligt att vi såg\r\npositivt på det förslag till prisinformationslag som\r\nregeringen lade fram i april. Vi står därför bakom\r\nutskottets hemställan innebärande tillstyrkan av\r\nförslaget om en prisinformationslag, som anger de\r\ngrundläggande krav som skall ställas för att\r\nkonsumenten skall garanteras en fullgod\r\nprisinformation. När det gäller dagligvaror i\r\nsjälvbetjäningsbutiker -- den butikstyp\r\ndiskussionen mest brukar gälla -- anges t.ex. i\r\nlagförslaget tre viktiga krav som en prisinformation\r\nskall uppfylla. För det första bör den ge\r\nkonsumenten en korrekt och lättillgänglig\r\ninformation om hur mycket varan kostar och\r\nuppgift om jämförelsepris. För det andra skall\r\nkonsumenten genom informationen lätt kunna\r\nberäkna den sammanlagda kostnaden för de varor\r\nhan eller hon avser att köpa. För det tredje skall det\r\nvara möjligt att kontrollera att rätt pris tas ut för\r\nvaran i kassan.</pre><pre>Det finns anledning att mot bakgrund av de delade\r\nmeningar som föreligger om behovet av en\r\nlagstiftning och som klart framkommit här i\r\nkammaren i dag erinra om att praktiskt taget\r\nsamtliga remissinstanser, som kan anses företräda\r\nkonsumentintresset i vid bemärkelse, tillstyrkt\r\nförslaget om en lagstiftning. För tids vinnande skall\r\njag inte räkna upp vilka som har tillstyrkt. Jag nöjer\r\nmig med att säga att centerkvinnorna är en av de\r\nmånga grupper som därvid uttalat sig positivt till en\r\nsärskild prislag.</pre><pre>En annan ofta diskuterad fråga behandlas också i\r\nföreliggande utskottsbetänkande, nämligen frågan\r\nom extrapriser. Det föreligger såväl motioner med\r\nkrav på förbud av extrapriser som motioner med\r\nkrav på riksdagsuttalande om att extrapriser skall\r\nfå tillämpas i framtiden. Frågan prövas av\r\nkonkurrenskommittén. Centern står bakom\r\nmajoritetsskrivningen innebärande att riksdagen\r\ninte genom ett uttalande skall föregripa resultatet\r\nav denna kommittés arbete gällande extrapriser.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 95 CHARLOTTE CEDERSCHIÖLD\r\n(m):</pre><pre>Herr talman! Jag vill bara avsluta denna debatt\r\nmed att konstatera, vilket faktiskt är viktigt, att det\r\när 86 % av de tillfrågade som är nöjda med\r\nnuvarande prisinformationssystem. Det är bara\r\n2 % som är missnöjda. Hur många branscher kan\r\nvisa upp sådana siffror? Det är faktiskt bra siffror.</pre><pre>Men det viktiga är att ihåligheten i\r\nsocialdemokraternas resonemang framkommer.\r\nDet är nämligen så att vi moderater säger att det\r\nskall vara en fri form av prismärkning, bara den är\r\ntydlig så att man kan tillgodogöra sig priset lätt. Det\r\nbetyder att vi är emot verksamhet där man får\r\nsådana arbetsskador som man får vid ommärkning\r\noch vid tungt, monotont arbete. Det är ni\r\nsocialdemokrater som här försvarar den typen av\r\narbete. Vi vill inte ha den sortens märkning vare sig\r\ndet gäller extrapriser eller vanliga priser.</pre><pre>Socialdemokraternas resonemang hänger inte\r\nihop. Följer man moderaternas reservation i båda\r\nfallen slipper man denna typ av arbetsskador och\r\nmonotont arbete på grund av ommärkning. Vår\r\nmodell för märkning av extrapriser kommer inte att\r\norsaka det arbete som Inger Hestviks modell gör.\r\nVi kämpar för den mest effektiva formen av valfri\r\nprismärkning, och det är också den som blir\r\nbilligast och gynnar konsumenterna mest.</pre><pre>Anf. 96 INGER HESTVIK (s):</pre><pre>Herr talman! Jag tycker Charlotte Cederschiöld\r\nockså skulle ha tittat på vad konsumenterna svarat\r\npå frågan de fick: Vill du ha prislapp på varan eller\r\ninte? 82 % svarade att de vill ha prislapp, även om\r\ndet kostar en krona mer per hundralapp. Det tar\r\nman igen genom att kunna planera sina inköp\r\nbättre.</pre><pre>Anf. 97 CHARLOTTE CEDERSCHIÖLD\r\n(m):</pre><pre>Herr talman! Det finns inget tillförlitligt underlag\r\nbakom era siffror att det kostar en krona mer. Allt\r\nunderlag visar att det är felaktigt och alldeles för\r\nlågt räknat. Man får faktiskt ut mer än fem varor på\r\nen hundralapp, och då håller inte grunden för ert\r\nresonemang. Det framkommer av de allra flesta\r\nremissvar, framför allt från dem som har\r\nsakkunskap på området.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande lagutskottets betänkanden\r\n1990/91:LU35, LU34 och LU36.</pre><pre>Lagutskottets betänkande LU35</pre><pre>Mom. 1 (promilleregler)</pre><pre>Hemställan</pre><pre>Utskottets hemställan bifölls med 225 röster mot 54\r\nför hemstllan i reservation 1 av Martin Olsson m.fl.\r\n11 ledamöter avstod från att rösta.</pre><pre>Motivering</pre><pre>Utskottets motivering godkändes med 199 röster\r\nmot 55 för den i reservation 2 av Rolf Dahlberg\r\nm.fl. anförda motiveringen. 44 ledamöter avstod\r\nfrån att rösta.</pre><pre>Mom. 3 (påföljdsvalet vid grovt sjöfylleri)</pre><pre>Utskottets hemställan bifölls med 203 röster mot\r\n56 för reservation 3 av Martin Olsson m.fl. 42\r\nledamöter avstod från att rösta.</pre><pre>Mom. 8 (informationsåtgärder)</pre><pre>Utskottets hemställan bifölls med 229 röster mot\r\n73 för reservation 6 av Ulla Orring m.fl.</pre><pre>Mom. 9 (högfartsbåtar)</pre><pre>Utskottets hemställan med godkännande av\r\nutskottets motivering bifölls med 266 röster mot 33\r\nför utskottets hemställan med godkännande av den\r\ni reservation 7 av Elisabeth Persson och Elisabet\r\nFranzén anförda motiveringen.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU34</pre><pre>Utskottets hemställan bifölls.</pre><pre>Lagutskottets betänkande LU36</pre><pre>Mom. 1 (prisinformation)</pre><pre>Utskottets hemställan bifölls med 209 röster mot\r\n90 för reservation 1 av Rolf Dahlberg m.fl. 1\r\nledamot avstod från att rösta.</pre><pre>Mom. 2</pre><pre>Utskottets hemställan bifölls.</pre><pre>Mom. 3 (extrapriser)</pre><pre>Först biträddes reservation 2 av Rolf Dahlberg\r\nm.fl. -- som ställdes mot reservation 3 av Elisabeth\r\nPersson -- med acklamation.</pre><pre>Härefter bifölls utskottets hemställan med 196\r\nröster mot 89 för reservation 2 av Rolf Dahlberg\r\nm.fl. 16 ledamöter avstod från att rösta.</pre><pre>Beslut om uppskjuten votering av\r\nkvällsärenden</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre>Ajournering</pre><pre>Kammaren beslöt kl. 17.50 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>11 § Den lokala konsumentverksamheten</pre><pre>Föredrogs</pre><pre>lagutskottets betänkande</pre><pre>1990/91:LU37 Den lokala\r\nkonsumentverksamheten (skr. 1990/91:143).</pre><pre>Anf. 98 MARTIN OLSSON (c):</pre><pre>Herr talman! Kommunernas insatser för\r\nkonsumentpolitiken är av avgörande betydelse för\r\natt konsumenterna skall få det stöd, den hjälp och\r\nden information som de är i behov av och har rätt\r\ntill. Eftersom det är på den lokala och kommunala\r\nnivån som konsumentproblem lättast kan fångas\r\nupp, är det synnerligen allvarligt att kommunernas\r\nverksamhet inom detta område nu begränsas av\r\nkommunalekonomiska skäl.</pre><pre>Uppbyggnaden av den kommunala\r\nkonsumentverksamheten ledde till att de allra\r\nflesta kommunerna byggde upp en sådan med en\r\nsärskild konsumentnämnd som ansvarig i flertalet\r\nkommuner. De nu pågående begränsningarna kan\r\nmedföra att de konsumenter som bäst behöver stöd\r\noch hjälp blir lidande, vilket särskilt i tider av\r\nekonomisk åtstramning i övrigt kan leda till\r\nkännbara ekonomiska problem för dessa familjer\r\noch därav uppkommande ökat behov av\r\nsocialtjänstens stöd.</pre><pre>En grupp som det är särskilt viktigt för\r\nkonsumentvägledare att nå är ungdomen, så att\r\nvikten av att kritiskt granska och noga överväga\r\nförutsättningarna innan man gör -- åtminstone\r\nkostbarare -- inköp grundläggs hos dem.</pre><pre>Mot bakgrund av de risker som begränsningarna av\r\nkommunernas verksamhet inom detta område\r\ninnebar, tog vi från centerpartiets sida upp dessa\r\nproblem i vår konsumentpolitiska kommittémotion\r\nunder årets allmänna motionstid.</pre><pre>Utvecklingen jämte olika motioner som väcktes i\r\njanuari ledde till att regeringen i april överlämnade\r\nen skrivelse till riksdagen om den lokala\r\nkonsumentverksamheten, vilken nu behandlas i\r\nföreliggande betänkande från lagutskottet.</pre><pre>Eftersom vi från centerpartiets sida i vårt\r\nbudgetalternativ inte har anvisat ökade medel för\r\nstöd till kommunernas konsumentpolitiska\r\nverksamhet, får vi i det korta perspektivet nöja oss\r\nmed de åtgärder som regeringen redovisar eller\r\naviserar i skrivelsen till riksdagen. Vår motion\r\nliksom övriga motioner med krav på allmänna\r\ntillkännagivanden till regeringen om vikten av stöd\r\ntill den kommunala konsumentverksamheten anses\r\nav ett enigt lagutskott tillgodosedda med vad som\r\nanförts i skrivelsen och vad utskottet har anfört. I\r\nvissa andra frågor har vi dock stannat för olika\r\nlösningar.</pre><pre>För centerpartiets del gäller det ställningstagande\r\nsom lett till reservationer med anledning av\r\nmotioner väckta dels av Stina Gustavsson, dels av\r\nRosa Östh och Kersti Johansson.</pre><pre>I den förstnämnda motionen framhålls bl.a. att\r\nbudgetrådgivning och skuldsanering blivit allt\r\nviktigare i den lokala konsumentverksamheten och\r\natt uppenbara risker föreligger för att denna del av\r\nverksamheten inte blir tillräcklig. Vi har följt upp\r\nmotionen i reservation 2. Vi räknar med att det\r\nkommer att ställas alldeles speciellt stora krav på\r\nrådgivning på grund av exempelvis skattereformen,\r\nden nya ordningen för bostadsfinansieringen och de\r\nåterhållna lönekraven. Vi betonar mot denna\r\nbakgrund vikten av att tillräckligt mycket satsas på\r\ndenna del av rådgivningen samt vikten av förbättrat\r\nsamarbete mellan den lokala\r\nkonsumentverksamheten och socialtjänsten.</pre><pre>I samma motion tas även frågan om\r\nhushållningssällskapens\r\nkonsumentupplysningsarbete upp. Sällskapen\r\nskulle kunna arbeta i betydligt större utsträckning\r\nmed dessa frågor och vara ett värdefullt\r\nkomplement till den kommunala verksamheten.</pre><pre>Eftersom länsstyrelsernas hemkonsulenter mot\r\ncenterpartiets vilja avskaffades för några år sedan\r\noch med hänsyn till begränsningarna i\r\nkommunernas verksamhet, är det speciellt viktigt\r\natt staten medverkar till att hushållningssällskapens\r\nförutsättningar utnyttjas bättre och att de därför får\r\ndel av det ekonomiska stöd som ställs till\r\nförfogande för konsumentorganisationer. Detta är\r\nsynpunkter och krav som vi tar upp i reservation 6.</pre><pre>Vår tredje reservation, nr 4, grundar sig på den\r\nandra centermotionen och gäller kost och hälsa.\r\nLivsmedel är en stor utgiftspost för alla familjer,\r\noch livsmedlen och val av nyttiga sådana är\r\navgörande för hälsotillståndet. Trots detta har den\r\nkommunala konsumentverksamheten inte till\r\nuppgift att ta sig an detta ämnesområde. Mot\r\nbakgrund härav och av den proposition om vissa\r\nhälsofrågor som lagts fram under våren framstår\r\ndet för oss inom centerpartiet som naturligt att\r\nfrågor om hälsa och kost borde ingå som en del i\r\nkommande folkhälsoarbete och\r\nkunskapsspridning, som bl.a. skall ske genom\r\nkommunerna. Det finns därför starka skäl att\r\nnärmare utreda frågan om en bättre\r\nkonsumentrådgivning och utbildning i kost- och\r\nhälsofrågor. I reservation 4 yrkar vi på ett\r\ntillkännagivande till regeringen. Herr talman! Jag\r\nvill med det anförda yrka bifall till denna\r\nreservation.</pre><pre>Herr talman! Detta anförande är mitt sista -- i varje\r\nfall gällande lagutskottsfrågor -- efter 21 år i\r\nriksdagen. Jag har under huvuddelen av denna tid\r\nvarit ledamot av lagutskottet, varför en stor del av\r\nmina debattinlägg gällt just lagutskottets ärenden,\r\nmen jag har även debatterat många andra frågor.\r\nJag vill nu rikta ett tack till alla dem som jag har\r\nhaft debatter med, och då särskilt mina kolleger i\r\nlagutskottet, vilka jag alla uppskattar mycket och\r\nkänner stor tacksamhet mot och upplevt som fina\r\nkamarater. Vi har varit goda vänner oberoende av\r\nom vi har haft samma eller skilda uppfattningar i\r\nfrågorna. Jag hoppas att detta skall prägla\r\nutskottet, kammardebatterna och riksdagsarbetet\r\näven i framtiden. Jag vill även framföra en\r\nförhoppning, som jag tror kan ha betydelse för att\r\nöka tilltron till partierna och deras företrädare,\r\nnämligen att vi skall bedöma frågor och förslag\r\nutifrån sakliga synpunkter oberoende av vilken\r\neller vilka som är förslagsställare.</pre><pre>Anf. 99 ELISABETH PERSSON (v):</pre><pre>Herr talman! När vi under de senaste åren har\r\ndiskuterat den lokala konsumentverksamheten här\r\ni riksdagen har det alltid anförts att det finns\r\nkommunal konsumentverksamhet i de allra flesta\r\nav landets kommuner. Enligt lagutskottets\r\nbetänkande 1988/89:LU17 saknades kommunal\r\nkonsumentverksamhet i endast tolv av landets alla\r\nkommuner. Året därpå stod det i ett motsvarande\r\nbetänkande att det var bara fyra kommuner som\r\nvar utan kommunal konsumentverksamhet.\r\nSiffrorna för 1990 varierar litet, men det rör sig om\r\nungefär tolv kommuner som saknar sådan\r\nverksamhet. Och med denna rapportering verkar\r\ndet ju som om det egentligen inte är så illa beställt.</pre><pre>Men eftersom jag ganska väl känner till hur det ser\r\nut med den kommunala konsumentverksamheten i\r\nmitt eget län Östergötland, har jag hela tiden tvivlat\r\npå dessa uppgifter och på statistiken. Förra året\r\ngjorde jag därför en egen liten undersökning.\r\nUtgångspunkten för den undersökningen var att\r\nom konsumenterna i en kommun inte vet att det\r\nfinns kommunal konsumentverksamhet är den\r\nfaktiskt inte värd namnet, även om den skulle råkas\r\nfinnas med i någon statistik. Då är det något annat.\r\nKommunal konsumentverksamhet är ju i första\r\nhand till för konsumenterna i kommunen, och om\r\nde inte ens vet om att den finns, vill jag inte kalla\r\nden kommunal konsumentverksamhet.</pre><pre>Jag tog därför fram telefonkatalogerna för\r\nÖstergötlands län och Jönköpings län, det var tre\r\nolika delar, och såg efter om det någonstans gick att\r\nhitta ett telefonnummer eller någon annan\r\nhänvisning för varje kommun till kommunal\r\nkonsumentverksamhet. Det bör ju vara så man gör\r\nom man som konsument vill söka upp en kommunal\r\nverksamhet; man tittar i telefonkatalogen efter ett\r\ntelefonnummer eller en hänvisning, ringer dit och\r\nfår i bästa fall reda på var verksamheten finns. Det\r\nvar så jag gjorde. Jag gick igenom kommun efter\r\nkommun för att se efter var man kunde hitta\r\nhänvisningar till konsumentrådgivning eller\r\nkonsumentverksamhet. Jag tittade inte bara på de\r\nkommunsidor som brukar finnas, utan jag tittade\r\näven inne i själva katalogen för att inte missa något.</pre><pre>Resultatet av detta, herr talman, blev värre än jag\r\nväntat. Av 25 kommuner i Östergötlands län och\r\nJönköpings län var det elva som uppgivit ett\r\ntelefonnummer till kommunal\r\nkonsumentverksamhet. I 14 fall saknades uppgiften\r\nhelt och hållet. På ett ställe var det t.o.m. angivet\r\natt tjänsten skulle vara vakant t.o.m. den 31\r\naugusti. Jag räknade inte med att det fanns\r\nkommunal konsumentverksamhet i Gisslaved, som\r\ndenna anteckning gällde.</pre><pre>Om den ''research'' jag gjorde är riktig är det alltså\r\nnågot lurt med de siffror som har uppgivits av\r\nkonsumentverket, eller kanske av kommunerna\r\nsjälva till konsumentverket, och den vägen nått\r\nriksdagens betänkande. Inom parentes sagt var en\r\nmajoritet av de kommuner som saknade kommunal\r\nkonsumentverksamhet borgerligt styrda. Jag vill\r\ninte övertolka det på något sätt.</pre><pre>Hur sedan verksamheten fungerade och hur\r\nomfattande den var i de elva kommuner som hade\r\nverksamhet kan jag naturligtvis inte säga i detalj.\r\nEn del vet jag har bra verksamhet. Norrköping och\r\nMotala är utmärkta. De är föregångare på det här\r\nområdet. I andra kommuner vet jag att\r\nverksamheten är ganska haltande.</pre><pre>Eftersom förhållanden ändrar sig genom åren och\r\nvi kommer att diskutera den senaste tidens\r\nnedläggningar av kommunal\r\nkonsumentverksamhet, borde jag kanske säga att\r\njag gjorde den här undersökningen i höstas.\r\nUppgifterna i telefonkatalogerna borde rimligen ha\r\nlämnats av kommunerna långt tidigare, dvs. under\r\nden period då det enligt våra uppgifter bara var fyra\r\nav landets kommuner som saknade\r\nkonsumentverksamhet. Sedan dess vet vi att\r\nneskärningarna av den kommunala\r\nkonsumentverksamheten har varit omfattande.\r\nDet troliga är alltså att om jag skulle göra om den\r\nhär undersökningen för Östergötlands och\r\nJönköpings län skulle verksamheten vara ännu\r\nglesare.</pre><pre>Jag är naturligtvis på det klara med att denna\r\nundersökning inte är uttömmande och att den inte\r\nsäger allt om den befintliga kommunala\r\nkonsumentverksamheten. Man kan naturligtvis\r\ninte bara prata om i hur många kommuner det finns\r\nverksamhet. Man måste också på något sätt\r\nrelatera kommunernas insatser till antalet\r\nkommuninvånare och dessutom diskutera\r\nverksamhetens innehåll. Skulle det finnas en\r\nkommunal konsumentvägledare i Stockholm vore\r\ndet naturligtvis näst intill liktydigt med att det inte\r\nfinns någon alls.</pre><pre>Olika kommuners insatser och verksamhetens\r\ninnehåll är det dess värre inte heller så väl ställt med\r\növerallt. Jag har på ett annat ställe, som jag skall\r\nåterkomma till, hittat uppgifter om att man i 70 av\r\nde kommuner som uppges ha verksamhet bara\r\nhade verksamhet mellan en och nio timmar per\r\nvecka. En stor del av de här 70 kommunerna,\r\nkanske hälften, kan ha verksamhet på ett par\r\ntimmar i veckan. Med detta vill jag alltså påstå att\r\ndet är betydligt sämre ställt med den kommunala\r\nkonsumentverksamheten i verkligheten än vi\r\negentligen har en aning om. Det är viktigt att veta\r\ndetta nu när vi skall behandla regeringens skrivelse\r\noch motionerna om den lokala\r\nkonsumentverksamheten.</pre><pre>Först vill jag ta upp skrivelsen. Vi har alla läst den.\r\nDen är i all sin välmening litet lömsk. Läser man\r\nden, och det hoppas jag att man kommer att göra i\r\nlandets kommuner, utan att veta det jag nu har\r\nrelaterat och om man inte tänker på hur den här\r\nverksamheten i själva verket finansieras samt inte\r\nvet att det är en högst frivillig verksamhet för\r\nkommunerna, kan man tro att nu kommer\r\nregeringen att se till att den kommunala\r\nkonsumentverksamheten kommer att blomstra.\r\nSkrivelsen är fylld av bra uppslag, kloka,\r\ngenomtänkta formuleringar, en målmedveten och\r\nklok inställning till vad den lokala\r\nkonsumentverksamheten har för betydelse. Det är\r\ni och för sig inget fel på det som skrivelsen ger\r\nuttryck för. Men, herr talman, tyvärr är det inget\r\nannat än ett slag i luften.</pre><pre>Jag vill ge ett exempel. Regeringen gör\r\nbedömningen att det behövs ett utökat stöd om den\r\nkommunala konsumentverksamheten skall\r\nutvecklas i enlighet med riksdagens\r\nkonsumentpolitiska beslut av år 1986. Om gängse\r\nspråkbruk gällde även här, borde det betyda att\r\nkommunerna nu kommer att få hjälp att bygga upp\r\nverksamheten. Anledningen till att man inte har\r\nnågon verksamhet eller att man lägger ned\r\nverksamhet är till syvende och sist kommunernas\r\ndåliga ekonomi. Verksamheten är som sagt frivillig.\r\nNär kommunerna måste skära i utgifterna drabbas\r\nnaturligtivs den icke obligatoriska eller icke\r\nlagstadgade verksamheten först. Det som\r\nkommunerna behöver för att vända utvecklingen i\r\nfråga om den kommunala konsumentverksamheten\r\när alltså i första hand ett ekonomiskt stöd. När vi i\r\nandra sammanhang talar om stöd och utökat stöd,\r\när det faktiskt pengar det handlar om.</pre><pre>Men statsbidrag för den kommunala\r\nkonsumentverksamheten avvisas såväl av\r\nregeringen som av utskottsmajoriteten. Det är bara\r\nvänsterpartiet som vill ta konsekvenserna av den\r\nhär vissheten och föreslå att det, åtminstone i ett\r\nuppbyggnadsskede, skall utgå ekonomiskt stöd,\r\nalltså statsbidrag, till kommunerna. Staten måste\r\npå något sätt ekonomiskt stödja den här\r\nverksamheten. Jag menar att vare sig\r\nstatsfinansiella skäl -- man åberopar det\r\nstatsfinansiella läget många gånger i lagutskottets\r\nbetänkande -- eller andra skäl ursäktar den hållning\r\nsom andra politiska partier och regeringen intar när\r\nde inte vill inse nödvändigheten av direkt\r\nekonomisk hjälp till den kommunala\r\nkonsumentverksamheten.</pre><pre>Jag skall försöka förklara varför det är viktigt att gå\r\npå tvärs mot rådande ekonomiskt tänkande just när\r\ndet gäller denna verksamhet. Jag vet också att\r\ntrenderna är de motsatta. Statsbidragen till\r\nkommunerna minskar. Kommunerna skall i allt\r\nhögre grad själva bära kostnaderna för sina utgifter.\r\nVi ordnar skatteväxlingspengar mellan landsting\r\noch kommuner osv. Men jag vill trots detta hävda\r\natt det just i det här fallet är viktigt att gå andra\r\nvägen.</pre><pre>Att tala om konsumenter som grupp är faktiskt\r\nnågot relativt nytt. Vi är vana att i politiska\r\nsammanhang utgå från annan grupptillhörighet. Vi\r\npratar om pensionärer, barnfamiljer, löntagare,\r\narbetare, tjänstemän osv. Utifrån en sådan här\r\ngrupptillhörighet styrs politiken och man riktar in\r\nsig på olika åtgärder. Men alltmer gör sig nu\r\nmarknadens partsförhållande gällande. Vi har i dag\r\npratat om marknaden, marknadsekonomi och\r\nliknande. Det är ofta vi gör det i lagutskottet. Det\r\när någonting som är utmärkande för samhället över\r\nhuvud taget. Ett nytt motsatsförhållande håller på\r\natt bli tydligt, det mellan producenter och\r\nkonsumenter. I detta motsatsförhållande är det\r\nkonsumenterna som är den svagare parten.</pre><pre>Konsumentpolitik är också något förhållandevis\r\nnytt jämfört med andra politiska\r\nverksamhetsområden. I stort sett har den bara 20 år\r\npå nacken. Jämför vi det med exempelvis hälso- och\r\nsjukvården eller någonting annat som är föremål\r\nför offentlig styrning -- uppbyggnad, kontroll,\r\nstöd -- är konsumentpolitikens 20 år ganska litet.\r\nSkulle vi göra en jämförelse med exempelvis den\r\nkommunala barnomsorgen inser man lätt att vi\r\naldrig skulle haft den barnomsorg vi har om inte\r\nverksamheten i starten haft ekonomiskt stöd från\r\nstaten. Om riksdag och regering hade nöjt sig med\r\natt sätta upp mål för kommunernas åtaganden när\r\ndet gäller barn och barnomsorg, men gjort\r\nverksamheten fullt frivillig och nöjt sig med att låta\r\nett centralt verk agera, som i och för sig hade bra\r\nidéer om hur förskoleverksamhet skulle kunna\r\nbedrivas, skulle det inte ha fungerat om man inte\r\nsett till att ha garantier för att kommunerna skulle\r\nuppfylla de mål och riktlinjer som riksdagen har\r\nsatt.</pre><pre>Om man inser detta och om man menar allvar när\r\ndet gäller konsumentpolitiken och\r\nkonsumentverksamheten, är det verkligen inte till\r\nfyllest att riksdagen, som nu är fallet, undandrar sig\r\nansvaret och överlåter detta på kommunerna, som\r\nfår stå för hela den här verksamheten.</pre><pre>Vidare är konsumentverkets och allmänna\r\nreklamationsnämndens arbete i sin helhet\r\nberoende av en god verksamhet på lokal nivå just\r\nför att den egna verksamheten skall fungera.</pre><pre>De av statsmakterna uppsatta konsumentpolitiska\r\nmålen kan inte uppnås utan medverkan från\r\nkommunal konsumentverksamhet. Det blir alltså\r\nett glapp här. Väldigt mycket kunskap och\r\nkunnande t.ex. försvinner ut i tomma intet om det\r\ninte finns en lokal verksamhet på det här området\r\ndär man kan verkställa beslut, föra ut information\r\noch understödja arbetet när det gäller\r\nkonsumentverkets och allmänna\r\nreklamationsnämndens verksamhet.</pre><pre>Riksrevisionsverket har nyligen kommit med en\r\ngranskningsrapport, Statens styrning och\r\nuppföljning av den kommunala\r\nkonsumentverksamheten.</pre><pre>Det är i denna rapport som jag har läst att\r\nkommunernas konsumentverksamhet till stor del\r\nbara består i ett par timmars arbete i veckan.</pre><pre>Herr talman! Ett kapitel i den här rapporten\r\nhandlar om riksrevisionsverkets förslag till\r\nåtgärder. Jag tycker att rapporten är mycket viktig.\r\nVi skulle i betydligt större utsträckning än vi nu gör\r\nanvända oss både av riksdagens revisorers\r\nrapporter och av riksrevisionsverkets rapporter.\r\nOm de beslut som fattas i riksdagen inte följs upp\r\noch granskas, alltså om vi inte ser efter hur det ser\r\nut efter det att beslut har fattats, kommer besluten\r\npå något sätt att vara ganska meningslösa. Vi har ju\r\nvarit eniga om de konsumentpolitiska målen.\r\nGenom den här rapporten får vi åtminstone en\r\naning om vilken genomslagskraft allt detta har fått\r\noch hur det ser ut ute i kommunerna.</pre><pre>Jag skall citera vad som står på s. 41 i\r\nriksrevisionsverkets rapport. Men först vill jag bara\r\nsäga att man tidigare har redovisat ett ganska\r\nalarmerande läge. Riksrevisionsverket kommer\r\nmed ''förslag till åtgärder beroende på den fortsatta\r\nutvecklingen när det gäller omfattningen av den\r\nkommunala konsumentpolitiska verksamheten''.</pre><pre>Två alternativ skissas. Jag nöjer mig med att återge\r\nvad som sägs beträffande det första alternativet:</pre><pre>''Om den påbörjade utvecklingen med\r\nnedskärningar av den kommunala\r\nkonsumentpolitiska verksamheten fortsätter,\r\nföreslår RRV att:</pre><pre>*  Det konsumentpolitiska området ses över, i syfte\r\natt utreda alternativa verksamhetsformer m m,\r\nsamt vilka konsekvenser detta får för KOVs och\r\nARNs verksamhet.</pre><pre>Konsumentfrågorna har fått en allt större plats i\r\nsamhällsdebatten, inte minst genom Sveriges\r\nnärmande till EG vilket medför ett omfattande\r\narbete med harmonisering av regler m m. Nordiska\r\nämbetsmannakommittén för konsumentfrågor\r\n(NÄK) som lyder under Nordiska ministerrådet\r\nsvarar för det nordiska samarbetet i\r\nkonsumentfrågor.</pre><pre>Inom landet omprövar emellertid nu många\r\nkommuner konsumentverksamheten. Ett tjugotal\r\nkommuner har aviserat nedläggning eller kraftig\r\nneddragning av verksamheten under 1991. Detta\r\nförhållande kommer att förstärka de skillnader som\r\nredan idag finns mellan kommunerna avseende\r\nomfattning och inriktning av verksamheten.</pre><pre>Enligt RRVs bedömning kan inte en fortsatt\r\nnedåtgående trend av verksamhetens omfattning\r\nuteslutas mot bakgrund av det ekonomiska läget.\r\nEftersom verksamheten är frivillig för\r\nkommunerna är den också lätt att lägga ned. RRVs\r\nstudie visar att det redan med nuvarande\r\nomfattning är svårt för en stor del av kommunerna\r\natt bedriva annat än efterfrågestyrd\r\ndirektrådgivning.</pre><pre>Vidare förutsätter KOVs nuvarande\r\norganisation'' -- och märk väl detta -- ''en\r\nfungerande kommunal konsumentverksamhet.\r\nÄven om näringslivets egenåtgärder i form av t ex\r\nbranschöverenskommelser ökar i omfattning krävs\r\nen kontroll av att överenskommelserna efterlevs.\r\nDetta sköts smidigast på lokal nivå. KOV har sedan\r\nflera år tillbaka ingen direktrådgivning till\r\nallmänheten utan denna sköts av KKV.''</pre><pre>Med detta låter jag mig nöja. Det är nämligen\r\nungefär samma resonemang som kommer i\r\nfortsättningen.</pre><pre>Jag anbefaller alla dem som säger sig värna om den\r\nlokala konsumentverksamheten och om\r\nkonsumentfrågor i allmänhet läsning av den här\r\nrapporten i dess helhet. Det är tyvärr ganska\r\nnedslående att läsa detta. Men om särskilt\r\nlagutskottets värderade ledamöter gör det och\r\ndärefter också visar att de är villiga att ta\r\nkonsekvenserna utifrån vad de då vet och, framför\r\nallt, om de är beredda att göra något för att de\r\nkonsumentpolitiska mål skall kunna uppnås som vi\r\nhar varit eniga om, kommer det att bli nödvändigt\r\natt följa vänsterpartiets linje när det gäller de\r\nåtgärder som vi har föreslagit. Jag bara beklagar\r\nvad som kommer att hinna hända med den lokala\r\nkonsumentverksamheten innan vi har kommit så\r\nlångt.</pre><pre>Herr talman! Jag har uteslutande uppehållit mig vid\r\nsjälva kärnfrågan beträffande den lokala\r\nkonsumentverksamheten, dvs. frågan om denna\r\nverksamhets vara eller icke vara. Så allvarligt är\r\nläget nu. Det handlar således om huruvida vi skall\r\nha den här verksamheten eller ej.</pre><pre>Jag hade inte tänkt säga så mycket om innehåll,\r\ninriktning och kvalitet. I regeringens skrivelse\r\nredovisas, som jag sade tidigare, i huvudsak goda\r\nförslag. Vänsterpartiets linje beträffande innehållet\r\ni konsumentpolitiken har jag redan haft tillfälle att\r\nredovisa, såväl i motioner som här i kammaren.</pre><pre>Med detta yrkar jag bifall till reservation 1 som vi i\r\nvänsterpartiet står bakom och som handlar om just\r\nstatligt stöd till den lokala\r\nkonsumentverksamheten. I övrigt stödjer jag\r\nskrivelsen i fråga.</pre><pre>Slutligen vänder jag mig till Martin Olsson. Det har\r\nvarit mycket tillfredsställande för mig att under de\r\ntre senaste åren ha fått arbeta tillsammans med dig\r\ni lagutskottet. Du imponerar med din noggrannhet\r\noch kunnighet. Själv är jag ju en inom området\r\nganska oerfaren ledamot. Därför har ditt vänliga\r\nsätt och ditt tålmodiga bemötande när det gällt att\r\nså att säga ta sig fram i alla irrgångar i olika\r\nprocedurer många gånger varit till stor glädje för\r\nmig. Jag beklagar att du nu lämnar oss i utskottet.\r\nMen jag är övertygad om att dina partikamrater\r\nkommer att fortsätta med det här arbetet. Jag\r\ntackar dig alltså för de år som vi har fått arbeta\r\ntillsammans.</pre><pre>Anf. 100 ELISABET FRANZÉN (mp):</pre><pre>Herr talman! Detta ärende, som alltså gäller den\r\nlokala konsumentverksamheten, kan tjäna som\r\nexempel på hur ett minoritetsparti kan påverka\r\npolitiken utan att för den skull få ta äran åt sig för\r\ndet och kunna visa upp resultat för sina väljare. Ett\r\nminoritetsparti kommer alltså med ett förslag, som\r\navvisas av riksdagen men som senare ändå\r\nförverkligas genom att majoritetspartiet gör delar\r\nav förslaget till sitt. Sedan får vi kanske debattera\r\nhär med regeringspartiets representanter om\r\nhuruvida vi verkligen har haft ett inflytande eller\r\ninte. Efter avslutad replikomgång kan vi kanske\r\ndiskutera vad som kom först. Var det hönan eller\r\nägget?</pre><pre>Under den allmänna motionstiden väckte vi i\r\nmiljöpartiet en motion om konsumentpolitiken. I\r\ndenna motion har vi bl.a. gett uttryck för vår oro\r\növer att flera kommuner har skurit ned sin\r\nkonsumentverksamhet; detta som ett led i den\r\nallmänna strävan att göra besparingar. Vi föreslog\r\nextra anslag till konsumentverket -- det var vad som\r\nvar aktuellt vid det tillfället -- som stöd för extra\r\ninsatser riktade till kommunerna för att de\r\nansvariga där skulle få klart för sig att det inte bara\r\när den enskilde konsumenten som tjänar på en bra\r\nkonsumentvägledning. Också kommunen kan på\r\ndet sättet göra besparingar.</pre><pre>Vi sade att konsumentkontorets budgetrådgivning\r\nmåste förbättras. Därigenom skulle det snabbt\r\nkunna bli lägre socialhjälpskostnader för\r\nkommunen. Vi föreslog också att information om\r\nmiljöaspekter och förpackningar skulle spridas --\r\nnågot som resulterar i en minskad sopmängd, och\r\ndetta i sin tur gör att det blir lägre kostnader för\r\nhanteringen av sopor och avfall. Det är alltså inte\r\nbara fråga om kvantiteten, utan det är också fråga\r\nom kvaliteten. Det blir ju lättare att ta hand om\r\navfallet om detta inte innehåller så många gifter och\r\nskadliga ämnen.</pre><pre>Regeringens skrivelse, som vi behandlar i dag och\r\nsom gäller den lokala konsumentverksamheten,\r\npresenterades dagen innan vår motion avslogs av\r\nriksdagen. Vi är alltså i huvudsak nöjda med den\r\naktuella satsningen på att hjälpa kommunerna när\r\ndet gäller att utveckla formerna för den kommunala\r\nkonsumentverksamheten.</pre><pre>Förköpsrådgivning är bra, och det är bra att man\r\nsatsar på att lösa konsumenttvister samt på\r\nmarknadsbevakning. Det är bra med stöd till\r\nungdomsprojekt. Det är naturligtvis också bra att\r\nman vill få en satsning på budget- och\r\nskuldrådgivning. Det är just detta vi föreslår i vår\r\nmotion.</pre><pre>Regeringen vill alltså prioritera en rad\r\nverksamheter i det stöd som erbjuds kommunerna.\r\nMånga av dessa verksamheter satsar kommuner\r\noch konsumentverket på redan i dag. Vad jag är\r\nrädd för i detta sammanhang är att man flyttar över\r\nytterligare resurser till just dessa områden.</pre><pre>Jag saknar stödet till miljö- och energirådgivning. I\r\ndag arbetar bara en tredjedel av landets kommuner\r\nmed miljöaspekterna på konsumtionen genom sina\r\nkonsumentvägledare. I kommuner där man ger\r\nsådan rådgivning har det visat sig att det även på\r\nkort sikt minskar kostnaderna förutom vinsterna\r\nför miljön. Jag är ganska förvånad och besviken\r\növer att alla de partier som gärna kallar sig\r\nmiljöpartier inte vill stödja vårt förslag att även\r\nmiljö- och energirådgivning skulle ingå bland de\r\nprioriterade områden som kommunerna skulle få\r\nhjälp med.</pre><pre>Herr talman! Jag yrkar därmed bifall till\r\nreservation 3.</pre><pre>När det gäller insatserna för marknadsbevakning\r\nföreslås bl.a. att kommunernas\r\nkonsumentsekreterare också skall utbilda\r\nföretagen för att öka deras kunskap om de regler\r\nsom gäller till skydd för konsumenten samt\r\nstimulera företagen till egenåtgärder. Jag har hört\r\nkritik mot detta förslag från kommunalt\r\nkonsumentvägledarhåll. Man anser att detta kan\r\nleda till oklarhet om vilka intressen som\r\nkonsumentsekreterarna egentligen företräder. Man\r\ntycker att det är viktigt att hålla isär handelns och\r\nkonsumenternas intressen. Dessutom är det\r\ntveksamt om kommunala och statliga resurser skall\r\nanvändas till utbildning av företagens personal.\r\nDen borde företagen själva kunna stå för. Även\r\ndetta bör ges regeringen till känna, vilket vi föreslår\r\ni reservation 5.</pre><pre>Sedan, herr talman, vill jag ta upp reservation 7,\r\nsom grundar sig på en enskild miljöpartimotion\r\nK79, vari presenteras ett intressant förslag om att\r\nman skall förbättra konsumentinformationen\r\ngenom att utnyttja den utomordentliga\r\ngenomslagskraft som TV-mediet har. I motionen\r\nföreslås att myndigheterna skall utnyttja TV genom\r\natt köpa programtid, när vi nu får reklam-TV och\r\npå så sätt dels stärka de nya mediernas resurser,\r\ndels få en bra och saklig konsumentinformation\r\nsåsom motvikt mot den reklam som dyker upp både\r\ni TV-medierna och för övrigt ute i samhället.</pre><pre>Jag vill slutligen göra såsom Elisabeth Persson och\r\ntacka Martin Olsson för dessa tre år. Det har varit\r\nmycket värdefullt att Martin Olsson har funnits\r\nmed i utskottet. Han har varit vänlig och hjälpsam.\r\nNär jag kom till riksdagen och utskottet efter valet\r\n1988, var det många gånger svårt att hitta rätt bland\r\nturerna. Martin har alltid ställt upp och hjälpt till.\r\nUtskottsarbetet har blivit mycket lättare tack vare\r\nMartin. Jag vill tacka honom för detta.</pre><pre></pre><pre>Anf. 101 BENGT KRONBLAD (s):</pre><pre>Herr talman! I detta betänkande behandlar\r\nutskottet en skrivelse från regeringen om den\r\nlokala konsumentverksamheten. I skrivelsen\r\nredovisas bl.a. de åtgärder som regeringen har\r\nvidtagit och avser att vidta. Åtgärderna syftar till att\r\nöka kunskaperna om den kommunala\r\nkonsumentverksamheten och dess effekter samt\r\nutveckla formerna för en effektivare kommunal\r\nkonsumentverksamhet. Åtgärderna har också till\r\nsyfte att stärka frivilliga organisationers\r\nmöjligheter att lokalt arbeta med konsumentfrågor\r\nsamt att effektivisera det statliga stödet till den\r\nlokala konsumentverksamheten.</pre><pre>Vad som har anförts i skrivelsen föranleder inga\r\nerinringar från utskottets sida. Samtliga\r\nmotionsyrkanden avstyrks. Till betänkandet har\r\nfogats sju reservationer och ett särskilt yttrande.</pre><pre>Utskottet delar regeringens uppfattning att den\r\nlokala konsumentverksamheten måste få ett ökat\r\nstöd. En stark lokal förankring är nödvändig, om\r\nkonsumentpolitiken skall bli framgångsrik. Mot\r\nbakgrund av att några kommuner har lagt ned eller\r\nbeslutat att lägga ned sin konsumentverksamhet\r\nframhålls i skrivelsen att det är dokumenterat att\r\nkonsumentverksamhet kan spara pengar genom\r\nbl.a. minskade socialbidragskostnader. Jag vill\r\ninstämma i vad Elisabeth Persson sade om vikten av\r\ndenna verksamhet och av att den redovisas på ett\r\nriktigt sätt.</pre><pre>Regeringen framhåller vidare att den lokala\r\nkonsumentverksamheten skulle kunna\r\neffektiviseras genom att i högre grad prioritera\r\nbudgetrådgivning, varuförsörjning, tvistlösning,\r\nmarknadsbevakning och utbildning men också\r\nkontakter med skolan.</pre><pre>I skrivelsen påpekas också att det är mycket viktigt\r\natt ungdomarnas roll uppmärksammas, bl.a. mot\r\nbakgrund av att skuldsättningen bland ungdomar\r\nhar ökat oroväckande under de senaste tio åren.</pre><pre>Regeringen och utskottet vill inte detaljstyra\r\nkommunernas verksamhet och är därför\r\növertygade om att konsumentverksamheten bör\r\nvara frivillig för kommunerna även framöver. För\r\natt stödja och utveckla verksamheten initierar\r\nregeringen ett antal konkreta åtgärer:</pre><pre>-- Sammanlagt 6 milj.kr. avsätts under tre år för\r\nlokala projekt, som skall stärka ungdomarna i\r\nrollen såsom konsumenter.</pre><pre>-- Konsumentverket och socialstyrelsen skall med\r\nhjälp av pengar från spardelegationen stödja en\r\nutbyggnad av budget- och skuldrådgivningen i\r\nkommunerna.</pre><pre>-- Konsumentvägledarnas möjligheter att få mer\r\nvidareutbildning skall undersökas.</pre><pre>-- Konsumentverket har fått i uppdrag att utreda\r\nmöjligheterna för ett ökat samarbete mellan\r\nkommun och stat, bl.a. vad gäller\r\nmarknadsbevakning.</pre><pre>-- En speciell samrådsgrupp knyts till\r\nkonsumentminister Margot Wallström.</pre><pre>-- Det statliga stödet till konsumentverksamheten\r\nskall effektiviseras.</pre><pre>-- Information om konsumentverksamhetens\r\nbetydelse för människor och samhällsekonomin i\r\ndess helhet skall spridas.</pre><pre>Under senare tid har flera kommuner lagt ned eller\r\naviserat begränsningar av sin\r\nkonsumentverksamhet. Det är oroande och strider\r\nmot såväl riksdagens som regeringens målsättning\r\natt alla kommuner skall ha konsumentverksamhet.</pre><pre>Herr talman! Jag vill även kommentera de\r\nreservationer som har fogats till betänkandet. Till\r\nElisabet Franzén vill jag säga att vi visst även i kväll\r\nkan diskutera vem som kom först med idéerna. Var\r\ndet vissa partier? Var det miljöpartiet eller var det\r\nnågon annan? Elisabet Franzén frågade mig: Vem\r\npåverkar vem? Vem kom först: hönan eller ägget?\r\nJag skulle vilja fråga Elisabet Franzén: Varför\r\nutesluta tuppen i detta sammanhang?</pre><pre>I reservation 1 föreslås att statsbidrag skall utgå till\r\nkommunerna för den kommunala\r\nkonsumentverksamheten. Som framgår av\r\nregeringens skrivelse kommer nu olika former av\r\nstöd att ges till den kommunala\r\nkonsumentverksamheten. Enligt utskottets mening\r\nbör resultaten av dessa åtgärder avvaktas innan\r\nman överväger huruvida ytterligare stöd bör utgå.\r\nVi har tidigare talat om det statsfinansiella läge som\r\nråder. Därmed avstyrker utskottet reservation 1.</pre><pre>I reservation 2 berörs budget- och\r\nskuldrådgivningsfrågan. Utskottet ställer sig\r\npositivt till att budget- och skuldrådgivning ges en\r\nmer framskjuten position. De hushållsekonomiska\r\nfrågorna har under de senaste åren kommit att\r\nspela en allt större roll i konsumentpolitiken, och\r\nute i kommunerna har intresset och förståelsen för\r\nbudget- och skuldrådgivning ökat väsentligt. Enligt\r\nutskottets mening är det angeläget att\r\nverksamheten med budget- och skuldrådgivning i\r\nkommunerna prioriteras ytterligare och ges ett\r\nspeciellt stöd och en speciell inriktning.</pre><pre>Beträffande reservation 3 om miljö- och\r\nenergirådgivning har utskottet redan tidigare vid\r\nflera tillfällen framhållit att det måste överlåtas åt\r\nkommunerna att med utgångspunkt i de lokala\r\nbetingelserna och konsumenternas önskemål själva\r\navgöra var tyngdpunkten i\r\nkonsumentverksamheten skall ligga.</pre><pre>Det är givetvis en fördel om\r\nkonsumentrådgivningen kan omfatta miljö- och\r\nenergiaspekter, liksom andra områden som är av\r\nbetydelse för konsumenterna. Några hinder för\r\nkommunerna att satsa på sådana projket finns inte.\r\nUtskottet delar härvidlag regeringens uppfattning\r\natt det finns en risk för att alltför många och stora\r\nuppgifter leder till att verksamhetens gränser blir\r\notydliga. Ett alltför brett arbetsfält ställer också\r\nstora krav på konsumentvägledarna. Det är därför\r\nenligt utskottets mening nödvändigt med en vissa\r\nprioriteringar.</pre><pre>I reservation 4 tar centerpartiet upp frågor kring\r\nkost och hälsa. De frågor som berörs i\r\nreservationen faller för närvarande utanför\r\nkonsumentverkets och den lokala\r\nkonsumentverksamhetens arbetsområde.\r\nInformation och rådgivning i spörsmål av den här\r\ntypen ankommer i stället på andra myndigheter,\r\nfrämst då livsmedelsverket och socialstyrelsen.\r\nEnligt utskottets mening kan det inte gärna komma\r\ni fråga att konsumentrådgivningen nu skall ges\r\nvidgade arbetsuppgifter. Behovet av\r\nkonsumentupplysning rörande kostfrågor får\r\ndärför tillgodoses på annat sätt.</pre><pre>Jag vill i anslutning till detta informera kammaren\r\nom att regeringen nyligen har avlämnat en\r\nproposition om vissa folkhälsofrågor till riksdagen.\r\nDär föreslår man att ett statligt folkhälsoinstitut\r\nskall inrättas den 1 januari 1992. Enligt utskottets\r\nmening får syftet med motionen och reservationen\r\ndärmed anses tillgodosett.</pre><pre>I reservation 5 från miljöpartiet anförs beträffande\r\nmarknadsbevakning att arbetet med stöd till både\r\nkonsumenter och företagare kan leda till oklarhet\r\nom vilka intressen som konsumentsekreterare\r\negentligen företräder. Utskottet ansluter sig till\r\nregeringens bedömning när det gäller behovet av en\r\nökad marknadsbevakning.</pre><pre>Mot bakgrund av vad som tidigare har redovisats\r\nrörande syftet med marknadsbevakning kan\r\nutskottet inte finna annat än att motionen måste\r\nbygga på ett missförstånd. Några tvivel om att\r\nkommunernas företrädare i sådana här\r\nsammanhang har att ta till vara konsumenternas\r\nintressen anser vi från utskottet icke föreligga.</pre><pre>I reservation 6 föreslås att hushållningssällskapen\r\nskall få möjlighet att utnyttja stöd. Utskottet anser\r\ninte att riksdagen nu skall göra något uttalande som\r\ninnebär att en viss organisation skall prioriteras vid\r\nfördelning av det stöd som kan utgå till\r\nkonsumentorganistioner.</pre><pre>I reservation 7 anser miljöpartiet att reklamen i TV\r\nborde ersättas med konsumentupplysning, som\r\nskulle bekostas via ökade anslag på\r\nkonsumentområdet. Riksdagen har nyligen tagit\r\nställning till frågor om anslag på\r\nkonsumentområdet. Enligt utskottets mening bör\r\nriksdagen inte nu göra några uttalanden om ökade\r\nanslag för eller om inriktningen av det\r\nkonsumentpolitiska arbetet. Frågor av denna art\r\nbör i stället tas upp i samband med att riksdagen --\r\nmed tillämpning av det nya budgetsystemet --\r\nfastställer de ramar som skall gälla också på\r\nkonsumentområdet.</pre><pre>Herr talman! Med det anförda yrkar jag avslag på\r\nsamtliga reservationer och bifall till utskottets\r\nhemställan i lagutskottets betänkande angående\r\nden lokala konsumentverksamheten.</pre><pre>Herr talman! Jag vill också vända mig till Martin\r\nOlsson och tacka honom för hans mycket\r\nengagerade och kunniga arbete i utskottet, som han\r\nutfört med stor kunskap och på ett gemytligt sätt.\r\nEfter Martin Olssons 21 år i riksdagen önskar jag\r\nhonom god hälsa, och att han som en glad\r\nkonsument får mer tid att kunna konsumera vad vi\r\ntillsammans skapar i det goda svenska folkhemmet.</pre><pre>Anf. 102 ELISABETH PERSSON (v)\r\nreplik:</pre><pre>Herr talman! Bengt Kronblad vill inte medverka\r\ntill att det skall utgå statsbidrag till den kommunala\r\nkonsumentverksamheten. Han säger att\r\nverksamheten skall stödjas på annat sätt. Då vill jag\r\nfråga: Kan Bengt Kronblad ge mig ett enda\r\nexempel på hur konsumenterna i Ödeshög blir\r\nhjälpta genom regeringens skrivelse? Jag kan\r\nberätta att i Ödeshög finns inte och har aldrig\r\nnågonsin funnits lokal konsumentverksamhet.\r\nNorrut ligger Vadstena kommun, där man bedriver\r\nkonsumentverksamhet tre timmar varje helgfri\r\nonsdag. Österut ligger Boxholms kommun. Där\r\nfinns inte någon lokal konsumentverksamhet, så\r\nden kommunen går det inte heller att samarbeta\r\nmed. Det lönar sig inte att vidareutbilda några\r\nlokala konsumentvägledare, eftersom det inte finns\r\nnågra sådana. Det finns ingen verksamhet att\r\neffektivisera. Vidare finns det inte några\r\nbudgetrådgivningsexperter att vidareutbilda eller\r\nnågon sådan verksamhet att utveckla. Hjälp mig!\r\nGe mig ett exempel på att regeringens skrivelse\r\nkommer att betyda någonting för konsumenterna i\r\nÖdeshög.</pre><pre>Anf. 103 ELISABET FRANZÉN (mp)\r\nreplik:</pre><pre>Herr talman! Bengt Kronblad tog upp debatten om\r\nvilket som kom förts, hönan eller ägget. Han\r\nundrade varför jag uteslöt tuppen i sammanhanget.\r\nDet behövs ingen tupp för att hönan skall kunna\r\nlägga ägg, bara om det skall gå att driva fram\r\nkycklingar ur äggen. Jag avstår från att dra vidare\r\nparalleller till det ärende som vi nu behandlar.</pre><pre>Med anledning av vår reservation 5 sade Bengt\r\nKronblad att den bygger på ett missförstånd. Det\r\nråder inga tvivel om att konsumentsekreterarna\r\nskall företräda konsumenternas intressen. Vi är\r\nfullt medvetna om att det är det som är avsikten.\r\nSamtidigt har vi från konsumentsekreterarhåll hört\r\natt det kan uppstå lojalitetskonflikter i och med att\r\nman sprider sina insatser till att omfatta även\r\nföretagen. Resurser från kommuner och stat\r\nkommer att gå till information på företagen, trots\r\natt företagen själva borde kunna stå för\r\nkostnaderna.</pre><pre>Det handlar om innantill läsning. I vår reservation\r\n7 om konsumentupplysning i TV säger vi inte att\r\nreklamen skall ersättas med konsumentrådgivning,\r\nutan att den skall kunna utgöra en motvikt till den\r\nkommersiella reklamen. Vi avslutar reservationen\r\nmed att det får ankomma på regeringen att i\r\nsamband med nästa års budgetproposition närmare\r\nange förslag till medelsanvisning för en utvidgad\r\nkonsumentupplysning i enlighet med det som\r\nanförs i reservationen. Det är ungefär detsamma\r\nsom Bengt Kronblad sade. Jag skall fundera till\r\nnästa replikomgång om jag skall yrka bifall till\r\nreservationen. Jag kan kanske få Bengt Kronblads\r\nstöd för den efter det att han har läst rätt innantill.</pre><pre>Anf. 104 BENGT KRONBLAD (s) replik:</pre><pre>Herr talman! Elisabeth Persson frågade vad man\r\nskall göra med Ödeshög. Det är allvarligt när man\r\ni olika kommuner inte tar ansvar för kommunens\r\ninvånare.</pre><pre>När det gäller det beslut som riksdagen har fattat\r\noch som regeringen har lagt fast som målsättning\r\nvill jag återigen upprepa att det är mycket\r\noroande -- och det strider också emot\r\nmålsättningen att alla kommuner skall ha\r\nkonsumentverksamhet -- om man inte utvecklar\r\nsådan verksamhet i t.ex. Ödeshög. Jag vet att det\r\nfinns fler kommuner som inte har någon\r\nkonsumentvägledning. Därför är det viktigt att vi i\r\ndet politiska arbetet driver dessa frågor på den nivå\r\nsom är fastställd. Det pågår ju en diskussion om\r\nden politiska kompetensen och om var besluten\r\nskall fattas.</pre><pre>Vi har i riksdagen sagt att det är de kommunala\r\npolitiska instanserna som skall ansvara för den\r\ndelen av besluten men att ramarna och riktlinjerna\r\nfastställs i riksdagen. Därför är det viktigt att vi\r\nockså i vårt politiska arbete på kommunalt plan\r\nengagerar oss i det här arbetet. Skulle det bli så att\r\nde mål som riksdagen har fastställt inte kan\r\nförverkligas borde vi, precis som Elisabeth Persson\r\ntidigare var inne på, via riksdagens revisorer se över\r\nvar det brister och på vilket sätt man skall kunna få\r\nen bättre uppföljning av de intentioner som vi\r\nuttalat i det beslut som vi har fattat.</pre><pre>Till Elisabet Franzén: Det kan vara mycket\r\nintressant att använda sig av medierna för\r\nkonsumentinformation i konsumentfrågor. Sådan\r\ninformationsverksamhet bedrivs en hel del via TV.\r\nJag för min del har inte någonting emot att man\r\nanvänder sig av medierna för\r\nkonsumentinformation. Det är viktigt att detta kan\r\nutvecklas men kanske inte riktigt med just sådan\r\nuppläggning som Elisabet Franzén tidigare\r\nredovisade.</pre><pre>Anf. 105 ELISABETH PERSSON (v)\r\nreplik:</pre><pre>Herr talman! Så länge denna verksamhet är frivillig\r\nhjälper ingen revision eller utvärdering. Tyvärr är\r\ndet så. Först när verksamheten blir obligatorisk\r\neller kopplas till något slags morot, nämligen\r\nekonomiska incitament så att man får statsbidrag,\r\ntror jag att vi kan nå målen. Men hur det går med\r\nfrivillig verksamhet att förverkliga de i och för sig\r\nutmärkta konsumentpolitiska mål som vi har\r\nfastställt i riksdagen begriper jag inte. Det är ett\r\nväxande problem egentligen att riksdagen talar om\r\nför kommunerna hur de skall göra, men vi sätter\r\ningen kraft bakom det hela. Vi gör inte\r\nverksamheten obligatorisk, och vi stöder den inte\r\nekonomiskt utan bara talar om vad som bör göras.\r\nDet blir då som det blir. Jag tycker att det är väldigt\r\notillfredsställande.</pre><pre>Jag tycker att det skulle vara bra att från Bengt\r\nKronblad här få höra att han tycker att den här\r\nverksamheten måste få ekonomiskt stöd, även om\r\njag naturligtvis förstår att Bengt Kronblad också\r\nmåste säga att det just nu inte finns pengar. Men\r\nnågot slags principdeklaration eller förklaring om\r\natt verksamheten måste stödjas är viktig. Vi måste\r\nta vårt ansvar och värna om denna verksamhet.</pre><pre>Anf. 106 BENGT KRONBLAD (s) replik:</pre><pre>Herr talman! Jag sade tidigare att jag ansåg det\r\nviktigt att vi har konsumentpolitisk verksamhet ute\r\ni kommunerna. Jag citerade ur det riksdagsbeslut\r\nsom vi har fattat. Den samrådsgrupp som är knuten\r\ntill ministern har också till uppgift att arbeta med\r\ndessa frågor och se på vilket sätt utvecklingen sker.\r\nJag kan personligen direkt säga att skulle inte\r\nkonsumentverksamheten byggas ut i den\r\nutsträckning som vi i riksdagen har intentioner för,\r\nmåste vi givetvis ompröva dessa frågor. Självfallet\r\när det här en kommunalpolitisk angelägenhet.</pre><pre>Elisabeth Persson och jag har många gånger varit\r\növerens om att man i den politiska beslutsprocessen\r\nskall lägga beslut, som berör människorna så nära\r\nsom konsumentpolitiken gör, så nära de berörda\r\nsom möjligt. Därför är det viktigt att vi politiker\r\nockså inom kommunalpolitiken driver dessa frågor\r\nför att få det skyddsnät som vi tydligen alla är\r\növerens om under detta riksdagens kvällsplenum,\r\ndvs. en aktiv konsumentpolitik också i Ödeshög.</pre><pre>Anf. 107 CHARLOTTE CEDERSCHIÖLD\r\n(m):</pre><pre>Herr talman! Den kommunala\r\nkonsumentverksamheten är ett frivilligt åtagande\r\nför kommunerna enligt 1986 års beslut. Detta bör\r\nenligt vår uppfattning inte ändras. Kommunerna\r\nbör även fortsättningsvis själva kunna besluta i\r\ndessa frågor. Vi avvisar statlig inblandning, såsom\r\nhar föreslagits i flera motioner som följer detta\r\nbetänkande.</pre><pre>Varje enskild kommun avgör bäst om och i så fall\r\nhur och i vilken utsträckning den kommunala\r\nkonsumentverksamheten skall bedrivas. Om inte\r\nkommunen i fråga är övertygad om värdet av\r\nverksamheten, kan verksamheten inte bli särskilt\r\nframgångsrik. Detta är vår utgångspunkt när olika\r\nkrav på den kommunala konsumentverksamheten\r\nframförs.</pre><pre>Eftersom området ligger under kommunernas\r\nbeslutandeområde enligt vårt synsätt, avser vi inte\r\natt närmare ta ställning i sak i detta betänkande.\r\nÅtgärder som mer eller mindre påtvingar\r\nkommunerna att starta konsumentverksamhet\r\nstöder vi naturligtvis inte heller. Eftersom\r\nbetänkandet i många avseenden är genomsyrat av\r\nett tänkande som kontrasterar mot vårt synsätt, på\r\ngrund av alla de olika uttalanden som görs i\r\nbetänkandet med anledning av regeringens\r\nskrivelse och motionerna, har vi valt att i stället för\r\natt mer eller mindre skriva om betänkandet lägga\r\nfram våra principiella synpunkter i ett särskilt\r\nyttrande, där vi redogör för varför vi inte deltar i de\r\nolika ställningstagandena i detta betänkande.</pre><pre>Liksom vad gäller vårt ställningstagande i ärendet\r\nom prisinformation vill vi inte göra sådana ingrepp\r\ni marknadsekonomin som här föreslås av olika\r\npartier i olika avseenden. Det kraftigaste\r\ndetaljingreppet står att finna i en miljöpartimotion,\r\ndär man t.o.m. vill att konsumentvägledarna skall\r\nstyra konsumenternas val av produkter mer i detalj.\r\nEtt sådant synsätt ligger långt ifrån vad vi\r\nmoderater anser att vårt land behöver för att\r\navveckla allt grus som hällts i det\r\nmarknadsekonomiska maskineriet.</pre><pre>Vi menar att varje liten marknadskraft, varje\r\nkonsument själv utan inblandning från någon, skall\r\nfritt kunna träffa sitt konsumtionsval. Enligt vår\r\nuppfattning blir det omöjligt att skapa den\r\nallvetande konsumentvägledaren, den som alltid\r\nvet bäst, en person tycks leva i en del motionärers\r\nsinnevärld.</pre><pre>Vi tror på oberoende frivilligorganisationer på\r\nkonsumentområdet. Men i det avseendet är Sverige\r\ntyvärr ett relativt outvecklat land. De\r\norganisationer som socialdemokraterna hänvisar\r\ntill i dessa sammanhang skulle knappast godkännas\r\nsom medlemmar i ICAs, EGs,\r\nsamarbetsorganisation och logginggrupp på\r\nområdet. Men eftersom vi moderater anser att\r\nfrågan om den lokala konsumentverksamheten\r\näven fortsättningsvis skall avgöras helt på det\r\nkommunala planet, tar vi inte ställning i frågor som\r\ngäller detaljutformning och annat inom den\r\nkommunala konsumentverksamheten.</pre><pre>Man undrar onekligen vilka kommunala utgifter\r\nsom kommunerna skall dra in på för att få utrymme\r\nför utbyggd konsumentverksamhet. Det råder som\r\nbekant kommunalskattestopp i landet. Är det\r\näldrevården, läromedlen, stödet till handikappade\r\neller barnomsorgen som drabbas? Grundläggande\r\npolitisk hederlighet kräver att man får veta hur\r\nolika utgifter skall betalas.</pre><pre>Herr talman! Jag har inget yrkande, eftersom\r\nmoderaterna avstår från ställningstagande i de\r\nolika momenten i detta betänkande.</pre><pre>Däremot vill även jag vända mig till Martin Olsson\r\noch tacka honom för de trevliga år som vi har haft i\r\nlagutskottet tillsammans. Martin Olsson är en glad\r\noch vänlig person. Han har alltid tid att stanna upp\r\nför en liten mänsklig stund, som det ibland kan vara\r\nlitet ont om i den delvis isolerade värld som det här\r\nhuset märkligt nog ibland är.</pre><pre>Martin har en osannolik förmåga att veta vad som\r\nhar beslutats i lagutskottet åratal bakåt i tiden. Jag\r\nönskar att man kunde tillägna sig den. Särskilt\r\nmycket betyder det nog när man är ny att möta en\r\nsådan som Martin i lagutskottet. Det har också\r\nomvittnats av fler än jag som var nya när den här\r\nmandatperioden började. Då är det särskilt viktigt\r\nmed mänsklig värme, tror jag.</pre><pre>Vart du än kommer, Martin, skapar du vänner\r\nomkring dig. Jag vill bara gratulera de människor\r\nsom i fortsättningen kommer att få ha dig omkring\r\nsig i sina vardagsliv.</pre><pre>Anf. 108 ELISABET FRANZÉN (mp)\r\nreplik:</pre><pre>Herr talman! Jag skulle gärna vilja göra ett\r\ngenmäle, men jag uppfattade inte riktigt vad\r\nCharlotte Cederschiöld sade. Jag tyckte att hon\r\nsade att det finns en miljöpartimotion, där vi vill att\r\nkonsumentsekreterarna skall styra\r\nkonsumenternas beteende mer i detalj. Jag var litet\r\nouppmärksam, så jag kanske missade vissa detaljer.\r\nJag ber Charlotte Cederschiöld att upprepa vad hon\r\nsade.</pre><pre>Anf. 109 BENGT KRONBLAD (s) replik:</pre><pre>Herr talman! Jag skall inte förlänga kvällens\r\nsammanträde, men jag måste rätta till ett uttalande\r\nsom jag gjorde tidigare under debatten. Jag sade till\r\nElisabeth Persson att jag ansåg att alla här i\r\nriksdagen tycker att det är viktigt att\r\nkonsumenternas situation och roll förstärks. Efter\r\natt ha lyssnat till Charlotte Cederschiöld\r\nkonstaterar jag att det finns grupper i riksdagen\r\nsom inte har denna uppfattning.</pre><pre></pre><pre>Anf. 110 CHARLOTTE CEDERSCHIÖLD\r\n(m) replik:</pre><pre>Herr talman! Nej, Elisabet Franzén hörde nog inte\r\nriktigt vad jag sade. Jag hänvisade till en motion\r\nsom fanns bland denna mängd av motioner som\r\nbehandlas i detta betänkande. Det är en\r\nmiljöpartimotion där miljöpartisten talade om att\r\nkonsumentvägledaren skulle tala om mera i detalj\r\nvilka produkter som konsumenten skulle nyttja och\r\nkonsumera. Det tyckte vi var att gå osedvanligt\r\nlångt. Det var litet markant.</pre><pre>Vår grundläggande inställning, Bengt Kronblad, är\r\natt detta är en fråga för kommunerna. Vi har inte\r\ntagit ställning, vilket klart och tydligt framgår.\r\nEftersom det nu är kommunalskattestopp och det\r\nekonomiska läget är som det är, vill vi påpeka att\r\ndet är svårt att ålägga kommunerna något.\r\nKommunerna skall helt och hållet själva bestämma.\r\nOm de just nu skall utvidga verksamheten, måste\r\nde naturligtvis dra in på barnomsorg, äldrevård,\r\nstöd till handikappade, läromedel eller något annat\r\nmotsvarande. Det är ett faktum. Man kan inte bara\r\nålägga nya uppgifter utan att veta var pengarna\r\nskall tas ifrån. Det är politiskt hederligt att visa hur\r\nsaker och ting skall finansieras. Men vi har inte tagit\r\nställning till om kommunerna skall bedriva\r\nkommunal konsumentverksamhet eller ej.</pre><pre>Anf. 111 ELISABET FRANZÉN (mp)\r\nreplik:</pre><pre>Herr talman! Det var bra att jag fick ett\r\nklarläggande från Charlotte Cederschiöld att det\r\ngällde en motion. Jag känner inte igen den, och jag\r\nvet inte vilken motion det gäller. Jag kan inte ge\r\nnågot genmälde. Partiets ställningstagande framgår\r\nav reservationerna.</pre><pre>Anf. 112 ULLA ORRING (fp):</pre><pre>Herr talman! Den debatt som lagutskottet har haft\r\ni dag är snart till ända. Jag skulle vilja säga några\r\nord om den lokala konsumentverksamheten. Jag\r\ntycker att vi har haft en aktiv session i år då det\r\ngäller konsumentpolitiken. Det är bra. Vi behöver\r\nlära oss att hushålla med våra resurser, både på det\r\nnationella planet och i våra enskilda hushåll. Där\r\ndelar jag inte Charlotte Cederschiölds åsikt. Jag\r\ntycker att det är bra att det finns lokal\r\nkonsumentverksamhet.</pre><pre>Målet för en aktiv konsumentpolitik är att lära ut\r\nbättre resurshushållning för en bättre\r\nsamhällsekonomisk utveckling och en ökad\r\nekonomisk tillväxt.</pre><pre>Som ett led i denna verksamhet finns den lokala\r\nkonsumentrådgivningen. Konsumentverket finns\r\npå den nationella nivån. Men huvuddelen av den\r\nkonsumentpolitiska verksamheten förutsätts ske på\r\ndet lokala planet nära de enskilda konsumenterna.\r\nDet är det som är själva kärnan i vår\r\nkonsumentpolitik. Verkligheten är ju som det har\r\nsagts tidigare, nämligen att den lokala\r\nverksamheten är frivillig och några statsbidrag inte\r\nutgår.</pre><pre>Före jul kom alarmerande rapporter från olika\r\nkommuner om indragningar av den lokala\r\nkonsumentverksamheten. Det är självklart att när\r\nplånboken är tom -- och många kommuner brottas\r\nju med allvarliga ekonomiska problem -- ifrågasätts\r\nall verksamhet. Den socialdemokratiskt förda\r\npolitiken har ju tyvärr orsakat finansiella problem\r\nbåde för kommuner och för den enskilda individen.\r\nKonsumenternas köpkraft minskar på grund av\r\nlandets ekonomiska problem. Många hushåll klarar\r\ninte i dag av sin ekonomi utan måste vända sig till\r\ndet sociala för förstärkning. Flera hundra tusen\r\nhushåll måste få socialhjälp. Arbetslösheten stiger,\r\noch det finns behov av att nå nya grupper för\r\nrådgivande insatser. Vad händer då?</pre><pre>Jo, herr talman, 13 kommuner lägger nu ner\r\nkonsumentverksamheten. 7 kommuner förebådar\r\nen inskränkning av pågående verksamhet. Det\r\nbetyder att cirka en miljon invånare i landet\r\nkommer att finnas utanför den reguljära\r\nkonsumentverksamheten. Här handlar det om så\r\nstora kommuner som Örebro, en\r\nsocialdemokratiskt styrd kommun, och Södertälje.\r\nMen det är även många små kommuner som saknar\r\ndenna verksamhet. I 9 kommuner saknas helt\r\nkonsumentvägledning. Totalt 30 kommuner har en\r\nbegränsad eller ingen rådgivning alls.</pre><pre>Folkpartiet liberalerna anser att det nu är särskilt\r\nviktigt att försöka upprätthålla den kommunala\r\nrådgivningen i hushållens tjänst. Vi tror att de\r\nkonsumentpolitiska insatserna kommer att öka i\r\nbetydelse. Den lokala konsumentrådgivningen är\r\nen motor, ja, själva navet i verksamheten.</pre><pre>Det förslag som konsumentminister Margot\r\nWallström lagt fram angående den kommunala\r\nverksamheten anser vi vara ett steg i rätt riktning.\r\nVi är övertygade om att de 60 miljoner som\r\nkommunerna sammantaget lägger ner på den\r\nlokala verksamheten -- och som enbart är en liten\r\ndel av kommunernas budget -- ges\r\nsamhällsekonomiskt mångfaldigt tillbaka i form av\r\nbättre planerade inköp från konsumenternas sida\r\noch över huvud taget bättre ekonomisk planering\r\nför den enskilda konsumenten. Med andra ord en\r\nökad resurshushållning!</pre><pre>Men det finns också anledning att vara självkritisk\r\ntill den nuvarande rådgivningens funktioner.\r\nBesluten om resurstilldelning och inriktning av\r\nkonsumentverksamheten ligger, som jag tidigare\r\nframhållit, hos de enskilda kommunerna.\r\nResultatet skall vara att få en anpassning av\r\nverksamheten till de lokala förutsättningarna. Man\r\nkan dock inte komma ifrån att statsmakterna och\r\nregeringen har ett ansvar för att på olika sätt\r\npåverka den kommunala verksamheten att arbeta i\r\nenlighet med konsumentpolitikens mål. Det är\r\nfastslaget av riksdagen.</pre><pre>Elisabeth Persson har tidigare tagit upp rapporten\r\nfrån riksrevisionsverket. Jag tycker också att det är\r\nen skrift som manar till studier och granskning. I\r\nden finns en rad viktiga synpunkter. Rapporten\r\nhandlar om statens styrning och uppföljning av den\r\nkommunala verksamheten. Där konstaterar\r\nriksrevisionsverket detta förhållande. Där\r\nframhålls även konsumentverkets och allmänna\r\nreklamationsnämndens ansvar för uppföljning och\r\nutvärdering. Det är verkligen viktigt att vi får en\r\nuppföljning och en utvärdering av verksamheten.</pre><pre>Det råder stor osäkerhet ute i kommunerna om hur\r\narbetet skall bedrivas och hur det skall anpassas till\r\nde lokala behoven. Effekten kan då bli att\r\nkommunpolitikerna ifrågasätter -- vilket man har\r\ngjort -- verksamheten och nyttan av densamma med\r\nresultatet att verksamheten läggs ned. Det skulle\r\nallvarligt skada konsumenterna om\r\nnedläggningstrenden fortsätter. När\r\nkonsumentfrågorna får en allt större plats i\r\nsamhällsdebatten, inte minst genom Sveriges\r\nnärmande till EG, vore det olyckligt om den lokala\r\nverksamheten blir lidande. Ett närmande till EG\r\nkommer att innebära ett omfattande arbete med\r\nharmonisering av konsumentregler. Svensk aktiv\r\nkonsumentpolitik har en betydelse för detta\r\nharmoniseringsarbete, och det gäller även för den\r\nlokala verksamheten.</pre><pre>I den fördjupade anslagsframställning som\r\nkonsumentverket arbetar med blir det därför av\r\nbetydelse att arbetet för den lokala rådgivningen\r\nprioriteras och värderas som nödvändig för att\r\nverket totalt skall kunna vara till gagn för\r\nkonsumenterna, dvs. till gagn för konsumenterna\r\ngenom att föra ut de kunskaper som finns hos\r\nverket. Många kommuner har behov av stöd från\r\nkonsumenverket för att kunna ta ställning i frågor\r\nvad gäller inriktning av verksamheten i dag.</pre><pre>Herr talman! Med det anförda yrkar jag bifall till\r\nlagutskottets hemställan. Men jag är samtidigt\r\növertygad om att flera av de här berörda\r\nfrågeställningarna beträffande den kommunala\r\nkonsumentverksamheten kommer att\r\nuppmärksammas av kommande\r\nriksdagsförsamlingar.</pre><pre>Till sist innan jag slutar vill jag, liksom de övriga\r\nkamraterna i lagutskottet, tacka Martin Olsson.\r\nChosfritt och utan stora åthävor har du framfört\r\ninte bara dina åsikter utan även fakta i arbetet i\r\nlagutskottet. Du är en god kamrat i utskottet, vilket\r\nvälvilligt och nyckeluttryckfullt har vittnats om i\r\ntalarstolen i dag. Du är hjälpsam och generös att\r\ndela med dig av fakta och kunskaper. Det är\r\nfantastiskt att du har funnits i lagutskottet i 21 år.\r\nGenom din person, ditt kunnande och ditt lugna\r\nsätt har du varit en stark representant för ditt parti.\r\nMen du har också visat förståelse för andra åsikter\r\nän dem du själv företrätt. För allt detta vill jag och\r\nmina folkpartikamrater i lagutskottet framföra ett\r\nvarmt tack. Lycka till Martin Olsson, och njut av\r\nlivet!</pre><pre>Anf. 113 CHARLOTTE CEDERSCHIÖLD\r\n(m):</pre><pre>Herr talman! Ulla Orring måtte inte ha uppfattat\r\natt jag sade att vårt ställningstagande var att\r\nkommunerna själva skall bestämma i dessa frågor.\r\nJag citerade vad Ulla Orring själv sade, nämligen:\r\nNär plånboken är tom i kommunerna ifrågasätts all\r\nverksamhet. Jag har krävt att kommunerna måste\r\nfå en chans att klara sin service med eller utan lokal\r\nkonsumentverksamhet. Det måste ske utan att\r\nkommunernas kostnader höjs, eftersom det\r\nfaktiskt råder kommunalskattestopp. Vår\r\nuppfattning är snarare att kostnaderna skall sänkas,\r\noch det blir inte särskilt lätt för kommunerna att\r\ngöra det. Därför är vår uppgift i riksdagen att\r\nhjälpa och inte sdjälpa kommunerna.</pre><pre>Jag tror inte att Ulla Orring har någon annan\r\nuppfattning än den jag har i dessa grundläggande\r\nfrågor. I varje fall har våra partier bundit sig för ett\r\ngemensamt ekonomiskt samarbete där vi har stor\r\nförståelse för nödvändigheten av att hålla igen på\r\nkostnaderna. Det handlar dessutom om att dra ned\r\npå de kommunala kostnaderna de närmaste åren.\r\nJag antar att vi är ense på den punkten. Det betyder\r\nnaturligtvis inte att vi inte vill stödja\r\nkonsumentverksamhet i de sammanhang där det\r\nfinns utrymme för det och där det är berättigat.</pre><pre>Anf. 114 ULLA ORRING (fp):</pre><pre>Herr talman! Det var ett välkommet förtydligande\r\nav Charlotte Cederschiöld. Självklart är vår uppgift\r\natt hjälpa kommunerna att hålla nere sina utgifter.\r\nMen jag tror ändå att det är direkt felaktigt av\r\nkommunerna att dra in konsumentrådgivningen.\r\nDen har samhällsekonomiskt mycket stor betydelse\r\nliksom betydelse för de enskilda konsumenterna.\r\nDet tjänar ganska litet till att ha ett centralt\r\nkonsumentverk, om det inte finns lokala\r\nkonsumentrådgivningsbyråer. Jag tycker att vi\r\ngemensamt skall se till att de fungerar på ett bra sätt\r\noch står till konsumenternas förfogande och hjälp.\r\nDå är jag fullt övertygad om att konsumenterna kan\r\nklara sin ekonomi på ett bättre sätt.</pre><pre>Överläggningen var härmed avslutad.</pre><pre>(Beslut fattades den 31 maj.)</pre><pre>12 § Bostadsförmedling m.m.</pre><pre>Föredrogs</pre><pre>bostadsutskottets betänkande</pre><pre>1990/91:BoU15 Bostadsförmedling m.m. (prop.\r\n1990/91:109).</pre><pre>Anf. 115 BERTIL DANIELSSON (m):</pre><pre>Herr talman! Vi skall nu behandla\r\nbostadsutskottets betänkande 15. Inledningsvis\r\nkonstaterar jag med viss tillfredsställelse att\r\nsocialdemokraterna har tagit steg i rätt riktning.\r\nDet händer numera inte så sällan att det sker, och\r\ndet är lika tillfredsställande varje gång. När jag\r\ntalar om steg i rätt riktning, så menar jag förstås\r\nsteg åt moderat håll. Vi tycker det är trevligt när så\r\nsker.</pre><pre>Men varför ta så små steg och göra så begränsade\r\nförändringar? Man tillåter nu kommunerna att ta ut\r\navgifter för bostadsförmedling i vissa fall och för\r\nvissa tjänster. Det är visserligen bra men ändå helt\r\notillräckligt. Varför inte ta steget fullt ut när man\r\nändå vet att det inte dröjer särskilt länge förrän vi\r\när överens om de ståndpunkter som vi moderater\r\nsedan länge har intagit? Det är känt att\r\nsocialdemokraterna allteftersom traskar efter oss,\r\nmen i detta fall är de tydligen mycket tveksamma.\r\nDet tycker jag är beklagligt.</pre><pre>Riksdagen och kammaren måste besväras med att\r\nta ställning till ytterligare betänkanden innan vi når\r\nfram till målet. Men det är något som vi får ta, och\r\njag hoppas i detta fall på en god fortsättning. Det\r\nfinns fortfarande en hel del saker som vi inte är\r\növerens om. I fråga om dessa har ingen\r\nsinnesförändring iakttagits från\r\nsocialdemokraterna. Därför har vi moderater varit\r\ntvungna att anmäla några reservationer.</pre><pre>I reservation 2 säger vi att det är rimligt att\r\nkommunerna själva får avgöra om\r\nbostadsförmedlingsverksamhet skall\r\navgiftsbeläggas och på vilket sätt det skall ske. Vi\r\nanser att en registreringsavgift skall kunna tas ut för\r\natt på ett mer rättvisande sätt få en bild av de\r\nverkliga behoven av lägenheter. För närvarande är\r\ndet inte sällan fråga om luftköer. Många människor\r\nresonerar så här: Vi anmäler oss väl till\r\nbostadsförmedlingen för säkerhets skull; det kostar\r\nju inget extra. På det sättet får man en ganska lång\r\nkö som inte har något reellt innehåll. Det ställer till\r\nproblem för såväl kommuner som byggherrar. Det\r\ntycker jag är synd. Med ett enklare system inom\r\nvilket avgifter tas ut skulle dessa olägenheter\r\nförsvinna.</pre><pre>Vi tycker dessutom att även andra än kommunerna\r\nskall ges möjlighet att förmedla lägenheter. En hel\r\ndel statistik visar att de kommunala\r\nbostadsförmedlingarna i många fall är ganska\r\nineffektiva. Många lägenhetsbyten och\r\nanskaffande av bostäder sker utanför\r\nförmedlingens ram. Varför inte låta denna marknad\r\nbli litet mer öppen och på det sättet få ett bättre\r\nutnyttjande av resurserna?</pre><pre>Det kan i sammanhanget konstateras att\r\nregleringsivrarna har låst sig fast i de gamla\r\npositionerna. Därför avvisar tydligen den\r\nsocialdemokratiska majoriteten våra förslag om\r\navreglering och därmed ökad frihet. Det avspeglar\r\nsig inte minst i den kommunala anvisningsrätten.\r\nLagen löser faktiskt inte några problem. Däremot\r\nstyr den människornas boende. Jag tycker det är\r\nanmärkningsvärt att det finns lagar och regler i vårt\r\nland som bestämmer var människor skall bo resp.\r\ninte bo. Jag trodde att vi i vårt land hade nått en\r\ngrad av frihet som gjorde att människor själva fick\r\navgöra detta. Den här formen av överförmynderi\r\noch överhetsstyrande borde tas bort. Men så blir\r\ntydligen inte fallet. Det är frihetsinskränkande att\r\nha lagen kvar. Det leder till att det blir en marknad\r\nvid sidan om -- en grå eller t.o.m. svart marknad.\r\nDet kan väl ändå inte vara meningen.</pre><pre>Ett annat exempel på att tilltron till planering och\r\nstyrande är grundmurad hos socialdemokraterna\r\ngäller bostadsförsörjningslagen. Jag tror inte att\r\nden lagen såsom den är utformad fyller något reellt\r\nsyfte. Låt kommunerna själva få avgöra på vilket\r\nsätt de skall klara sin planering. Det är ofta fråga\r\nom en planering för dess egen skull. Det tillkommer\r\ninte några nya eller extra lägenheter bara därför att\r\nman har storstilade planer framtvingade genom en\r\nlagstiftning. Jag är övertygad om att kommunerna\r\nsjälva är kapabla att avgöra om och i så fall på vilket\r\nsätt den här typen av planering skall ske.\r\nFrivillighet är på detta område liksom på andra\r\nområden det viktigaste för att få en fungerande\r\nmarknad. Denna tvingande lagstiftning måste alltså\r\nupphävas.</pre><pre>Herr talman! Detta var en något rapsodisk\r\ngenomgång av betänkandet och en del av de\r\nreservationer som vi moderater har fogat till\r\ndetsamma. Åtskilliga av våra ståndpunkter är\r\nsedan gammalt kända, varför jag nöjer mig med att\r\npå detta något summariska sätt gå igenom\r\nbetänkandet.</pre><pre>Slutligen, herr talman, yrkar jag bifall till\r\nreservationerna 1 och 2.</pre><pre>Anf. 116 SIW PERSSON (fp):</pre><pre>Herr talman! I detta betänkande tillstyrker\r\nutskottet att man får avgiftsbelägga vissa tjänster.</pre><pre>Man får numera ta betalt för att förmedla lägenhet,\r\nbyta eller hyra ut i andra hand och för\r\nrumsuthyrning över huvud taget. Det tycker vi i\r\nfolkpartiet är bra, men det räcker inte. Dagens\r\nregler måste ändras så att de ger kommunerna\r\nmöjlighet att bedriva verksamhet på de villkor och\r\nunder de former de själva anser är bäst. Det är\r\nfaktiskt ganska naturligt att det är den enskilda\r\nkommunen som bäst vet hur den egna\r\nbostadsförmedlingen skall ordnas.</pre><pre>Vi i folkpartiet lilberalerna hävdar att det skall vara\r\nprimärt en kommunal fråga hur förmedlingen skall\r\nse ut och bedrivas. På så sätt får man bra\r\nförutsättningar för att låta bostadsförmedlingen\r\nspela en aktiv roll, och det behövs för att öka\r\nrörligheten på bostadsmarknaden. Vi är\r\növertygade om att verksamheten blir då\r\neffektivare, och det behövs också.</pre><pre>För att detta skall gå bra menar vi att man bör få\r\nrätt att ta betalt för de tjänster man tillhandahåller.\r\nDels tillförs verksamheten resurser, dels får man på\r\ndetta sätt en mer realistisk bild av hur lång\r\nbostadskön egentligen är.</pre><pre>Vi menar att kommunerna själva bör få bestämma\r\nvilken avgift de skall ta ut. Naturligtvis menar vi att\r\navgiften skall vara avvägd på ett sådant sätt att\r\ningen behöver avstå av ekonomiska skäl.</pre><pre>Herr talman! Jag vill yrka bifall till reservation 2.</pre><pre>När nu de kommunala bostadsförmedlingarna skall\r\nfå rätt att ta betalt för sin verksamhet är det\r\nnaturligtvis viktigt att det får ske i konkurrens med\r\nandra, fristående bostadsförmedlingar. Det får inte\r\nbli så att den kommunala bostadsförmedlingen har\r\nmonopol. Här, som i alla andra fall, är det mycket\r\nbra att det blir ökad konkurrens, för det gynnar\r\nkonsumenten och ger bättre effektivitet i hela\r\nbostadsförmedlingsverksamheten. Det motverkar\r\nockså möjligheterna för den kommunala\r\nbostadsförmedlingen att ta ut för höga avgifter.</pre><pre>Herr talman! Jag vill yrka bifall till reservation 4.</pre><pre>När det gäller rörligheten på bostadsmarknaden\r\ntalas det ofta om hur liten rörligheten är. Den måste\r\nverkligen öka, för det gagnar konsumenten. Därför\r\när den nu beslutade anvisningsrättslagen inte bra.\r\nDen har precis motsatt verkanän den önskade, dvs.\r\nökad rörlighet. På detta sätt försvårar man\r\nlägenhetsbyten och andrahandsuthyrningar,\r\neftersom bostäderna fördelas efter kommunala\r\nbeslut och inte efter vad den som söker lägenhet vill\r\nha.</pre><pre>Oavsett dessa beslut kommer ändå den\r\nlägenhetssökande att försöka få fatt på den\r\nlägenhet han eller hon vill ha. På så sätt får vi en grå\r\neller svart marknad. Därför menar vi att\r\nanvisningsrättslagen skall upphävas.</pre><pre>Herr talman! Jag vill yrka bifall till reservation 5.</pre><pre>Anf. 117 BIRGER ANDERSSON (c):</pre><pre>Herr talman! Det betänkande vi nu diskuterar rör\r\nde kommunala bostadsförmedlingarna. Frågan\r\ngäller om vi här i riksdagen skall ge våra\r\nförtroendevalda i kommunerna möjligheten att\r\nsjälva avgöra om kommunen skall få ta ut avgifter i\r\nsamband med kommunal bostadsförmedling.\r\nEnligt nuvarande bestämmelser i 4 §\r\nbostadsförsörjningslagen gäller följande: ''Om det\r\nbehövs för bostadsförsörjningens främjande skall\r\nkommunen anordna avgiftsfri\r\nbostadsförmedling.'' -- -- --''Regeringen kan ålägga\r\nkommun att fullgöra skyldighet enligt första\r\nstycket''.</pre><pre>I jordabalkens 12 kap. 65a § står: ''Ingen får ta\r\nemot, träffa avtal om eller begära ersättning av\r\nhyressökande för anvisning av bostadslägenhet för\r\nannat ändamål än fritidsändamål.'' -- -- --''Den som\r\nuppsåtligen bryter mot första stycket döms till böter\r\neller fängelse i högst sex månader. Är brottet grovt,\r\ndöms till fängelse i högst två år.''</pre><pre>Dessa bestämmelser har medfört att många\r\nkommuner har dragit sig för att driva\r\nbostadsförmedlingar med god service. Boverket\r\nhar undersökt hur det ser ut i kommunerna. Av\r\nboverkets undersökning framgår att det är ca 110 av\r\nlandets 284 kommuner som har kommunal\r\nbostadsförmedling. Utan att dra några slutsatser\r\nkonstaterar jag att nettobostadskön var fem gånger\r\nlängre i kommuner med kommunal\r\nbostadsförmedling än i kommuner utan kommunal\r\nbostadsförmedling.</pre><pre>I fjol våras åkte bostadsministern runt i landet och\r\ntalade om att regeringen tänkte ålägga\r\nkommunerna att inrätta bostadsförmedlingar. I ett\r\npressmeddelande från den 17 mars 1990 uttalade sig\r\nbostadsministern på följande sätt: ''Vi behöver väl\r\nfungerande bostadsförmedlingar i våra kommuner.\r\nDet är dags att inrätta förmedlingar i de kommuner\r\nsom inte har några i dag.'' Då hade tydligen\r\nbostadsministern tankar på att ålägga kommunerna\r\natt inrätta bostadsförmedlingar.</pre><pre>Vi i centern har en helt annan uppfattning. Vi anser\r\natt kommunerna själva skall få avgöra om man vill\r\ninrätta en kommunal bostadsförmedling. Det är ju\r\npolitikerna i den egna kommunen som bäst känner\r\ntill vilka behov som finns.</pre><pre>Jag kan i detta sammanhang även framhålla att av\r\nden tidigare nämnda undersökningen som boverket\r\nhar gjort, framgick att av de tio största\r\nkommunerna utan kommunal bostadsförmedling\r\nhade socialdemokraterna ett stort inflytande i åtta.</pre><pre>I den proposition som ligger till grund för det här\r\nbetänkandet har bostadsministern föreslagit att\r\nregistrering av bostadssökande skall vara avgiftsfri.\r\nBland socialdemokraterna i bostadsutskottet och\r\ntroligen även i riksdagsgruppen har det förekommit\r\nintensiva diskussioner om man skulle gå med på\r\ncenterns förslag, dvs. att ge kommunerna ökad\r\nfrihet att själva avgöra om man vill ta ut en\r\nregistreringsavgift. Men man hade tydligen\r\nsvårigheter att komma överens inom den\r\nsocialdemokratiska gruppen.</pre><pre>Jag tror att jag kan generalisera och påstå att de\r\nsocialdemokratiska riksdagsledamöter som har\r\nprimärkommunal erfarenhet och/eller\r\nprimärkommunala kontakter har önskat medverka\r\ntill att ge kommunerna ökad frihet.</pre><pre>Jag kan i det här sammanhanget hänvisa till två\r\nsocialdemokratiska motioner. Den ena är väckt av\r\nnågra socialdemokrater från Stockholm, och den\r\nandra är väckt av socialdemokratiska\r\nriksdagsledamöter med erfarenheter från en\r\nmedelstor kommun.</pre><pre>Hemställan i den socialdemokratiska\r\n''Stockholmsmotionen'' lyder: ''att riksdagen som\r\nsin mening ger regeringen till känna vad i motionen\r\nanförts om att kommunerna får rätt att själva\r\nbestämma om avgifter vid bostadsförmedlingarna''.</pre><pre>I den andra socialdemokratiska motionen lyder\r\nhemställan: ''att riksdagen som sin mening ger\r\nregeringen till känna vad i motionen anförts om att\r\nkommunerna själva får avgöra hur verksamheten\r\nmed kommunal bostadsförmedling skall\r\nfinansieras.''</pre><pre>Här har jag givit två exempel på att det finns\r\nsocialdemokrater, som har samma uppfattning som\r\nvi i centern, nämligen att det är kommunerna själva\r\nsom skall bestämma om avgifter vid\r\nbostadsförmedlingarna. Det skall inte klåfingriga\r\nsocialdemokrater här i riksdagen avgöra. Därför\r\nvill jag ställa frågan till socialdemokraternas\r\nföreträdare här i debatten, Lennart Nilsson: Varför\r\nlitar inte socialdemokraterna i riksdagen på\r\nkommunalpolitikerna? Varför är inte\r\nsocialdemokraterna beredda att ge\r\nkommunalpolitikerna möjlighet att själva\r\nbestämma? Tror verkligen socialdemokraternas\r\nföreträdare här i debatten att han bättre kan avgöra\r\nfrågan än kommunalpolitikerna i den egna\r\nkommunen? Jag avvaktar med stort intresse\r\nLennart Nilssons svar.</pre><pre>Herr talman! Med det anförda vill jag yrka bifall till\r\nreservation 2 till detta betänkande. Jag står\r\nsjälvfallet bakom samtliga reservationer som\r\ncentern fogat till betänkandet.</pre><pre></pre><pre>Anf. 118 JAN STRÖMDAHL (v):</pre><pre>Herr talman! I den här frågan -- om avgifter för\r\nbostadsförmedlingsverksamhet -- inträffade det\r\nnågot ovanliga att vårt stora regeringsparti höll på\r\natt spricka. I utskottet visade det sig att det bara var\r\nvänsterpartiet som enhälligt stödde regeringens\r\nförslag.</pre><pre>Vad hände då? Jo, man började fundera över om\r\nman inte kunde utreda frågan ett varv till. Det finns\r\ndå skäl att fråga sig: Är det meningsfullt att utreda\r\nytterligare ett varv om kommunerna skall få ta ut\r\navgift för en del av sina bostadsförmedlingstjänster\r\neller alla bostadsförmedlingstjänster? Jag kan hålla\r\nmed Bertil Danielsson om -- jag tror att det var det\r\nhan menade -- att det inte verkar så meningsfullt att\r\nutreda enbart det ett varv till.</pre><pre>Eftersom en av vänsterpartiets bostadspolitiska\r\nhjärtefrågor är att lyfta fram en bra, effektiv och\r\nallomfattande bostadsförmedlingsverksamhet, ser\r\nvi det som ett stort framsteg att det genom den\r\nsituation som uppstod nu har blivit så att\r\nmajoritetsförslaget innebär att hela den\r\nkommunala bostadsförmedlingsverksamheten --\r\ndess möjligheter och effektivitet, behovet av lag-\r\noch regeländringar och avgiftsmöjligheter -- skall\r\nses över. Vi ser det som ett möjligt steg på vägen\r\nmot det som vi vill se som resultat, nämligen att alla\r\nledigblivna lägenheter, åtminstone i de kommuner\r\nsom har ett väsentligt bostadsbestånd i hyres- och\r\nbostadsrättshus, skall förmedlas av en effektiv,\r\noffensiv och påhittig kommunal\r\nbostadsförmedling.</pre><pre>Som det nu är har bostadsförmedlingen -- det håller\r\nvi med om -- på många håll brister och svårigheter.\r\nMen svårigheterna beror till mycket stor del på de\r\narbetsvillkor som gäller. Det hänger ihop med att\r\ndet är bara på den allmännyttiga sidan som man så\r\natt säga otvistigt får alla lediga lägenheter. På den\r\nprivata sidan finns det en uppsjö av olika\r\növerenskommelser, som gör det omöjligt för någon\r\natt hålla reda på vilka lägenheter som skall\r\nförmedlas av den kommunala förmedlingen och\r\nvilka som kan tas om hand på annat sätt.</pre><pre>Dessutom finns det ett intresse som har förts fram\r\nfrån SABO-håll att SABO-företagen skall få\r\nförmedla bostäder själva. Det tycker vi också är\r\ndumt. Att SABO fick ta hand om ortens alla\r\nlägenheter och förmedla dem skulle de privata\r\nfastighetsägarna naturligtvis aldrig gå med på. Och\r\ndet är en stor vinst för de bostadssökande, för\r\nbostadskonsumenterna, om detta kan ligga på en\r\nhand. De behöver då bara gå till ett enda ställe för\r\natt söka en bostad.</pre><pre>Med denna korta deklaration nöjer jag mig med att\r\nyrka bifall till utskottets hemställan i betänkandet,\r\näven om jag naturligtvis står fast även vid\r\nreservation 6, som vi har avgivit som en\r\nmotivreservation när det gäller den övergripande\r\nfrågan.</pre><pre>Anf. 119 KJELL DAHLSTRÖM (mp):</pre><pre>Herr talman! Miljöpartiet de gröna och jag vill\r\nyrka bifall till reservation 2 -- vi tror att det är\r\nmycket lämpligare att kommunerna själva får\r\navgöra hur de vill utforma sin bostadsförmedling.\r\nVi är däremot inte beredda att ändra på det faktum\r\natt bostadsförmedlingen skall ske i kommunal regi.</pre><pre>Möjligheterna för kommunerna att själva\r\nbestämma om de vill ta ut avgifter kan innebära att\r\nvi ändå på sikt förändrar bostadsförmedlingens roll\r\ni samhället. Jag hoppas att det kan innebära att man\r\nutan lagstiftning kan få bostadsförmedling i många\r\nfler kommuner.</pre><pre>Jag hoppas också att vi kan få lokala\r\nbostadsförmedlingar, som alltså är mer förankrade\r\ni kommundelar eller stadsdelar nästintill och att\r\nmänniskor på så sätt söker sig till den stadsdel där\r\nman arbetar snarare än till en stor bostadsmarknad\r\nsom omfattar hela storstadsområdet, som t.ex.\r\nStockholmsområdet.</pre><pre>Min goda vana trogen skulle jag också vilja\r\nframföra något nytt från talarstolen och inte bara\r\nupprepa vad vi säger i betänkandet. Jag kan tänka\r\nmig att man i ett längre perspektiv kan ta in\r\nauktoriserade fastighetsmäklare i något slags\r\nassociativt förhållande till bostadsförmedlingar, för\r\natt på det sättet kunna ge människorna som söker\r\nbostad en total bild av hur bostadsmarknaden ser\r\nut. Det är inte säkert att människor alltid söker en\r\nhyresbostad. Det kan ibland vara intressant att\r\nköpa en bostad. Det kanske inte alltid är så att man\r\nvet om att man har möjligheten att köpa en bostad\r\nsom alternativ till att hyra en. Därför skulle jag se\r\ndet som intressant.</pre><pre>Om man går till en bilförsäljning för att köpa en bil\r\nbrukar det finnas flera bås där det sitter olika\r\nbilförsäljare. Man skulle kunna tänka sig att våra\r\nauktoriserade fastighetsmäklare fanns i något slags\r\nkombination med den primära\r\nbostadsförmedlingen. Om människor på så vis fick\r\nmöjlighet att välja sitt boende på hela\r\nbostadsmarknaden tror jag att vi skulle få en\r\nmycket mer spännande marknad.</pre><pre>Jag yrkar alltså bifall till reservation 2.</pre><pre>Anf. 120 LENNART NILSSON (s):</pre><pre>Herr talman! Först vill jag konstatera att det för oss\r\nsocialdemokrater är viktigt att vi har en bra\r\nbostadsförmedlingsverksamhet. Jag håller med Jan\r\nStrömdahl om att hade det bara handlat om att man\r\nskulle ta ut avgifter kunde man naturligtvis ha\r\nbestämt det på en gång. Men jag tror att det är\r\nviktigt att man i en allsidig utredning får just de\r\nfrågor som Jan Strömdahl tog upp belysta -- jag\r\ndelar hans uppfattning att det är viktigt att vi får en\r\nbra bostadsförmedling.</pre><pre>Det är också ett viktigt inslag i den sociala\r\nbostadspolitik som vi står för att det finns en bra\r\nverksamhet på det här området. Ibland kan man få\r\nintrycket att bara man får till stånd något slags fri\r\nkonkurrens så att man kan ta ut pengar, så löser sig\r\nalla problem. Det tror inte vi socialdemokrater på.</pre><pre>Birger Andersson frågade mig om jag inte litade på\r\nkommunalpolitikerna. Det gör jag förvisso. Jag\r\ntror att de klarar den här verksamheten mycket bra,\r\nom de får möjligheter i form av den lagstiftning som\r\nvi här i riksdagen har bestämt: att man har en\r\nbostadsförsörjningslag och att man genom\r\nanvisningsrätten har möjligheter att anvisa\r\nbostäder.</pre><pre>Däremot litar jag inte på Birger Anderssons\r\ntilltänkta regeringsbröder folkpartiet och\r\nmoderaterna -- i det här sammanhanget kanske\r\nfrämst moderaterna, som ju vill avskaffa i stort sett\r\nalla de instrument som kommunerna har till sitt\r\nförfogande för att kunna bedriva en bra\r\nbostadspolitik. På tal om vem som är klåfingrig vill\r\njag säga att jag tycker att det är viktigt att\r\nkommunerna har ett redskap till sitt förfogande,\r\noch det kan de då använda på ett riktigt och bra sätt\r\nför de boende.</pre><pre>Ibland blir det litet löjligt när det talas om att man\r\ninte bestämmer utifrån vad de boende vill. Om vi\r\nsysslar med kommunalpolitik eller politik här i\r\nriksdagen, måste det vara vår uppgift att utifrån\r\nolika värderingar företräda människornas vilja.\r\nMen det är som om varken moderaterna eller\r\nfolkpartiet litade på att deras egna\r\nkommunalpolitiker försöker uppfylla de önskemål\r\nsom finns ute bland människorna. Det hjälper inte\r\nom man får något slags fri konkurrens med privata\r\nbostadsförmedlingar. Man uppfyller naturligtvis\r\ninte människornas önskemål om man inte har en\r\npolitik i kommunen där man försöker tillfredsställa\r\nde önskemål som finns, en politik som väljarna har\r\nrätt att ta ställning till i samband med valet.</pre><pre>Det är viktigt att vi får en allsidig belysning utifrån\r\nolika infallsvinklar för att kunna se till att vi får en\r\nbra bostadsförmedling. Det är möjligt att man efter\r\nen sådan utredning kommer fram till att det skall\r\nvara avgifter även för nyregistrering av\r\nbostadssökande. Men om man skall kunna bedriva\r\nen social bostadspolitik får man passa sig så att det\r\ninte blir en fri konkurrens som innebär att de som\r\ninte har råd kommer i kläm och får det ännu svårare\r\nän de har i dag att få en bostad, inte minst i\r\nstorstadsregionerna.</pre><pre>Jag yrkar bifall till bostadsutskottets hemställan\r\noch avslag på reservationerna.</pre><pre>Anf. 121 BIRGER ANDERSSON (c):</pre><pre>Herr talman! Det är tydligt att jag tror mer på den\r\nkommunala självstyrelsen än vad Lennart Nilsson\r\ngör. Jag kan påminna Lennart Nilsson om att det\r\nt.o.m. i regeringsformens inledande paragraf talas\r\nom kommunal självstyrelse. Även i den nuvarande\r\nkommunallagen står att kommunen själv får vårda\r\nsina angelägenheter.</pre><pre>Samtidigt kan jag hålla med Lennart Nilsson om att\r\ndet finns verksamheter där den kommunala\r\nsjälvstyrelsen inte helt kan få genomslag. Jag\r\ntänker exempelvis på den tvingande lagstiftning\r\nsom vi har på skolans och socialtjänstens områden.\r\nDär är det många gånger nödvändigt med regler\r\noch lagar som vi har fattat beslut om här i\r\nriksdagen. Men det vi här diskuterar, Lennart\r\nNilsson, gäller ett område där riksdagen i mitt tycke\r\nhar begränsat kommunernas handlingsmöjligheter\r\npå ett obefogat sätt.</pre><pre>Jag för min del litar helt och fullt på\r\nkommunalpolitikerna. Jag fick det intrycket att\r\nLennart Nilsson inte trodde att\r\nkommunalpolitikerna skulle ta ett socialt ansvar för\r\nbostadspolitiken. Det tror faktiskt jag.\r\nKommunalpolitikerna sitter mycket närmre dessa\r\nfrågor än vad Lennart Nilsson och jag gör. Jag anser\r\ndärför att det skall avgöras på den\r\nprimärkommunala nivån om man vill ta ut avgift för\r\nregistrering av bostadssökande. Har verkligen\r\nLennart Nilsson så dåliga erfarenheter av de\r\nsocialdemokratiska kommunalpolitikerna? Jag tror\r\ninte det. Jag har träffat många kommunalpolitiker\r\nsom jag litar på helt och fullt.</pre><pre>Vi skall ju fatta beslut om en ny kommunallag den\r\n10 juni. Beslutet kommer att innebära att mer och\r\nmer förs över till kommunerna. Likaså får\r\nkommunernas fullmäktige möjlighet att delegera\r\nuppgifter till olika styrelser och nämnder. Jag anser\r\natt det är naturligt att en sådan här sak ligger på\r\nprimärkommunal nivå.</pre><pre>Jag trodde att även socialdemokraterna här i\r\nriksdagen hade börjat inse det lämpliga i att gå från\r\ntraditionell centralstyrning till decentraliserad\r\nstyrning, från detaljstyrning till styrning med hjälp\r\nav ramar. Jag har tydligen misstagit mig, när det\r\ngäller en del socialdemokrater i alla fall.</pre><pre>Jag skulle vilja ställa en fråga till Lennart Nilsson.\r\nKan Lennart Nilsson förklara varför kommunerna\r\nhar rätt att ta ut en avgift när man ställer sig i\r\ntomtkön, men inte när man ställer sig i bostadskön?</pre><pre>Anf. 122 BERTIL DANIELSSON (m):</pre><pre>Herr talman! Lennart Nilssons anförande är\r\nganska typiskt. Jag vill fästa uppmärksamheten på\r\nett förhållande som man stöter på ganska ofta när\r\nsocialdemokrater skall försvara den bestående\r\npolitiken, dvs. den socialdemokratiska politiken.\r\nDet finns en påtaglig dualism i argumentationen. Å\r\nena sidan säger socialdemokraterna att det är klart\r\natt vi måste ta till vara människornas behov och\r\nönskemål. Det vill vi alla. Men de stannar inte där,\r\nutan de säger också: Man för att vara på den säkra\r\nsidan är det lika bra att vi politiker skapar lagar och\r\nregler, tvingande bestämmelser, så att människorna\r\ninte hoppar över skaklarna. Det där går inte ihop.</pre><pre>Man kan inte å ena sidan säga att människornas\r\nönskemål skall tillgodoses och att de skall ha ett\r\neget fritt val och å andra sidan försvara den\r\nlagstiftning som tvingar människorna att bete sig på\r\nett visst sätt. Det går inte ihop. Det är beklagligt att\r\ninsikten om detta ännu inte har nått Lennart\r\nNilsson. Jag har trots allt gott hopp. Ett litet steg\r\nhar redan tagits. Det har vi konstaterat tidigare i\r\ndag.</pre><pre>Anf. 123 SIW PERSSON (fp):</pre><pre>Herr talman! Lennart Nilsson sade ungefär så här:\r\nJag får känslan av att ni borgerliga vill ha fri\r\nkonkurrens bara för att kunna ta ut så mycket\r\npengar som möjligt. Men i den fria konkurrens som\r\nvi menar att olika bostadsförmedlingar skall arbeta\r\ni skall de kunna ta ut en avgift först när tjänsten har\r\ngett resultat. De kan inte ha rätt att ta ut avgift för\r\nen förmedling som inte ger något resultat. Det står\r\nfaktiskt i betänkandet också.</pre><pre>Lennart Nilsson säger att han tycker att det verkar\r\nlitet löjligt, när det talas om att man inte vill\r\nbestämma utifrån de boendes vilja. Det är klart att\r\nalla vill bestämma utifrån de boendes vilja, men\r\nutifrån de boendes behov, utan någon politisk\r\növerprövning. Han säger också att vi inte litar på\r\nvåra kommunpolitiker. Men det är ju det vi gör! Vi\r\nsäger i våra förslag att vi menar att kommunerna\r\nsjälva skall bestämma, att man skall hålla fingrarna\r\nborta på riksnivå, därför att det är\r\nkommunpolitikerna som vet bäst, utifrån de unika\r\nförhållandena i den enskilda kommunen.</pre><pre>Utskottet tillstyrker nu att man skall få ta ut\r\navgifter för viss form av förmedling.\r\nSocialdemokraterna har sagt nej och åter nej.\r\nSedan har de sagt ja delvis, som i detta betänkande.\r\nJag är ganska övertygad om att de framöver\r\nkommer att säga ja helt och hållet, om de får\r\nfortsätta att sitta vid makten.</pre><pre>Anf. 124 LENNART NILSSON (s):</pre><pre>Herr talman! Jag förstår inte vad det kan vara för\r\nvits med att sjunga avgiftens lov här i kammaren.\r\nFör mig är det viktigt att undvika avgifter, om det\r\ngår. Motivet för att utreda detta är att servicen för\r\ninvånarna i kommunerna skall bli bättre. Jag tror\r\ninte att avgifter i sig är något medel för att klara av\r\nproblem som finns. Tvärtom skulle jag inte vilja ha\r\nnågra avgifter alls.</pre><pre>Jag tror att det finns en fara i det här\r\navgiftsresonemanget. Jag menar att bostaden skall\r\nvara en social rättighet och inte en handelsvara. Om\r\nman bygger vidare på detta kan man fråga sig om\r\nman skall ta ut avgifter för att registrera sökande till\r\nbarnomsorg osv. Det finns vissa grundläggande\r\nsaker som kommunerna bör sköta, som en god\r\nservice till sina invånare.</pre><pre>När vi har resonerat om avgiftsfrågan har vi sagt att\r\ndet skall handla om en självkostnadsprincip. Vi\r\ntycker att det är angeläget att detta är en kommunal\r\nverksamhet. Vilka behov skulle tillgodoses om man\r\nfick privata bostadsförmedlingar runt om i vårt\r\nland? Nu finns det regler och stadgar för den\r\nservicefunktion som bostadsförmedlingen skall\r\nvara. Detta styrs av kommuninvånarna genom\r\nderas politiker. Det gäller att sätta upp regler för\r\nhur detta skall gå till. Men om man inte skall ha\r\nnågon prövning utifrån sociala skäl eller andra skäl,\r\ndå blir det helt klart plånboken och myglet som\r\navgör huruvida man får en lägenhet och\r\nverksamheten med svarta affärer kommer att breda\r\nut sig ännu mer än i dag. Vi skall ha en bra\r\nkommunal bostadsförmedling, med en servicenivå\r\nsom tillfredsställer både kommuninvånarnas behov\r\noch deras önskemål. Denna fråga är viktig att se\r\növer i samband med översynen.</pre><pre>Anf. 125 BIRGER ANDERSSON (c):</pre><pre>Herr talman! Jag vill börja med att säga att det inte\r\nvar mycket till svar som Lennart Nilsson lyckades\r\nåstadkomma.</pre><pre>Jag har inte stått här och sjungit avgiftens lov, utan\r\nvad jag har gjort är att diskutera med Lennart\r\nNilsson på vilken nivå dessa beslut skall fattas. Är\r\ndet verkligen så att vi här i riksdagen skall\r\nbestämma huruvida kommunerna skall ta ut en\r\nhundralapp i registreringsavgift från de\r\nbostadssökande? Skall sådana beslut ligga här på\r\ncentral nivå? Det är det frågan gäller, Lennart\r\nNilsson.</pre><pre>Jag har den bestämda uppfattningen att frågor av\r\ndetta slag skall skötas av våra kommunalpolitiker.\r\nJag tror och jag vet att de är lika ansvarsfulla som\r\nvi när det gäller att trygga de bostadssökandes\r\nmöjligheter att få bostäder i kommunerna.</pre><pre>Lennart Nilsson borde litet noggrannare läsa de två\r\nsocialdemokratiska motioner som jag hänvisade till\r\ni mitt inledningsanförande. Dessa motionärer var\r\nhelt överens med oss i centern. Det var här fråga\r\nom flera motionärer, och en av dem har mycket\r\nnära anknytning till ett f.d. finansborgarråd i\r\nStockholm. Bakom den andra motionen stod\r\nsocialdemokrater som tidigare har varit\r\nkommunalråd och som nu har en nära anknytning\r\ntill kommunalråd. Jag vågar alltså påstå, Lennart\r\nNilsson, att de som har väckt dessa motioner\r\nverkligen har goda kunskaper om hur det fungerar\r\nute i kommunerna. Det tråkiga är att behöva\r\nkonstatera att Lennart Nilsson inte på något sätt vill\r\növerlåta ansvaret till kommunerna.</pre><pre>Jag frågade också om Lennart Nilsson kunde\r\nförklara varför kommunerna har rätt att ta ut en\r\navgift när man ställer sig i tomtkön men ej har rätt\r\natt ta ut någon registreringsavgift när man ställer sig\r\ni bostadskön. Jag fick inget svar på den frågan.</pre><pre>Anf. 126 SIW PERSSON (fp):</pre><pre>Herr talman! Lennart Nilsson säger att\r\nsocialdemokraterna hävdar att bostaden är en\r\nsocial rättighet, och det tycker vi säkert alla är\r\nriktigt. Men, Lennart Nilsson, är det inte en social\r\nrättighet att kunna kräva effektiva\r\nbostadsförmedlingar? Det är väl om något en social\r\nrättighet. Är det inte en social rättighet att kunna\r\nkräva att en bostadskö inte innehåller en massa luft\r\nutan att den består av reella bostadssökande?\r\nSedan har Lennart Nilsson mage att säga att\r\nkonkurrens ger utrymme för mygel och att\r\npengarna då får styra. Det är ju bristen på\r\nkonkurrens som ger utrymme för mygel och som\r\nger företräde för de människor som har pengar.\r\nDetta är vad som blir följden av det system som\r\nsocialdemokraterna ordnar.</pre><pre>Anf. 127 BERTIL DANIELSSON (m):</pre><pre>Herr talman! Lennart Nilsson säger att han helst\r\ninte vill ha några avgifter alls. Han menar att\r\nskattebetalarna, alltså de som inte har nytta av en\r\nnyttighet, skall betala hellre än att de som har nytta\r\nav verksamheten får betala. Det är ju en upplysning\r\nsom kan vara nog så god som någon annan.</pre><pre>Lennart Nilsson är tydligen inte riktigt påläst när\r\ndet gäller avgift eller inte avgift. Det finns nämligen\r\ntvå avgörande skäl till att man skall ta ut avgift för\r\nverksamheten.</pre><pre>För det första skulle en registreringsavgift på ett\r\nrättvisande sätt tala om hur lång kön i verkligheten\r\när. Det är ju allmänt känt att man kan konstatera\r\natt si och så många är anmälda men att det i\r\nverkligheten inte är så många som står i kön. Hade\r\nvi avgifter, skulle vi få en mer rättvisande bild.</pre><pre>För det andra skall avgifter bestrida de kostnader\r\nman faktiskt har för en verksamhet. Det är väl en\r\nganska god princip att de som har nytta av en\r\nverksamhet också skall bestrida i varje fall delar av\r\nkostnaden.</pre><pre>Jag konstaterar att Lennart Nilsson inte gav någon\r\nsom helst antydan till svar på varför han å ena sidan\r\nhävdar att människornas valfrihet och egna\r\nönskemål skall vara vägledande när han å andra\r\nsidan försvarar tvingande lagstiftning. Jag beklagar\r\natt jag inte fick något som helst svar på den frågan.\r\nI och för sig kan jag förstå att Lennart Nilsson\r\nundviker att svara på frågan, eftersom det han säger\r\nliksom inte går ihop. Men gör ett försök att svara!</pre><pre></pre><pre>Anf. 128 LENNART NILSSON (s):</pre><pre>Herr talman! Jag skall i mitt sista inlägg bara säga\r\natt jag tycker att Birger Andersson är en dålig\r\nlyssnare. Vad jag sade i mitt anförande och vad som\r\nstår i utskottsbetänkandet är att man med\r\nanledning av motioner från bl.a. partikamrater till\r\nmig skall se över hur den här verksamheten\r\nfungerar och få den allsidigt belyst. Om Birger\r\nAndersson hade lyssnat på mitt anförande från\r\ntalarstolen hade han hört att jag sade att det är\r\nmöjligt att det kommer att införas avgifter. Det är\r\nnaturligtvis inte så att vi här i riksdagen skall\r\nbestämma de avgifterna, utan det gör man ute i\r\nkommunerna utifrån självkostnadsprincipen.</pre><pre>Om inte jag är helt felunderrättad är det inte fråga\r\nom att man betalar avgifter när man ställer sig i\r\ntomtkö, utan det rör sig om en deponeringsavgift\r\nsom man betalar.</pre><pre>Det är rätt betecknande att man i folkpartiet och\r\nmoderata samlingspartiet menar att om de\r\nbostadssökande får betala en avgift, får man på så\r\nsätt fram något slags bild av den riktiga kön. Jag är\r\növertygad om att det i datateknikens tidevarv inte\r\när något problem att ta reda på exempelvis vilka\r\nungdomar som inte har någon bostad och vilka som\r\nhar bostad och kanske bara vill byta. Jag tycker inte\r\natt man med avgiftens hjälp skall se till att så att\r\nmänniskor inte kan önska sig en annan lägenhet\r\ngenom byte. Det verkar precis som om det i detta\r\nsammanhang inte skall bli fråga om någon valfrihet\r\neller att människorna får bestämma. Tanken med\r\navgiften är tydligen enligt både folkpartiet och\r\nmoderaterna att kön skall bli kortare och att folk\r\ninte skall få lov att stå i kön bara av den\r\nanledningen att kön är för lång. Men i\r\ndatateknikens tidevarv kan man enkelt plocka fram\r\nuppgifter på vilka som är utan bostad och vilka som\r\nbara vill byta.</pre><pre>Anf. 129 KJELL DAHLSTRÖM (mp):</pre><pre>Herr talman! En poäng med att ge kommunerna\r\nrätten att bestämma om de vill ha avgift eller inte\r\när, Lennart Nilsson, att vi inte behöver diskutera\r\nden saken här i riksdagen. Den frågan kan i stället\r\nlösas i enlighet med de lokala förutsättningarna i\r\nolika kommuner. Jag tycker därför att det är klokt\r\natt bifalla reservation 2, så kan vi så småningom\r\navföra denna fråga från riksdagens dagordning.</pre><pre>Jag bad om ordet när jag hörde folkpartisten Siw\r\nPersson och moderaten Bertil Danielsson sjunga\r\nkonkurrensens stora lov. Jag tror att det finns\r\nnaturliga monopol. Vi har tidigare i dag här i\r\nriksdagen talat om järnvägar. Jag tror att även\r\nbostadsförmedlingen på sätt och vis är ett naturligt\r\nmonopol, dvs. det finns inte alltid förutsättningar\r\nför konkurrens i samband med att man skall skaffa\r\nbostad, utan det är naturligt att gå till en\r\nbostadsförmedling i den kommun eller den\r\nkommundel -- som jag talade om i mitt anförande --\r\nsom kan vara lämplig. Därför tror jag inte alltid på\r\nkonkurrensen i det här sammanhanget.</pre><pre>Anf. 130 JAN STRÖMDAHL (v):</pre><pre>Herr talman! Jag hade först inte tänkt lägga mig i\r\nden här debatten, men jag gör det ändå, eftersom\r\ndet i diskussionen har återkommit så många\r\npåståenden som enligt min uppfattning är\r\nfelaktigheter och konstigheter.</pre><pre>Framför allt Bertil Danielsson snackar nu om\r\nkommunernas frihet att bestämma vilken avgift\r\nman skall ta ut och att vi från riksdagen därför inte\r\nskall lägga oss i detta. Men det som nu gäller via\r\nlagstiftningen är ju en rättighet för\r\nkommuninvånarna, en rättighet för de boende och\r\nför dem som söker bostad att få hjälp att hitta en\r\nbostad utan att behöva betala avgift. Det är det som\r\nnu gäller i lagstiftningen, och det är en viktig\r\nrättighet för den enskilde individen. Det är den\r\nrättigheten man försvarar när man tvekar inför att\r\nge kommunerna, dvs. de kommunala\r\nförvaltningarna, möjlighet att ta ut avgift för den\r\nhär servicen, som hittills enligt lagen har varit\r\ngratis.</pre><pre>Dessutom vill jag peka på det som upprepas då och\r\ndå, bl.a. från Siw Persson, om att köerna innehåller\r\nen massa luft. Fakta är att i de kommunala\r\nbostadsförmedlingsköerna står 580 000 personer,\r\noch enligt boverket är 240 000 av dem att betraktas\r\nsom bostadslösa. Resten har ett behov av en\r\nförändrad bostadssituation, dvs. en större eller\r\nmindre bostad. Och detta är inte luft i\r\nsammanhanget. Detta är också ett behov som\r\nbehöver täckas via bostadsförmedlingens service\r\nför att denna bostadssituation skall kunna\r\nförändras.</pre><pre>Anf. 131 BERTIL DANIELSSON (m):</pre><pre>Herr talman! Jag vill kortfattat ta upp tre saker.</pre><pre>För det första: Lennart Nilsson underkänner\r\nbehovet av att ha en rättvisande längd på\r\nbostadskön. Det förvånar mig.</pre><pre>För det andra: Det förvånar mig också att Lennart\r\nNilsson över huvud taget accepterar avgifter -- han\r\nstöder ju majoritetsskrivningen härvidlag -- när han\r\ngår till storms mot att ta ut avgifter. Det finns en\r\ndualism även i det resonemanget.</pre><pre>För det tredje: Jag har inte fått svar på min fråga\r\nhur det går att förena valfrihet med tvång. Man\r\nskulle kunna formulera en tes som Lennart Nilsson\r\nuppenbarligen ställer upp på: Valfrihet uppnår man\r\nallra bäst i hägnet av en tvingande lag.</pre><pre>Anf. 132 SIW PERSSON (fp):</pre><pre>Herr talman! Lennart Nilsson säger att vi i dag\r\nsjunger avgiftens lov och att vi tror att det blir rätt\r\nkö i och med att man tar ut en avgift. Men kan\r\nLennart Nilsson bevisa att man utan pengar får rätt\r\nkö? Man kommer ju att påbörja denna utredning\r\nbara därför att man från kommunalt håll redovisar\r\natt man inte är nöjd med hur köerna ser ut och att\r\nman är medveten om att det finns luft i köerna.</pre><pre>Lennart Nilsson sade att man skulle kunna klara av\r\nköerna utan att ta ut någon avgift och i stället införa\r\nregistrering. Då skulle jag vilja fråga: Blir det\r\nnågon ny form av samkörning, typ FAS 90? Hur\r\nskall detta system skötas, och hur ofta skall det\r\nförändras, eftersom folk trots allt är rörliga? Tala\r\nom byråkrati, Lennart Nilsson!</pre><pre>Beträffande Kjell Dahlströms inlägg om naturliga\r\nmonopol och att bostadsförmedlingarna var ett\r\nnaturligt monopol, kan jag bara konstatera att\r\nmiljöpartiet vid åtskilliga tillfällen har visat sig ha\r\nklart socialistiska drag i sin politik. Och detta är\r\nytterligare ett bevis på det.</pre><pre>Sedan vill jag vända mig till Jan Strömdahl, som\r\ningrep i debatten för att det förekom så mycket\r\nfelaktigheter och konstigheter, bl.a. i vårt\r\npåstående om att det är luft i bostadsköerna. Jan\r\nStrömdahl hävdar att boverket har rätt och att\r\nvänsterpartiet har rätt. Och Jan Strömdahl hävdar\r\natt dessa siffror är riktiga. Vi är verkligen vana vid\r\natt vänsterpartiet och Jan Strömdahl alltid har hela\r\nsanningen och ingenting annat än sanningen.</pre><pre>Anf. 133 KJELL DAHLSTRÖM (mp)\r\nreplik:</pre><pre>Herr talman! Siw Persson menade att mitt tal om\r\nnaturliga monopol skulle ha en socialistisk\r\ngrundton. Det får hon väl tycka. Jag tycker inte det.\r\nJag kan ta ett mycket tydligt exempel som gäller\r\ntåg. Ett tåg som går kl. 8 har en bättre\r\nrestaurangvagn än det som går kl. 7. Men eftersom\r\njag måste åka kl. 7 kan jag inte välja det tåg som\r\ngår kl. 8 och som har den fina restaurangvagnen.\r\nDet är alltså ett utslag av naturligt monopol att jag\r\nmåste åka med ett tåg som går kl. 7, eftersom det\r\ninte kan gå två tåg samtidigt ovanpå varandra.\r\nUngefär på samma sätt kan det vara i fråga om\r\nbostadsförmedling. Jag tycker inte att det har\r\nmycket med socialism att göra.</pre><pre>Anf. 134 BIRGER ANDERSSON (c):</pre><pre>Herr talman! Jag vill börja med att ta upp\r\ntomtköerna och avgiftsmöjligheten. Jag har en\r\nsammanställning från Kommunalförbundet för\r\nStor-stockholms bostadsförmedling. Där står det\r\nbl.a. att det kan tyckas märkligt att avgiftsuttag för\r\ntomt- och småhusregister inte anses olagligt.</pre><pre>Däremot anser Lennart Nilsson, enligt de regler\r\nsom gäller i dag, att det är olagligt att ta ut avgifter\r\nför registrering av bostadssökande. Så visst kan\r\nman ta ut avgifter i dag när det gäller att ställa sig i\r\ntomtkön, Lennart Nilsson.</pre><pre>Jag tycker att Lennart Nilsson litet grand har börjat\r\nnärma sig vår uppfattning i reservation 2, att det här\r\nskall bestämmas på primärkommunal nivå. Jag\r\nskulle därför vara mycket tacksam om Lennart\r\nNilsson gick upp i talarstolen och yrkade bifall till\r\nreservation 2. Då skulle vi slippa denna diskussion\r\nunder de följande åren. Då har vi löst denna fråga.</pre><pre>Sedan vill jag komplettera Jan Strömdahls\r\nuttalande. Han påstod att det är de kommunala\r\nförvaltningarna som bestämmer avgifterna. Men\r\njag påstår med bestämdhet att det är fel. Det är de\r\nkommunala förtroendevalda som har det slutgiltiga\r\navgörandet.</pre><pre>Överläggningen var härmed avslutad.</pre><pre>(Beslut skulle fattas den 31 maj.)</pre><pre>13 § Bordläggning</pre><pre>Anmäldes och bordlades</pre><pre>Proposition</pre><pre>1990/91:194 Förverkande av rätt att ta arv, m.m.</pre><pre>Skrivelse</pre><pre>1990/91:165 Redogörelse för verksamheten inom\r\nEuroparådets ministerkommitté under år 1990</pre><pre>Skatteutskottets betänkanden</pre><pre>1990/91:SkU24 Miljöavgifter, m.m.</pre><pre>1990/91:SkU25 Miljöklasser för nya fordon</pre><pre>Utrikesutskottets betänkande</pre><pre>1990/91:UU19 Internationella miljöfrågor</pre><pre>Trafikutskottets betänkande</pre><pre>1990/91:TU30 Trafik och miljö</pre><pre>Jordbruksutskottets betänkande</pre><pre>1990/91:JoU30 Miljöpolitiken</pre><pre>Bostadsutskottets betänkande</pre><pre>1990/91:BoU18 Naturresurslagen --\r\nmiljökonsekvensbeskrivningar m.m.</pre><pre>14 § Kammaren åtskildes kl. 21.06.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 6 § anf. 16 (delvis),</pre><pre>av talmannen därefter t.o.m. voteringen efter\r\nanf. 48,</pre><pre>av tredje vice talmannen därefter t.o.m. 8 § anf. 65\r\n(delvis),</pre><pre>av andre vice talmannen därefter t.o.m.\r\najourneringen kl. 17.50,</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}