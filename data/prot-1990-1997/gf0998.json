{"dokumentstatus":{"dokument":{"hangar_id":"2387786","dok_id":"GF0998","rm":"1991/92","beteckning":"98","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"98","slutnummer":"0","datum":"1992-04-22 00:00:00","systemdatum":"2005-10-27 14:00:27","publicerad":"1992-04-22 00:00:00","titel":"Riksdagens snabbprotokoll 1991/92:98 Onsdagen den 22 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{80F23513-4906-4488-B404-8C8BF04235D9}","dokument_url_text":"http://data.riksdagen.se/dokument/GF0998/text","dokument_url_html":"http://data.riksdagen.se/dokument/GF0998","dokumentstatus_url_xml":"http://data.riksdagen.se/dokumentstatus/GF0998","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:98</div>\r\n<div class=\"sidhuvud_datum\">Onsdagen den 22 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1991/92:167 till lagutskottet</pre><pre>Skrivelse</pre><pre>1991/92:136 till socialutskottet</pre><pre>Motionerna</pre><pre>1991/92:So23--So27 till socialutskottet</pre><pre>1991/92:L17 till lagutskottet</pre><pre>1991/92:Jo35 till jordbruksutskottet</pre><pre>1991/92:Kr3--Kr8 till kulturutskottet</pre><pre>1991/92:So28 och So29 till socialutskottet</pre><pre>1991/92:Ju10--Ju16 till justitieutskottet</pre><pre>2 §  Förnyad bordläggning</pre><pre>Föredrogs men bordlades åter</pre><pre>Försvarsutskottets betänkande 1991/92:FöU10</pre><pre>Socialutskottets betänkanden 1991/92:SoU15 och\r\nSoU16</pre><pre>Näringsutskottets betänkanden 1991/92:NU22 och\r\nNU24</pre><pre>Bostadsutskottets betänkande 1991/92:BoU18</pre><pre>3 §  Internationellt utvecklingssamarbete</pre><pre>Föredrogs</pre><pre>utrikesutskottets betänkande</pre><pre>1991/92:UU15 om internationellt\r\nutvecklingssamarbete (prop. 1991/92:100 delvis).</pre><pre>Anf. 1  PIERRE SCHORI (s):</pre><pre>Herr talman! De globala banden knyts närmare på\r\nsnart sagt varje område -- ekonomin, miljön och\r\nkulturen. De utmaningar vi möter måste världens\r\nländer möta tillsammans.</pre><pre>Vårt levnadssätt är på väg att göra vår planet\r\nobeboelig. Över 1 miljard människor lever i\r\ndjupaste armod, och deras antal växer. Kärnvapnen\r\noch krigsmakterna kan fortfarande förgöra oss.\r\nOtålighet med världens orättvisor underblåser\r\nkonflikter världen över.</pre><pre>Samtidigt har vi i dag helt nya förutsättningar att\r\nmed politikens kraft bygga en hållbar global\r\nsamarbetsordning. Den hårda konfrontationen\r\nfrån förr har fått vika för ett nytt samarbetsklimat.\r\nResurser som bundits i överstora krigsmakter kan\r\nnu frigöras både i nord och syd och i öst och väst.\r\nFörenta nationerna kan bli den organisation som\r\nden var avsedd att bli.</pre><pre>Detta tillfälle får inte gå oss förlorat. Vi står inför\r\nvår tids verkliga revolution. Världens nationer\r\nmåste ha modet att bygga en genuint global ordning\r\ngrundad på internationell lag med lika rättigheter\r\noch skyldigheter för världens länder och folk.</pre><pre>Bara samarbetets, förståelsens och toleransens väg\r\nleder oss dit. Vi är alla därför djupt oroade över de\r\ntendenser till ökad intolerans, till inskränkt\r\nnationalism och till meningslöst våld som vi kan se,\r\nockså i vår del av världen. Inte heller kan en\r\nordning byggd på en stormakts eller på vissa\r\nstormakters dominans klara uppgifterna.</pre><pre>För Socialdemokraterna har ett engagemang för\r\ninternationellt samarbete, för internationell\r\nsolidaritet, varit ledande för den utrikespolitik som\r\nvi fört under lång tid -- och, vill jag säga, i bred\r\nenighet i denna riksdag. Den politik som Sverige\r\nfört har vunnit stor respekt världen över.</pre><pre>Det är också i den andan som Ingvar Carlsson har\r\nåtagit sig att tillsammans med Sir Shridath Ramphal\r\nleda en bred oberoende kommission om\r\ninternationellt samarbete, i Brandt-, Palme- och\r\nBrundtlandkommissionernas anda. Dess uppgift är\r\njust att utveckla förståelsen och att komma med\r\nkonkreta förslag om hur en ny global\r\nsamarbetsordning skall kunna ta form.</pre><pre>Det globala samarbetet kommer att behöva\r\nunderbyggas med alltmer resurser. Den situation\r\nsom vi har haft under en lång tid -- att resurser\r\nt.o.m. gått från världens fattigare länder till de\r\nrikare -- är fullständigt ohållbar. När 80-talet\r\ninleddes gick 50 miljarder dollar per år till u-\r\nländerna. Nu flödar 50 miljarder dollar ut ur u-\r\nvärlden varje år.</pre><pre>Nu behövs det betydligt mer resurser: för ett nytt\r\ninternationellt miljösamarbete, för att klara\r\nutvecklingen i Östeuropa, för att säkra fred och\r\npåbörja återuppbyggnaden i krigshärjade\r\nområden, för att bekämpa flyktingskapets orsaker\r\noch för att lindra nöden bland världens flyktingar.\r\nSamtidigt har behoven för världens fattiga inte på\r\nnågot sätt minskat. Tvärtom har behoven, och\r\nockså möjligheterna, att göra insatser bara ökat.</pre><pre>I-ländernas låga sparande är ett allvarligt globalt\r\nproblem.</pre><pre>I ljuset av detta bör det framstå med all tydlighet\r\nhur oerhört viktigt biståndet är. För en stor del av\r\ndet internationella samarbetet är biståndet den helt\r\navgörande resurskällan. Vid sidan av handel och\r\nkommersiella lån och investeringar utgör biståndet\r\nen omistlig del av de internationella resursflödena.\r\nBiståndspolitiken är en alldeles central del av vår\r\nutrikespolitik. Den är inte bara ett mått på vårt\r\nmoraliska engagemang utan också ett uttryck för\r\nvår upplysta insikt om de globala sambanden.\r\nSolidaritet handlar om gemensamt ansvarstagande.</pre><pre>De grunder som vi sedan Tage Erlanders dagar,\r\nmed Olof Palme som drivande kraft, lagt fast håller.\r\nEnprocentsmålet för biståndets volym samt\r\nhuvudmålet och de fem särskilda biståndspolitiska\r\nmålen för biståndets innehåll har antagits av\r\nenhälliga riksdagar. För svensk politik har målen\r\noch enigheten kring dem utgjort en oerhört viktig\r\ntillgång. I år är det 30 år sedan den första stora\r\nbiståndspropositionen lades fram, proposition\r\n1962:100. I Socialdemokraternas biståndsmotion,\r\n''De fattigas rätt'', har vi tagit fasta på detta och\r\nåterigen lyft fram våra mål. Årets riksmöte\r\nkommer att bekräfta deras giltighet.</pre><pre>Herr talman! Nu har i denna riksdag ett parti tagit\r\nplats som gjort det till en av sina huvuduppgifter att\r\nsopa undan solidariteten och kapa biståndet.\r\nPartiet är motiverat, som jag ser det, av\r\ntrångsynthet, kortsiktighet och egoism. Det är\r\ninget mindre än en skam för denna riksdag, en\r\nskam för Sverige.</pre><pre>Det må vara ett litet och flyktigt parti. Men i den\r\nmån Sverige har en röst i världen, och i den mån\r\ndenna röst har genomslag, är Ny demokrati till\r\nskada för vårt land. I dagens biståndspolitiska\r\ndebatt skulle det vara befriande att höra\r\nregeringspartiernas företrädare, alltså även\r\nmoderaterna, kraftfullt ta avstånd från detta partis\r\nåsikter om biståndet.</pre><pre>I årets budgetproposition upprätthålls\r\nenprocentsmålet. Det är bra, och det betyder att\r\nModeraterna inte vågat göra verklighet av de\r\nnedskärningskrav som man under alla år rest i\r\nriksdagen.</pre><pre>Moderaternas dominans har i stället kommit till\r\nuttryck på annat sätt. I regeringsförklaring och\r\nutrikesdeklaration talas det om en väsentlig\r\nomläggning av biståndspolitiken till stöd för\r\nmarknadsekonomi och demokrati. Men det är\r\nfattigmansversioner av dessa begrepp som gäller.\r\nDet är en inskränkt ideologi, sammanblandningar\r\nav medel och värden. Och den predikande tonen\r\nför osökt tankarna till den moderatledda\r\nregeringens ständiga tal om ''den enda vägen''.</pre><pre>Vi behöver andra visioner. I riksdagens\r\nutrikespolitiska debatt tidigare i år uttryckte jag\r\nSocialdemokraternas vision om att bygga en\r\nvärldsordning</pre><pre>--grundad på gemensam säkerhet,</pre><pre>--genomsyrad av en demokratisk kultur och</pre><pre>--präglad av en strävan till allas välfärd och till en\r\nekonomiskt och socialt hållbar utveckling, i\r\nharmoni med naturen.</pre><pre>Här syns skiljelinjerna mellan huvudfårorna i\r\nsvensk politik, mellan socialdemokratin och\r\nhögern. Däremellan slits Alf Svensson och\r\nmittenpartierna, och det syns också i\r\nbiståndspolitiken.</pre><pre>Låt mig först, herr talman, ta upp den ständiga\r\npredikan om marknadsekonomins välsignelse.</pre><pre>Det råder inget tvivel om att en bättre ekonomisk\r\npolitik skulle ha behövts i många u-länder, en\r\npolitik som bättre utnyttjar marknadens\r\nmöjligheter och som också bättre bygger på de\r\nfattigas förmåga.</pre><pre>Att stödja hållbara återhämtningsprogram har varit\r\nen betydelsefull beståndsdel i svenskt samarbete\r\nmed många länder under 1980-talet. I den politiska\r\ndebatten har emellertid behovet av\r\nmarknadsekonomiska reformer ofta vulgariserats.</pre><pre>Det är inte stora klasskillnader som driver\r\nutvecklingen. Då borde Latinamerika ha blomstrat\r\nunder det gångna årtiondet. Det är inte svaga stater\r\nsom är förutsättningen för tillväxt. Då borde inte\r\nÖstasien ha utvecklats så dynamiskt.</pre><pre>Nej, erfarenheterna runt om i världen visar att\r\nminskade klasskillnader, jämn fördelning av\r\nägande och inkomster och breda skol- och\r\nhälsovårdssystem gynnar produktivitet och tillväxt.\r\nDen vulgära marknadsdyrkan som den svenska\r\nhögern fortfarande ägnar sig åt står långt ifrån de\r\nsynsätt som vunnit allt bredare gehör i världen,\r\nbåde i u-länderna och i t.ex. Världsbanken.</pre><pre>Glöm inte att marknadsekonomin har visat sig gå\r\nutmärkt att kombinera med några av världens mest\r\navskyvärda diktaturer. Marknadsekonomin trivdes\r\nockså under Pinochet och P W Botha.</pre><pre>Jag vill fråga Alf Svensson om han kan redogöra för\r\nregeringens samlade syn på marknadsekonomins\r\nvälsignelser för u-länderna.</pre><pre>Om en god ekonomisk politik är en del av nyckeln\r\ntill tillväxt så är tillgång till resurser en lika\r\navgörande del för de fattiga länderna. Och här är\r\nskuldavskrivningar helt nödvändiga. Jag ställde en\r\ninterpellation till Alf Svensson i denna fråga för ett\r\ntag sedan: Vad har det blivit av svensk skuldpolitik?\r\nI regeringsställning drev vi socialdemokrater\r\nskuldfrågorna hårt. Nu hör vi ingenting.</pre><pre>Jag kommer så småningom att få svar, inte från Alf\r\nSvensson, utan från Anne Wibble. Detta är alltså\r\nAlf Svenssons chans att svara, eller hänger inte\r\nskuldstrategin längre ihop med\r\nutvecklingspolitiken? Är detta i så fall en följd av\r\nregeringens marknadsekonomiska ideologi?</pre><pre>Herr talman! Låt mig nu också ta upp, som jag ser\r\ndet, regeringens torftiga tolkning av demokratin.</pre><pre>Kärnan i solidaritetens idé är de fattigas rätt: de\r\nfattigas rätt till människovärdighet, till frihet från\r\narmod och förtryck. ''Medborgarrätten'' var ordet\r\nsom användes i vårt eget land i arbetarrörelsens och\r\ndemokratins begynnelse. På samma sätt som\r\nkraven på rösträtt och rätt till arbete här gick hand\r\ni hand är demokratin i grunden de fattigas och\r\nförtrycktas kamp. Utan demokratin vinner de\r\nfattiga inga bestående segrar.</pre><pre>Demokratin måste erövras. Den måste växa\r\ninifrån. Demokratin har rötter i alla världsdelar,\r\nmen demokratins institutioner har olika historier\r\npå olika platser. Våra ting och riksdagar, vår\r\nstatsapparat och vårt rättsväsende, våra skolor och\r\nvår press föregick med många hundra år\r\ndemokratins genombrott. Genombrottet kom när\r\nfolkrörelserna hade formerats, och de krävde\r\ndemokratin. Ingen gav dem rösträtten, utan den\r\nutkrävdes.</pre><pre>Det perspektiv som vi hade här hemma får inte\r\nglömmas när u-ländernas demokratisering\r\ndiskuteras. Som stöd för de medborgerliga\r\nrättigheterna och för flerpartisystem behövs en\r\ndemokratisk kultur.</pre><pre>Nu formerar sig de demokratiska rörelserna och\r\nväxer sig starkare. De har en chans att nå\r\ngenomslag. Det är vår uppgift att ge den processen\r\ndet stöd vi kan.</pre><pre>Klart är att demokratifrämjande bistånd har sin roll\r\ni alla länder. Vilka som är de lämpliga formerna i\r\nSydafrika eller Namibia, i Tanzania eller Kenya, i\r\nIndien, Kina eller Vietnam, i Chile, Nicaragua eller\r\nCuba, det må avgöras från fall till fall om man\r\nmenar allvar.</pre><pre>Den socialdemokratiska regeringen hade under de\r\nsenaste nio åren byggt upp ett stort och mycket\r\nvarierat demokratibistånd, som Alf Svensson är\r\nmedveten om. Dessa insatser fördes förra\r\nbudgetåret samman till ett demokratianslag med\r\nnya riktlinjer. För Sveriges pionjärinsatser i att\r\nutveckla ett demokratibistånd har vi rönt stor\r\ninternationell uppmärksamhet. Det gäller kanske\r\nsärskilt det s.k. systemöppnande biståndet.</pre><pre>Jag vill därför om den moderatledda\r\nutrikespolitikens trumpetstötar om demokrati säga\r\nföljande:</pre><pre>För det första verkar det som om där inte finns\r\nnågon förståelse för hur demokratin hänger ihop\r\nmed de fattigas rätt. Där finns inte förståelsen för\r\nvad en demokratisk kultur består av, för vad som\r\ndriver en demokratisk samhällsutveckling. Högern\r\nförstod det inte 1920 i vårt eget land, och man\r\nförstår det inte i dag heller när det gäller u-länderna\r\neller Östeuropa. Det är ett torftigt\r\ndemokratibegrepp man går till torgs med -- en\r\nintellektuell torftighet, som leder till arrogans här\r\nhemma och som knappast lindrar förtrycket där\r\nute.</pre><pre>För det andra skulle jag vilja säga att det enda nya\r\nsom följt på regeringens trumpetstötar är en\r\nminskning av biståndet till ett antal länder, det\r\nminst konstruktiva sättet att försöka stödja\r\ndemokratin.</pre><pre>Vad visar regeringen för omsorg om demokratin\r\nnär den börjar med att kraftigt skära ned biståndet\r\ntill Tanzania och Moçambique? Båda dessa\r\nländer, två av världens absolut fattigaste länder, har\r\nunder en lång följd av år genomfört djupgående\r\nreformer, både av det ekonomiska och av det\r\npolitiska livet i den riktning vi har förespråkat. De\r\nhar haft framgång. Nu införs också flerpartisystem.</pre><pre>Vad är det för signaler regeringen skickar? Ja, inte\r\npåverkar den borgerliga regeringens nedskärningar\r\ndessa länders vägval. Men signalen om hur framför\r\nallt Moderaterna vill markera sitt tyckande i\r\nbiståndspolitiken, en signal om att svensk\r\nbiståndspolitik inte längre är konsekvent, den har\r\ngått ut tydligt och klart, tyvärr.</pre><pre>Hur är det med stödet till Vietnam? Här har vi ett\r\nland som har utkämpat ett av de längsta\r\nbefrielsekrigen under den s.k. efterkrigstiden. Där\r\nföds alltjämt missbildade barn och naturen själv är\r\nstympad efter ett av världens värsta bombkrig. Det\r\när ett land som av det kalla kriget förnekades sitt\r\noberoende men som nu, efter det kalla krigets slut,\r\nåter är på väg in i det internationella samarbetet.</pre><pre>Vietnam genomför sedan ett antal år ett\r\nekonomiskt reformprogram. Reformerna har\r\napplåderats av Internationella valutafonden, och\r\nnu är också landet på väg att få det internationella\r\nstöd som reformerna behöver.</pre><pre>Vad gör då den svenska regeringen? Jo, i stället för\r\natt driva på reformarbetet skär regeringen stolt bort\r\n100 milj.kr. från vårt bistånd. Det är inskränkt\r\ninrikespolitik. Det är inte framsynt\r\nutvecklingspolitik.</pre><pre>Cuba är ett annat exempel. Det är ytterligare ett\r\nland som hanterats särskilt hårdhänt av det kalla\r\nkriget. Här måste naturligtvis också en\r\ndemokratisering komma till stånd. Men USA tycks\r\nmed sin sanktionspolitik göra allt för att den\r\növergången inte skall kunna äga rum i fredliga\r\nformer. I veckan t.o.m. skärpte USA denna politik,\r\nsom fördöms av hela det demokratiska\r\nLatinamerika och av den inhemska cubanska\r\noppositionen.</pre><pre>Samtliga ledande demokratiska dissidenter i Cuba\r\nvänder sig mot sanktionspolitiken, som de menar\r\nsnarare leder till kaos och våld än till demokrati och\r\nfrihet. Att svälta ut ett folk i demokratins namn\r\nfinner de oacceptabelt. Det vet alla som har\r\nkontakter med oppositionen.</pre><pre>Men Sverige ansluter sig nu i praktiken till den\r\namerikanska synen och kapar de kontakter som vi\r\nhar. Det systemöppnande bistånd som övriga\r\nLatinamerika hade god nytta av under\r\nmilitärjuntornas år, sådant bistånd får inte ges till\r\nCuba.</pre><pre>Herr talman! Det är i hur man hanterar de svåra\r\nfallen som det visar sig vad man går för. Det är i\r\nkonsekvent handlande som långsiktig trovärdighet\r\nbyggs upp. Den första verkligt tydliga förändringen\r\nsom genomförs i svensk biståndspolitik, dessa\r\nnedskärningar, gör inget annat än skadar Sveriges\r\nanseende och våra möjligheter att påverka.\r\nNedskärningarna bringar inget gott för de\r\nnödlidande.</pre><pre>Kan man inte vara uthållig och konsekvent i stödet\r\nmot fattigdom och förtryck, blir de stora\r\ndeklarationerna inget annat än falskdeklarationer.</pre><pre>Svensk biståndspolitik har under en lång följd av år\r\narbetat målmedvetet med de svåraste\r\nutvecklingsproblemen. Vi har tillsammans här i\r\nriksdagen varit nydanande när det gällt att ta fram\r\neffektivare metoder och former. Vi har mycket\r\nkonkret bidragit till en kraftfullare multilateral\r\nsamordning, t.ex. i samarbetet i FN, Världsbanken\r\noch OECD.</pre><pre>Biståndets kritiker, framför allt inom Moderaterna\r\noch Ny demokrati, erkänner inte dessa\r\nförändringar. De kanske inte känner till dem ens.\r\nDe diskuterar i stället sina egna nidbilder. Och\r\nbakom nidbilderna döljer sig i själva verket\r\nlikgiltighet inför människors lidande.</pre><pre>Jag skulle i dag vilja höra Alf Svensson säga att han\r\nstår upp för biståndet, inte bara på moraliska\r\ngrunder, utan också för alla dem som arbetar med\r\nbiståndet, inom förvaltningen, inom\r\norganisationerna och på många andra håll i vårt\r\nsamhälle. Efter de osakliga angrepp som förts fram\r\nockså i denna kammare, i tonfall vad jag vet utan\r\nmotstycke i riksdagens historia, mot en av våra\r\nbiståndsmyndigheter, SIDA, vill jag höra Alf\r\nSvensson stå upp till försvar för allt det goda och\r\nkreativa arbete som där görs. Det är Alf Svenssons\r\nansvarsområde i regeringen. Att försvara biståndet\r\ni princip, men inte dem som arbetar med det, vore\r\ninget annat än hyckleri.</pre><pre>Alf Svensson, driv månglarna ur templet, stå emot\r\nMammondyrkan och fariséerna och stå upp för\r\nbiståndet!</pre><pre>Jag yrkar bifall till samtliga reservationer och\r\nstödjer Socialdemokraternas biståndspolitik.</pre><pre>Anf. 2  LARS MOQUIST (nyd):</pre><pre>Herr talman! Att bistå fattiga länders människor\r\nmed hjälp och kunskap och att försöka bryta\r\nmänniskors fattigdom är en ädel tanke. Att sprida\r\nkunskap om demokrati och mänskliga rättigheter\r\när en minst lika ädel tanke. Det tänks så många ädla\r\ntankar runt om i världen, men vad blir det av dem.\r\nSer vi några praktiska resultat någonstans? Ja,\r\nnågra finns det självfallet, men fattigdomen växer,\r\noch den växer mest där vi pumpat in mest pengar,\r\ndvs. i Afrika.</pre><pre>Det svenska biståndet som fyller 30 år i år har under\r\nsocialdemokratisk ledning gått en törnbeströdd\r\nstig. Det började med en u-landsproposition år\r\n1962, utarbetad av dåvarande byråchefen Olof\r\nPalme. Mycket av biståndet gick till socialistiska\r\ndiktaturer i tredje världen. Något har kommit\r\nmänniskorna till del, men u-landsbiståndet har inte\r\nså sällan bidragit till att bevara diktaturer och\r\nmotverka demokratiseringsprocesser. Socialistiska\r\nkorrupta regimer har ''satt sprätt'' på vårt bistånd,\r\nutan att fattigdomen har lindrats.</pre><pre>Detta är ett faktum och inte mycket att orda om,\r\nmen vi kan konstatera att svenska folket skuldsatt\r\nsig på grund av ett omfattande u-landsbistånd till\r\nnästan ingen nytta alls.</pre><pre>Nu har vi fått en borgerlig regering. Vi har fått en\r\nny regering som skulle ta krafttag och utarbeta en\r\nny strategi för biståndet, trodde en och annan.\r\nÄven jag hade förhoppningar om en annan strategi.\r\nDet lät ju så bra i regeringsdeklarationen -- man\r\nskulle främja marknadsekonomi, och man skulle\r\nstrypa biståndet till kommunistiska diktaturer som\r\nVietnam och Cuba. Man minskar visserligen stödet\r\ntill Cuba, men inte helt. Man minskar\r\nprogramlandsbiståndet till Vietnam och Kenya.\r\nÄven Moçambique och Tanzania får\r\nneddragningar i programlandsbiståndet, men\r\nsamtidigt fyller man på med näringslivsutveckling\r\nav ungefär samma omfattning som\r\nneddragningsbeloppen har.</pre><pre>Många känner förmodligen inte till att medan\r\nlandramen budgetåret 1990/91 för våra båda största\r\nmottagarländer var på 475 miljoner till\r\nMoçambique och 585 miljoner till Tanzania, var\r\ndet totala biståndet från Sverige till Moçambique\r\n830 milj.kr. och till Tanzania 750 milj.kr. För\r\nnästkommande budgetår föreslår regeringen\r\nungefär samma politik som tidigare. Samma SIDA-\r\ntjänstemän är inkopplade och samma summa\r\npengar utbetalas.</pre><pre>Att ett nytänkande är nödvändigt och att man\r\nmåste bryta upp slentrianmässigt handlande\r\nframgår med önskvärd tydlighet av de skandaler\r\nsom dyker upp då och då. Jag tänker på\r\nskandalerna i Nicaragua, där sandinisterna lade\r\nbeslag på biståndsutrustning, som skulle ha kommit\r\nfattiga bönder till del. Jag tänker på Moçambique,\r\ndär vi kanske aldrig får fram hela sanningen om\r\nomfattningen av den korruption som ledde till att\r\nen svensk biståndsarbetare fick respass hem. Jag\r\ntänker även på den senaste affären, där BITS\r\nvisade sig ha alltför dålig kontroll över ett\r\nPolenprojekt, med en svensk storbanksdirektör\r\ninblandad. Förmodligen har vi bara sett toppen på\r\nett isberg. Jag är inte ute efter att leta syndabockar\r\noch skandaler, men regeringen måste inse att det\r\nkrävs krafttag. Bryt invanda mönster hos SIDA och\r\nhos övriga institutioner och organisationer som är\r\ninkopplade på utvecklingsbistånd. Framtiden får\r\nvisa om den nuvarande regeringens biståndspolitik\r\nleder fram till de vackra målsättningar som\r\nuttrycktes i regeringsdeklarationen. Man hoppades\r\npå ett trendbrott, men det mesta pekar på en\r\nsuccession av socialistik politik.</pre><pre>Pierre Schori menar att bistånd är en omistlig del i\r\nu-ländernas möjligheter att lämna fattigdom och\r\nnöd. Så är det inte. Jag återkommer till detta när\r\njag kommer till det som vi kallar parallellbistånd.</pre><pre>Vilken syn har då Ny demokrati på biståndet? Till\r\natt börja med anser vi det oansvarigt mot våra\r\nuppdragsgivare, väljarna, att fortsätta pumpa in\r\npengar i länder som har hög korruption och höga\r\nmilitära utgifter i förhållande till sin budget och där\r\nparallellbistånd ibland gör mer skada än nytta.</pre><pre>I ett och samma land finns det kanske ett 20-tal\r\nolika pumpfabrikat och ett 10-tal olika slags\r\ntraktorer. Vilka bekymmer skapar inte detta för\r\nmottagarlandet i form av en mängd besökande\r\ndelegationer från givarländerna, i form av\r\nutbildningsbehov hos reparatörer och i form av\r\nolika reservdelslager.</pre><pre>Ett sätt att lösa problematiken med det s.k.\r\nparallellbiståndet är att se till att endast ett fåtal\r\nländer fungerar som biståndsgivare till ett\r\nmottagarland. För detta krävs internationella\r\növrenskommelser. Låt oss inse att biståndet måste\r\nsamordnas bättre, även det bilaterala.</pre><pre>Att sätta gränser för hur höga militära utgifter vi\r\nsom givare skall acceptera att mottagarländerna får\r\nha är svårt. Vi bör emellertid sätta fingret på\r\nproblemet och påpeka för länder med stora\r\nkostnader för vapenköp att vi stryper biståndet om\r\nman inte ändrar sig. Varför ska vi ''pytsa ut'' 415\r\nmiljoner i bistånd -- det gäller Indien -- när indierna\r\nköper vapen för mer än 20 miljarder per år? Sak\r\nsamma gäller korruptionsproblemet. Om vi finner\r\natt stora belopp försvinner i korruption så låt oss\r\nreducera biståndet med de belopp som har\r\nförsvunnit. Vi är alldeles för flata! Varför skall vi\r\nfinna oss i att våra skattepengar försnillas på andra\r\nsidan jordklotet?</pre><pre>Att vara generös är ju alltid trevligt, och många\r\nsvenskar känner medlidande med svältande och\r\nfattiga människor långt bort från vårt land. Så fort\r\ndet har inträffat katastrofer öppnar vi plånboken\r\noch ger en slant. Men är det någon privatperson\r\nsom går in på banken för att låna pengar och sedan\r\nger bort de lånade slantarna till fattiga och\r\nsvältande människor eller till länder där man\r\nfunderar på insatser för demokrati eller mänskliga\r\nrättigheter?</pre><pre>Nej så är det nog inte. Vi ger av det som vi har, men\r\ninte av det som vi inte har. Sverige som nation gör\r\nprecis tvärtom. Vi skuldsätter oss i dag med mellan\r\n70 och 100 miljarder och lämnar samtidigt omkring\r\n15 miljarder i bistånd. Vilka skall betala för det?\r\nDelvis vi själva naturligtvis, som är med och fattar\r\ndessa beslut, men också våra barn och barnbarn\r\nsom får dras med stora budgetunderskott och höga\r\nskuldräntor.</pre><pre>Jag är inte inne på att vi skall slopa u-landshjälpen\r\nhelt och hållet och på så sätt minska\r\nbudgetunderskottet med 20 %. Men när vi själva\r\nhar en ekonomi med mångmiljardunderskott, är\r\ndet då riktigt att vi överträffar FN:s\r\nrekommendation om 0.7 % av BNI i form av u-\r\nlandsbistånd? Vi höjer ju i stället ribban. Vi\r\nblandar bort korten för svenska folket genom att\r\nsäga att vi ger 1 % av BNI i bistånd. Det gäller\r\nemellertid bistånd till länder utanför Europa. Vi\r\nlämnar ju dessutom bistånd på 1 miljard till länder\r\ni Öst- och Centraleuropa. Utan att någon närmare\r\nhar reflekterat över det -- regeringen har självfallet\r\ngjort det -- har vårt bistånd till vårt närområde,\r\ngenom att det kallas för samarbete, ökat till mer än\r\n1 % av BNI.</pre><pre>Vi i Ny demokrati vill förändra biståndspolitiken.\r\nVi ser att mycket har gått fel, inte minst i Afrika. På\r\nandra håll -- i Sydostasien där man har fått mycket\r\nmåttlig biståndshjälp -- har man att välstånd som\r\nligger ljusår från de afrikanska ländernas. Vi måste\r\ninse att vi inte kan hjälpa alla. Låt oss då försöka\r\nlindra nöden i vår närhet.</pre><pre>Inte kan vi hjälpa tredje världens länder genom att\r\ninte hjälpa säger någon. Jo, när man i nuvarande\r\nbiståndsmottagarländer inser att biståndet ebbar\r\nut, måste man själv ta itu med problemen och kan\r\ninte längre förlita sig på att andra hela tiden rycker\r\nin med hjälp.</pre><pre>Vår idé om hjälp till självhjälp är sund, men den har\r\nför många länder inneburit ett biståndsberoende\r\nsom inte har varit nyttigt för mottagarlandet.\r\nSamma sak skulle i och för sig kunna inträffa om\r\nman följer vår rekommendation att fördubbla\r\nbiståndet till våra grannar på andra sidan\r\nÖstersjön. En väsentlig skillnad är att länderna i\r\nÖst- och Centraleuropa har en struktur som mer\r\nliknar vår egen. Vi har därför lättare att\r\ntillsammans med mottagarländerna se vad som\r\nverkligen behövs. Vi bör också ha bättre\r\nmöjligheter till kontroll och uppföljning.\r\nAdministrationen förbilligas självfallet också om vi\r\nflyttar biståndsarbetare från avlägsna länder till\r\nmer närliggande länder.</pre><pre>Vi i Ny demokrati föreslår en neddragning av\r\nbiståndet till utomeuropeiska länder med omkring\r\n3,4 miljarder. I detta belopp ingår reducering av det\r\nmultilaterala biståndet med drygt 700 milj.kr. Vi\r\nanser inte att det är nödvändigt att just Sverige skall\r\nvara bäst -- eller värst -- bland givarna till olika FN-\r\nfonder. SIDA-biståndet vill vi reducera med 2\r\nmiljarder. Vi vill att det av regeringen föreslagna\r\nanslaget till programländerna om 4 miljarder skall\r\nportioneras ut under en tvåårsperiod. I\r\nmottagarländerna vet man vad man har att vänta\r\nunder de närmaste två åren, och man inser\r\nsamtidigt att vi svenskar inte finner oss i att\r\nfortsätta en hjälp som ger så dåliga resultat som\r\nhittills. Vi vill också dra ned på biståndet till\r\nSAREC-forskning och till skuldlättnadsåtgärder\r\nmed 600 milj.kr. Vi anser vidare att SIDA och flera\r\nandra biståndsorganisationer måste rationalisras\r\noch effektiviseras. Vi föreslår en nedskärning av\r\nanslagen med drygt 100 miljoner.</pre><pre>I gengäld vill vi höja biståndsanslaget till Öst- och\r\nCentraleuropa med 1 miljard, dvs. en fördubbling\r\ni förhållande till regeringens förslag. Jag ber att få\r\nåterkomma till det anslaget i en senare debatt.</pre><pre>Herr talman! Jag inser mycket väl att en isolerad\r\nsvensk förändring av biståndspolitiken inte ger så\r\nstor effekt, men med tanke på mottagarländernas\r\nstora respons för svenskt bistånd och med tanke på\r\nden image svenskt bistånd har i givarländer runtom\r\ni världen skulle en svensk markering troligen\r\nuppmärksammas och även följas av andra\r\ngivarländer. Andra länder skulle få sig en\r\ntankeställare när världens ledande biståndsnation\r\nbörjar ifrågasätta sin gamla policy.</pre><pre>Det som många anser är utvecklingsländernas allra\r\nstörsta problem i dag är de otroligt stora skulder\r\nsom man ådragit sig till givarländerna och till\r\ninternationella organisationer. Sverige har avskrivit\r\nstora delar av de fordringar som vi har haft. Om vi\r\nkunde förmå övriga givarländer att göra detsamma,\r\nskulle mycket vara vunnet för u-länderna.</pre><pre>En förändrad handelspolitik är också nödvändig.\r\nMan kan inte hjälpa fattiga länder att bygga upp ett\r\njordbruk och sedan beslå deras eventuella export\r\nmed sådana handelshinder att de inte kan få\r\navsättning för sina varor. Det är inte att undra på\r\natt utvecklingen blivit som den blivit, dvs. ofta\r\ningen alls. I många i-länder fredar man sitt samvete\r\nmed att ge ett visst bistånd, olika stort i skilda\r\nländer, men när man sedan inför handelshinder för\r\nu-ländernas produkter, är det egentligen ett\r\nformidabelt hyckleri som det handlar om.</pre><pre>Ett tredje problem -- nog så väsentligt -- är\r\nbefolkningsexplosionen. Detta är ett problem som\r\nmåste prioriteras av FN:s organisationer. År 1970\r\nuppgick jordens befolkning till 3,7 miljarder och\r\n1988 till 5,1 miljarder. Den anses komma att öka till\r\n6,2 miljarder år 2000 och till drygt 8 miljarder år\r\n2020. Siffrorna säger väl egentligen allt.\r\nHungersnöden ökar, miljön förstörs, motsättningar\r\nmellan folkgrupper ökar -- ja, det mesta kan bli\r\nkaos om vi ingenting gör.</pre><pre>Gör därför någonting nu. Förändra\r\nbiståndspolitiken nu. Omvärlden -- både givare och\r\nmottagare -- hör oss.</pre><pre>Herr talman! Med det jag nu har sagt yrkar jag\r\nbifall till våra reservationer 4, 19, 20, 22--27\r\navseende momenten 43, 74, 75, 82, 85, 86, 89, 90\r\noch 94. Jag yrkar samtidigt avslag på utskottets\r\nhemställan under dessa moment.</pre><pre>Jar yrkar dessutom bifall till socialdemokraternas\r\nreservationer 3, 11, 12, 18 och 21 avseende\r\nmomenten 34, 51, 52, 70 och 82 och yrkar samtidigt\r\navslag på utkottets hemställan under dessa\r\nmoment.</pre><pre>Om reservationerna 3, 11, 12, 18 och 21 bifalls,\r\nmedan reservationerna 4, 19, 20 och 22--27 avslås,\r\nyrkar jag att den totala medelsramen under\r\nmoment 94 minskas med 194 milj.kr. och fastställs\r\ntill 14 266 milj.kr.</pre><pre>(Applåder)</pre><pre>Anf. 3  BERTIL MÅBRINK (v):</pre><pre>Herr talman! Klyftorna mellan fattiga och rika\r\nländer minskar inte. De vidgas till följd av\r\nskuldkrisen. Under de åtta åren 1982--1990\r\nberäknas så mycket kapital ha strömmat från syd till\r\nnord, att det motsvarar sex Marshallplaner. Det är\r\nalltså u-länderna som tvingats bistå i-länderna. Och\r\ndet är de mest utsatta -- barnen, de sjuka och de\r\nfattigaste -- som fått betala.</pre><pre>I Vänsterpartiet anser vi att det är dags att höja\r\nbiståndets enprocentsmål till 2 % av BNI och att\r\nbörja redan nu genom att höja biståndsanslaget\r\nmed 10 % utöver vad regeringen föreslår. Tyvärr är\r\nvi det enda partiet i riksdagen som vill öka biståndet\r\noch göra det på militärutgifternas bekostnad.</pre><pre>1980-talets kris för u-länderna visar att det inte\r\nräcker med bistånd för att höja de fattiga folkens\r\nlevnadsnivå. Andra faktorer spelar större roll:\r\nhandelsvillkoren, råvarupriserna, räntan, i-\r\nländernas protektionism. Om u-länderna fick fullt\r\ntillträde till i-landsmarknaderna, skulle de tjäna\r\n100 miljarder dollar om året i ökade\r\nexportinkomster, nästan dubbelt så mycket som de\r\nfår i bistånd.</pre><pre>Sveriges handel med u-länderna är obetydlig, och\r\nden har minskat. Hur skall vi kunna vända trenden?\r\nVilka instrument finns för att förbättra u-ländernas\r\nhandelsvillkor? Vilken roll spelar de\r\ntransnationella företagen? Allt det här är frågor\r\nsom vi måste besvara, om vi skall kunna bistå u-\r\nländerna på ett effektivare sätt. Därför behövs en\r\nny och en mer övergripande svensk u-landspolitik.\r\nDet är av den anledningen som vi begärt en u-\r\nlandspolitisk utredning, där också de enskilda\r\norganisationernas och solidaritetsrörelsernas\r\nerfarenheter skulle tas till vara.</pre><pre>Många u-länder befinner sig i svår kris och måste\r\ngenomföra ekonomiska reformer. De hästkurer\r\nsom Internationella valutafonden hittills har\r\nföreskrivit har inte botat patienterna. Det behövs\r\nandra metoder, som innebär utveckling och reell\r\nresurstillväxt, t.ex. jordreformer som ger\r\nfamiljerna och landet möjlighet att livnära sig. De\r\nmåste förenas med en bra miljöpolitik och bygga på\r\nfolklig medverkan.</pre><pre>Sådana reformer skall Sverige stödja med bistånd --\r\ninte IMF:s strukturanpassningsprogram.</pre><pre>De skuldsatta u-länderna kan inte genomföra\r\nnödvändiga ekonomiska reformer så länge de\r\nmåste satsa merparten av sina exportinkomster på\r\nskuldtjänsten. Trots alla skuldomförhandlingar,\r\nskuldlättnader och strukturanpassningsprogram\r\nhar u-ländernas skulder inte minskat. Är det inte\r\nuppenbart att skulderna måste avskrivas och att\r\nbankerna måste ta sitt ansvar? Därför skall Sverige\r\ninte bidra till några fler skuldköp, som det i Costa\r\nRica. Det ledde till att skuldpapperens värde steg\r\npå andrahandsmarknaden, vilket framför allt\r\nbankerna tjänade på.</pre><pre>Detsamma gäller Världsbanken och IMF -- de är\r\ninga biståndsorgan. Dessa Bretton Woods-\r\ninstitutioner skapades för helt andra ändamål.\r\nDärför måste de reformeras så att de äntligen\r\nbörjar ta hänsyn till människor och miljö. Insynen\r\nmåste bli bättre och USA:s dominans brytas.</pre><pre>När vi kritiserat Världsbanken och IMF, får vi med\r\njämna mellanrum lugnande försäkringar från UD:s\r\nexperter om att dessa organ har lagt om sin politik,\r\nblivit mer miljövänliga och sociala. Så heter det.\r\nMen häromdagen utdelade IMF beröm till\r\npresident Fujimoris ekonomiska politik i Peru, en\r\npolitik som ökat fattigdomen och arbetslösheten till\r\nden grad att Sendero Luminoso numera kan\r\nrekrytera ungdomar i Limas fattigkvarter för sin\r\nblodiga terroristverksamhet. Och den sociala oron\r\nhar Fujimori svarat på med att upplösa\r\nparlamentet. Sådan politik får IMF:s lovord!</pre><pre>Och Världsbankens chefsekonom framhöll nyligen\r\nThailand som ett föredöme för de afrikanska\r\nstaterna. Men kan -- och bör -- afrikanerna gå\r\nsamma väg som Thailand för att få ekonomisk\r\ntillväxt? Thailand fick en skjuts framåt tack vare\r\nVietnamkriget, då landet blev de amerikanska\r\nsoldaternas rekreationsmål. Dollarn flödade in i\r\nlandet. Det har den också gjort genom\r\nnarkotikahandeln. Exportsatsningar har lett till\r\nomfattande skogsskövling, urlakade åkerjordar\r\noch utbrett barnarbete. Turistindustrin blomstrar\r\noch prostitutionen med den. Landet står inför en\r\naidskatastrof. Är det priset rimligt? Och är en\r\nmilitärregim, som just fått arméchefen som ny\r\npremiärminister, en bra förebild för de afrikanska\r\nstaterna, där folken försöker kasta av sig militärens\r\nstyre?</pre><pre>Sådana här uttalanden vill kanske Världsbankens\r\noch IMF:s entusiastiska talespersoner vifta undan\r\nsom blott ord. Låt oss då se på handlingarna.\r\nGulfkriget erbjuder ett åskådningsexempel.</pre><pre>När USA ansträngde sig för att vinna allierade,\r\nskrev Världsbanken av 14 miljarder dollar på\r\nEgyptens skuld. Banken och IMF frisläppte 1,5\r\nmiljarder dollar i lån till låg ränta till Turkiet. Iran\r\nfick sitt första lån sedan 1979 från banken.</pre><pre>När USA ansträngde sig för att få igenom\r\nresolution 678 i FN:s säkerhetsråd, fick Kina lån\r\nfrån Asiatiska utvecklingsbanken och\r\nVärldsbanken, lån som varit frysta sedan\r\nmassakern på Himmelska fridens torg den 4 juni\r\n1989.</pre><pre>Etiopien togs åter till nåder av Världsbanken och\r\nIMF. Jemen, som röstade mot resolutionen, fick\r\nproblem med Världsbanken och IMF.</pre><pre>Jag tycker att det är välgrundat att säga att de här\r\n''multilaterala utvecklingsbankerna'' styrs av USA.\r\nOch då är det också rätt att -- som Vänsterpartiet\r\nhar gjort år efter år -- kräva att man skall verka för\r\natt USA:s dominans skall brytas. Sverige skall inte\r\ndelta i några nya kapitalpåfyllnader i de här\r\norganen.</pre><pre>Herr talman! Vi har på senare tid bevittnat ett\r\nkraftigt uppsving för demokratikampen i tredje\r\nvärlden. Till detta bidrog de demokratiska\r\ngenombrotten i Cetraloch Östeuropa 1989. I\r\nAfrika, Latinamerika och i Asien har folk gått ut\r\npå gatorna och demonstrerat för samma rättigheter.\r\nEn del diktatorer har fallit, men andra tar till ännu\r\nbrutalare förtryck för att behålla makten.</pre><pre>I det här läget måste vi förstärka vårt bistånd till\r\ndem som slåss för sina grundläggande politiska och\r\nmänskliga rättigheter. Den ökning av anslaget till\r\ndemokati, mänskliga rättigheter och humanitära\r\ninsatser som nu föreslås av regeringen är\r\notillräcklig. Vänsterpartiet har föreslagit en\r\nhöjning av biståndet med 10 %, vilket skulle kunna\r\nge utrymme för en fördubbling av\r\ndemokratibiståndet.</pre><pre>Vi måste också se till att Sveriges politik gentemot\r\nu-länderna framstår som konsekvent. Det gör den\r\ninte när Exportkreditnämnden ställer upp som\r\ngarant för krediter till diktaturer som aldrig skulle\r\nkomma i fråga för bistånd. EKN har t.ex. en\r\nfordran på 816 milj. kr. på Zaire och en annan på\r\nett ännu större belopp på Nordkorea. Zaire t.ex. är\r\nså ökänt för president Mobutos korrupta styre att\r\ndet döpts till ''kleptokrati''. Men korruption är\r\nnågot som endast biståndsministern påtalar -- och\r\ndärför skär ner biståndet till Moçambique.\r\nDessutom gör han det på tvivelaktiga grunder,\r\neftersom regeringen i Moçambique faktiskt hade\r\nbegärt svensk hjälp för att komma till rätta med\r\nkorruptionen.</pre><pre>Det här illustrerar litet hur snett det slår, när man\r\nvill stoppa biståndet och använda det som ett straff.\r\nDetta gäller då bara våra programländer, dvs. bara\r\nde fattigaste länderna -- det är ju de som får svenskt\r\nbistånd. Medelinkomstländerna går fria. Somliga\r\nrent av belönas med krediter. BITS har beviljat\r\nKina u-kredit, medan biståndet dragits ner för\r\nVietnam, vilket har skett trots att det\r\nuppenbarligen var kinesiska påtryckningar som\r\nstoppade demokratiseringsprocessen i Vietnam.</pre><pre>Som har påpekats här av Pierre Schori borde\r\nregeringen i stället uppmärksamma den utveckling\r\nmot parlamentarism som nu pågår i Vietnam och\r\nsom tydligast kom till uttryck i\r\nnationalförsamlingens debatt nu i april om den nya\r\nförfattningen. Enligt referaten i Hanoiradion var\r\nden livlig -- få beslut fattades enhälligt. Så var ju\r\ninte fallet på den gamla goda tiden då allting skedde\r\nenhälligt. Flera avsnitt i författningen underkändes\r\noch skickades tillbaka till grundlagskommittén.</pre><pre>En liknande utveckling kan ännu inte skönjas i\r\nCuba. Här verkar USA:s embargopolitik\r\nkonserverande. Så länge kubanerna upplever sig\r\nsom förföljda och belägrade av USA, sluter de upp\r\nmot den mäktige fienden. I en sådan atmosfär kan\r\ndet inte utvecklas en fri debatt. Därför är det helt\r\nfel att klippa av det svenska samarbetet med Cuba.</pre><pre>Sverige borde i stället pröva den andra vägen. I den\r\nsvåra situation som kubanerna nu befinner sig i\r\nefter det att det sovjetiska biståndet stoppades -- för\r\növrigt på Bushs begäran -- bör vi visa offren för den\r\nhär stormaktspolitiken vår solidaritet. Offren -- det\r\när barnen, de sjuka och de som har blivit\r\narbetslösa. Nog vore det en medmänsklig gest att\r\nge dem humanitärt bistånd i form av t.ex.\r\nmediciner, herr biståndsminister?</pre><pre>Jag tror också att det är viktigt att Sverige gör sin\r\nröst hörd när det gäller att kräva av USA att man\r\nskall upphöra med sin embargopolitik, både mot\r\nCuba och mot Vietnam.</pre><pre>Herr talman! Det handlar inte bara om SIDA-\r\nbiståndet, utan vi har även många andra instrument\r\nför att främja respekten för de mänskliga\r\nrättigheterna och demokratisering. Här finns BITS\r\nsom gett u-krediter, inte bara till Kina utan också\r\ntill andra mänskliga rättigheter-förbrytare såsom\r\nPeru, Filippinerna, Sri Lanka, Thailand, Egypten\r\noch Ghana. Driver BITS någon demokratidialog\r\nmed regeringarna i dessa länder, herr\r\nbiståndsminister, så som SIDA gör med sina\r\nprogramländers regeringar? Det skulle vara\r\nintressant att få veta det och att få höra BITS inför\r\nriksdagen öppet redovisa på vilket sätt man driver\r\ndemokratifrågor. Och herr biståndsminister,\r\nkommer SWEDECORP att göra detta i sina\r\nrelationer med icke-biståndsländer, eftersom\r\nSWEDECORP skall samarbeta också med sådana\r\nländer?</pre><pre>Vårt viktigaste forum för att bevaka de mänskliga\r\nrättigheterna och påtala kränkningar är FN:s\r\nkommission för de mänskliga rättigheterna. Vi\r\nskulle gärna vilja ha en redogörelse från\r\nbiståndsministern, som nu också är mänskliga\r\nrättigheter-minister -- det är inte dåligt --, om vad\r\nsom avhandlats där och med vilket resultat. Vi är\r\nnämligen bekymrade över ett kinesiskt\r\npressuttalande, hållet i triumferande ton, som\r\nomtalade att Kina--Tibet-frågan inte kommit upp\r\ntill behandling i FN:s MR-kommission. Vi har\r\ntidigare erfarenhet av hur USA och Sovjet agerade\r\ni MR-kommissionen enligt modellen ''vi tiger om\r\nera skyddslingars MR-brott om ni tiger om de\r\nvåras''. Jag hoppas att vi är överens om att det inte\r\nfår vara så, att stormakterna kan öva påtryckningar\r\noch på så sätt slippa undan kritik när det gäller brott\r\nmot mänskliga rättigheter.</pre><pre>Vi har också observerat hur MR-förbrytande\r\nländer hänvisar till icke-inblandningsprincipen för\r\natt avvärja internationell kritik. Det måste slås fast\r\natt ett land, som untertecknar en internationell\r\nkonvention, därmed har gjort ett internationellt\r\nåtagande och inte kan krypa bakom ''icke-\r\ninblandning''. Detta måste tas upp på den\r\nvärldskonferens för de mänskliga rättigheterna,\r\nsom skall hållas 1993.</pre><pre>Herr talman! När vi har föreslagit en fördubbling av\r\nanslaget till demokratibistånd, är det för att vi ser\r\nbehov av att förstärka insatserna på flera områden.</pre><pre>Det gäller kvinnorna, som är den största\r\ndiskriminerade gruppen i världen. I Indien, t.ex.,\r\nmissbrukas fosterdiagnostiken för att sålla bort\r\noönskade flickor redan i moderlivet. Klinikerna\r\nannonserar: ''Betala 600 rupier nu och spara 50 000\r\nrupier senare'', dvs. på hemgiften. Sådant är\r\noacceptabelt och måste påtalas.</pre><pre>Det gäller barnen, vilkas intressen staterna skall\r\nprioritera enligt den nu drygt två år gamla\r\nbarnkonventionen. Då gäller det verkligen att hålla\r\nlöftet från barntoppmötet 1990 och skaffa fram de\r\npengar som behövs för att kunna genomföra det\r\nantagna programmet fram till år 2000. Därför vill vi\r\nöka anslaget ytterligare till FN:s barnfond Unicef.</pre><pre>Det gäller även flyktingarna, och då handlar det\r\nbåde om att öka UNHCR:s resurser och om att lösa\r\nkonflikter på fredlig väg, så att människor skall\r\nslippa fly. Pressen måste öka på stater som Israel,\r\nIrak, Iran, Turkiet, Sudan och andra, som\r\npermanentar flyktingarnas elände genom att\r\nmotsätta sig förhandlingslösningar och förvägra\r\nminoriteter deras nationella rättigheter.</pre><pre>Behovet av välorganiserade fackföreningar växer i\r\noch med att så många utländska företag etablerar\r\nsamriskföretag i u-länder. Samtidigt är de\r\nmigrerande arbetarnas rättsliga läge uselt. Enbart i\r\nländerna kring Persiska viken finns det fem\r\nmiljoner gästarbetare, och de arbetar i länder där\r\nfackföreningar är förbjudna. På plantager i\r\nLatinamerika är förhållandena sådana att det liknar\r\nslavarbete. Många fackliga och bondefackliga\r\nledare mördas -- en om dagen i Brasilien. Bistånd\r\ntill fackföreningar är därför också en viktig insats\r\nför de mänskliga rättigheterna.</pre><pre>Herr talman! Med det anförda yrkar jag bifall till de\r\nsärskilda meningsyttringar som är fogade till\r\nbetänkandet.</pre><pre>Anf. 4  DANIEL TARSCHYS (fp):</pre><pre>Herr talman! Vi lever i en tid då världen krymper.\r\nDen har krympt så till den milda grad att den nu\r\nfinns i våra vardagsrum. Den har krympt till 20\r\ntum. Vi ser i våra vardagsrum hur människor i\r\nandra länder lever, hur krig utkämpas och hur\r\nnöden drabbar män, kvinnor och barn i fattiga\r\nländer. Vi lever med världen, och vi kan inte längre\r\nfly världen.</pre><pre>Detta ställer oss inför många frågor om vårt eget liv\r\noch om vårt eget handlande. Dessa frågar besvarar\r\nvi i Sverige sedan många år tillbaka genom att säga:\r\nVi har också ett ansvar, och vi vill också ta del i\r\narbetet med att lindra nöden, att höja\r\nutvecklingsnivån och att stärka chanserna för\r\ndemokrati och mänskligt liv.</pre><pre>Det svenska biståndet grundar sig på\r\nansvarskänsla, på solidaritet, på medmänsklighet\r\noch kanske djupast på en känsla för anständighet.\r\nJag tycker att det är utomordentligt\r\ntillfredsställande att vi så länge har kunnat vara\r\növerens om huvudlinjerna i denna politik. Det har\r\ngått 12--13 år sedan biståndet i praktiken blev 1 %\r\nav vår bruttonationalprodukt. Det inträffade 1979.\r\nDet har gått 15 år sedan vi proklamerade målet och\r\ni budgeten uppställde målet att vi skulle ge 1 % av\r\nbruttonationalprodukten till bistånd.</pre><pre>Under den tid som gått därefter har vi haft\r\ndiskussioiner om räknemetoder, om vad som skall\r\nräknas in och inte räknas in, och detta har splittrat\r\noss ibland. Vi har ofta kritiserat den\r\nsocialdemokratiska regeringen för att den genom\r\nräknemetoder inte har velat leva upp till de stolta\r\nmål som vi tillsammans har varit överens om. Men\r\ni grunden har vi haft en bred och stark enighet om\r\natt vi har ett ansvar. Jag tycker att vi kan vara stolta\r\növer att vi är ett av de länder i världen som starkast\r\ntar ansvar och deltar i dessa internationella\r\nansträngningar. Jag tycker att det är utomordentligt\r\nglädjande att denna enighet består så när som på ett\r\nnytt parti, som har dykt upp i riksdagen och som vill\r\nbryta detta samförstånd.</pre><pre>Pierre Schori hyllade socialdemokratins insatser.\r\nJag håller med om att socialdemokratin har gjort\r\nstora insatser för biståndet. Jag vill påminna om att\r\nde borgerliga regeringar som vi har haft mellan\r\n1976 och 1982 och från 1991 har slutit upp kring\r\nbiståndet och har stärkt det. Den nuvarande\r\nregeringen har en klar global identitet i sin vilja att\r\nvärna biståndet. Det finns ingen substans i de\r\nmisstänkliggöranden som Pierre Schori tillät sig\r\nmot den borgerliga regeringens vilja att värna om\r\nbiståndet som en central och viktig roll i svensk\r\nutrikespolitik.</pre><pre>Ny demokrati bryter denna nationella enighet. Jag\r\ntyckte att det var utomordentligt pinsamt att höra\r\nLars Moquist säga att man inte bara önskar sänka\r\ndet svenska biståndet kraftigt utan att man också\r\nhoppas att detta skall ha effekter på andra länder,\r\nså att också de drar ned på sitt bistånd. Det är\r\nutomordentligt pinsamt. Jag hoppas att vi på ett\r\neller annat sätt skall slippa höra den typen av kritik\r\nmot det svenska biståndet.</pre><pre>Det betänkande som läggs fram för riksdagen i dag\r\när ovanligt enigt. Förr om åren har mer än 100\r\nreservationer fogats till utskottets betänkande. I år\r\när det 27, men om man läser dessa reservationer\r\nfinner man att de, bortsett från Ny demokratis\r\nreservationer, är av relativt marginell karaktär.\r\nSocialdemokraterna omfördelar omkring 14\r\npromille av biståndet. De gör marginella\r\njusteringar hit eller dit, och de önskar dra ned på\r\nvissa typer av utgifter. De vill dra ned biståndet till\r\nBangladesh och Indien. De vill dra ned det\r\nmultilaterala biståndet, och de vill dra ned stödet\r\ntill ekonomiska reformprogram och\r\nskuldlättnadsprogram ganska kraftigt, Pierre\r\nSchori. Detta bistånd vill Socialdemokraterna dra\r\nned.</pre><pre>Det gjorde mig litet bekymrad att Lars Moquist\r\nyrkade bifall till dessa socialdemokratiska förslag.\r\nJag vill därför ställa en fråga till\r\nSocialdemokraterna. Med detta nya stöd som de\r\nhar fått undrar jag om de står fast vid att det\r\nmultilaterala biståndet, biståndet till Bangladesh,\r\nbiståndet till Indien och biståndet till ekonomiska\r\nreformprogram och skuldlättnadsåtgärder skall\r\ndras ned. Är detta en klok socialdemokratisk\r\npolitik?</pre><pre>Socialdemokraterna drar också i förhållande till\r\nfjolårets anslag ned biståndet till Tanzania och\r\nMoçambique. Man kan självfallet diskutera hur\r\nen avvägning mellan olika länder skall ske. Det\r\nfinns inga eviga sanningar. Regeringen har gjort\r\nvissa principiellt ideologiska markeringar, men det\r\nbör tillfogas att det som finns i landramarna\r\nsjälvfallet inte utgör hela biståndet till de olika\r\nländerna. Det finns också åtgärder som kanaliseras\r\növer andra utgiftskonton, vilket gör att det totala\r\nbiståndet till ett land som Tanzania eller\r\nMoçambique kommer att hamna ganska långt\r\növer det som finns i landramen.</pre><pre>I Pierre Schoris inlägg fanns det ett starkt missnöje\r\növer den klarare ideologiska profil som finns i årets\r\nbiståndsbudget. Han kritiserade den skarpare\r\naccenten på marknadsekonomi, och han kritiserade\r\nden skarpare accenten på demokrati.</pre><pre>När det gäller marknadsekonomi tycker jag att\r\nvankelmodet är mycket påfallande hos\r\nSocialdemokraterna. Det finns ett slags nostalgi till\r\nplanhushållning som tycks ha överlevt upptäckten\r\natt planhushållning inte fungerar i u-länderna. Vi\r\nmåste väl ändå inse, vilket flertalet u-\r\nlandsregeringar har insett, att den väg som har\r\nanvisats av tidigare u-landsregeringar, men som\r\nockså aktivt har understötts av Socialdemokraterna\r\ni Sverige, mot planhushållningsexperiment och\r\nförsök med kollektiv ekonomi, har misslyckats\r\nmycket grundligt. Det är inte vi som trycker på dem\r\nom en ny politik. Det är de själva som har dragit\r\nslutsatserna av sina misslyckanden, sina av oss\r\ndelvis stödda misslyckanden, och orienterat sig mot\r\nen ny politik och mot marknadsekonomi. Då tycker\r\njag att det är självklart för Sverige att stödja en\r\nsådan politik och att göra det utan hummanden och\r\nförbehåll och att acceptera att detta har man i u-\r\nländerna kommit fram till är den mest effektiva\r\nvägen mot välstånd. Vi ger denna omorientering ett\r\nfullt stöd. Det mera reserverade stöd som kommer\r\nfrån Socialdemokraterna tror jag inte tjänar u-\r\nländernas sak.</pre><pre></pre><pre>Det gäller också demokrati. Vi fick nu höra från\r\nPierre Schori att det demokratibegrepp som\r\nregeringen och majoriteten ansluter sig till är\r\ntorftigt. Man är alltför snäv i sin syn på demokrati.\r\nDå ställer jag en motfråga. Hur vid skall man vara?\r\nSkall vi sluta alla som kallar sig för demokrater till\r\nvårt bröst? Skall vi acceptera att nästan allt som\r\nsägs vara till förmån för de fattiga och till förmån\r\nför jämställdhet och jämlikhet är demokrati?</pre><pre>De länder som Pierre Schori räknade upp har inte\r\nimponerat genom sin demokratiska orientering. Vi\r\nhar nu hört ett stort antal klagomål från Pierre\r\nSchori över att Cuba behandlas snävt av\r\nregeringen. Den politiken har Pierre Schori kallat\r\nför korkad. Jag har letat förgäves bland de\r\nsocialdemokratiska reservationerna för att se om\r\ndet fanns något alternativ till regeringens politik.\r\nAnsluter sig socialdemokratin till regeringens\r\nkorkade politik eller har ni någon annan att föreslå?\r\nVarför har ni i så fall inte gjort detta i det\r\nbetänkande som vi i dag skall behandla?</pre><pre>Herr talman! Jag tror att det är utomordentligt\r\nnyttigt att vi nu har en större ideologisk skärpa och\r\nklarhet i svensk biståndspolitik. Vi ger signaler till\r\nvåra partner och till våra samarbetsländer att\r\nsvenskt bistånd är till för att främja de fem\r\nbiståndspolitiska målen. Vi lägger stor vikt vid en\r\neffektiv ekonomisk politik som verkligen hjälper de\r\nfattigaste. Vi lägger vikt vid att mänskliga\r\nrättigheter respekteras. Vi lägger vikt vid en genuin\r\nutveckling mot demokrati och folkstyre.</pre><pre>Jag ber med detta att få yrka bifall till utskottets\r\nhemställan och avslag på samtliga reservationer och\r\nmeningsyttringar.</pre><pre>Anf. 5  LARS MOQUIST (nyd) replik:</pre><pre>Herr talman! Jag vill bara kommentera det Daniel\r\nTarschys säger om att det är stora stolta mål som vi\r\nhar varit överens om gemensamt i denna kammare\r\ninnan Ny demokrati kom in i riksdagen. Är det man\r\nhar åtstadkommit under dessa 30 år sedan 1962 så\r\nmycket att vara stolt över?</pre><pre>Den djupaste fattigdomen i t.ex. södra och\r\nmellersta Afrika var 16 % 1985. Den beräknas\r\nuppgå till 30 % år 2000. Det är inte så mycket att\r\nvara stolt över när man tänker på det sätt som\r\nbiståndet har utnyttjats och kommit de fattiga\r\nländerna till del.</pre><pre>Anf. 6  DANIEL TARSCHYS (fp) replik:</pre><pre>Herr talman! Jag är utomordentligt stolt över den\r\nskicklighet varmed svenska biståndsarbetare i\r\nSIDA, SAREC, BITS, andra organisationer och\r\nmultilaterala instanser har arbetat för att främja de\r\nbiståndspolitiska målen. Det är ett utomordentligt\r\nskickligt arbete som utförs på fältet av svenskar i\r\nstora delar av världen. Då säger Lars Moquist att\r\nfattigdomen ökar.</pre><pre>Herr talman! Lars Moquist har litet grand\r\nmissuppfattat hur man skall mäta effektiviteten av\r\nbistånd. Vi avgör inte genom Sveriges bistånd\r\nhuruvida världen blir fattigare eller mindre fattig.\r\nVi kan motverka en fattigdom och medverka till en\r\nutveckling för att nå våra mål. Det är målet med\r\nvårt bistånd. Tanken att Alf Svensson skall göras\r\nansvarig för tillståndet i världen får Lars Moquist\r\nfundera över en gång till.</pre><pre>Anf. 7  LARS MOQUIST (nyd) replik:</pre><pre>Herr talman! Daniel Tarschys säger att biståndet\r\nsom har gått till de fattiga länderna har inneburit att\r\nman inte har motverkat fattigdom och annat. Jag\r\nhar hört företrädare för afrikanska länder och även\r\npresidenten för OECD:s biståndsorganisation,\r\nEmmerich, säga att ungefär en tredjedel av\r\nbiståndet har varit mycket lyckat, en tredjedel har\r\nvarit sisådär och att en tredjedel egentligen har\r\nmotverkat demokratiseringsprocesser och\r\ninneburit att diktaturer har fått större möjligheter\r\natt hålla sig kvar vid makten. Då får man inte dra\r\nden slutsatsen att allt bistånd har varit mycket\r\nlyckat.</pre><pre>Daniel Tarschys menar att SIDA har gjort\r\nutomordentliga insatser, men vi behöver bara läsa i\r\npressen litet då och då för att upptäcka att allt inte\r\nhar varit så förtvivlat bra.</pre><pre>Anf. 8  DANIEL TARSCHYS (fp) replik:</pre><pre>Herr talman! Det är alldeles riktigt att allt inte har\r\nvarit bra. Bistånd är en svår uppgift. Det finns\r\nmisslyckanden i bistånd liksom det finns\r\nmisslyckanden i all mänsklig verksamhet. Om man\r\ntittar på svenska investeringar i näringslivet kan\r\nman också räkna ut att kanske en tredjedel har varit\r\nhelt misslyckade, en tredjedel har varit sisådär och\r\nen tredjedel har varit framgångsrika. Alla aktiva\r\nstora satsningar innebär självfallet risker för\r\nfelsatsningar.</pre><pre>Det är ett viktigt inslag i årets biståndsproposition\r\natt man nu lägger mycket stor vikt vid\r\nerfarenhetsåterföring, utvärdering och utveckling\r\nav biståndet. Det är någonting som vi har behov av\r\natt föra vidare, men vägen mot att förbättra\r\nbiståndet kan inte vara att strypa biståndet. Det är\r\ndär som den grundläggande skiljelinjen går mellan\r\nNy demokrati och övriga partier här i riksdagen.</pre><pre>Anf. 9  BERTIL MÅBRINK (v) replik:</pre><pre>Fru talman! Jag kan instämma i det sista Daniel\r\nTarschys sade. Det är mycket viktigt att markera\r\ndetta. Jag redovisade tillståndet i de s.k. u-länderna\r\noch hur klyftan har ökat, de har blivit fattigare. De\r\nrika länderna tjänar fortfarande på u-länderna.\r\nFolkpartiet liberalerna har ju tidigare år\r\nförespråkat en u-landspolitisk utredning, om jag\r\ninte har alldeles fel. Man har drivit detta därför att\r\nman precis som vi har ansett att det inte räcker med\r\nbara biståndspolitik.</pre><pre>Vi måste också se över många andra frågor, t.ex när\r\ndet gäller handelsvillkoren, de transnationella\r\nföretagen osv. Dessa ingår som mycket viktiga\r\ndelar och är också mycket avgörande för\r\nutvecklingen i u-länderna. Kan utskottets\r\nordförande lämna ett besked om varför -- om jag\r\nnu har rätt i att också ni har drivit den här frågan\r\ntidigare -- ni nu helt plötsligt när ni har kommit i\r\nregeringsställning går ifrån denna uppfattning? Har\r\nkravet om en utredning där man tar ett\r\nhelhetsgrepp över bistånds- och u-landspolitiken\r\nblivit inaktuellt? Det är ju en sådan som måste till\r\nför att vi på ett bättre sätt skall kunna hjälpa dessa\r\nländer. Varför har ni gått ifrån detta?</pre><pre>Det står i utskottsbetänkandet i en mycket kort\r\nmotivering att utredningar brukar bli långvariga,\r\nmen det är väl egentligen struntprat. Man kan även\r\ngöra en kort och effektiv utredning på det här\r\nområdet. Jag skulle vilja ha ett svar av\r\nutskottsordföranden.</pre><pre>Anf. 10  DANIEL TARSCHYS (fp) replik:</pre><pre>Fru talman! Bertil Måbrink frågar varför vi inte vill\r\nutreda frihandel. Vi föredrar att bedriva en\r\nfrihandelspolitik. Vi föredrar också att bedriva en\r\nbra u-landspolitik och en bra biståndspolitik. Vi har\r\nnu lagt vår energi på att föra en aktiv politik, och vi\r\när mycket glada över att så många av Folkpartiets\r\nuppfattningar om hur biståndet skall läggas upp\r\nåterspeglas i årets budget.</pre><pre>Vi är också glada över att vi nu för en aktiv politik --\r\ndet gjorde även den tidigare regeringen -- för att\r\nfrämja u-ländernas möjligheter att exportera till i-\r\nländerna. Jag skulle vara glad om Bertil Måbrinks\r\nparti förde en lika aktiv frihandelspolitik när man\r\nser problemen från svenskt perspektiv, men från\r\nVänsterpartiet hör vi huvudsakligen önskemål om\r\nsocialklausuler och olika slags handelshinder som\r\nkan motverka u-ländernas export till i-länderna.</pre><pre>Anf. 11  BERTIL MÅBRINK (v) replik:</pre><pre>Fru talman! Det där låter mycket vackert, Daniel\r\nTarschys, men verkligheten är en helt annan. Jag\r\nredovisade en siffra som visar att om u-länderna\r\nfick fullt tillträde till i-landsmarknaden skulle de\r\ntjäna 100 miljarder dollar om året i ökade\r\nexportinkomster. Det är nästan dubbelt så mycket\r\nsom de får i bistånd. Var är den vackra\r\nfrihandelstanken? Den har Daniel Tarschys och\r\nhans parti och andra partier talat om i de 21 år som\r\njag har suttit i den här kammaren. Tillståndet för u-\r\nländerna blir ju värre. Protektionismen gentemot\r\nu-länderna ökar. Dessutom, Daniel Tarschys, är ni\r\nju ivriga förespråkare för ett medlemskap i EG.\r\nDet kommer inte att förbättra frihandeln för u-\r\nländerna.</pre><pre>Det kommer tvärtom att ytterligare försvåra för u-\r\nländerna att komma in på EG-ländernas marknad.\r\nDet är en sak att ge uttryck för önsketänkande,\r\nmen verkligheten är en annan, och det är den vi\r\nskall hålla oss till.</pre><pre>Anf. 12  DANIEL TARSCHYS (fp) replik:</pre><pre>Fru talman! Det gläder mig att få höra en så stark\r\nplädering för frihandel från Bertil Måbrink. Det är\r\ninte alltid som Vänsterpartiet har varit anhängare\r\nav den linjen. Jag spårar här en omvändelse i\r\nriktning mot en mera liberal syn på\r\nvärldsekonomin. Den är välkommen.</pre><pre>Om man önskar främja frihandel -- inte bara i\r\nSverige, utan även i andra länder i Europa, i den\r\nrika världen -- är det lämpligt att samverka med\r\nandra länder i den rika världen för att driva på i\r\nfrihandelsvänlig riktning. Sverige gör detta i olika\r\nsammanhang, t.ex. i GATT och OECD, och\r\nSverige har stora utsikter att göra det i Europeiska\r\ngemenskapen.</pre><pre>Om man däremot stänger in sig i sitt eget hörn och\r\ninte deltar i internationellt ekonomiskt eller\r\npolitiskt samarbete, har man, Bertil Måbrink,\r\nmycket små möjligheter att påverka den rika\r\nvärlden i frihandelsvänlig riktning.</pre><pre>Talmannen anmälde att Bertil Måbrink anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 13  PIERRE SCHORI (s) replik:</pre><pre>Fru talman! Det är inte första gången i denna\r\nkammare som det uppstår problem genom att Ny\r\ndemokrati utnyttjar sin vågmästarställning.</pre><pre>Daniel Tarschys frågar mig hur socialdemokratin\r\nkommer att agera i ett fall när Nydemokraterna av\r\ntaktiska skäl väljer att stödja oss och vår\r\nreservation, och den reservationen vinner med\r\nderas stöd, och de sedan inte skulle rösta på våra\r\nförslag till ökningar eller andra sätt att göra\r\nomfördelningar. Det är en bra fråga. Jag förstår att\r\nDaniel Tarschys ställer frågan. I 99 % av fallen har\r\nNy demokrati i kammaren stött regeringen och inte\r\nSocialdemokraterna.</pre><pre>Nu har vi denna situation, och jag vill gärna, fru\r\ntalman, göra följande klargörande. Våra\r\nreservationer skall naturligtvis ses i ett\r\nsammanhang. Vi har föreslagit ökningar av vissa\r\nanslag och gör motsvarande minskningar av andra.\r\nVi tycker att det är fel att sänka anslaget för de\r\nfattigaste länderna Tanzania och Moçambique,\r\noch därför har vi tagit de pengarna från ett annat\r\nanslag.</pre><pre>För oss är naturligtvis enprocentsmålet viktigt och\r\näven helheten när det gäller den totala\r\nbiståndsramen. Vi kommer inte att tillåta att Ny\r\ndemokrati fläckar ned denna helhet. Därför\r\nkommer vi att vid en eventuell votering att avstå\r\nfrån att rösta på reservation 3 om vi förlorar\r\nomröstningen angående reservationerna 1 och 2.\r\nDet är mitt svar till Daniel Tarschys.</pre><pre>Man skall inte söka strid i onödan om t.ex.\r\ndemokratin, Daniel Tarschys. Det jag har vänt mig\r\nmot är inte att vi skulle ha en annorlunda syn på\r\ndemokrati -- där kämpar vi tillsammans -- utan att\r\nregeringen påstår att den är bättre och att i detta\r\navseende är det en ny politik än tidigare. Det kallar\r\njag för falsk deklaration och hyckleri, och jag har\r\nvänt mig mot detta med vissa exempel.</pre><pre>Låt oss inte ta för mycket strid om detta. Vi är ändå\r\neniga om själva färdriktningen. Vi kan däremot\r\ndiskutera hur vi skall främja demokratin. Jag vill\r\ninte göra en så stor sak av detta.</pre><pre>Vi socialdemokrater kommer inte att tillåta att Ny\r\ndemokrati fläckar ner biståndet och vår politik i\r\ndetta avseendet.</pre><pre>Anf. 14  DANIEL TARSCHYS (fp) replik:</pre><pre>Fru talman! Jag välkomnar dessa besked från\r\nPierre Schori. Det gläder mig att ni inte avser att\r\nfullfölja vissa av era yrkanden. Några var olämpliga\r\natt komma med från början, t.ex. minskningen med\r\n100 milj.kr. på anslaget till skuldlättnadsåtgärder.\r\nDet är pengar som kan få flerdubbel effekt. Sådana\r\nåtgärder vidtas i multilaterala sammanhang, där\r\nman med hjälp av de insatser som görs kan få\r\nhävstångseffekter.</pre><pre>Det här en politik som inte riktigt stämmer överens\r\nmed de frågor som Pierre Schori ställde alldeles\r\nnyss till biståndsminstern. Men det kan herrarna\r\ngöra upp om på ett senare stadium.</pre><pre>Jag tycker nog att Pierre Schori slog litet till reträtt\r\nnär det gällde demokratin. I sitt första anförande\r\nrecenserade han regeringens syn på\r\ndemokratifrågorna och tyckte att det var en torftig\r\ndoktrin som presenterades i budgetpropositionen.\r\nNu låter det mera som att det inte är en torftig\r\ndoktrin utan att det är samma doktrin som\r\nSocialdemokraterna har drivit i alla år. Felet med\r\nregeringen är att man påstår att man är originell.\r\nTorftigheten delas tydligen över hela brädet mellan\r\npartierna.</pre><pre>Jag tycker att det finns en ganska klar\r\naccentskillnad mellan den mera vidsträckta famn\r\nsom Socialdemokraterna har öppnat mot olika\r\nregimer, rörelser och ledare över hela världen och\r\nden något mera sparsmakade hållning som\r\nregeringen nu intar. Regeringen ställer faktiskt\r\nhögre krav -- ribban placeras högre -- och ger\r\ndärmed viktiga signaler till Sveriges\r\nsamarbetsländer, dvs. att Sverige fäster oerhörd\r\nvikt vid att dessa länder lever upp till demokratins\r\nkrav och kraven på respekt för grundläggande\r\nmänskliga rättigheter.</pre><pre>Anf. 15  PIERRE SCHORI (s) replik:</pre><pre>Fru talman! Daniel Tarschys vill tydligen fortsätta\r\ndebatten. Jag tänkte återkomma till dessa frågor i\r\ndebatten med Alf Svensson, eftersom det är han\r\nsom i regeringen är ansvarig för frågorna om\r\nmänskliga rättigheter.</pre><pre>Det vi är ute efter, Daniel Tarschys, är att främja\r\ndemokratin för människornas skull. Vi är inte ute\r\nefter att straffa människor i andra länder som råkar\r\nleva t.ex. under en diktatur. Bryter man bistånd och\r\nkontakter, möjligheter till dialog och\r\nutvecklingsprogram som kommer människor till\r\nnytta, straffar man människorna -- inte regimen.\r\nDet är därför man skall ha långsiktighet, pröva\r\nolika metoder från fall till fall och se hur man kan\r\ngagna en demokratiseringsprocess på sikt och inte\r\nbara stirra sig blind på vilken typ av regim som\r\nråkar finnas i det aktuella landet just nu. Man måst\r\nha ett vidare perspektiv och se litet långsiktigare på\r\nproblemen. Där går det kanske en skiljelinje.</pre><pre>Anf. 16  DANIEL TARSCHYS (fp) replik:</pre><pre>Fru talman! Nu bryter inte regeringen något som\r\nhelst program, utom möjligen litet längre fram i\r\ntiden det som avser Cuba -- som ju har varit under\r\navveckling under rätt lång tid.</pre><pre>På den punkten förhåller det sig så som jag\r\npåpekade i mitt första inlägg, nämligen att\r\nSocialdemokraterna inte har något motförslag.\r\nMan har sagt att politiken är korkad, men har inte\r\nsedan följt upp detta omdöme med något alternativ\r\neller någon annan politik. Man instämmer tydligen\r\ni den korkade politiken.</pre><pre>Fru talman! Jag tror ändå att det är litet tomma\r\ntunnor när Pierre Schori klagar över program som\r\nbryts. Här bryts faktiskt ingenting annat i hela den\r\nsvenska biståndspolitiken.</pre><pre>Talmannen anmälde att Pierre Schori anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Anf. 17  ALF WENNERFORS (m):</pre><pre>Fru talman!</pre><pre>När jag var liten pojk, använde jag farliga droger.\r\nJag var mycket olycklig. Jag hade inga föräldrar\r\nsom kunde hjälpa mig när jag var sjuk. Jag hade\r\ninget hem. Jag sov på gatan. Ibland regnade det,\r\nibland var det mycket kallt. Jag var ständigt\r\nhungrig. Det var därför som vi gatubarn sniffade\r\nlim och bensin som vi stal. Då kändes inte hungern\r\noch kylan så mycket.</pre><pre>Fru talman! Det här är ett litet avsnitt ur en uppsats\r\nsom den nioåriga Waltaka skrivit och fått införd i\r\nskoltidningen i en skola i Nairobi. Waltaka och hans\r\nbror tillhörde de tusen och åter tusen gatubarnen i\r\nde fruktansvärda slumområdena i Nairobis utkant.</pre><pre>I dag är dessa två bröder adoptivbarn i en svensk\r\nbiståndsarbetarfamilj. Nu lever de båda pojkarna\r\nett mera människovärdigt liv. De är mätta, har egna\r\nsängar, går i skolan och är älskade.</pre><pre>Jag inleder mitt inlägg i dagens biståndsdebatt med\r\nden här lilla solskenshistorien från Nairobi i Kenya\r\nför att understryka min uppskattning och respekt\r\nför allt gott och uppoffrande arbete som våra\r\nbiståndsarbetare utför runt om i den fattiga\r\nvärlden.</pre><pre>Under senare år har den biståndspolitiska debatten\r\nvarit livligare än någonsin. Vi har kunnat ta del av\r\nen mängd kritik. Krav på omläggning av\r\nbiståndspolitiken har framförts. Jag har tillhört\r\nkritikerna. Jag gör det fortfarande när det gäller\r\nbiståndssamarbete med länder som slår vakt om\r\ndiktatur och enpartisystem och som t.o.m. begår\r\nbrott mot de mänskliga rättigheterna och som inte\r\nvidtar kraftåtgärder gentemot korrumption.</pre><pre>Jag anser att vi fortfarande satsar för litet på\r\nbefolknings- och familjeprogram.</pre><pre>Men denna kritik bör naturligtvis inte få oss att\r\nglömma de framgångsrika biståndsprojekten och\r\nalla de fall där svenska skattepengar faktiskt når\r\nfram till de verkligt fattiga och behövande.</pre><pre>Från min senaste resa i Afrika för några månader\r\nsedan har ett mycket lyckat svenskt kvinnoprojekt\r\netsat sig fast i mitt minne. Ett 90-tal kvinnor hade\r\nbildat ett kooperativt företag som tillverkade\r\nbyggnadsmaterial -- betongsten och takpannor. De\r\nbyggde bastanta och täta hus åt sig och sina\r\nfamiljer. De byggde vattencisterner och latriner.\r\nOch självfallet sålde de byggnadsmaterial i sund --\r\ninte vulgär -- marknadsekonomisk anda och\r\ntjänade alltså pengar, som omsattes i ökad höns-\r\noch boskapsskötsel samt trädgårdsodling och\r\nåkerbruk. Allt fler lärde sig ekonomi, och samtidigt\r\nkunde diskussionerna om familjeplanering föras\r\nalltmer naturligt och obesvärat. Under vårt besök\r\nsyntes männen i bakgrunden. Här var det lyckliga,\r\nöppna, frimodiga kvinnor som förde ordet.</pre><pre>Andra framgångsrika svenska biståndsprojekt var\r\nde vattenprojekt som vi såg. Kring en enkelt\r\nkonstruerad vattenpump, som var handdriven,\r\nhade bildats en ''vattenförening'', där man\r\nfördelade olika arbetsuppgifter mellan byns och\r\nföreningens medlemmar. En del skulle stå för\r\nreparation och underhåll, andra skulle turas om att\r\nvakta vattenpumpen, och ytterligare andra skulle\r\nansvara för pumpens ekonomi. Man måste betala\r\nnär man hämtade vatten, för att markera vattnets\r\nstora värde. Det berättades att före pumpens\r\ntillkomst gick drygt hälften av kvinnornas\r\narbetsdag åt för att hämta vatten.</pre><pre>Exemplen på välskötta och framgångsrika svenska\r\nbiståndsprojekt kan på det här sättet fylla många\r\ninlägg i riksdagsdebatten.</pre><pre>Men, som sagt, alla dessa framgångsrika\r\nbiståndsinsatser hindrar inte att vi diskuterar hur\r\nbiståndet skall bli ännu bättre. Dessa diskussioner\r\nkallar Pierre Schori för vulgärpropaganda. Jag må\r\nsäga att man blir litet förvånad när debatten tar\r\nsådana former.</pre><pre>Utskottets betänkande har 94 beslutspunkter. I den\r\nsista, dvs. nr 94 på s. 104 i betänkandet, kan man\r\nfinna något intressant, inte minst med tanke på hur\r\nPierre Schori utformade sitt inlägg. Här är hela\r\nutskottet, socialdemokrater, kds, centerpartister,\r\nfolkpartister, moderater -- utom Ny demokrati och\r\nVänstern -- överens om att tillstyrka regeringens\r\nförslag om att anslaget för det svenska\r\nutvecklingssamarbetet för nästa budgetår skall\r\nomfatta 14,5 miljarder kronor. Ny demokrati\r\nreserverar sig för en minskning med 3,4 miljarder\r\ntill 11 miljarder. Jag tar avstånd från Ny demokratis\r\nbedömningar, vilket också framgår klart av\r\nbetänkandet. Vänstern vill å sin sida öka till nära 16\r\nmiljarder.</pre><pre>Men mellan de fyra borgerliga partierna och\r\nSocialdemokraterna finns alltså en glädjande bred\r\nenighet i stort. I vissa detaljer finns det små\r\nskillnader. Den som studerar de\r\nsocialdemokratiska reservationerna kan se hur\r\nSocialdemokraterna ibland plussar på med ett tiotal\r\nmiljoner, ibland minskar med ett tiotal miljoner.</pre><pre>När det sedan gäller Vietnam är skillnaden större.\r\nVi stöder regeringens förslag att minska med 100\r\nmiljoner till 225 miljoner. Vi motiverar detta med\r\natt försöken till ekonomisk reformpolitik, vilka vi i\r\nomvärlden hälsar med tillfredsställelse, inte åtföljts\r\nav demokratiska reformer. Det kommunistiska\r\ndiktatursystemet håller Vietnams folk i ett\r\njärngrepp. Man bryter fortfarande mot de\r\nmänskliga rättigheterna. En vietnames vågar inte\r\ntala med en utlänning, och gör han det så är det om\r\nvädret eller om fågelsång.</pre><pre>Dessa avskyvärda odemokratiska förhållanden\r\nberörs inte med ett ord i den socialdemokratiska\r\nreservationen, som alltså kräver oförändrad\r\nlandram på 325 milj.kr. Inser ni inte att ni indirekt\r\naccepterar den kommunistiska diktaturen,\r\nenpartisystemet och brotten mot mänskliga\r\nrättigheter?</pre><pre>Pierre Schori hänvisade i sitt inlägg till Vietnams\r\ntidigare befrielsekrig. Men hur är det i dag? Det\r\nvietnamesiska folket -- de fattiga och små i\r\nsamhället -- borde befrias från diktaturregimens\r\nok. Hur ser Pierre Schori på den befrielsen?</pre><pre>Då säger Pierre Schori att om man här sänker\r\nanslagen så drabbar det de fattigaste. Men snälla\r\nnån -- det tillstånd som de nu lever i innebär ju\r\nverkligen att de fattiga och små i samhället drabbas\r\ndärför att de har ett så avskyvärt system.</pre><pre>Det är också förvånande att socialdemokratin vill\r\nöka landramen till Uganda, visserligen bara med 5\r\nmilj.kr. -- litet marginellt. Regeringen föreslår\r\noförändrad landram, och utskottsmajoriteten\r\ntillstyrker. Personligen är jag, med särskild adress\r\ntill biståndsministern, mycket tveksam, vilket\r\ntidigare har framgått i en särskild\r\ninterpellationsdebatt. Jag hoppas att\r\nbiståndsministern uppmärksamt följer\r\nutvecklingen i Uganda, vilket utlovades i den\r\ntidigare debatten.</pre><pre>Man har inte fått stopp på korruptionen. Om\r\nKenya sägs det att presidenten Moi, hans ministrar,\r\ngeneraldirektörer och höga tjänstemän har\r\npersonliga konton runt om i världens olika banker,\r\nsom sammanlagt omfattar 2,6 miljarder kronor. Jag\r\ntar mig för pannan. Skall vi verkligen stillatigande\r\nacceptera det? Om vi skulle kritisera en så\r\nomfattande korruption -- är det det som Pierre\r\nSchori kallar för vulgärpropaganda?</pre><pre>Gentemot Kenya har vi och andra givare reagerat.\r\nMen korruptionen är utbredd i flera andra länder,\r\noch inte minst i Uganda.</pre><pre>Jag inledde mitt inlägg med det positiva i vårt\r\nbistånd. Jag skall avsluta med ytterligare en\r\nglädjeyttring. Det var svårt för några år sedan att få\r\nbåde SIDA och regeringen att inse nödvändigheten\r\nav ökade insatser på befolkningsområdet. Jag vill\r\ngärna säga att socialdemokraterna i riksdagen såg\r\nlitet annorlunda på detta för några år sedan och\r\nstödde våra krav på insatser.</pre><pre>Men nu har SIDA ändrat sig, tack och lov, och den\r\nnuvarande regeringen ser positivt på dessa frågor\r\noch aviserar ökade insatser. Att arbeta med\r\nbefolkningsoch familjeplaneringsfrågor är något\r\nmycket svårt, det är vi alla medvetna om -- och det\r\nhar SIDA informerat oss om. Men vi måste. På bara\r\n20--25 år fördubblas befolkningen i flera av\r\nländerna i Afrika. Det är en ohållbar utveckling.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 18  PIERRE SCHORI (s) replik:</pre><pre>Fru talman! Jag respekterar mycket Alf\r\nWennerfors, han är en moderat gentleman. Vad\r\nhan har sagt här om biståndet, vilken nytta det gör\r\ni tredje världen, är viktigt. I alla debatter vi kan ha\r\nhär skall vi inte glömma bort att vårt bistånd lindrar\r\nnöd, ger hopp och räddar liv.</pre><pre>När jag talade om vulgarisering -- jag talade inte om\r\nvulgärpropaganda -- menade jag inte den\r\nproposition som har lagts och det betänkande som\r\nvi också har stött i alla delar, utan jag menade de\r\nbakomliggande tankarna, att man så hyllar\r\nmarknadsekonomin som det allena saliggörande.</pre><pre>Man har t.o.m. gått så långt i\r\nregeringsdeklarationen att man höjer upp detta\r\nekonomiska system, som vi alla stöder, till att vara\r\nlikvärdigt med stora och eviga begrepp som frihet,\r\ndemokrati och mänskliga rättigheter och säger att\r\ndet har samma dignitet. Så är det ju inte.</pre><pre>Vad vi talar om är att det måste till en social\r\nmarknadsekonomi. Det gör man i hela Europa\r\nockså. Det är bara moderaterna här i Sverige som\r\ninte talar om detta utan enbart om\r\nmarknadsekonomi. Vi vet att marknadsekonomin\r\nsom sådan kan urarta, som den gjorde i Pinochets\r\nChile.</pre><pre>När vi inte vill att Sverige skall gå mot strömmen\r\noch kraftigt skära ner biståndet till Vietnam, i en tid\r\ndå landet håller på att genomföra en ekonomisk\r\nreformpolitik, menar Alf Wennerfors att vi\r\ndärigenom indirekt skulle accpetera diktaturen där.\r\nInte alls. Och gjorde vi det, skulle vi i så fall vara i\r\ngott sällskap med de flesta EG-länderna, med\r\nVärldsbanken, osv.</pre><pre>Det är inte detta det handlar om, utan det handlar\r\nom att vi tror att genom att man driver på en\r\nekonomisk reformpolitik kommer man också att\r\nbidra till en demokratiseringspolitik. Det är en\r\npolitik som man också skall främja på andra sätt\r\nnaturligtvis, i en mycket intensiv dialog med de\r\nvietnamesiska myndigheterna, som vi har gjort\r\nunder alla år och som man fortsätter att göra.</pre><pre>Jag tycker inte att det passar Alf Wennerfors att\r\nförsöka hävda att vi skulle stödja en kommunistisk\r\ndiktatur, när vi kanske har en annan syn på hur man\r\nskall främja demokratiseringsprocessen på sikt.\r\nDet gäller att hjälpa människorna, inte straffa dem.</pre><pre>Anf. 19  ALF WENNERFORS (m):</pre><pre>Fru talman! Det är väl ändå rätt\r\nuppseendeväckande att det i reservation 15 om\r\nVietnam inte står ett ord om\r\ndemokratiseringsutvecklingen.</pre><pre>Jag har hört från många håll att så fort man sätter i\r\ngång med ett ekonomiskt reformprogram -- ni\r\nkallar det t.o.m. för ''ett mycket radikalt\r\nekonomiskt reformprogram'' -- skulle det\r\nautomatiskt stimulera reformer på det\r\ndemokratiska området, och det skulle därigenom\r\nbli möjligt att införa flerpartisystem och få bort\r\ndiktatursystemet.</pre><pre>Men det finns ju många länder där man har en\r\nmycket utpräglad fri marknadsekonomi men där\r\ndet sannerligen inte är vad vi kallar för demokrati.\r\nDet finns åtskilliga länder som utgör exempel på\r\ndetta. Så det är inte alldeles självklart att Vietnam\r\nutvecklas till en demokrati. I varje fall har det inte\r\nskett hittills.</pre><pre>På den senaste partikongressen förra året sade\r\ndiktaturregimens ledning klart ifrån att här kunde\r\ndet inte bli fråga om att man skulle få bilda\r\nytterligare partier. Ett parti skall det finnas, och det\r\npartiet skall drivas i marxistisk-leninistisk anda.</pre><pre>Det är vad vi har att rätta oss efter, och jag menar\r\nalltså att om man stöder ett land med pengar på det\r\nsätt som vi har gjort i många år, stöder man\r\nregimen. Tyvärr lever inte de fattiga och de små i\r\nsamhället på det sätt som vi önskar, både Pierre\r\nSchori och jag.</pre><pre>Anf. 20  PIERRE SCHORI (s) replik:</pre><pre>Fru talman! Jag vet inte om vi har annorlunda syn\r\npå det här, Alf Wennerfors. Vårt bistånd har aldrig\r\nvarit regimbistånd. Det har varit ett bistånd till\r\nmänniskorna i länderna som vi vill stödja.</pre><pre>Därigenom har vi också varit mycket konsekventa.\r\nVi har inte fört något slags vindflöjelspolitik. Om\r\nlandet har bytt regering, har vi inte genast avbrutit\r\nbiståndet, utan vi har försökt se till om våra\r\nbiståndsprogram kan nå ut som avsett med de mål\r\noch de syften de har, att förbättra för människorna.</pre><pre>Därför har vi inte kunnat förstå exempelvis hur Alf\r\nWennerfors parti under en rad år motsätter sig stöd\r\ntill olika projekt som gagnar människorna i\r\nNicaragua nu plötsligt svänger om, när landet har\r\nfått en annan regering. Det är ju samma projekt det\r\ngäller. Det finns ingen konsekvens i ert handlande,\r\ntycker jag.</pre><pre>Man måste hela tiden se till hur vi kan främja en\r\ndemokratiseringsprocess, och en sådan tar tid i\r\nmånga länder. Just nu kan vi när det gäller Vietnam\r\nse något litet ljus i slutet av tunneln, och det har\r\nmånga insett -- Världsbanken, EG-länderna, SIDA\r\noch många av oss i Sverige. Det är inte just nu man\r\nskall skära ner biståndet radikalt.</pre><pre>Anf. 21  ALF WENNERFORS (m) replik:</pre><pre>Fru talman! Pierre Schori säger att det inte är ett\r\nregimbistånd som vi har tillämpat. Men problemet\r\när ju faktiskt att väldigt mycket av vårt bistånd till\r\nett land går via regeringen, via myndigheter. Det är\r\nockså detta som ger utrymme för korruptionen.\r\nHur skulle annars makteliten i Kenya kunna ha\r\nkonton runt om i världens banker som omfattar ca\r\n2,6 miljarder kronor?</pre><pre>Det är när biståndet inte går via regering och\r\nmyndigheter utan när det går t.ex. via enskilda\r\norganisationer som det inte på samma sätt kan bli\r\npengar i privatpersoners egna fickor.</pre><pre>I förra inlägget sade Pierre Schori att med\r\nvulgärpropaganda menade han bakomliggande\r\ntankar om marknadsekonomin och att den inte\r\nskulle vara social. Varför skulle inte ni kunna\r\nuttrycka det då i er reservation, att med fri\r\nmarknadsekonomi -- som ni ansluter er till, eller\r\nhur? -- skulle tankarna om den sociala sidan kunna\r\ntillkomma? Varför är ni dunkla på den punkten? Är\r\ndet så som ordföranden i utskottet sade för en stund\r\nsedan, att egentligen håller ni fast vid\r\nplanhushållningen?</pre><pre>Talmannen anmälde att Pierre Schori anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Anf. 22  BERTIL MÅBRINK (v) replik:</pre><pre>Fru talman! Det är riktigt att vi har föreslagit en\r\nkraftig ökning av biståndet, 10 % utöver\r\nregeringens anslag. Det motiverar vi med att\r\npengarna skall gå till dem som kämpar för\r\nmänskliga rättigheter runt om i världen.</pre><pre>Jag skulle vilja fråga Alf Wennerfors om han anser\r\natt det finns något svenskt programland som lever\r\nupp till de mänskliga rättigheterna, så som vi utgår\r\nifrån att man skall göra. Finns det något sådant\r\nprogramland? Vad anser Alf Wennerfors om länder\r\nsom Peru, Filippinerna, Sri Lanka, Thailand,\r\nEgypten, Ghana och Kina som inte är\r\nprogramländer, men som via BITS får bistånd?\r\nAnser Alf Wennerfors att det är länder som\r\nrespekterar de mänskliga rättigheterna?</pre><pre>Det skulle vara intressant att få svar på de frågorna.\r\nAnser Alf Wennerfors att de länder som jag räknat\r\nupp respekterar de mänskliga rättigheterna? Ja\r\neller nej.</pre><pre>När det gäller Vietnam skall jag hålla med\r\nWennerfors om att det är ett av de programländer\r\nsom fortfarande bryter mot de mänskliga\r\nrättigheterna. Vietnam har människor inspärrade\r\npå grund av deras politiska eller religiösa\r\nuppfattning. Jag jobbbar ganska intensivt\r\ntillsammans med Amnesty när det gäller dessa\r\nmänniskor i Vietnam. När det blir något resultat,\r\nskall jag redovisa det. Jag har påtalat det här för\r\nvietnameserna.</pre><pre>Samtidigt, om man går fem år tillbaka och jämför\r\nmed i dag, finner man att det sker en förbättring av\r\ntillståndet i Vietnam. Vi kommer inte ifrån det. Att\r\ni det läget börja dra in biståndet rimmar väldigt\r\ndåligt.</pre><pre>''Mänskliga rättighets-pengarna'' som vi föreslår\r\nanser vi skall användas för att stödja\r\norganisationer -- fackliga organisationer, MR-\r\norganisationer m.fl. -- som jobbar i och utanför\r\nCuba, i och utanför Vietnam, i och utanför Indien\r\nsamt i och utanför Sri Lanka i deras verksamhet. Vi\r\nvill att pengarna skall användas till att stödja de fria\r\noch självständiga journalister som finns i de här\r\nländerna. Det är på det sättet som vi skall arbeta,\r\nbl.a.</pre><pre>Jag anser också att biståndet inte är till regimer\r\nutan till människorna i de olika länderna. Sedan får\r\nman använda olika kanaler för att få in det. Det är\r\ninte alltid säkert att man då skall gå via regimernas\r\nledningar, utan frivilligorganisationerna har, som\r\nAlf Wennerfors har sagt, en betydelsefull roll i\r\ndetta sammanhang.</pre><pre>Anf. 23  ALF WENNERFORS (m) replik:</pre><pre>Fru talman! Arbetet med mänskliga rättigheter är\r\nen långsiktig utvecklingsprocess. Det ena landet\r\nhar kanske kommit längre än det andra. Vi\r\nriksdagsmän utnyttjar all den rapportering vi får\r\nfrån olika håll för att försöka göra dessa\r\nbedömningar. Jag kan inte här säga att det ena\r\nlandet har större respekt för mänskliga rättigheter\r\nän det andra. Det är mycket svårt. Men vi kan\r\nreagera när vi får rapporter som visar på uppenbara\r\nbrister. Det gäller t.ex. Vietnam, som nämnts här,\r\neller ett land i Afrika som Uganda. Det finns\r\nåtskilliga andra länder som vi har anledning att vara\r\nmissnöjda med.</pre><pre>Anf. 24  BERTIL MÅBRINK (v) replik:</pre><pre>Fru talman! Svara nu på mina frågor, Alf\r\nWennerfors! Det är ett faktum att vi ger bistånd till\r\nThailand, till Peru och till Filippinerna, visserligen\r\nvia BITS, men det är biståndspengar.</pre><pre>Är Peru ett land som respekterar de mänskliga\r\nrättigheterna mer än Vietnam? Man spärrar in folk\r\nfrån terroristorganisationen Sendero luminoso, och\r\nde förtjänar att spärras in, enligt min uppfattning.\r\nDe bedriver terroristverksamhet. Men det finns\r\nandra vänsterrörelser som inte bedriver\r\nterroristverksamhet, och deras medlemmar spärras\r\nin och torteras grovt av den regim som fortfarande\r\nsitter i Peru. Anser Alf Wennerfors att detta land\r\nskulle vara förtjänt av svenskt bistånd via BITS?\r\nEller Filippinerna, Egypten, Ghana eller Kina --\r\nvarför kritiserar aldrig Alf Wennerfors dessa\r\nregimer? Varför får man aldrig höra om detta av Alf\r\nWennerfors?</pre><pre>Om jag skall ta Moderaterna på allvar när det gäller\r\nmänskliga rättigheter krävs att ni fördömer dessa\r\nregimer och fördömer att vi över huvud taget har\r\nbiståndssamarbete via BITS med dem. Men Alf\r\nWennerfors föredrar att säga att han inte kan\r\njämföra det ena landet med det andra. Vad är det\r\nför undanflykter? Gå nu upp i talarstolen och visa\r\nlitet kurage!</pre><pre>Anf. 25  ALF WENNERFORS (m) replik:</pre><pre>Fru talman! Bertil Måbrink kräver verkligen\r\nmycket av mig. Jag har gett honom ett svar, och jag\r\ntycker att det var ett bra svar. Jag kan inte jämföra\r\nPeru och Sri Lanka och en mängd andra länder och\r\nsäga att det ena landet har större respekt för\r\nmänskliga rättigheter än det andra. Bertil Måbrink\r\nfår nöja sig med det.</pre><pre>Talmannen anmälde att Bertil Måbrink anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 26  PÄR GRANSTEDT (c):</pre><pre>Fru talman! Om ett par veckor kommer vi att ha en\r\ndebatt om Europapolitiken här i kammaren. Det är\r\nmöjligt att den debatten kommer att tilldra sig\r\nstörre intresse än denna debatt. Den\r\nutrikespolitiska debatten i Sverige har blivit mycket\r\nEuropainriktad. Det är i och för sig inte så konstigt,\r\neftersom vi står inför mycket stora beslut som gäller\r\nSveriges relationer till övriga Europa framöver.</pre><pre>Samtidigt är det viktigt att vi är medvetna om att\r\nde verkligt stora frågorna som vi står inför på det\r\ninternationella planet är globala. Det är där vi har\r\nde stora hoten mot mänskligheten. Det är stora\r\nord, men verkligheten är inte bättre.</pre><pre>Vi har allvarliga ekologiska problem som på sikt\r\nkan påverka förutsättningarna för mänskligt liv på\r\njordklotet. De kräver gemensamma internationella\r\ninsatser, och många av de insatserna måste göras i\r\nländer som har små förutsättningar att klara det\r\nsjälva -- fattiga länder, i Europa, men också i\r\nAfrika, Asien och Latinamerika. Massfattigdomen\r\ni sig är ett hot mot stabilitet och utveckling, alldeles\r\nbortsett från de djupa humanitära aspekter som är\r\nförknippade med den.</pre><pre>Det är ett gemensamt ansvar för alla länder och folk\r\natt ta itu med dessa avgörande\r\növerlevnadsproblem. Vårt intresse för de mer\r\nnäraliggande frågorna får inte skymma\r\nmedvetandet om detta. Här finns en uppenbar risk.\r\nDet märks om man har kontakter med företrädare\r\nför tredje världens länder. De ser med oro på att de\r\nrika länderna tenderar att glömma bort tredje\r\nvärldens problem, därför att de rika länderna är så\r\nabsorberade av de mer näraliggande problemen.</pre><pre>Det är naturligtvis beklagligt att det i Sverige finns\r\nmöjligheter att vinna politiskt stöd för ett budskap\r\nav det slag som det Ny demokrati står för. När man\r\nfrån Ny demokratis sida skall motivera sin politik,\r\ngör man det på ett egendomligt sätt.\r\nVärldsfattigdomen har ökat, säger Lars Moquist\r\noch andra. Trots ett par årtionden av bistånd är\r\nmänniskorna ännu fattigare. Vad som är en viktig\r\norsak till att biståndet inte förmått häva\r\nvärldsfattigdomen nämns inte, nämligen att\r\nOECD-länderna sammantaget trots 20 års arbete\r\nbara har nått upp till halva den nivå som FN har\r\nrekommenderat. Det logiska, enligt Lars Moquist\r\nresonemang, vore naturligtvis att kräva mer och\r\nbättre bistånd för att få en större effekt. I stället\r\nförordar han att man skall skära ner biståndet. Det\r\navslöjar att det inte är omtanken om de fattiga\r\nfolken det handlar om, utan ett oblygt vädjande till\r\nsvensk egoism.</pre><pre>Ny demokrati vill vinna röster på att gå ut till\r\nsvenska folket och säga: Ni behöver inte bry er om\r\nmänniskorna i andra delar av världen. De försök vi\r\nhar gjort att hjälpa är i alla fall meningslösa. Vi\r\nbehåller våra pengar själva. Vi ser till att vi kan\r\nskaffa oss litet flera bilar, litet större villor och litet\r\nmera prylar till våra hem. Det är viktigare än att\r\nhjälpa tredje världens länder. Det är viktigare än\r\natt angripa världsfattigdomens problem eller att\r\nlösa de stora, globala miljöproblemen.</pre><pre>Det är Ny demokratis enkla budskap, och det är\r\nbara att beklaga att vi har ett sådant opinionsläge i\r\nSverige att det går att bli representerad i Sveriges\r\nriksdag på ett sådant budskap och t.o.m. skörda\r\nopinionsmässiga vinster.</pre><pre>När vi närmade oss valet i höstas fanns det ett stort\r\nintresse bland journalister för att försöka kartlägga\r\nvad som skulle kunna ske om vi fick ett\r\nregeringsskifte. Det är nog många i denna\r\nkammare som mötte det intresset. Bl.a. undrade\r\nman vad som skulle hända med biståndspolitiken\r\nom vi fick en borgerlig regering. Journalisterna\r\ntenderade att förutsätta, att om vi fick en regering\r\nmed ett stort moderat inslag, skulle det naturligtvis\r\nbli nedskärningar av biståndet. Jag sade då att jag\r\ninte tror att det blir så. Det blir snarare en mer\r\ngenerös biståndspolitik, eftersom tre av de fyra\r\npartier som kan tänkas ingå i en sådan regering är\r\nför en mer generös biståndspolitik. Detta möttes\r\nmed en god del skepsis.</pre><pre>Nu ser vi resultatet. Vi har fått ett regeringsskifte\r\noch en mer generös biståndspolitik än vad den\r\nsocialdemokratiska regeringen förde. Det tycker\r\njag är mycket glädjande. Moderaterna har fått ge\r\nupp sina krav på stora nedskärningar av biståndet.\r\nDet är mycket bra att man har gjort det och ställt\r\nsig bakom enprocentsmålet.</pre><pre>Mot den bakgrunden var det med växande häpnad\r\njag tog del av Pierre Schoris uppläggning av sitt\r\ninledningsanförande. Det var alldeles uppenbart\r\natt han ville skapa ett intryck av att den\r\nbiståndsbudget som fyrpartiregeringen och de fyra\r\nregeringspartiernas företrädare i riksdagen nu står\r\nbakom skulle innebära nedskärningar.</pre><pre>Nedskärningar var det stora temat i Pierre Schoris\r\ninlägg. Han uppmanade biståndsminister Alf\r\nSvensson att stå upp för biståndet. Detta är\r\nnaturligtvis, fru talman, ett ovanligt fräckt försök\r\natt slå röda, eller jag skall kanske säga rosa, dunster\r\ni ögonen på kammarens ledamöter och på svenska\r\nfolket.</pre><pre>Jag förstår Pierre Schoris dilemma. Jag tror att han\r\när en mycket ärlig företrädare för en opinion inom\r\nSocialdemokraterna som står för solidaritet med\r\ntredje världen. Då är det naturligtvis besvärligt att\r\nse den verklighet i ögonen som innebär att\r\nsocialdemokratiska regeringar historiskt sett har\r\nmedfört en minskad solidaritet med tredje världen\r\noch att borgerliga regeringar inneburit en ökad\r\nsolidaritet med tredje världen, om man ser\r\nbiståndet som ett uttryck för graden av en sådan\r\nsolidaritet.</pre><pre>Det var först under den borgerliga regeringstiden\r\npå 70-talet som vi nådde fram till enprocentsmålet.\r\nI tiden dessförinnan hade Centern och Folkpartiet\r\nständigt i motioner krävt en snabbare upptrappning\r\nav biståndet så att vi skulle nå enprocentsmålet\r\nmedan Socialdemokrater och Moderater hade\r\nbromsat.</pre><pre>Socialdemokraterna hade knappt kommit tillbaka i\r\nregeringsställning förrän de började söka efter\r\nvägar att gå ifrån enprocentsmålet. Man prövade\r\nolika metoder. Man räknade biståndet dubbelt så\r\natt man kunde utnyttja reservationer en gång till för\r\natt på det sättet nå enprocentsmålet. Ett år sade\r\nman t.o.m helt frankt att vi nu inte hade råd att\r\nupprätthålla enprocentsmålet.</pre><pre>Detta förslag stoppades i kammaren. Jag menar att\r\ndet är till heder för de socialdemokratiska\r\nriksdagsledamöterna att de stoppade den\r\nsocialdemokratiska regeringens försök att då\r\nkringgå enprocentsmålet. Men till sist hittade man\r\nmetoden att låta östbiståndet och även\r\nflyktingmottagandet belasta biståndsbudgeten.\r\nSocialdemokraterna lyckades se till att\r\nenprocentsmålet inte längre behövde\r\nupprätthållas. Så var det under föregående\r\nbudgetår.</pre><pre>När vi nu har fått en borgerlig regering har\r\nenprocentsmålet börjat återställas. Östbiståndet\r\nhar lagts utanför, och den del som går till\r\nflyktingmottagandet har minskats. Vi hade velat se\r\natt man där kunnat återställa mycket mer. Sedan\r\nmenar Pierre Schori, företrädare för den\r\nsocialdemokratiska regering som tidigare varit så\r\ndålig på att upprätthålla biståndsmålet, att\r\nfyrpartiregeringens biståndsminister skall stå upp\r\nför biståndet.</pre><pre>Pierre Schori tog i sitt inlägg ordet hyckleri i sin\r\nmun. Jag tycker att den plädering han gjorde var ett\r\nstrålande exempel på hyckleri. Vad som har skett är\r\natt det har gjorts omprioriteringar i förhållande till\r\ntidigare socialdemokratiska budgetar. Det är helt\r\nnaturligt. En del anslag har skurits ned, och andra\r\nhar ökats på. Detta är ingenting att förvånas över.\r\nDet är ett uttryck för det synsätt som Centern och\r\nandra länge har hävdat, nämligen att det\r\nlandprogrammerade biståndet skulle minskas till\r\nförmån för mer målinriktade biståndsinsatser.</pre><pre>Vi har minskat på ett antal landprogram och i stället\r\nökat resurserna för bistånd till demokrati och\r\nmänskliga rättigheter, miljöbistånd, bistånd genom\r\nenskilda organisationer, katastrofbistånd -- något\r\nsom nu tyvärr har blivit alltför angeläget -- bistånd\r\ninriktat på familjeplanering osv. Vi har en annan\r\nfilosofi när det gäller biståndsplaneringen med en\r\nkraftigare målinriktning av biståndet.</pre><pre>Eftersom vi vet att mottagarländerna bara får en\r\ndel av sitt bistånd genom landprogrammen och ofta\r\nen lika stor del, kanske t.o.m. större, från andra\r\nprogram, säger detta ingenting om hur mycket de\r\nenskilda länderna kommer att få. Det är också\r\nmycket klart utsagt i betänkandet att vi utgår från\r\natt de fattiga länderna i Afrika kommer att få minst\r\nlika mycket bistånd som tidigare, även om\r\nplaneringstekniken är annorlunda.</pre><pre>Man kan se med mycket stor tillfredsställelse på\r\nden utveckling som biståndspolitiken har\r\ngenomgått. Det är synd att Socialdemokraterna i\r\nstället för att gå in i en sakdebatt om biståndets\r\ninriktning väljer att försöka ge intryck av att det\r\nsom i själva verket är en höjd ambitionsnivå skulle\r\nvara en minskad.</pre><pre>Det finns sakfrågor att diskutera när det gäller\r\nbiståndets inriktning. Skall vi ha den starka\r\nknytning till Världsbankens strukturprogram som\r\nvi i dag har? Jag känner en betydande tveksamhet\r\ninför det. Kan vi stärka våra insatser när det gäller\r\nde ekologiska behoven i tredje världen? Jag tror att\r\ndet finns mycket som talar för det. Hur kan vi se till\r\natt vårt bistånd blir mer basbehovsinriktat så att vi\r\nbättre når ut till de fattigaste människorna? Också\r\nom detta behövs en viktig debatt. Låt oss i stället\r\nför att föra en skendebatt ägna oss åt en rejäl debatt\r\nom hur vårt bistånd skall bli bättre, nå de fattiga\r\nbättre och bättre täcka de faktiska behoven.</pre><pre>Herr talman! Jag yrkar bifall till hemställan i\r\nutrikesutskottets betänkande.</pre><pre>Anf. 27  PIERRE SCHORI (s) replik:</pre><pre>Herr talman! När det gäller själva sakfrågorna har\r\nSocialdemokraterna avgivit en omfattande motion\r\noch argumenterat för sin syn på\r\nbiståndssamarbetet.</pre><pre>Pär Granstedt talar om ett dilemma. Javisst är det\r\nett dilemma. Hans eget uttrycker han genom att\r\ntala mer om det förflutna än om framtiden. Det\r\ndilemma som den borgerliga regeringen har i\r\nbiståndspolitiken, men också i andra sammanhang,\r\när att den har ett parti som Moderaterna som är så\r\npass starkt, så målmedvetet och står för en politik\r\nsom egentligen är en ''ytterkantspolitik'' i sin krets.</pre><pre>Så har det varit inom biståndet. Man har motsatt sig\r\nenprocentsmålet. Nu har Moderaterna i den\r\ninterna kohandeln när en fyrpartiregering bildats\r\ntvingats ge med sig på den punkten, och det är bra.\r\nFolkpartiet, Centern och Kds har all heder av att de\r\nbaxat Moderaterna, som är för att skära ner\r\npengarna till de fattiga människorna, in i en\r\nposition där de tvingats att acceptera detta mål.\r\nMen vi skall ha klart för oss att detta är frukten av\r\nen kohandel. Vi vet inte hur pass bestående det är.\r\nNi har djävulen i båten, bara så ni vet det.</pre><pre>Det är dessutom litet magstarkt att höra sägas att\r\nSverige nu plötsligt har fått ett anseende i tredje\r\nvärlden genom att vi fått en borgerlig regering. Det\r\när inte precis det intryck man får när man möter\r\ndiplomater från tredje världen. Det Sverige nu\r\ngjort efter regeringsskiftet är att hänga på sig en\r\nskylt där det står: Vi är en del av det vita,\r\nvälmående Västeuropa.</pre><pre>Det är detta som har högsta prioritet -- den\r\neuropeiska identiteten. Det är egentligen nästan\r\ningen som säger som Daniel Tarschys, nämligen att\r\nvi har en global identitet, vilket vi måste ha. Det\r\nbudskap som har gått ut från Stockholm och\r\nRosenbad är: Vi tillhör fast den vita, välmående\r\nvästeuropeiska kretsen. Ni därborta är vi inte så\r\nintresserade av.</pre><pre>I den mån Pär Granstedt, hans parti och andra kan\r\nvända på detta -- vi får strax höra vad\r\nbiståndsministern säger -- är det utmärkt. Men det\r\nfinns en fara för att det traditionellt goda anseende\r\nsom Sverige haft som ett solidariskt, generöst land\r\nsom skiljer ut sig litet från den västeuropeiska\r\nkretsen när det gäller attityden till tredje världen\r\nhåller på att förändras. Kan ni ställa upp bakom\r\ndetta inom regeringen så skall vi från oppositionen\r\nbidra till att få politiken på rätt köl.</pre><pre>Anf. 28  PÄR GRANSTEDT (c) replik:</pre><pre>Herr talman! Jag tog i och för sig inte i mitt inlägg\r\nupp frågan om Sveriges anseende i tredje världen.\r\nJag ser inte biståndet framför allt som någon slags\r\nPR-verksamhet. Det viktiga är den faktiska grad av\r\nsolidaritet som vi visar med den tredje världen.</pre><pre>Det är då jag konstaterar det historiska faktum att\r\nborgerliga regeringar har bedrivit en mer generös\r\nbiståndspolitik än vad de Socialdemokratiska\r\nregeringarna har gjort. När det sedan gäller om alla\r\ni tredje världen är medvetna om detta eller inte kan\r\nvi väl hjälpas åt, Pierre Schori, att gå ut och tala om\r\natt t.ex. den nuvarande borgerliga regeringen är\r\nmer generös med biståndet än den regering som\r\nPierre Schori tidigare tjänstgjorde för. Sanningen\r\nbör alltid fram.</pre><pre></pre><pre>Det vare mig fjärran att förringa moderaternas roll\r\ni den fyrklöverregering som vi har. Det är klart att\r\nmoderaterna representerar ett stort parti och spelar\r\nen viktig roll. Men det kanske är litet djärvt av\r\nPierre Schori att ta just biståndspolitiken som\r\nexempel på denna moderata dominans.\r\nHuvudtemat i den tidigare moderata politiken har\r\nju varit att skära ned biståndet, att gå ifrån\r\nenprocentsmålet. Det är det indirekta moderata\r\nstödet som tidigare har gjort det möjligt för\r\nSocialdemokraterna att på olika sätt kringgå\r\nenprocentsmålet. Det som kännetecknar den\r\npolitik som nu faktiskt förs är raka motsatsen -- det\r\när en mer generös politik.</pre><pre>Sedan är det riktigt att moderaterna har haft ett\r\nstort engagemang för demokratifrågorna, men det\r\nhar de inte varit ensamma om. Samma engagemang\r\nhar alla övriga icke-socialistiska partier haft. Den\r\nprofil när det gäller demokrati och mänskliga\r\nrättigheter som den här biståndsbudgeten har står\r\nvi samfällt för -- den tycker vi att vi har all heder av,\r\noch vi skulle gärna se att också Socialdemokraterna\r\nstod för den.</pre><pre>Jag är litet förbryllad av Pierre Schoris\r\nargumentation, som innebar att han stämplade ett\r\nengagemang för demokrati och mänskliga\r\nrättigheter som något slags förkastlig\r\nmoderatpolitik. Det är att ta djävulen i båten, sade\r\nPierre Schori. Vad står Socialdemokraterna\r\negentligen för när det gäller demokrati och\r\nmänskliga rättigheter? Jag tycker att förvirringen\r\ndjupnar för varje gång som Pierre Schori här i\r\nkammaren tar till orda i den frågan.</pre><pre>Anf. 29  PIERRE SCHORI (s) replik:</pre><pre>Herr talman! Nu börjar det likna något. Kan det\r\nbero på att Pär Granstedt talar utan manus? Det är\r\ni och för sig sympatiskt, men det är inte till sin\r\nfördel för alla.</pre><pre>Anledningen till att människor ute i världen hyser\r\nen viss oro för Sveriges riktning och politik när det\r\ngäller tredje världen och till att många av oss här\r\ni Sverige också gör det är tvivlet på hållfastheten,\r\ntvivlet på att man skall hålla fast vid\r\nenprocentsmålet när man i regeringen har\r\nmoderaterna, som alltid har varit emot det.</pre><pre>I den politik som den borgerliga regeringen för i\r\nSverige dominerar den moderata ångvälten. Där\r\nskär man ned för de ''svagare'' och resursfattigare\r\nmänniskorna. Det är precis det som man säger sig\r\nvilja bekämpa i tredje världen. Det måste finnas ett\r\nsamband mellan den politik som man för här\r\nhemma och den man för där ute -- annars blir det\r\ninte trovärdigt. Man måste ha samma mål för sin\r\npolitik när det gäller inrikespolitiken som när det\r\ngäller utrikespolitiken: solidaritet, rättvisa, frihet\r\noch framsteg. På den punkten ser man uppenbara\r\nskillnader mellan den politik som regeringen står\r\nför i biståndspropositionen, som vi stöder i dess\r\nhuvuddelar, och den politik man för här hemma.\r\nDet är därför vi är oroliga för att det i framtiden\r\ninte skall hålla heller i biståndspollitiken.</pre><pre>Anf. 30  PÄR GRANSTEDT (c) replik:</pre><pre>Herr talman! Den socialdemokratiska 80-\r\ntalspolitiken ledde -- det vet vi nu -- till ökade\r\nekonomiska klyftor i Sverige, till större skillnad\r\nmellan dem som tjänar mycket, i synnerhet\r\n''klipparna'', och vanligt folk. Den innebar\r\nnedskuret bistånd relativt vår\r\nbruttonationalinkomst. Om Pierre Schori är stolt\r\növer den konsekvens som det är uttryck för -- ökade\r\nklyftor i Sverige, minskad solidaritet med tredje\r\nvärlden -- och efterlyser någonting liknande av den\r\nicke-socialistiska regeringen för att han skall känna\r\nsig trygg får det stå för honom.</pre><pre>Jag noterar för min del med tillfredsställelse att\r\nregeringen och riksdagsmajoriteten, trots de\r\nekonomiska påfrestningar vi är utsatta för, står fast\r\nvid enprocentsmålet. Precis likadant var det under\r\n70-talet. Det var också en tid av djup ekonomisk\r\nkris. Trots detta förde den dåvarande borgerliga\r\nmajoriteten upp det svenska biståndet till\r\nenprocentsmålet och såg till att det låg fast där. Det\r\nvar först sedan socialdemokraterna återkommit\r\nsom man började urgröpa det. Den typen av\r\nkonsekvens som Socialdemokraterna stod för\r\nunder 80-talet -- vidgade klyftor här hemma,\r\nminskad solidaritet med tredje världen -- tycker jag\r\ninte är något recept för den fyrpartiregering som vi\r\nnu har.</pre><pre>Anf. 31  LARS MOQUIST (nyd) replik:</pre><pre>Herr talman! Pär Granstedt tog upp vad han\r\nkallade för Ny demokratis egoism, Ny demokratis\r\nönskan att gynna svenskar i förhållande till fattiga\r\nmänniskor i tredje världen. Ja, Pär Granstedt, när\r\nbiståndet används på det sätt som det gör i dag\r\ntycker vi att det finns anledning att ifrågasätta\r\nstorleken på det. Vi skänker pengar som vi lånat\r\noch låter kommande generationer vara med och\r\nbetala.</pre><pre>Vi tycker inte att det är egoism utan omsorg om\r\nvåra barn och barnbarn att se till att Sverige inte är\r\nett fattighus när de skall leva och verka i Sverige\r\nutan att de kan få en dräglig tillvaro här.</pre><pre>Världsfattigdomen tog Pär Granstedt också upp.\r\nVärldsfattigdomen ökar, sade han, på grund av att\r\nolika länder inte har levt upp till FN:s mål på 0,7 %.\r\nDet är riktigt. Det är mycket få länder som gör\r\ndet -- jag tror att det i dag är bara fyra länder som\r\nverkligen lever upp till det, och vi går i täten genom\r\natt ligga på drygt 1 %.</pre><pre>Vi tycker att vi måste motsätta oss de höga militära\r\nutgifterna i tredje världens länder i förhållande till\r\nderas budgetar och inte skänka pengar till länder\r\nsom vi tycker utvecklas helt snett. Varför skall vi\r\nskänka pengar till sådana länder?</pre><pre>Anf. 32  PÄR GRANSTEDT (c) replik:</pre><pre>Herr talman! Det är naturligtvis så att vi har\r\nekonomiska påfrestningar i Sverige. Men samtidigt\r\när detta utifrån den mycket höga konsumtionsnivå\r\nsom vi ändå har. Den bild som Moquist här målar\r\nupp är genomsnittssvensken som sitter i sin soffa, i\r\nen villa eller lägenhet någonstans -- med bil i\r\ngaraget, med TV, med ett fyllt kylskåp, med i stort\r\nsett allt man kan begära av bekvämlighet i\r\ntillvaron -- och säger: Det är naturligtvis synd att\r\nfolk svälter, att folk går under i naturkatastrofer, att\r\nalla blir fattigare och fattigare, men jag kan inte\r\noffra någonting av det jag har; jag har det så\r\nbesvärligt.</pre><pre>Den attityden uppmuntrar Ny demokrati och säger\r\natt det är riktigt att sitta i den bekväma svenska\r\nsoffan framför TV-apparaten och säga: Det är ju\r\nsynd om dem där borta, men det är ingenting som vi\r\nkan göra någonting åt -- vi måste tänka på vår höga\r\nlevnadsstandard och se till att den kan behållas.</pre><pre>Det är klart, herr talman, att man kan tycka att det\r\när litet synd att man behöver ägna så stor del av u-\r\nlandsdebatten åt enprocentsmålet, men behoven är\r\negentligen omätliga. Vi skulle kunna satsa väldigt\r\nmycket mer, och det borde vi egentligen också\r\ngöra. Nu har vi sagt att vi är beredda att satsa\r\nåtminstone 1 % av vår bruttonationalinkomst -- en\r\nmycket, mycket blygsam del av allt vi tjänar -- på\r\nbiståndet. Det är ett offer vi är beredda att göra. Då\r\när det allvarligt när partier som Ny demokrati säger\r\natt t.o.m. det är för mycket, att t.o.m. det är en för\r\nstor uppoffring för vår heliga svenska\r\nlevnadsstandard -- det måste vi också skära ned på.</pre><pre>Anf. 33  LARS MOQUIST (nyd) replik:</pre><pre>Herr talman! Jo visst, Pär Granstedt, kan vi offra\r\nnågonting -- det är självklart. Men vi drar ju på våra\r\nbarn nya skulder, gör nya ränteåtaganden. Är vi\r\nverkligen solidariska mot kommande generationer\r\npå det sättet? Det anser inte jag.</pre><pre>Det är okej att vi säger att vi skall dra ned på vår\r\nkonsumtion eller att vi skall öka vår konsumtion --\r\ndet kan man ha olika uppfattningar om. Men vi drar\r\npå oss skulder för barn och barnbarn. Jag tycker\r\ninte att vi i Sveriges riksdag har rätt att dra på\r\nkommande generationer sådana skulder -- vi lånar\r\nupp för att skänka till länder där vi ser att\r\neffekterna inte är särskilt stora.</pre><pre>Anf. 34  PÄR GRANSTEDT (c) replik:</pre><pre>Herr talman! Det är riktigt att vi för närvarande\r\nlever över våra tillgångar. Men frågan är då: Är det\r\nmöjligheterna till utveckling för tredje världens\r\nfattiga som vi skall dra in på eller är det möjligen en\r\ndel av vår egen överkonsumtion? Om vi kunde\r\ntänka oss att dra ned vår egen konsumtion med en\r\nhundradedel hade vi sparat in precis det som allt\r\nvårt bistånd ger.</pre><pre>Frågan är då: Vad är det mest riktiga -- att dra ned\r\npå vår egen konsumtion med en hundradedel eller\r\natt lämna tredje världens fattiga åt sitt öde? Vi vet\r\nNy demokratis svar: Hellre lämna tredje världens\r\nfattiga åt sitt öde än minska vår egen konsumtion\r\nmed en hundradedel.</pre><pre>Anf. 35  Statsrådet ALF SVENSSON (kds):</pre><pre>Herr talman! Lågkonjunkturen ställer, som vi vet,\r\ntill stora problem i Sverige. En tidning påpekar att\r\nstatliga garantier, lån m.m. till den svenska\r\nfinansvärlden motsvarar totalt 14 miljarder kronor,\r\ndvs. ett belopp i samma storleksordning som det\r\nårliga svenska biståndet. Ingen vill dock, trots\r\ndetta, avveckla det svenska bankväsendet. Massor\r\nav företag går i konkurs. Erfarna\r\nkonkursadvokater anser att det förekommer brott\r\nvid åtskilliga av dessa konkurser. Trots detta tror vi\r\npå svensk företagsamhet.</pre><pre>Varför? Jo, vi har personlig erfarenhet av hur\r\nsystemet fungerar -- med sina brister och\r\nförtjänster.</pre><pre>Jämför detta med många människors inställning i\r\ndebatten om det svenska u-landsbiståndet. Man\r\nkan inte låta bli att undra över den snedbalans som\r\nmånga gånger präglar meningsutbytet. Varför är\r\ndet så intressant att lyfta fram misstag inom\r\nbiståndsarbetet, och så ointressant att tala om\r\nbiståndsinsatser som fungerar bra?</pre><pre>Svaret på den frågan tror jag delvis står att finna i\r\nvåra vardagserfarenheter och i massmedias roll.\r\nDet finns inget att invända mot att massmedia gör\r\nkritiska granskningar av allt som rör sig i samhället.\r\nMen en följd av nyhetsvärderingen blir att tusentals\r\nmänniskors outtröttliga arbetsinsatser för att skapa\r\npositiva förändringar i u-länderna aldrig når fram\r\ntill allmänhetens uppmärksamhet. De som av olika\r\nskäl inte lyckats ställs i rampljuset och präglar\r\ndärmed människors bild av biståndsarbetet. Det är\r\nju inte lika många som har personliga erfarenheter\r\nav livet i biståndsländerna som de som vet hur\r\nfinansvärlden och företagen i Sverige fungerar.</pre><pre>De framsteg som görs i riktning mot bättre\r\nförhållanden förblir därför okända för de flesta. U-\r\nvärlden framställs som ett bottenlöst träsk av\r\nvanskötsel, svält och oförmåga att sköta de egna\r\nangelägenheterna. Det skapar en känsla av\r\nhopplöshet. Många tycker därför att det är\r\nmeningslöst att engagera sig i u-landsinvånarnas\r\nsituation.</pre><pre>Jag skulle därför, herr talman, gärna vilja ta\r\ntillfället att här i riksdagen nyansera denna bild och\r\nvisa på några av de positiva utvecklingstrender som\r\nfaktiskt finns i den tredje världen. Här är några\r\naktuella fakta, som aldrig fått några stora rubriker:</pre><pre>Under de senaste 40 åren har den genomsnittliga\r\nrealinkomsten mer än fördubblats i den fattiga\r\nvärlden -- detta trots befolkningsökningen.</pre><pre>Barnadödligheten för barn under fem år, som är en\r\nav de tydligaste signalerna när det gäller det\r\nallmänna hälsotillståndet, har gått ned med 50 %\r\neller mer under de senaste 40 åren i alla delar av\r\ntredje världen.</pre><pre>Den förväntade genomsnittslivslängden har ökat\r\nmed mer än en tredjedel i alla delar av tredje\r\nvärlden sedan 1950, och i många regioner har\r\nökningen varit betydligt större.</pre><pre>Andelen barn som går i grundskolor i tredje\r\nvärlden har ökat från mindre än hälften till mer än\r\ntre fjärdedelar under de senaste 40 åren; detta trots\r\natt antalet barn i skolåldern har ökat med 50 %.</pre><pre>Enbart under åren 1970 till 1985 ökade antalet\r\nmänniskor som har tillgång till rent vatten från\r\nomkring 10 % till omkring 60 % av u-ländernas\r\nlandsbygdsbefolkning.</pre><pre>Och slutligen, på denna lista,\r\nbefolkningsutvecklingen. Trots vad de flesta tycks\r\ntro är det så att hastigheten i befolkningsökningen\r\navtar överallt i tredje världen, inklusive Afrika.\r\nTack vare tidigare satsningar på utbildning och\r\nbefolkningsprojekt är antalet invånare på jorden\r\nungefär 400 miljoner lägre än det i dag kunde ha\r\nvarit enligt prognoserna.</pre><pre>Verkligheten i tredje världen är alltså inte alls så\r\ndyster och hopplös som många tycks tro. Tvärtom\r\när det så att de senaste 30--40 åren har inneburit\r\nsociala och ekonomiska framsteg utan motstycke i\r\nhistorien i stora delar av världen -- och detta trots\r\ndet kalla kriget, väpnade konflikter,\r\ntorkkatastrofer och folkökning. Tre människor av\r\nfyra är bevisligen friskare, bättre utbildade, lever\r\nlängre, är mer välnärda och mer produktiva än för\r\nbara en generation sedan. Biståndet har medverkat\r\nsom en faktor bland flera andra i denna pågående\r\nförändring av människors villkor.</pre><pre>Trots att det finns många olösta problem i tredje\r\nvärlden och trots att människor i vissa regioner\r\nfortfarande blir allt fattigare är ändå de positiva\r\nförändringar som jag nämnt en tydlig indikation på\r\natt också stora svårigheter kan övervinnas och att\r\nmissförhållanden kan förändras. Det finns en stor\r\nkapacitet för utveckling i tredje världens länder.</pre><pre>Biståndet är, som nämnts, inte den enda faktorn\r\noch inte heller den viktigaste i denna process.\r\nLändernas egen förmåga är den främsta orsaken till\r\nderas utveckling. Men biståndet spelar en\r\nbetydelsefull roll. När det är som bäst kan det ha en\r\nkatalysatoreffekt, vars verkningar sprider sig långt\r\nutanför själva biståndsinsatsen.</pre><pre>Det finns alltså fortfarande många stora\r\nutmaningar att möta för att ge alla människor i de\r\nfattiga länderna en människorvärdig tillvaro. Några\r\nav de problem vi i den rika världen måste hjälpa till\r\natt lösa är följande:</pre><pre>Hälften av jordens kvinnliga befolkning är ännu\r\nanalfabeter.</pre><pre>Bara 44 % av landsbygdsbefolkningen i u-länderna\r\nhar tillgång till läkarvård.</pre><pre>Över en miljard människor lever i absolut\r\nfattigdom -- något som också har sagts här tidigare.</pre><pre>En femtedel av jordens befolkning går hungrig\r\nvarje dag.</pre><pre>Militärutgifterna i de fattigaste länderna har\r\nvisserligen minskat de allra senaste åren, men gick\r\nunder åren 1960--1986 upp från 4,2 % av BNP till\r\n5,5 %.</pre><pre>Miljöhoten bir allt allvarligare för oss alla.</pre><pre>Mot denna bakgrund vill jag nu, herr talman, gå in\r\npå hur det svenska biståndet i kombination med\r\ninternationella insatser skall möta några av dessa\r\nutmaningar.</pre><pre>För det första: I biståndet krävs engagemang och\r\nvilja att dela med sig av erfarenheterna. Det gör vi\r\ngenom alla de folkrörelser, kyrkor och andra\r\norganisationer som deltar i utvecklingssamarbetet.\r\nVi gör det också genom det som brukar kallas\r\ntekniskt bistånd från experterna -- enskilda, hos\r\nkonsultföretag och myndigheter eller på\r\nuniversiteten -- som fyller biståndet med dess\r\nkunskapsmässiga innehåll. Allt detta behövs för att\r\nbiståndet skall ha hög kvalitet.</pre><pre>För det andra: I debatten verkar det ibland som om\r\nman glömmer bort att också de finansiella\r\nresurserna behövs för att få i gång en utveckling. Vi\r\ntvingas fortfarande konstatera att den samlade\r\ninsatsen för u-länderna långt ifrån är tillräcklig.</pre><pre>För u-länderna betyder de globala handelshindren\r\natt de förlorar handelsmöjligheter som kunde gett\r\nmer än det samlade biståndet i exportinkomster.\r\nFortfarande lever hoppet om att GATT-\r\nföhandlingarna skall kunna göra något åt detta.</pre><pre>Skuldproblemen är fortfarande inte lösta.\r\nÅterflödet till de rika länderna och till de\r\ninternationella finansiella institutionerna av räntor\r\noch amorteringar är nästan lika stort som tillskottet\r\nav nytt kapital genom lån och bistånd.</pre><pre>Sverige måste fortsätta att arbeta för skuldlättnader\r\nför de fattigaste länderna. Det gläder mig därför att\r\nutskottet har kunnat enas om att stödja regeringens\r\nförslag om att öka anslaget för stöd till ekonomiska\r\nreformprogram och skuldlättnadsåtgärder. Tyvärr\r\nfinns det andra länder som bromsar nödvändiga\r\nuppgörelser.</pre><pre>Jag är också glad över att utrikesutskottet ställer sig\r\nbakom regeringens beslut att återupprätta\r\nenprocentsramen för bistånd till u-länderna. Efter\r\nett drygt halvår på min nuvarande post kan jag\r\nförsäkra att resurserna behövs. Vi stöter dagligen\r\npå nya behov som kräver nya insatser.</pre><pre>Utvecklingen i Sydafrika är glädjande och\r\nhoppingivande. Processen mot demokrati\r\nfortsätter. Det intensiva svenska intresset och\r\nengagemanget för Sydafrika och mot apartheid\r\nbestår. Detta har inte minst avspeglats i ökande\r\nhumanitärt bistånd till södra Afrika. Lika viktigt\r\nbedömer jag det vara att detta bistånd anpassas till\r\nden pågående processen. Även om demokrati, som\r\njag hoppas, snart kommer att införas i Sydafrika, så\r\nkommer konsekvenserna av apartheidsystemet att\r\nprägla landet under år framöver. Apartheid har\r\nskapat ett samhälle med stor rikedom för ett fåtal,\r\nparallellt med fattigdom för flertalet. Vi håller nu\r\npå att gå igenom hur Sverige bäst skall kunna stödja\r\ndet nya Sydafrika.</pre><pre>Ett annat område där det svenska samarbetet på ett\r\npåtagligt sätt bär frukt är Centralamerika. På\r\nsärskild inbjudan deltog jag vid undertecknandet\r\nav fredsavtalet i El Salvador i Mexico den 16\r\njanuari. Jag har sedan dess haft samtal med\r\nregeringsföreträdare från Nicaragua liksom med\r\nrepresentanter för parterna i såväl Guatemala som\r\nEl Salvador. Genom alla dessa samtal kan jag\r\nkonstatera att Sverige upplevs som en betydelsefull\r\nsamtals- och samarbetspartner i fredsarbetet och på\r\nalla de områden som prioriteras i samarbetet,\r\nnämligen demokrati, mänskliga rättigheter och\r\nmarknadsekonomi. Denna dialog avser jag att\r\nvidareutveckla i syfte att stödja en strävan mot\r\nförsoning, samarbete och ekonomisk utveckling\r\ninom hela regionen.</pre><pre>När det gäller katastrofhjälpen måste jag tyvärr\r\nkonstatera att behoven av insatser ökat kraftigt de\r\nsenaste två åren. Det beror bl.a. på det katastrofala\r\nläget i Afrikas horn och i södra Afrika men också\r\npå utvecklingen i Öst- och Centraleuropa. Man kan\r\nkonstatera att resurserna från givarna inte har hållit\r\njämn takt med behoven. Sverige har dock enligt\r\nmin mening hållit sig väl framme i dessa\r\nsammanhang. Jag hade personligen förmånen att i\r\nFN-huset i New York i januari som Sveriges\r\nrepresentant kunna utlova det första bidraget till\r\nFN:s appell för Afrikas horn, en insats på 120 milj.\r\nkr.</pre><pre>Ett tydligt uttryck för den förvärrade\r\nkatastrofsituationen är att de tre största operativa\r\nFN-organen i samband med katastrofer, dvs.\r\nlivsmedelsprogrammet, Flyktingkommissarien och\r\nUnicef, ökade sina katastrofinsatser från 1989 till\r\n1991 från 5 till 12 miljarder kronor.</pre><pre>Generalförsamlingen antog strax före julen 1991 ett\r\nsvenskt förslag, som stärker FN:s möjligheter att\r\nagera samordnat vid katastrofsituationer. För att\r\nlösa de konflikter som ligger bakom många\r\nkatastrofer måste politiska initiativ tas. Det behövs\r\nockså en starkare koppling mellan humanitära\r\ninsatser och utvecklingsbistånd. Jan Eliasson,\r\ntidigare chef för den svenska FN-delegationen i\r\nNew York, har av generalsekreteraren utsetts att\r\nfrån 1 april i år samordna FN:s humanitära aktioner\r\noch bistånd. Denna utnämning tror jag är ett viktigt\r\nsteg i effektiviseringen av FN:s katastrofinsatser.\r\nMen omfattningen av de senare årens katastrofer\r\nkräver också att vi här hemma ser över vår\r\nkapacitet att ha hög katastrofberedskap, att fatta\r\nsnabba beslut och att följa upp insatsernas\r\ngenomförande.</pre><pre>Sverige har under det senaste året givit\r\nkatastrofhjälp till ett sextiotal länder. Hjälpen har\r\ngivits genom ett stort antal enskilda organisationer\r\nsamt genom FN och andra internationella\r\norganisationer och nationella myndigheter. De i\r\nsärklass största insatserna har gjorts i Afrika,\r\nsärskilt i Afrikas horn. Samtidigt har ett ökat antal\r\nsvåra situationer krävt humanitära insatser i\r\nAlbanien, Jugoslavien, Baltikum och andra delar\r\nav Östeuropa. Den fortsatt svåra situationen i flera\r\nav dessa områden och hungerkatastrofen i södra\r\nAfrika gör att jag förutser ett ökat behov av\r\nkatastrofmedel.</pre><pre>Regeringen har som bekant gett uttryck för ett ökat\r\nengagemang inom biståndspolitiken för\r\ndemokratiseringssträvanden och respekten för\r\nmänskliga rättigheter. Att värna om de mänskliga\r\nrättigheterna är att vägledas av principen om\r\nmänniskors lika värde och om varje människas\r\ninneboende värdighet. Detta är en aspekt av\r\nbiståndspolitiken som utifrån min egen\r\nkristdemokratiska grundsyn ligger mig mycket\r\nvarmt om hjärtat. I så gott som alla de möten jag\r\nhaft med representanter för regeringar och\r\nmyndigheter i våra samarbetsländer har jag tagit\r\nupp dessa frågor. Jag är övertygad om att de är\r\nviktiga inte bara för de individer vars\r\nmänniskovärde så ofta kränks, utan också för\r\nsamhällen och stater i deras strävan till utveckling\r\noch välstånd. De internationella FN-normerna om\r\nmänskliga rättigheter utgör en grundval för vårt\r\nåtagande att bistå de fattiga. Regeringen har\r\nföreslagit en kraftig ökning av stödet för att främja\r\nde mänskliga rättigheterna och en demokratisk\r\nsamhällsutveckling -- en ökning med 150 milj.kr. till\r\n700 milj.kr. Insatser för att stärka rättsväsendet i\r\nflera länder liksom att värna barnens rätt blir\r\nprioriterade uppgifter.</pre><pre>Det är ofta barn som drabbas värst när våld och\r\norättvisor präglar ett samhälle. Fattigdom och\r\nsociala missförhållanden tvingar miljontals barn att\r\nbli självförsörjande i tidig ålder. Många blir\r\ngatuförsäljare eller prostituerade. De möts då av\r\nsamhällets förakt och utsätts för myndigheters\r\nförföljelse. Vi hör upprepade, skrämmande\r\nrapporter om hur ''utrotningsgrupper'' dödar\r\ngatubarn i Brasiliens och andra länders storstäder.\r\nJag har tagit upp gatubarnens situation i samtal med\r\nbl.a. Unicef-chefen James Grant, med Brasiliens\r\nambassadör och nu senast bara för några dagar\r\nsedan med påven.</pre><pre>Med FN:s konvention om barnens rättigheter har vi\r\nfått normer för att säkerställa barnets rätt till\r\nförsörjning, skydd och deltagande i samhället. Jag\r\nanser det särskilt angeläget att följa upp\r\nkonventionens övervakning med praktiska insatser.\r\nBarns rättigheter är en del av demokratimålet för\r\nsvenska biståndsinsatser. Därför skall vi envist ta\r\ntill vara alla tillfällen att med barnkonventionen\r\nsom grund påtala missförhållanden som gäller\r\nbarn.</pre><pre>Demokratimålet är också i hög grad knutet till\r\nkvinnans roll. SIDA har arbetat för att synliggöra\r\nkvinnors roll i utvecklingen. I hela biståndet till\r\nvåra samarbetsländer integreras kvinnofrågor.\r\nSamtidigt satsar vi också i fortsättningen på\r\nspeciella kvinnoprojekt. FN har beslutat att en ny\r\nvärldskvinnokonferens skall äga rum 1995. Då skall\r\nman anta en handlingsplan om bl.a. kvinnor i u-\r\nländer. I regeringskansliet bereds nu formerna för\r\natt förbereda det svenska deltagandet i\r\nkvinnokonferensen.</pre><pre>Nära förbunden med kvinnofrågorna är\r\nbefolkningsutvecklingen. Man har visat att det\r\nfinns ett klart samband mellan kvinnors utbildning\r\noch sociala status å ena sidan och födelsetalen å den\r\nandra. Trots den minskning i ökningstakten jag\r\nnämnde, kommer jordens befolkning att de\r\nnärmaste 10 åren öka med 1 miljard. Om ingenting\r\ngörs blir konsekvenserna förödande för miljön.\r\nVärldens flyktingströmmar ökar dramatiskt och\r\nstorstadsgettona i u-världen växer.</pre><pre>Tidigare svenska insatser när det gäller\r\nbefolkningsfrågorna var ofta ensidigt inriktade på\r\nfamiljeplanering. Perspektivet var tekniskt-\r\nmedicinskt. Nu ser vi befolkningsfrågan i ett\r\nbredare perspektiv. Individens behov kommer i\r\nblickpunkten. Insatser för familjeplanering bör\r\nintegreras med stöd till utbildning, mödra- och\r\nbarnavård. Tonvikten skall läggas på kvinnornas\r\nvillkor.</pre><pre>1994 kommer FN att ordna en ny\r\nbefolkningskonferens. Regeringen kommer inför\r\ndenna konferens att tillsätta en nationalkommitté\r\nför att dryfta Sveriges hållning.</pre><pre>Herr talman! Befolkningsutveckling, fattigdom och\r\nmiljö i u-länderna hänger ihop. SIDA presenterade\r\nförra året en utredning där man visade hur\r\nmiljöförstöring och fattigdom växelverkar.\r\nFattigdomsbekämpning har därför blivit ett\r\nhuvudområde i de svenska förberedelserna inför\r\nFN:s konferens om miljö och utveckling i Rio i juni.\r\nSverige och de övriga nordiska länderna har inför\r\nRio-konferensen föreslagit att ett finansiellt paket\r\nskall antas i Rio. Paketet innehåller bl.a. förslag om\r\nen tidtabell för att uppnå FN:s 0,7-procentsmål,\r\nstörre resurser till de internationella\r\nutvecklingsbankerna, åtgärder för att lätta\r\nskulderna för de fattigaste länderna och ett\r\nförstärkt FN-bistånd.</pre><pre>Regeringen vill verka för ett starkare FN i den nya\r\ninternationella världsordning som nu är på väg att\r\netableras. Stabil fred och säkerhet kan bara uppnås\r\nom det internationella samarbetet försöker\r\nundanröja fattigdomen, stoppa den globala\r\nmiljöförstöringen och kraftfullt ta sig an\r\ndemokratifrågorna och frågan om de mänskliga\r\nrättigheterna. Det kräver omfattande\r\nreformeringar av FN:s arbetssätt.</pre><pre>Sådana reformer har föreslagits inom det nordiska\r\nFN-projektet. Enligt projektet bör modernare och\r\neffektivare styrformer introduceras. De nordiska\r\nländerna föreslår också ett helt nytt\r\nfinansieringssystem för att få fram de resurser som\r\nFN behöver i en ny krävande roll. Nordens\r\nreformförslag kommer att bli huvudfråga vid FN:s\r\nekonomiska och sociala rådsmöte i sommar.</pre><pre>Herr talman! En fråga som alltid är aktuell när\r\nbiståndspolitiken behandlas är frågan om\r\nbiståndets effektivitet. De stora internationella\r\nundersökningar om biståndets effektivitet som\r\ngjorts liksom de ständigt pågående svenska\r\nutvärderingarna ger, vad kritikerna än säger, en\r\ntotalbild av att biståndet fyller väsentliga\r\nfunktioner i utvecklingsländerna.</pre><pre>Naturligtvis förekommer också felbedömningar\r\noch misslyckanden -- liksom det gör inom alla\r\nmänskliga verksamhetsområden. Självfallet anser\r\njag att man skall ta till sig all saklig kritik och se till\r\natt eventuella misstag inte upprepas. Vi skall nu\r\neffektivisera biståndet genom att närmare granska\r\nkatastrofhjälpen, samarbetet mellan\r\nregeringskansliet och olika biståndsmyndigheter\r\nsamt förstärka utvärderingen av biståndsprojekten.</pre><pre>Kritikerna av biståndet finns -- men också ett brett\r\nfolkligt stöd för det. Det var stimulerande att på\r\nden nyligen avslutade biståndsmässan i Örebro\r\nträffa en del av alla dessa entusiaster. Nu ökar vi i\r\nårets budget anslaget för enskilda organisationer\r\ntill 875 milj.kr. Jag hopppas nu att de här\r\norganisationerna skall kunna leva upp till vår\r\nförväntan -- biståndinsatser med engagemang,\r\neffektivitet och god överblick över projekten.</pre><pre>Till sist några ord om fantasins och inlevelsens\r\nbetydelse. De reaktioner på biståndsinsatser jag\r\nibland hör tyder på att många saknar fantasi att\r\nsätta sig in i hur det är att vara fattig, hungrig eller\r\npå flykt. Därför är informationen om biståndet så\r\nviktig, liksom stödet till folkrörelser och enskilda\r\norganisationer. Vi måste avsevärt förbättra\r\ninformationen om hela det svenska biståndet.</pre><pre>Lyckas vi med det har vi alla chanser att också höja\r\nkvaliteten i insatserna. Sverige vimlar av kreativa\r\nföretag, kunniga forskare och kompetenta\r\nyrkesmän på alla områden, som med glädje går in i\r\nnya uppgifter. Vi skall i det sammanhanget inte\r\nglömma alla invandrarungdomar som tack vare\r\nhemspråksundervisningen blivit tvåspråkiga.\r\nExportindustrin har redan upptäckt dem. Det är\r\ningen tillfällighet att ett stort exportföretag startat\r\nförsäljning till Vietnamn med hjälp av en\r\nsverigevietnames.</pre><pre>Biståndet behövs! Det kan dessutom hjälpa oss att\r\nfinna den ödmjuka inställning som, parat med\r\nstolthet över Sveriges insats, hjälper oss att\r\nbearbeta vår egen etnocentrism. Vi är inte\r\nensamma på detta klot som är vårt gemensamma\r\nhem!</pre><pre>(Applåder)</pre><pre>Anf. 36  BERTIL MÅBRINK (v) replik:</pre><pre>Herr talman! Jag vill ställa några frågor till Alf\r\nSvensson.</pre><pre>Jag är naturligtvis överens med Alf Svensson om att\r\nman också skall framhålla de positiva delarna i\r\nsvensk biståndspolitik. Det finns faktiskt sådana,\r\noch Alf Svensson nämnde dem ju också.</pre><pre>Jag sade i mitt inledningsanförande att 1980-talets\r\nkris i u-länderna visar att det inte räcker med\r\nbistånd för att höja de fattiga folkens levnadsnivå.\r\nAndra faktorer spelar större roll.\r\nHandelsvillkoren, råvarupriserna, räntan, i-\r\nländernas protektionism, som tenderar att öka, och\r\nde transnationella företagen är ju väldigt viktiga\r\noch avgörande delar av en total u-landspolitik.\r\nInstämmer biståndsministern i detta, och är\r\nbiståndsministern i så fall beredd att ta initiativ till\r\nen utredning som väger in också de här andra\r\nviktiga delarna, så att vi får en helhetssyn på\r\nutvecklingen?</pre><pre>Den andra frågan jag vill ställa tog jag också upp i\r\nmitt huvudanförande. När vi förhandlar med våra\r\nprogramländer om nya insatser väger vi ju in\r\naspekten om de mänskliga rättigheterna. Den är ju\r\nväldigt väsentlig i sammanhanget. Jag tycker det är\r\nriktigt. Vi skall naturligtvis göra det. Men om jag\r\ninte har missuppfattat det skall de biståndspolitiska\r\nkraven -- det är ju fem stycken -- gälla även för våra\r\nandra organ, organ som samarbetar med andra\r\nländer än våra programländer, exempelvis\r\nmedelinkomstländer. Anser biståndsministern att\r\nexempelvis BITS gör detta, dvs. att man precis som\r\nSIDA väger in aspekten om de mänskliga\r\nrättigheterna i förhandlingarna, när man\r\nförhandlar med olika länder ute i världen? Om\r\nsvaret är ja är det litet svårt att förstå hur man kan\r\nanvända biståndspengar till ett antal länder som jag\r\nhar nämnt: Peru, Filippinerna, Ghana, Turkiet,\r\nEgypten och vad det nu är för länder. Tillståndet för\r\nde mänskliga rättigheterna i de länderna är ju under\r\nall kritik.</pre><pre>Jag vill att biståndsministern svarar på de här två\r\nfrågorna.</pre><pre>Anf. 37  Statsrådet ALF SVENSSON (kds):</pre><pre>Herr talman! Jag är helt överens med Bertil\r\nMåbrink om att det viktiga inte bara är\r\nenprocentsmålet utan i högsta grad också\r\nhandelspolitiken. Jag sade i mitt huvudanförande\r\natt vi ännu inte har gett upp hoppet om att GATT\r\nskall kunna komma på bättre tankar. Jag är helt\r\növertygad om att det är mycket viktigt att vi från\r\nsvenskt håll -- och inte bara från svenskt håll, utan\r\ndetta är ju något som i allra högsta grad måste\r\narbetas fram internationellt -- ser till att\r\nhandelshindren visavi u-länderna börjar\r\nnedmonteras. Låt oss gemensamt i alla de fora och\r\nsammanhang där det är möjligt verka i den\r\nriktningen. Det är mycket mycket angeläget.</pre><pre>Jag tror att Måbrink tänker fel om han vill göra\r\ngällande att BITS inte skull bry sig om MR-frågor i\r\nsina relationer med andra länder.</pre><pre>För två eller tre veckor sedan var jag i Bolivia, och\r\ndär var en delegation från BITS med. Varför? Jo,\r\ndärför att man hyser förhoppningar om en\r\ndemokratisering som har spirat och börjat byggas\r\nut i Bolvia. Av den anledningen fanns också BITS\r\nmed i delegationen.</pre><pre>Man kan naturligtvis som Måbrink räkna upp Peru\r\noch andra länder och hävda att BITS inte skulle\r\nfinnas där. Men varför räknar då inte Måbrink upp\r\nVietnam, Cuba och andra länder? Om jag inte\r\nminns fel stod Måbrink tidigare här och häcklade\r\noss för att vi har tonat ner biståndet till Vietnam och\r\navbrutit biståndet till Cuba.</pre><pre>Anf. 38  BERTIL MÅBRINK (v) replik:</pre><pre>Herr talman! Det är bra att ambitionen är att\r\nförsöka riva ner handelshindren, herr\r\nbiståndsminister. Jag hade tidigare ett replikskifte\r\nmed utskottets ordförande om detta. Jag skall\r\nnaturligtvis också försöka ställa upp på den\r\nambitionen. Men verkligheten är ju annorlunda.\r\nHandelshindren ökar. EG, som ju\r\nbiståndsministern är en ivrig förespråkare för ett\r\nsvenskt medlemskap i, reser nya handelshinder\r\ngentemot u-länderna, och detta försvårar u-\r\nländernas ekonomiska situation och ökar\r\nfattigdomen. Det är ju det verkliga förhållandet.</pre><pre>Jag har inte sagt att läget för de mänskliga\r\nrättigheterna är tillfredsställande i våra\r\nprogramländer. Jag kritiserade bl.a. Vietnam.\r\nSIDA har ju kontroll över dessa länder. Ni har ju\r\nsänkt biståndet, och jag har som bekant inte\r\nföreslagit att man skall öka biståndet till Vietnam.\r\nJag står bakom regeringens proposition. Men man\r\nhör ingenting från BITS eller från andra\r\nförespråkare för regeringspartierna om länder som\r\nThailand, Filippinerna, Peru och Kina. Jag har\r\ntidigare påpekat detta. Det finns ingen riktig\r\nkonsekvens i ert agerande när det gäller mänskliga\r\nrättigheter. Vissa länder glöms på något sätt helt\r\nbort. Menar biståndsministern att exempelvis\r\nThailand, med en armégeneral, mer eller mindre en\r\ndiktator, vid makten, är ett land som bör vara\r\nföremål för svenska biståndspengar? Kan det i så\r\nfall bero på att Världsbankens chefsekonomer har\r\nuttalat att Thailand är ett föredöme för Afrika när\r\ndet gäller utveckling? Är det därför\r\nbiståndsministern tiger när det gäller Thailand? Är\r\ndet därför biståndsministern i en debattartikel i\r\nSydsvenska Dagbladet för en eller en och en halv\r\nmånad sedan höjde Världsbanken till skyarna som\r\nett alldeles utmärkt organ?</pre><pre>Man måste ta upp dessa frågor och kunna ställa\r\nolika länder, oavsett vad de har för system, till svars\r\nnär de bryter mot de mänskliga rättigheterna.</pre><pre>Anf. 39  Statsrådet ALF SVENSSON (kds):</pre><pre>Herr talman! Jag kan också uttala besvikelse över\r\natt handelshindren är så höga mellan EG och tredje\r\nvärlden, men EG existerar, vare sig Måbrink eller\r\njag vill det eller inte -- och jag tycker att det är bra\r\natt EG existerar. Jag har den uppfattningen, vilken\r\nDaniel Tarschys tidigare också sade sig ha, att vi har\r\nstörre möjlighet att påverka om vi är medlemmar\r\nän om vi sitter kvar i vår vrå av världen och bara\r\niakttar handelshindren. Jag går omkring med den\r\nuppfattningen, att lika väl som Sverige har kunnat\r\nvara med och påverka åtskilligt internationellt skall\r\nSverige också kunna påverka åtskilligt som medlem\r\ni EG, i synnerhet om hela den nordiska familjen\r\nfinns med där och kan göra gemensam sak.</pre><pre>Jag är den förste att säga att MR-läget inte är\r\npositivt i länderna. Det framkom tidigare i Alf\r\nWennerfors anförande att det finns mycket i övrigt\r\natt önska. Det är den bistra verklighet i vilken vi\r\nlever, och vad vi kan göra är att gång på gång påtala\r\ndetta, för att förbättra läget något litet.</pre><pre>Jag håller icke med Bertil Måbrink när han säger att\r\nvi tiger om länder som Filippinerna, Thailand och\r\nPeru -- det gör vi inte. För bara någon vecka sedan\r\ntog jag på en lunch emot en grupp mycket aktiva\r\nkvinnor som protesterar mot förhållandena i\r\nFilippinerna, och där är vi med och stödjer deras\r\narbete och insatser. Jag kan gärna vara så ödmjuk\r\natt jag säger att vi kunde göra mer och höras mer,\r\nmen tro inte att det finns något slags tudelning, så\r\natt vi protesterar när MR-läget kränks i vissa länder\r\noch tiger när det kränks i andra. Det är verkligen\r\ninte vår mening och avsikt. Då skulle vi ju helt\r\nförbruka vår trovärdighet.</pre><pre>Förste vice talmannen anmälde att Bertil Måbrink\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 40  PIERRE SCHORI (s) replik:</pre><pre>Herr talman! Jag vill gärna komplimentera Alf\r\nSvensson för hans första inlägg. Det var ett utmärkt\r\ninlägg, där han talade om att bistånd är viktigt och\r\nvad det svenska biståndet gör för nytta. För den\r\nsom kan läsa mellan raderna var det också en klar\r\nreprimand till Ny demokrati och vad de står för i\r\ndessa frågor.</pre><pre>Alf Svensson sade i slutet av sitt första inlägg att\r\nhan hade träffat en vietnamesisk flykting som nu\r\nhade börjat finna hopp om att kunna återvända till\r\nsitt fosterland och hade startat ett litet företag. Det\r\ndär är just ett uttryck för den förändrade\r\nsituationen i Vietnam, som vi har talat om och som\r\nman bör stödja.</pre><pre>Alf Svensson har också varit i Bolivia. Där heter\r\npresidenten Jaime Paz, och han är vanställd i\r\nansiktet efter ha utsatts för ett attentat av\r\nhögerextremister. Han sköts ned från en\r\nhelikopter, fick vårdas och genomgå flera\r\nplastikoperationer i ansiktet. Det är en person som\r\nhar fått mångårigt stöd från Sverige, från svensk\r\nsocialdemokrati, genom en internationell\r\nsolidaritetsfond och genom SIDA. Hans rörelse har\r\nfått stöd för att försöka kämpa för demokratin, i ett\r\nland som länge var en diktatur, som har\r\nvärldsrekord i statskupper men som nu är en ganska\r\nstabil demokrati och där man har framgångsrikt\r\nbekämpat en 10 000-procentig inflation. Det finns\r\nnu hopp för Bolivia.</pre><pre>Bolivia är ett uttryck just för detta att man måste ha\r\nen långsiktig strategi för demokratin. När det finns\r\nen diktatur -- det fanns många i Bolivia -- stödjer\r\nman på andra vägar, genom folkrörelser, de\r\nkämpande demokraterna. Man skär inte ned, man\r\nhåller sig inte borta, utan man har en långsiktig\r\ndemokratisk strategi. Det är ett exempel på det som\r\nvi har diskuterat här tidigare, en kanske\r\nannorlunda syn på hur man skall kämpa för\r\ndemokrati i tredje världen, där det inte är så lätt\r\nsom här hemma, med vår långa erfarenhet och vår\r\ntradition att stå på.</pre><pre>Jag skulle vilja upprepa mina frågor till Alf\r\nSvensson, bl.a. om skuldfrågan: Hur kan det\r\nkomma sig att ansvaret för frågor om tredje\r\nvärldens fattiga människor och deras skulder är på\r\nväg att föras över från hans departement till\r\nfinansministerns? Jag skulle också vilja ställa en\r\nfråga om demokrati, men det får jag återkomma\r\ntill.</pre><pre>Anf. 41  Statsrådet ALF SVENSSON (kds):</pre><pre>Herr talman! Jag kan verkligen understryka det\r\nPierre Schori sade om Bolivias möjlighet att nu\r\netablera en demokrati och att detta kommer att ta\r\nlång tid. Jag vill gärna också hålla med om att\r\nlångsiktigheten är nödvändig. Bolivias president\r\ntog med mig upp i ett flygplan och visade stolt sitt\r\nland och även just den plats där han utsattes för\r\nattentatet. Just den stolthet, den framåtanda, det\r\nengagemang och den förhoppning som han visade\r\nvisavi Sverige och visavi det internationella\r\nsamfundet tror jag betyder väldigt mycket. Det\r\nskulle vara tragiskt om vi inte fanns där utan bara\r\nfanns på åskådarläktaren. Jag önskar verkligen att\r\nBolivias framtid skall vara ljus, även om det, vilket\r\nPierre Schori säkert är överens med mig om, ter sig\r\ndystert när man tänker på att hans samverkan har\r\nskett med en icke alltför demokratiskt sinnad herre\r\nför att få den majoritet han har.</pre><pre>När det sedan gäller skuldfrågan hade ju Daniel\r\nTarschys och Pierre Schori ett meningsutbyte som\r\nvar intressant. Jag tycker att det är något\r\nförvånande att Pierre Schoris parti går emot den\r\nökning på 200 miljoner till 700 miljoner som\r\nregeringen föreslår. Det var också så, att under\r\nsocialdemokratisk regim överfördes en del av\r\nVärldsbanksrelationen till finansdepartementet.\r\nJag kan gärna uttrycka att jag vill ha den tillbaka\r\noch arbeta för att så skall ske, men det var synd att\r\nden överfördes på den tiden då Pierre Schori satt\r\nvid regeringsmakten. Det hade varit lättare för mig\r\natt agera om detta inte hade skett.</pre><pre>Vi arbetar mycket med de här frågorna. SIDA har\r\nganska nyligen till regeringen inkommit med en\r\nskrivelse med förslag till åtgärder för att minska de\r\nfattigaste ländernas skuldbörda. Det sitter en\r\nsärskild arbetsgrupp, tillsatt inom\r\nregeringskansliet, som studerar SIDA:s förslag och\r\nundersöker vilka nya initiativ man kan bidra med\r\nför att ge sig på just denna utomordentligt stora och\r\nsvåra del av utvecklingspolitiken.</pre><pre>Anf. 42  PIERRE SCHORI (s) replik:</pre><pre>Herr talman! Vi får återkomma till skuldfrågan\r\nmed Anne Wibble.</pre><pre>Jag skulle vilja ställa en fråga till ministern för\r\nmänskliga rättigheter. Vi har talat om demokratin,\r\noch på tre kontinenter har demokratifrågan nyligen\r\nvarit uppe i den internationella debatten. Det var\r\nförst i Venezuela, som har en demokrati och där ett\r\nkuppförsök ägde rum för några veckor sedan. En\r\nhel värld reste sig mot detta, protesterade och gav\r\ndemokratin sitt stöd. Men Sverige sade ingenting --\r\nSverige, som enligt regeringsdeklarationen skall stå\r\nför en klar röst för demokrati i världen. Det kan ha\r\nvarit ett förbiseende.</pre><pre>Sedan hör vi att näringsministern Westerberg skall\r\nåka till Kina -- ett land som inte precis är\r\ndemokratiskt. Vi kommer ihåg massakern på torget\r\ni Peking. Jag undrar då, Alf Svensson: Vad är det\r\nför näring som han skall företräda där? Är det\r\nmarknadsekonomi eller demokrati han skall\r\ndiskutera?</pre><pre>En tredje kontinent är Saudiarabien. Där uttalade\r\nsig kungen av Saudiarabien nyligen så här: Fria val\r\noch demokrati är ingenting för oss i den här\r\nregionen; vi har en annan tradition, och vi vill inte\r\nha det systemet.</pre><pre>Jag menar inte att vi skall gå till storms mot\r\nSaudiarabien, men här har alltså på tre olika\r\nkontinenter förts en diskussion om\r\ndemokratibegreppet utan att man har hört Sveriges\r\nröst. Tvärtom skickar vi tydligen en näringsminister\r\ntill Kina -- vad han nu skall göra där, i detta läge.</pre><pre>Jag vill fråga hur Alf Svensson ser på det här, med\r\ntanke på vad man har sagt i regeringsdeklarationen.\r\nJag frågar helt opolemiskt och vill bara reda upp de\r\ndemokratiska begreppen.</pre><pre>Anf. 43  Statsrådet ALF SVENSSON (kds):</pre><pre>Herr talman! Jag tycker att det Pierre Schori sade\r\nom att man skall ta fram det här opolemiskt var\r\nmycket positivt. Det gäller så stora, viktiga och\r\nsvåra frågor att vi måste försöka hantera dem utan\r\natt göra något slags partipolitisk vinst. Jag tror inte\r\nheller att något parti egentligen vill göra det.</pre><pre>När det gäller Kina hade vi för drygt en månad\r\nsedan en MR-delegation på besök. Som MR-\r\nminister var jag mycket mån om att få träffa\r\ndelegationen, och jag gjorde det också. Jag\r\npåtalade då vår stora besvikelse över det vi vet sker\r\ni Kina -- med den verkan det hava kan.</pre><pre>Det är alltid svårt att få ett riktigt klart svar på om\r\ndet är bäst att ha kontakter och i samband med dem\r\nförsöka verka för mänskliga fri- och rättigheter\r\neller att vända ryggen till och hoppas att någonting\r\nskall ske när man inte finns på plats och försöker\r\npåverka och uttrycka sina åsikter.</pre><pre>Vi har nu talat om Kina. Vi kan i det här\r\nsammanhanget också tala om Vietnam. Skillnaden\r\nmellan Kina och Vietnam är inte gigantisk. När det\r\ngäller Vietnam förespråkar Pierre Schori att vi skall\r\nfinnas med och påverka och att vi skall anse att det\r\nsker en utveckling åt rätt håll, både\r\nmarknadsekonomiskt och politiskt-pluralistiskt, så\r\natt vi skall ha ett öppet fönster. Jag tycker att man\r\nskall vara så öppen att man kan fråga om detta inte\r\nrent av är en väg som skulle kunna vara framkomlig\r\näven beträffande Kina -- att vi ser till att vara på\r\ntalefot för att påverka. Det är i alla fall en\r\nuppfattning som åtskilliga länder i Europa anser\r\nvara den rätta, eftersom man nu ser till att få\r\nfotfäste i Kina igen. Jag hoppas att man samtidigt\r\ntalar om vad man tycker om MR-läget där.</pre><pre>Anf. 44  LARS MOQUIST (nyd) replik:</pre><pre>Herr talman! Till att börja med så förstår jag inte,\r\neller rättare sagt så förstår jag ganska väl, varför\r\nPierre Schori stiger upp i talarstolen i stället för att\r\nta sin replik från sin bänk. Herr talman, gäller inte\r\nantagna principer för debatten för Pierre Schori?\r\nTydligen väljer Schori att frångå dessa\r\ndebattprinciper när TV-kamerorna är på eller när\r\nläktaren är välfylld.</pre><pre>Min replik gällde emellertid biståndsministern.\r\nHan tog upp en rad goda och lyckade projekt och\r\nredogjorde för regeringens målsättningar och\r\nvisioner. Men jag vill ta upp en prioriteringsfråga\r\nnär det gäller biståndet. Jag skall bara ta upp en av\r\nde många prioriteringar som regeringen har att\r\ngöra och måste göra.</pre><pre>I biståndsministerns anförande saknade jag en\r\nfråga som emellertid har tagits upp i en tidigare\r\ndebatt, nämligen frågan om Tibet. Sverige har gett\r\ndrygt 3 milj.kr. till tibetanerna, medan man\r\nsammanlagt har gett ungefär 10 miljarder till\r\nVietnam. Alf Svensson lovade i en tidigare debatt\r\natt göra något åt tibetanernas förhållanden i\r\nsamband med Dalai lamas besök i höstas. Det\r\nskulle vara intressant att höra biståndsministerns\r\nsyn på prioriteringen när det gäller Vietnam kontra\r\nTibet, mot bakgrund av att vi ger drygt 225 milj.kr.\r\ni bistånd till Vietnam men ganska blygsamma\r\nbelopp till Tibet.</pre><pre>Anf. 45  FÖRSTE VICE TALMANNEN:</pre><pre>Jag får bara meddela att det är en rekommendation\r\ntill ledamöterna att ta replik i sina bänkar, men att\r\nvem som helst har rätt att ta replik även i\r\ntalarstolen.</pre><pre>Anf. 46  Statsrådet ALF SVENSSON (kds):</pre><pre>Herr talman! Jag hoppas att ingen irriterar sig på att\r\njag talar från talarstolen. Om så är fallet kan jag gå\r\nner och ställa mig i bänken.</pre><pre>Låt mig säga att EG-länderna lade fram ett\r\nresolutionsförslag om MR-läget i Tibet, där Kina\r\nuppmanades att ta hänsyn till MR-situationen för\r\ntibetanerna. Jag vill nämna detta eftersom Bertil\r\nMåbrink hade den frågan uppe i ett tidigare inlägg.\r\nDet här förslaget föll emellertid på grund av ett\r\nmotförslag om att man inte skulle ha någon\r\nbehandling av den här typen av frågor, eftersom det\r\ninkräktade på kinesernas inre angelägenheter.\r\nMotförslaget lades fram av Pakistan och stöddes av\r\nCuba, Syrien, Libyen och Sri Lanka.</pre><pre>Sverige har för närvarande ingen delegat i FN:s\r\nMR-kommission. Det uppdraget alternerar mellan\r\nde nordiska länderna, och nu är det Finlands tur.\r\nJag kan emellertid försäkra Lars Moquist och andra\r\natt Sverige har agerat gång på gång när det gäller\r\natt ställa krav på Kina angående relationerna\r\nmellan Kina och Tibet och understryka\r\nnödvändigheten av att MR-situationen radikalt\r\nförändras för tibetanerna.</pre><pre>Våra möjligheter att göra biståndspolitiska insatser\r\ni Tibet är naturligtvis begränsade. Jag tror att\r\nMoquist känner till att -- efter något tidigare\r\nmeningsutbyte vi har haft -- vi gör en hel del för att\r\nhjälpa flyktingar och för att hjälpa Tibet att\r\nupprätthålla sin kulturella identitet.</pre><pre>När Dalai lama var här uttryckte han stor\r\ntillfredställse över det sätt på vilket han togs emot\r\noch det sätt som vi rent ekonomiskt och\r\nopinionsmässigt stöder hans sak.</pre><pre>Anf. 47  LARS MOQUIST (nyd) replik:</pre><pre>Herr talman! Alf Svensson svarade inte direkt på\r\nmin fråga. Min fråga gällde prioriteringar i det\r\nsvenska biståndet och inte på vilket sätt man verkar\r\ninternationellt. Det är i och för sig bra att vi verkar\r\ninternationellt och försöker få till stånd en\r\nförändring i förhållandet mellan Kina och Tibet.\r\nFrågan om prioriteringar berörde dock Alf\r\nSvensson inte med ett ord.</pre><pre>Sverige skulle kunna göra något. Vi skulle t.ex.\r\nytterligare kunna dra ned på stödet till Vietnam,\r\nomforma det och se till att mera stöd ges till\r\ndemokratiseringsprocesser eller projekt just i\r\nTibet.</pre><pre>Anf. 48  Statsrådet ALF SVENSSON (kds):</pre><pre>Herr talman! Det finns knappast någonting som jag\r\ntycker är så svårt som att begripa Ny demokratis\r\nbiståndspolitik. Jag vet inte om någon annan gör\r\ndet. Det sades nu att vi skulle kunna göra något\r\nvisavi Tibet. Vid andra tillfällen finns det inget enda\r\nprojekt som det är rim och reson i. Jag har aldrig\r\nhört någon nydemokrat stå här i kammaren och\r\nberätta om att något enda projekt har lyckats. Men\r\ni Tibet skulle vi alltså lyckas, särskilt om vi tar\r\npengar från Vietnam.</pre><pre>Herr talman! Det har tidigare sagts från ett flertal\r\ndebattörer i ett flertal anföranden att vi har tagit\r\nner landramen till Vietnam med 100 miljoner. Vi\r\nhar med detta velat ge signaler om att man nu får\r\nstrama upp sig, skärpa sig och börja introducera\r\npolitisk pluralism. Men samtidigt har vi sagt -- jag\r\nsäger det igen -- att vi ser en utveckling i Vietnam,\r\ninte minst på marknadsekonomins område. Detta\r\ntror vi kommer att påskynda demokratiseringen.\r\nAtt i det läget dra sig ifrån Vietnam -- Sverige fanns\r\nju där under de riktigt mörka, för att inte säga\r\nsvarta, åren -- anser vi skulle vara fel. Nation efter\r\nnation i Europa och runt om i världen vänder sig\r\nnu till Vietnam. Varför skulle då Sverige som har\r\ngoodwill springa därifrån? Det vore verkligen inte\r\ntill gagn vare sig för utvecklingen i Vietnam eller för\r\nsvenskt näringsliv, om jag vågar lägga till det.</pre><pre>Förste vice talmannen anmälde att Lars Moquist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 49  KARL-ERIK SVARTBERG (s):</pre><pre>Herr talman! Låt mig börja med att berömma\r\nbiståndsministern för den klara markeringen när\r\ndet gäller gatubarnen. Det är viktigt att vi håller\r\ntrycket uppe i den här frågan. Vi socialdemokrater\r\nskrev genom vår partiordförande för en månad\r\nsedan till FN:s generalsekreterare,\r\ngeneralsekreteraren för FN:s konferens om miljö\r\noch utveckling i Rio, till Brasiliens president m.fl.\r\nom just den här frågan. Den här frågan är viktig\r\nmen det gäller naturligtvis inte bara gatubarnen i\r\nRio utan gatubarnen världen över. Vi måste se till\r\natt reagera överallt där barn far illa.</pre><pre></pre><pre>Det finns ju deklarationer och konventioner om\r\nmänskliga rättigheter, t.ex. konventionen om\r\nbarnets rättigheter. Vad som nu återstår att göra är\r\natt se till att dessa konventioner, framför allt den\r\nom barnets rättigheter, efterlevs.</pre><pre>FN:s förutvarande generalsekreterare pekade vid\r\nett tillfälle för några år sedan på hur viktigt det är\r\natt vi försöker påverka, så att både deklarationer\r\noch konventioner efterlevs.</pre><pre>Herr talman! Egentligen hade jag begärt ordet för\r\natt kommentera FN och FN-biståndet. FN är ju en\r\nhörnpelare i den svenska utrikes- och\r\nsäkerhetspolitiken. Det har vi i denna kammare\r\nvarit eniga om. Visserligen tappades det bort i\r\nstatsministerns regeringsförklaring i höstas. Men\r\nutrikesministern lyfte in det i sitt FN-tal.</pre><pre>Enigheten om FN:s roll gäller också, skulle jag vilja\r\npåstå, FN-biståndet. I det svenska\r\nutvecklingssamarbetet är en av hörnpelarna just\r\nFN. Att Ny demokrati mäler sig ur den här\r\ngemenskapen, enigheten, får vi naturligtvis försöka\r\nleva med.</pre><pre>Av Sveriges bistånd går cirka en tredjedel via FN. I\r\nde övriga nordiska länderna är motsvarande andel\r\nrunt 40 %, som har påpekats i slutrapporten från\r\nmultibiståndsutredningen. Både i regeringens\r\nproposition och i utskottets betänkande förs det ett\r\nresonemang om en eventuell ökning av vår andel\r\nnär det gäller FN-biståndet.</pre><pre>Vi i utskottet gör ingen markering, inget\r\nställningstagande, i fråga om en eventuell höjning\r\nav procentmålet för FN-biståndet men utgår från\r\natt regeringen fortlöpande överväger den här\r\nandelen -- självfallet med hänsyn till effektivitets-\r\noch reformfrågorna. I det sammanhanget vill jag\r\nlyfta fram de resonemang som förts dels av oss i\r\nutskottet, dels i regeringens proposition.</pre><pre>1990-talet, dvs. återstoden av det här århundradet,\r\nkommer att ställa större krav på finansiella resurser\r\nför multilateral verksamhet. Vi behöver ett\r\nstarkare och mera effektivt FN. Det måste alltså bli\r\nfråga om ett gemensamt finansiellt ansvarstagande.\r\nVidare måste vi få till stånd en samsyn när det gäller\r\nde principer som skall styra bidragsfördelningen i\r\nframtiden.</pre><pre>Detta gäller både s.k. givare och mottagare.\r\nEgentligen avskyr jag ordet givare. I ett\r\nutvecklingssamarbete är ju båda parter såväl givare\r\nsom mottagare.</pre><pre>Inom det nordiska FN-projektet har man\r\npresenterat en rad förslag till åtgärder för att\r\nåstadkomma en bättre organisationsstruktur. Inom\r\nFN-systemet finns det alltför många överlappningar\r\noch brister i koordineringen. På många områden\r\nleder det, tyvärr, till att FN inte spelar den\r\nkraftfulla roll som FN borde, och skulle kunna,\r\nspela med en bättre organisation. Därför är det\r\nenligt min uppfattning bra att Sverige och Norden\r\ngemensamt har drivit det här FN-projektet för att\r\npå så sätt skapa en bredare förankring bland\r\nmedlemsländerna till förmån för konstruktiva\r\nreformer. Vi står nämligen inför utmaningar och\r\nproblem som det är nödvändigt att på allvar ta itu\r\nmed.</pre><pre>Inom det här FN-projektet förs det ett resonemang\r\nom ett internationellt utvecklingsråd, där man så\r\natt säga lyfter upp frågorna till ministernivå.\r\nPersonligen tror jag att det är nödvändigt att\r\nåstadkomma det här lyftet när det gäller de\r\ninternationella utvecklingsfrågorna. Nivån måste\r\nhöjas, så att medlemsstaternas ministrar för\r\nutvecklingsfrågor klarare kan ta ställning och\r\nhantera FN:s biståndsfrågor -- frågor som är\r\ngemensamma för oss alla, alltså för både givare och\r\nmottagare.</pre><pre>Anf. 50  GÖRAN LENNMARKER (m):</pre><pre>Herr talman! Det sägs ofta att klyftorna ökar\r\nmellan tredje världens länder och industrivärlden.\r\nMen det är en halvsanning. Vissa klyftor ökar\r\nnämligen mellan en del u-länder och i-världen,\r\nmedan andra klyftor snabbt minskar. Om man\r\nresonerar så, att det skulle vara hopplöst för u-\r\nländerna, är det inte en halvsanning utan direkt\r\nmissvisande. På somliga håll inom u-världen går\r\nutvecklingen mycket snabbt. Den absoluta\r\nfattigdomen, som beräknas omfatta knappt en\r\nmiljard människor, minskar snabbt i Ostasien. En\r\nbetydande minskning är på gång även i Sydasien.\r\nTyvärr konstateras en utveckling i motsatt riktning\r\ni Afrika söder om Sahara.</pre><pre>Det finns alltså ett betydande hopp vad gäller stora\r\ndelar av u-världen. Bortemot 40--50 % av u-\r\nvärldens invånare lever i dynamiska ekonomier.\r\nDet beror naturligtvis på den kraftiga tillväxten.\r\nDet finns länder där BNP har ökat med 8--9 %\r\nunder en lång följd av år. Det kan röra sig om 5 %\r\neller mera i ökning per capita.</pre><pre>Det finns en ganska betydande erfarenheten när\r\ndet gäller att åstadkomma utveckling och att utrota\r\nfattigdom. Det gäller att ta vara på den\r\nerfarenheten.</pre><pre>Vidare känner vi ganska väl till hindren. Vi kan ju\r\ntack vare solid erfarenhet se att det ofta är den\r\nkorrupta statsmakten som utgör ett hinder för\r\nutvecklingen. Den korrupta statsmakten\r\nförhindrar, fördröjer och försenar, och den tar\r\nockså bort incitament. Här bär naturligtvis\r\nsocialismen till stor del skulden. Socialismens\r\nmisslyckande har ju varit lika stort i tredje världen\r\nsom i Öst- och Centraleuropa och i Asien. Jag\r\ntänker på Sydasien och på den arabiska och den\r\nafrikanska socialismen. I Latinamerika har dock\r\nsocialismen varit ganska begränsad.</pre><pre>Det finns också andra typer av statscentrerade\r\nideologier: feodalismen och oligarkin, som är en\r\nstatsvariant av feodalismen som framför allt\r\nnoterats i Latinamerika.</pre><pre>Vi ser alltså ganska väl var tyngdpunkterna i\r\nutvecklingspolitiken skall ligga. Här ägnar man sig\r\ninte så mycket åt ett teoritiserande. Ibland förs det\r\nhär fram på ett sådant sätt att man skulle kunna tro\r\natt det fanns många teorier inom\r\nutvecklingsdebatten. Så är det nog inte. Men man\r\ntittar ganska noga på resultaten. Man ser till vad\r\nman har lyckats med och frågar sig: Vad lyckas man\r\nfå till stånd i fråga om utvecklingen, och vad\r\nmisslyckas man med?</pre><pre>Jag vill ta fram två mycket centrala delar i\r\nutvecklingsarbetet. Den ena gäller jordbruket.\r\nMan kan inte få en utveckling om man inte har ett\r\nlivskraftigt jordbruk, som kan förse landets\r\nbefolkning med mat. Man behöver inte prompt\r\nvara helt självförsörjande, men i allt väsentligt\r\nmåste man ha en ordentlig livsmedelsproduktion\r\ninom landet. Vi vet också väl hur den fungerar bäst.\r\nDet är familjejordbrukets idé. Många småbrukare\r\nsom har goda incitament att producera mat på ett\r\neffektivt sätt.</pre><pre>Den andra huvuddelen är småföretagsamheten. I\r\nsjälva verket måste hela den våldsamma ökning\r\nsom sker på många håll, ja, nästan överallt i u-\r\nvärlden sugas upp i småföretag. I FN:s studie över\r\nAfrika, som kom för ett par tre år sedan,\r\nkonstaterade man att småföretagsamheten helt och\r\nhållet är nyckeln till möjligheterna att utveckla\r\nAfrika. Det kommer inte att gå med en\r\nstorföretagsstruktur, som i alla fall i ett tidigt skede\r\nstimulerades av västvärlden och även från annat\r\nhåll. Det går inte heller att suga upp ökningen i en\r\noffentlig sektor. Det måste växa fram en\r\nsmåföretagskultur om man skall klara detta.</pre><pre>De medel man har liknar mycket dem som man\r\nockså använder på många andra håll i världen. Ett\r\när privatiseringar. Den viktigaste enskilda\r\nfattigdomsutrotande åtgärden var privatiseringen\r\nav det kinesiska lantbruket. 700 miljoner\r\nmänniskor, var sjunde människa på jorden,\r\nberördes av detta. Det kommer kanske för all\r\nframtid att vara den viktigaste enskilda\r\nutvecklingsfrämjande åtgärden.</pre><pre>Vi ser privatisering också på många andra håll, t.ex.\r\ni Latinamerika. Bolivia och Venezuela har nämnts\r\ntidigare i debatten. De har framgångsrikt drivit\r\nprivatiseringsprogram.</pre><pre>Avregleringar är en annan möjlighet. Det gäller\r\ninte minst i de länder där man har låst in\r\nekonomierna i privilegiesamhällen, där man\r\ntilldelar företag och enskilda i oligarkierna\r\nprivilegiet att producera och ha säkrade marknader\r\nutan internationell konkurrens. Därför är\r\navreglering och privatisering viktigast, framför allt\r\ni Latinamerika. Vi ser också från Mexico i norr till\r\nArgentina i söder hur man går fram efter dessa\r\nvägar.</pre><pre>Det är för övrigt ganska viktigt att även Sverige har\r\nslagit in på privatiseringens väg. Det sänder också\r\nen signal till u-världen om att detta är en viktig\r\nåtgärd, inte minst till de länder som tittar särskilt på\r\nSverige, nämligen våra samarbetsländer.</pre><pre>Vi har i vårt land och i västvärlden ett stort ansvar\r\nför att utvecklingen kommer i gång. Det kan vi göra\r\npå två sätt. Förutom idéerna och impulserna\r\nbetyder naturligtvis handeln oerhört mycket. En\r\nvärldshandel som ökar med fem sex procentenheter\r\nger en helt annan möjlighet för tredje världen än en\r\nstagnerande eller svagt ökande världshandel. 1 %\r\nökning av u-ländernas export till industrivärlden är\r\n40 miljarder kronor. U-länderna kan aldrig klara\r\nsin skuldkris, sina räntor, om man inte har en god\r\nhandel med i-världen. Därför är det centralt att vi\r\nöppnar våra marknader och ser till att u-världen\r\nverkligen kan exportera, även om det svider ibland.\r\nOm de blir framgångsrika i sin export, kan det\r\nockså svida i i-länderna, därför att man får göra\r\nanpassningar på olika områden, textil, skor,\r\nlivsmedel, m.m.</pre><pre>Här bör vi också observera att Sverige är ett av de\r\nländer som har minst import från u-världen av alla\r\nländer på jorden. Sverige har en import på ungefär\r\n8 % från tredje världen. EG har 15 %, nästan\r\ndubbelt så mycket. Därför är det litet bisarrt i\r\nEuropadebatten, när man från svenskt håll ibland\r\nkan höra åsikten att vi skulle lära EG att öppna sig\r\nmot u-världen. Skulle vi i Sverige ha samma import\r\nfrån Afrika som EG har, skulle det innebära ett\r\ntillskott på 8--9 miljarder kronor för Afrika. Då har\r\njag ändå räknat bort OPEC-länderna, dvs.\r\noljeimporten. Här är GATT-politiken inom EG\r\noerhört central för u-länderna.</pre><pre>Men handeln räcker inte, för det finns länder som\r\ninte kan få den här skjutsen till följd av handeln.\r\nMan har inte den utvecklingsnivån. Det är här\r\nbiståndet spelar sin centrala roll. Det är naturligtvis\r\ni de fattigaste länderna, kanske framför allt i\r\nAfrika, söder om Sahara, som biståndet är så\r\nviktigt. Just de områdena kommer att prioriteras\r\nmycket starkt framöver. Jag tror att särskilt Afrika\r\nmåsta ha första prioritet på biståndssidan.</pre><pre>Här finns naturligtvis problem, som i all mänsklig\r\nverksamhet, när det gäller att göra rätt. Det är svårt\r\natt ge bistånd. Det är alls inte bara att betala ut\r\ngenom ett slags Checkbook Assistance och sedan\r\ntro att det kommer utveckling i andra änden. Det\r\nställer stora krav på kunskap och skicklighet.\r\nDärför får man ibland akta sig för att säga att man\r\nskall dra ned på biståndsbyråkratin, därför att man\r\ntror att den på något sätt skulle vara ett hinder för\r\nbiståndet. Tvärtom behöver man skickliga och\r\nkunniga personer som förvaltar biståndet. Man har\r\nockså lärt sig mycket genom åren, vilket är oerhört\r\nviktigt.</pre><pre>Här gäller det att inte stärka de hindrande\r\nkrafterna. I många fall handlar det om att inte ge\r\nbistånd till den korrupta statsmakten, den som\r\nförhindrar utvecklingen. Däremot kanske man\r\nskall ge bistånd till fria och frivilliga organisationer\r\noch initiativ, för att bryta upp en stagnation. Jag\r\ntror att den här distinktionen är mycket central när\r\ndet gäller att ge bistånd. Man måste se till att man\r\ninte förstärker de utvecklingshämmande krafterna.\r\nDe är ofta mycket starka. De är ofta, inte alltid,\r\nkoncentrerade till statsmakten i landet. Därför\r\nkräver det en hel del kunskap och skicklighet att\r\nkunna ge bistånd på ett klokt och förnuftigt sätt.</pre><pre>Med detta, herr talman, ber jag att få yrka bifall till\r\nutskottets hemställan.</pre><pre>Anf. 51  NILS T. SVENSSON (s):</pre><pre>Herr talman! Riksdagens ansvar för att styra\r\nregeringens biståndspolitik är stort. Därför är det\r\nbra att vi socialdemokrater har fått gehör för två\r\nviktiga förslag, som syftar till att stärka och\r\neffektivisera biståndet.</pre><pre>För det första kommer ett av regeringen oberoende\r\nutvärderingssekretariat att bildas.</pre><pre>För det andra har vi fått gehör för vårt förslag om\r\nen översyn av hur riksdagen bättre kan få insyn och\r\nutöva sitt inflytande över biståndets utformning.\r\nDet gäller särskilt landprogrammeringens och\r\nsakanslagens resp. roller. Förutsättningarna måste\r\nsäkras för ett långsiktigt och effektivt bistånd till de\r\nfattigaste länderna.</pre><pre>Här möter vi nämligen ett oroande drag i\r\nregeringens biståndsbudget. Det långsiktiga\r\nlandprogrammerade biståndet genom SIDA måste\r\nförbli stommen i det svenska biståndet om vi vill\r\nbekämpa fattigdomen. Regeringen gör emellertid i\r\npropositionen betydande neddragningar i denna\r\ndel och ökar i stället de särskilda sakanslagen. Vi\r\nfinner att det föreligger stora risker att detta\r\nförsvårar för oss att uppnå de krav på långsiktighet\r\noch effektivitet, på ansvarstagande och rätt\r\nfördelning av roller som vi av erfarenhet vet är så\r\nviktiga i biståndshanteringen.</pre><pre>Riksdagens revisorer påpekade också nyligen\r\nriskerna med alltför stora sakanslag.</pre><pre>I vårt utvecklingssamarbete är mottagarlandets\r\nansvar och biståndets stödjande funktion\r\ngrundläggande principer. Vi har en hög ambition\r\nmed vårt bistånd, och det skall vi naturligtvis ha.\r\nMen vi måste också, menar jag, visa ett visst mått\r\nav ödmjukhet inför vad biståndet kan åstadkomma.\r\nBiståndet är en viktig men ändå begränsad del av\r\nden verklighet som u-länderna befinner sig i, och i\r\ndenna verklighet måste biståndet vara ordentligt\r\nförankrat.</pre><pre>När man talar om bistånd och\r\nutvecklingssamarbete, går tanken först till\r\növerföring av finansiella resurser för olika\r\nangelägna verksamheter och projekt. Men\r\nutvecklingen drivs inte framåt enbart av kapital.\r\nUtveckling kräver också kunskap, ingenjörskonst\r\noch teknologi.</pre><pre>Jag skulle vilja ge några kommentarer om BITS,\r\nsom är den minsta av våra biståndsmyndigheter och\r\nsom har till uppgift att just bidra till\r\nutvecklingsfrämjande kunskapsöverföring och\r\nkompetensutveckling till vissa u-länder. Även\r\nländerna i Öst- och Centraleuropa omfattas som\r\nbekant av BITS stöd.</pre><pre>Som ledamot i styrelsen för BITS har jag fått\r\ninblick i vilken viktig roll som kunskapsöverföring\r\nspelar i vårt biståndssamarbete. Jag tycker därför\r\natt det är bra att denna del av biståndsprogrammet\r\nförstärkts genom åren och att den nu får ytterligare\r\ntillskott i årets biståndsbudget.</pre><pre>Inom det tekniska samarbetet är BITS nu verksam\r\ni dryga tjugotalet u-länder och inom ett tiotal olika\r\nämnesområden. Det medför en stor spridning i vårt\r\nsamhälle av många parter som är direkt engagerade\r\ni detta samarbete. BITS arbetar som bekant efter\r\nprincipen om efterfrågestyrning och\r\nkostnadsdelning, och det gör att stödet som lämnas\r\navser ett av samarbetslandet högt prioriterat\r\nverksamhetsområde. Nu är det ju ofta\r\nkostnadsmässigt sett ett begränsat stöd som BITS\r\nförmedlar.</pre><pre>Det här stödet får emellertid en flerdubbel effekt\r\ngenom att man kan medverka till att i\r\nmottagarlandet bygga upp och vidareutveckla\r\nändamålsenliga och effektiva institutioner, genom\r\natt man tar fram underlag inför avgörande beslut\r\noch investeringar eller andra vägval i den\r\nutveckling som mottagarlandet står inför, genom\r\natt rationella metoder introduceras och att\r\nkostnadsbesparingar kan åstadkommas genom\r\nt.ex. ökad effektivitet och driftsäkerhet samt\r\ngenom olika pilotprojekt som kan stimulera\r\nförnyelse. Detta är några förklaringar till att man\r\nkan hävda att man når denna flerdubbla effekt med\r\ndessa som sagt ofta kostnadsmässigt begränsade\r\ninsatser.</pre><pre>BITS har i sin fördjupade anslagsframställning\r\nredogjort för det arbetssätt som man tillämpar för\r\natt åstadkomma största möjliga\r\nkostnadseffektivitet i verksamheten. Som\r\nkontraktsfinansiär ställs krav på såväl den svenska\r\npart som skall förmedla kunskap som den\r\nmottagande part som skall förvärva och\r\nvidareutveckla. Det ömsesidiga ansvaret tar sig\r\nibland uttryck i kostnadsdelning där\r\nsamarbetslandet har fått bevisa\r\nangelägenhetsgraden i samarbetet genom att bl.a.\r\nsvara för lokala kostnader och redogöra för vilken\r\nuppföljning som planeras efter det att insatsen är\r\nslutförd. BITS skall vinnlägga sig om en\r\nresultatuppföljning av de insatser som man har\r\nfinansierat, och detta skall ske vid sidan av de\r\nutvärderingar av verksamheten som är en naturlig\r\ndel av myndighetens behov av att skapa ett eget\r\nlärande för att därmed ständigt anpassa och förfina\r\narbetsmetoderna.</pre><pre>Om man ser på det årliga anslag som BITS har för\r\ndet tekniska samarbetet, finner man att det inte är\r\nhögre än SIDA:s administrationsbudget. Det är\r\nmycket glädjande att det nu föreslås en ökning av\r\ndet finansiella utrymmet för det tekniska\r\nsamarbetet. Jag vill också understryka det\r\nangelägna i att BITS får en administrativ\r\nförstärkning. I dag består myndigheten av 25\r\npersoner och har tre tunga verksamhetsområden\r\natt hantera. Det handlar om tekniskt samarbete och\r\nsamarbete med Öst- och Centraleuropa. Vidare rör\r\ndet sig om en omfattande internationell\r\nkursverksamhet här i Sverige. Det handlar också\r\nom u-krediterna. Så vitt jag förstår återkommer\r\nden senare frågan i höst i form av en proposition.\r\nDå blir det tillfälle att behandla\r\nkreditinstrumentets roll i biståndet. Men om man\r\nser till BITS administrationskostnader, finner man\r\natt de inte ens uppgår till 2 %, vilket man väl måste\r\nanse vara en mycket låg siffra.</pre><pre>Jag tycker att man på goda grunder kan hävda att\r\nden form av utvecklingssamarbete som BITS\r\nföreträder innebär en mycket god hushållning med\r\nvåra biståndsmedel. Det blir en hög\r\nutvecklingseffektivitet med olika strategiska\r\ninsatser från den svenska kunskapsbasen. Svensk\r\nkompetens får alltså möjlighet att göra sig gällande\r\ni det internationella utvecklingssamarbetet på ett\r\nsätt som också är berikande för det egna samhället.</pre><pre>Jag vill också gärna understryka vad utskottet, och\r\näven biståndsministern, har givit uttryck för,\r\nnämligen att den verksamhet som BITS ansvarar\r\nför, dvs. tekniskt samarbete, internationella kurser\r\noch u-krediter, på ett värdefullt sätt bidrar till att\r\nuppfylla de biståndspolitiska mål som vi har ställt\r\nupp.</pre><pre>Avslutningsvis en kort kommentar till en motion av\r\nBertil Persson och mig, vilken fått en positiv\r\nbehandling i utrikesutskottet. Motionen gäller\r\nekonomiska insatser för att upprätta ett WHO-\r\nuniversitet för medicinsk teknologi lokaliserat till\r\nMalmö. Det rör sig här om ett utmärkt sätt att föra\r\növer kunskaper på ett område som är mycket\r\nviktigt för u-länderna. Vi är tacksamma för att\r\nmotionen har tillstyrkts av utrikesutskottet.</pre><pre>Anf. 52  KARL-GÖRAN BIÖRSMARK (fp):</pre><pre>Herr talman! Det har varit mycket intressant att\r\nsitta och lyssna på den här debatten. Den har enligt\r\nmin mening varit konstruktiv och givande. Jag drar\r\nmig till minnes biståndsdebatten i maj 1991. Då\r\nhade Folkpartiet liberalerna en reservation som jag\r\nhade till uppgift att försvara. Jag tänkte att jag för\r\natt påminna om vad jag då sade skulle citera bara\r\nnågra rader ur reservationen. Där står bl.a.\r\nföljande:</pre><pre>''Att stödja övergången till demokrati och\r\nmarknadsekonomi samt kampen mot den i många\r\nfall katastrofala miljöförstöringen i Central- och\r\nÖsteuropa är en utmaning som Sverige måste möta\r\nmed omfattande och genomtänkta insatser.\r\nFrigörelsen i öst innebär emellertid inte att\r\nbehoven minskar på andra håll i världen.\r\nEkonomiskt stöd till Central- och Östeuropa får\r\ndärför inte innebära att de utfästelser vi gjort till u-\r\nländerna upphävs eller urholkas. Utskottet vill slå\r\nfast att enprocentsmålet är ett moraliskt bindande\r\nåtagande från Sverige som nation gentemot de\r\nfattiga länderna. För att enprocentsmålet skall\r\nkunna upprätthållas måste vi utöka våra samlade\r\ninternationella stödinsatser. Finansieringen av\r\nbiståndet till Baltikum, Central- och Östeuropa\r\nskall därför ske på ett sådant sätt att det\r\nenprocentsmål riksdagen beslutat om ligger fast\r\noch biståndet till Central- och Östeuropa således\r\nligger utanför enprocentsramen.''</pre><pre>Nu har detta blivit verklighet. Vi har under tiden\r\nfått en ny regeirng, och östbiståndet ligger utanför\r\nden enprocentsram som gäller världens fattiga\r\nländer.</pre><pre>Tidigare i dag sade Pierre Schori att regeringen har\r\ntagit djävulen i båten, och djävulen skulle i detta\r\nfall vara Moderaterna. Jag vill bara påminna Pierre\r\nSchori om att det var med den ''djävulen'' som\r\nSocialdemokraterna rodde den båten i land för ett\r\når sedan, när biståndsramen sänktes och\r\nöstbiståndet lades utanför enprocentsramen. När\r\nPierre Schori uttalade sig på detta sätt i den här\r\ndebatten tyckte jag att det blev något av ett\r\nlågvattenmärke, men uttalandet får stå för hans\r\negen räkning.</pre><pre>Efter valet har vi också fått ett nytt parti i\r\nriksdagen, Ny demokrati. Partiet skriver i sin\r\nreservation 4: ''Vårt land förfogar inte över de\r\nresurser som krävs för att vi skall kunna fortsätta ge\r\nbidrag i denna omfattning och -- -- --.'' I reservation\r\n27 skriver man ''att det hittills gällande\r\nenprocentsmålet saknar relevans''. Därmed menar\r\nNy demokrati att Sverige inte har råd att i bistånd\r\nge 1 % av bruttonationalprodukten. 99 % av\r\nbruttonationalprodukten är inte tillräckligt för\r\nSveriges del. Det skall möjligtvis vara 99,5 %. Man\r\nvill halvera biståndet. I sin motion skriver Ny\r\ndemokrati att svenskt utvecklingsbistånd har både\r\npositiva och negativa effekter för människorna i\r\nmottagarländerna. Därefter exemplifierar man\r\nmed bara negativa effekter. Jag har inte hört Ny\r\ndemokrati en enda gång säga någonting positivt.\r\nOrdet positivt dyker ibland upp, men det görs inga\r\nexemplifieringar. Man nämner korruption, diktatur\r\noch militärutgifter, men det skulle vara välkommet\r\nom Ny demokrati någon gång gav exempel på vad\r\npartiet menar med positiva saker i biståndet. Det\r\nfinns, som påpekats tidigare, flera saker som kan\r\nlyftas fram. Medellivslängden t.ex. har ökat från 46\r\når år 1960 till 62 år år 1987. Läskunnigheten bland\r\nvuxna har ökat från 43 till 60 %. Dödligheten bland\r\nbarn under 5 år har halverats, osv. Varför inte tala\r\nom dessa positiva saker när det gäller biståndet?</pre><pre>Kritik är bra. Den skall dock vara saklig och\r\nobjektiv. Jag tycker att det finns stort utrymme för\r\natt lyfta fram de positiva effekterna av biståndet.</pre><pre>Jag vill uppehålla mig något vid ett av de stora\r\nproblemen, nämligen befolkningsökningen. Av\r\nvärldens befolkning på 5,4 miljarder människor\r\nlever 1 miljard i absolut fattigdom i dag. 14 miljoner\r\nbarn dör varje år av undernäring och ohälsa.\r\nSamtidigt väntas jordens befolkning öka med 80--\r\n90 miljoner årligen under 1990-talet. Det är\r\ndetsamma som om vi fick ett nytt Mexico varje år.\r\n95 % av ökningen kommer att tillfalla u-länderna.\r\nDärför behöver biståndsprogrammen nya\r\ndimensioner och metoder för att bli effektivare. Vi\r\nmåste lyfta fram familjeplaneringens betydelse.\r\nDet är de unga, den nya generationen, som måste\r\nmedvetandegöras.</pre><pre>Redan i dag arbetar ett stort antal enskilda\r\norganisationer med s.k. Life Education\r\nProgrammes för ungdomar. En större del av det\r\nsvenska bilaterala biståndet bör öronmärkas för\r\nliknande familjeplaneringsprojekt.</pre><pre>Faktum är att befolkningsfrågan är eftersatt i de\r\nbilaterala avtalen, trots att flera av våra\r\nprogramländer har en snabb befolkningsökning.\r\nTanzania och Zambia har den högsta årliga\r\nökningstakten i Afrika. Den ligger på mellan 3,7\r\noch 3,8 %. Endast 2 % av Sveriges samlade\r\nbiståndsmedel går till verksamhet relaterad till\r\nbefolkningsutveckling. U-länderna står själva i dag\r\nför 80 % av kostnaderna för familjeplaneringen. I\r\nframtiden bör vi försöka ändra på denna relation.</pre><pre>Givetvis kan inte familjeplaneringen ensam öka\r\nden ekonomiska tillväxten i u-länderna och\r\nförbättra människornas livsvillkor där.\r\nUtvecklingen är beroende av en rad samverkande\r\nfaktorer, såsom demokrati och marknadsekonomi\r\nsamt tillgång till utbildning och hälsovård. Man\r\nskall inte glömma att läskunnighet är en\r\nförutsättning för informationsspridning, som i sin\r\ntur främjar bl.a. familjeplaneringen.</pre><pre>Nu ökar analfabetismen i världen. Vi hinner inte\r\nmed att bygga tillräckligt många skolor i\r\nförhållande till antalet barn som föds. Därför blir\r\ndet fler analfabeter, trots att fler kan läsa. I Jomtien\r\n1990 skrev ett 140-tal länder på ett dokument, där\r\nman lovade att satsa på grundutbildningen. Det var\r\nUNDP, Unesco, Unicef och Världsbanken som\r\nställde sig bakom detta program, som man nu\r\nförsöker förverkliga. Vi kan se glädjande och\r\npositiva trendbrott i denna utveckling.</pre><pre>\r\nBefolkningsutvecklingen är också en miljöfråga, en\r\nkvinnofråga naturligtvis och ytterst en fråga om\r\nfördelning av jordens resurser. Ett är säkert: det\r\nkrävs snabba och effektiva insatser för att öka\r\nkunskapen hos både politiker och andra\r\nopionionsbildare i u-länder om\r\nbefolkningsökningens konsekvenser. Även svensk\r\nbiståndspersonal behöver få mer utbildning på det\r\nhär området.</pre><pre>Situationen är inte hopplös. Flera projekt med\r\nfamiljeplanering i Afrika visar att\r\nbefolkningsökningen går att kontrollera, att man\r\nkan minska ökningstakten på mycket kort tid. I\r\nKenya t.ex. har man under perioden 1984--1989\r\nlyckats få ned fruktsamhetstalet, dvs. det antal barn\r\nsom en kvinna i genomsnitt föder under sin\r\nfruktsamma period av livet, från 8 till 6,7 barn.</pre><pre>En intressant jämförelse är att det tog 58 år för\r\nUSA att minska sitt fruktsamhetstal från 6 till 3,5\r\nbarn, medan det tog Indonesien 23 år, Colombia 15\r\når, Thailand 8 år och Kina 7 år. Flera färska\r\nundersökningar visar dessutom att kvinnor i tredje\r\nvärlden önskar färre barn än tidigare.</pre><pre>Under 1980-talet satsade man mycket på\r\nmarknadsföring av preventivmedel. I Thailand och\r\nTaiwan m.fl. östasiatiska länder har man uppnått\r\nnivåer som är jämförbara med Europas. Dessa\r\nansträngningar måste intensifieras.\r\nInformationskampanjer bör framöver inriktas på\r\nungdomar. Exempelvis måste tillgången till\r\npreventivmedel förbättras.</pre><pre>Kvinnor får i dag rådgivning genom bybarnmorskor\r\noch genom barn- och mödravård, medan\r\ntonåringar och män nås genom andra kanaler,\r\nexempelvis skolor, universitet, arbetsplatser och\r\nmilitäranläggningar. Det är viktigt att stärka\r\nkvinnornas sociala ställning i kombination med en\r\nhögre utbildningsnivå.</pre><pre>Regeringens budgetproposition och utskottets\r\nbetänkande ger tydliga signaler om att\r\nbefolkningsfrågan skall tas på allvar. Både\r\nUNFPA, som är FN:s befolkningsfond, och IPPF,\r\nInternationella familjeplaneringsfederationen,\r\nföreslås få ökade anslag. Sverige bör spela en aktiv\r\nroll i befolkningsfrågan under de kommande åren.\r\nDen svenska FN-delegationen, som deltar i miljö-\r\noch utvecklingskonferensen i Brasilien i juni, har\r\nen fantastisk möjlighet att uppmärksamma\r\nbefolkningsfrågan.</pre><pre>Varje människa har rätt att få sina grundläggande\r\nbehov av mat, vatten, god miljö och andlig frihet\r\ntillgodosedda. Inga barn väljer sina föräldrar.\r\nSlumpen avgör var man föds. Därför angår\r\nbefolkningsfrågan oss alla. Jordens resurser tillhör\r\nju oss alla.</pre><pre>Anf. 53  LARS MOQUIST (nyd) replik:</pre><pre>Herr talman! Karl-Göran Biörsmark undrar bl.a.\r\nvarför vi inte ser något positivt i biståndet och\r\npåpekar att vi aldrig tagit upp några positiva\r\neffekter av biståndet. Jag erkänner, Karl-Göran\r\nBiörsmark, att det finns flera positiva\r\nbiståndsinsatser. Men det kan väl uttryckas som så\r\natt hälsan ofta tiger still. Karl-Göran Biörsmark får\r\nväl utgå från att mycket har varit bra, eftersom vi\r\ninte har påtalat fler tokiga projekt än vad vi har\r\ngjort. Vi anser att u-länderna främst i Afrika måste\r\nta itu med sina problem, sådana som korruption\r\noch höga militära utgifter.</pre><pre>Karl-Göran Biörsmark tar också upp en annan sak\r\noch återger den litet felaktigt. Han säger att vi vill\r\nhalvera biståndet. Så är det inte. Det är en\r\nvantolkning av vad vi föreslår i våra motioner. Vi\r\nsäger att vi skall halvera biståndet till de s.k.\r\nprogramländerna, och det är någonting annat. Det\r\ninnebär ett minus på 2 miljarder. Sedan vill vi även\r\ngenomföra andra neddragningar som rör det\r\nmultilaterala biståndet. En neddragning av\r\nbiståndet till programländerna, som ju innebär en\r\nhalvering, vill vi utföra så att de 4 miljarder som det\r\nkommer att fattas beslut om här skall läggas på två\r\når i ställt för på ett år. U-länderna har då vetskap\r\nom att pengarna kommer dem till godo men att de\r\nfår dem under en tvåårsperiod i stället för en\r\nettårsperiod. Det var alltså halveringen.</pre><pre>Biståndet totalt sänker vi därmed från\r\nenprocentsmålet, men vi ligger fortfarande en bra\r\nbit över FN:s rekommendation på 0,7 %. Varifrån\r\nKarl-Göran Biörsmark fick sina procentsatser vet\r\njag inte.</pre><pre>Anf. 54  KARL-GÖRAN BIÖRSMARK (fp)\r\nreplik:</pre><pre>Herr talman! Några positiva exempel fick vi inte nu\r\nheller, utan Lars Moquist sade att hälsan tiger still.\r\nDet betyder att det finns hälsa i biståndet i alla fall.\r\nDet vore bra om Ny demokrati hjälpte till att\r\npåpeka detta, för vad Ny demokrati gör i dag är att\r\nni hela tiden med era uttalanden undergräver den\r\nsvenska biståndsviljan. Det är vad ni försöker göra.\r\nDet är därför som det är så viktigt att man också\r\npekar på vad biståndet kan uträtta. Men där gör ni\r\ningen insats. Ni hjälper inte till i\r\nopinionsbildningen, utan ni förvränger hela tiden\r\ngenom er negativa syn på biståndet.</pre><pre>Vi från vår sida gör både-och. Vi kritiserar där\r\nbiståndet går fel. Vi försöker rätta till det och\r\nanvända de dyrt ihoptjänade skattepengarna på ett\r\neffektivt sätt för att göra biståndet bättre, samtidigt\r\nsom vi också påpekar vad biståndet har uträttat\r\nunder dessa 30 år, och långt tidigare för resten när\r\nmissionen gjorde en stor insats. Men nu talar jag\r\nom det bistånd som den svenska riksdagen beviljar.</pre><pre>När det gäller halveringen är det riktigt som Lars\r\nMoquist säger att det enligt det förslag som ni nu\r\nlägger fram rör sig om 2 miljarder mindre. Men i\r\nvalrörelsen var det inte tal om detta. Då var ni ute\r\noch drev en helt annan linje som gick ut på att\r\nbiståndet skulle halveras. Sedan har ni kanske fått\r\nlitet kalla fötter här i riksdagen och inte kunnat leva\r\nupp till det som ni sade i valrörelsen. Såvitt jag\r\nförstår är väl ert mål det som sades under\r\nvalrörelsen, nämligen en halvering av biståndet.\r\nEller är det fråga om en ny signal? Har vi ändå\r\nlyckats påverka Ny demokrati här i riksdagen så, att\r\nni har övergett förra årets vallöfte? Det vore i så fall\r\nen positiv signal.</pre><pre>Anf. 55  LARS MOQUIST (nyd) replik: &gt; t</pre><pre>Herr talman! Vallöftet var precis det som jag här\r\ntidigare har uttalat, dvs. en halvering av biståndet\r\ntill programländerna. Karl-Göran Biörsmark kan\r\nkanske ha lyssnat på ett annat sätt under våra valtal\r\noch någon kan ha sagt någonting annat också. Det\r\när inte lätt att hålla reda på vad alla har sagt i\r\nvalrörelsen.</pre><pre>Vi förvränger inte fakta. Karl-Göran Biörsmark\r\nsade att vi inte bidrar med någonting positivt eller\r\nkonstruktivt i debatten vad beträffar biståndet.\r\nMen vi anser att vi har gjort det, bl.a. i en motion\r\nsom vi som vanligt har fått avstyrkt. Vi vill ha till\r\nstånd en utvärdering av alla biståndsprojekt, där\r\nman tar fram både positiva och negativa faktorer i\r\nbiståndet. Denna redogörelse skulle då presenteras\r\nför svenska folket i form av t.ex. en broschyr, så att\r\nman verkligen hade ett rejält underlag för att kunna\r\nange vad som har gått snett och vad som har gått\r\nbra. Utifrån denna utvärdering kunde man sedan ta\r\nlärdom av biståndsprojekt från förfluten tid. Då\r\nskulle man slippa sådana skandaler som har dykt\r\nupp från och till.</pre><pre>Anf. 56  KARL-GÖRAN BIÖRSMARK (fp)\r\nreplik:</pre><pre>Herr talman! Lars Moquist sade att det är svårt att\r\nhålla reda på vad Ny demokrati i olika sammanhang\r\nsade i valrörelsen. Det kan jag hålla med om. Det\r\nvar inte så lätt att få det hela att gå ihop. Men jag\r\ntror att jag har många med mig när jag säger att\r\nuppfattningen som meddelades av Ny demokrati\r\nvar att biståndet skulle halveras. Nu har det skett\r\nlitet finsnickerier här i riksdagen så, att man har\r\ngjort om detta till att halveringen gäller\r\nprogramländerna. Den signalen gick definitivt inte\r\nfram i valrörelsen. Men det är bra att ni nu ger en\r\nny signal om att det inte var fullt så illa som att ni\r\nville halvera biståndet. Det är ett bra besked. Jag\r\nhoppas att det går ut till svenska folket att Ny\r\ndemokrati inte alls vill halvera biståndet, utan bara\r\natt det skall minskas med 2 miljarder.</pre><pre>Under förra biståndsdebatten räknade jag upp ett\r\nfemtontal utvärderingar som har gjorts när det\r\ngäller biståndet. Man har utvärderat väldigt mycket\r\npå biståndsområdet. Så sent som förra året\r\npresenterades en stor utredning om bl.a. det\r\nmultilaterala biståndet. Det finns mycket material,\r\nså detta är inte något nytt förslag. I årets\r\nproposition och i betänkandet framläggs det också\r\nnya förslag om utredningar. Vi stöder visst förslaget\r\natt det hela tiden skall göras en successiv\r\nutvärdering och utredningar i syfte att förbättra\r\nbiståndet. Det är således inte någonting nytt som\r\nNy demokrati för fram. Vi har hela tiden hållit på\r\nmed utvärderingar och utredningar, och det skall vi\r\nfortsätta med.</pre><pre>Det är välkomnande att Lars Moquist säger att vi\r\nskall försöka exemplifiera och visa på både det som\r\när positivt och det som är negativt i de\r\nutvärderingar som man skall göra. Då önskar jag\r\natt också Ny demokrati på sina torgmöten lyfter\r\nfram det fina och det goda som svenskt bistånd\r\nuträttar ute i världen för världens fattiga.</pre><pre>Förste vice talmannen anmälde att Lars Moquist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 57  VIOLA FURUBJELKE (s):</pre><pre>Herr talman! Jag vill inledningsvis instämma i det\r\nsom Karl-Erik Svartberg tidigare här sade om\r\ngatubarnen.</pre><pre>Enligt FN:s deklaration om de mänskliga\r\nrättigheterna har alla människor lika värde, oavsett\r\nras, hudfärg, nationalitet, religion eller kön. År\r\n1979 antog FN dessutom en konvention som syftar\r\ntill att få slut på all diskriminering av kvinnor. Den\r\nratificerades av omkring 100 av FN:s medlemstater.\r\nMen denna konvention och deklarationerna om\r\nmänskliga rättigheter till trots diskrimineras\r\nkvinnor i förhållande till män mer eller mindre i\r\nnästan alla världens länder.</pre><pre>Könsdiskriminering i vår del av världen handlar\r\nmest om arbeten och likaberättigande. I en lång rad\r\nländer i den fattigare delen av världen får\r\ndiskrimineringen allvarligare konsekvenser. Där\r\nhandlar det bl.a. om fördelning av knappa\r\nresurser -- ofta mat för dagen --, om brist på\r\nutbildning, om att vara utsliten på grund av hårt\r\narbete och för många förlossningar.</pre><pre>I UNDP:s Human Development Report för 1991\r\nfinns det mycket intressant information att hämta,\r\nbl.a. om kvinnors överlevnad. Statistiken visar att\r\ntrots att man vet att nyfödda flickor har bättre\r\növerlevnadsförmåga, dör långt fler flickor än\r\npojkar under sina första år, om de lever under\r\njämlika uppväxtförhållanden. Enligt rapporten kan\r\ndetta ha flera förklaringar. Flickorna ammas t.ex.\r\nmindre och får sämre omvårdnad, men också mord\r\npå nyfödda flickor finns dokumenterade.</pre><pre>En annan upprörande sedvänja som trots västliga\r\nprotester fortfarande tillämpas i ett 20-tal\r\nafrikanska länder är kvinnlig omskärelse.\r\nKvinnoorganisationer världen över arbetar envist\r\nvidare med att bekämpa denna grymma tradition,\r\nmen det är svårt att ändra mönstret.</pre><pre>FN:s barnfond Unicef och\r\nVärldshälsoorganisationen har tillsammans\r\nundersökt fenomenet ''son-preference''. Man kom\r\ndå fram till att i endast två av 38 undersökta länder\r\nföredrogs flickor, nämligen i Venezuela och i\r\nJamaica. I alla övriga länder föredrogs pojkar. I\r\nt.ex. Uganda omtalas en nyfödd pojke som\r\n''stöttepelaren'', medan man om en nyfödd flicka\r\nsäger att ''det blev bara en prostituerad''.</pre><pre>Synen på flickor och kvinnor tar sig olika uttryck.\r\nPå många håll är det en utbredd vana att flickor och\r\nkvinnor får mat först när pojkarna och männen har\r\nätit, om det blir något över.</pre><pre>Så länge försörjningen för de gamla är beroende av\r\nhur många barn man har som kan bidra till\r\nförsörjningen kommer pojkar att föredras.\r\nDiskrimineringen i detta avseende beror framför\r\nallt på fattigdomen. Bl.a. därför måste\r\nfattigdomsbekämpning även fortsättningsvis vara\r\nvårt övergripande biståndsmål.</pre><pre>Ett annat hot mot kvinnors hälsa är de många och\r\ntäta graviditeterna. Mot den skrämmande\r\nbakgrunden att uppskattningsvis 500 000 kvinnor\r\nårligen dör i samband med graviditet, förlossning\r\neller inom 42 dagar efter förlossningen -- enligt\r\nVärldshälsoorganisationens definition -- och att\r\n98 % av dessa 500 000 kvinnor, dvs. 490 000\r\nkvinnor, finns i tredje världen är det hög tid att sätta\r\nmödrahälsovården i fokus. På initiativ av en\r\nsocialdemokratisk motion uttalar utskottet för\r\nandra året i rad angelägenheten av en internationell\r\nprofessur i mödrahälsovård. Vi får hoppas att\r\nSAREC, som är verkställande biståndsorgan, i\r\ndenna fråga i år är mer lyhörd för riksdagens\r\nuttalande än vad man var förra året.</pre><pre>Det finns ett klart samband mellan många\r\ngraviditeter och kvinnors utbildningsnivå. Ju högre\r\nutbildning, desto färre graviditeter. Och framför\r\nallt: om kvinnor eller flickor får utbildning, skjuter\r\nde upp den första graviditeten. På så sätt blir\r\nantalet tonårsmödrar färre. Det är därför väldigt\r\nangeläget att också alfabetisering och utbildning för\r\nflickor får fortsatt hög prioritet.</pre><pre>Herr talman! Erfarenheterna från 30 års\r\nutvecklingssamarbete har för länge sedan visat att\r\nom biståndet skall vara framgångsrikt, måste dess\r\npositiva effekter nå både kvinnor och män. Samma\r\ninsikt finns bland andra biståndsgivare och\r\nmultilaterala biståndsorgan.</pre><pre>Numera står kvinnoinriktat bistånd ganska högt\r\nupp på den internationella dagordningen. Men det\r\när tyvärr långt mellan ord och handling.</pre><pre>Milstolpar i utvecklingen har varit FN:s\r\nkvinnokonferenser -- 1975 i Mexico City, då FN:s\r\nkvinnoårtionde proklamerades, och i Nairobi 1985\r\nvid kvinnoårtiondets slut. I Nairobi antogs de\r\nframåtsyftande strategierna för 90-talet, ett\r\ndokument som visar hur kvinnors ställning skall\r\nstärkas, dels praktiskt i vardagen, dels strategiskt\r\nför att de på sikt skall få ökat inflytande och ökad\r\nmakt över sin situation och över\r\nsamhällsutvecklingen.</pre><pre>Dessa båda kvinnokonferenser har haft stor\r\nbetydelse för utvecklingen, och 1995 är det dags\r\nigen. Då -- tio år efter konferensen i Nairobi -- skall\r\nen ny internationell kvinnokonferens i FN:s regi gå\r\nav stapeln. Det är viktigt att denna konferens får\r\nsamma uppbackning som FN:s konferenser om\r\nmiljö nu i juni och mänskliga rättigheter 1994. Inför\r\nkvinnokonferensen 1995 bör en svensk\r\nnationalkommitté tillsättas.</pre><pre>Att utvärdera bistånd möter stora svårigheter. Visst\r\nhar vi våra biståndspolitiska mål att mäta mot, men\r\nvad säger en sådan utvärdering egentligen? Vi kan\r\nibland t.ex. konstatera att biståndet främjar\r\nresurstillväxt eller social och ekonomisk utjämning.\r\nFörhoppningsvis bidrar det också till demokrati och\r\nmänskliga rättigheter.</pre><pre>Men vad är resurstillväxt värd om man inte kan\r\nkonstatera att också kvinnorna får del av\r\nresurstillväxten? Vad är social och ekonomisk\r\nutjämning värd om man inte kan konstatera att den\r\nkommer också kvinnorna till del? Fortfarande är\r\nkvinnorna i många av våra biståndsländer\r\nutestängda från den offentliga ekonomin,\r\nekonomiskt omyndigförklarade.</pre><pre>Vad betyder främjande av demokrati och\r\nmänskliga rättigher om kvinnorna utestängs från\r\nbeslutsfattande och inflytande över utvecklingen i\r\nbyn och i landet och om deras mänskliga rättigheter\r\nideligen kränks?</pre><pre>Bristen på statistik som speglar kvinnornas\r\nsituation i förhållande till männens är ofta ett\r\nproblem. I statistiken är kvinnan osynlig. Kvinnan\r\nhar en reproduktiv roll. Hon föder och tar hand om\r\nbarnen. Hon svarar för nästan allt hushållsarbete,\r\nförbereder och lagar maten, hämtar ved och vatten,\r\ntvättar och håller rent -- sysslor som är\r\ngrundläggande för familjens överlevnad. Detta\r\ntillsammans med det omfattande jordbruksarbete\r\nsom kvinnor utför för familjens försörjning finns\r\naldrig med i statistiska tabeller eller vid beräkning\r\nav BNP. Mannen däremot, som ofta är\r\nlönearbetare och därmed en del av den offentliga\r\nekonomin, är del av statistiken. Tabellerna är fyllda\r\nmed hans verksamhet.</pre><pre>En könsuppdelad statistik görs i regel bara när det\r\ngäller utbildning, löner och dödsorsaker.\r\nTraditionell statistik är därför inte något tillförlitligt\r\ninstrument när man vill se hur ett biståndsprojekt\r\nkan tänkas påverka kvinnors resp. mäns vardag.\r\nDet finns helt enkelt inte några andra sätt än att på\r\nplats studera vardagslivet -- vilken roll män resp.\r\nkvinnor har i samhället och i byn.</pre><pre>Av detta skäl är det synnerligen viktigt att det på\r\nbiståndskontoren finns särskilt utsända\r\nhandläggare, vilkas uppgift är att utifrån kunskap\r\nom kvinnors och mäns roller och funktioner i\r\nmottagarlandet utforma alla biståndsprojekt och se\r\ntill att de är väl förankrade hos både kvinnor och\r\nmän. Tyvärr finns det i dag bara en utsedd\r\nhandläggare som har som huvuduppgift integrering\r\nav kvinnoaspekter i biståndsprojekten.</pre><pre>En socialdemokratisk motion i vilken denna fråga\r\nbehandlas har i positiva ordalag besvarats i\r\nbetänkandet. Biståndsministern har i en\r\ninterpellationsdebatt för en kort tid sedan också\r\nställt sig positiv till detta behov. Men självfallet\r\nkommer vi att hålla utvecklingen på detta område\r\nunder uppsikt.</pre><pre>Herr talman! Kvinnorna utgör ungefär hälften av\r\njordens beolkning. Det innebär inte att vi äger\r\nhälften, får hälften av utbildningen, gör bara\r\nhälften av allt arbete, innehar hälften av alla\r\nparlamentsplatser eller hälften av alla chefsjobb,\r\nosv, och minst av allt innebär det detta för u-\r\nlandskvinnorna. Att detta är djupt orättvist och\r\nmåste ändras, är de flesta av oss överens om. En\r\nprofessur i internationell mödrahälsovård, en\r\nsvensk nationalkommitté för förberedelser inför\r\nnästa kvinnokonferens och utsända\r\nkvinnohandläggare på biståndskontoren ändrar\r\nnaturligtvis inte dessa förhållanden över en natt,\r\nmen de vore goda steg på vägen.</pre><pre>Herr talman! Jag vill i anslutning till det anförda\r\ninte framföra några särskilda yrkanden, men jag\r\nstår givetvis bakom de socialdemokratiska\r\nreservationerna.</pre><pre>Anf. 58  BIRGITTA HAMBRAEUS (c):</pre><pre>Herr talman! Kvinnan har en central roll i all\r\nutveckling. I Afrika har kvinnan av tradition det\r\nhelt avgörande ansvaret för familjens försörjning\r\nmed livsförnödenheter. Kvinnan skaffar vatten och\r\nenergi, sköter den största delen av odlingen samt\r\nförsäljningen av överskott på lokala marknader.\r\nPengar som kommer in från det används främst till\r\nbarnens skolavgifter och annat nödvändigt för\r\nfamiljen.</pre><pre>När det gäller näringslivets utveckling skulle det\r\nalltså vara självklart att allt utvecklingssamarbete\r\nskedde med kvinnorna. Effektivast vore det säkert\r\nockså om det administrerades av kvinnor. Kvinnor\r\norganiserar sig ofta på ett annat sätt än män,\r\nmindre högtidligt, mer flexibelt, och många\r\nfunktioner blandas naturligt.</pre><pre>Kanske borde det också finnas några\r\n''manshandläggare'' på varje biståndskontor för att\r\nse till hur männen skall kunna finna sin roll i\r\nfamiljens försörjning. Nu är det alltså tvärtom. Som\r\nViola Furubjelke påpekade får riksdagen t.o.m.\r\nmarkera att det åtminstone skall finnas några\r\nkvalificerade ''kvinnohandläggare'' på\r\nbiståndskontoren, som har till uppgift att se till att\r\nkvinnorna över huvud taget kommer med i det\r\ninternationella utvecklingssamarbetet.</pre><pre>Jag tror att huvudorsaken till de otillfredsställande\r\nresultat som vårt bistånd ibland nått beror på att\r\nman, naturligtvis oavsiktligt, i själva verket har\r\nförsvårat arbetet för kvinnorna, utan att männen\r\ndärför tagit över familjens försörjning. De ökade\r\ninkomster som man har fått av manligt dominerade\r\nindustrier och jordbruk för exportgrödor har\r\nskrämmande ofta inte använts till familjens\r\nförsörjning. Den är ju något som männen är vana\r\nvid att kvinnorna klarar.</pre><pre>Vi bör inte i första hand fara till u-länderna och lära\r\ndem att bli som oss, utan vi bör alltid först\r\nundersöka vilka organ i landet som våra pengar\r\nskall gå till, så att folk får resurser att på eget\r\ninitiativ ta kontakt med resten av världen och\r\nresurser att själva utveckla sitt land. Vi bör stärka\r\nde internationella grupper som arbetar för u-\r\nländernas rätt till en självständig utveckling, t.ex.\r\nUNCTAD, Sydkommissionen, osv.</pre><pre>Herr talman! Sveriges främsta internationella\r\nuppgift är att arbeta för en ny rättfärdig ekonomisk\r\nvärldsordning. Vi bör avlänka vår biståndspolicy\r\nfrån beroendet av Världsbanken och\r\nInternationella valutafonden, IMF.</pre><pre>Det är tragiskt att Sverige numera bundit sin policy\r\ni relationerna till u-länderna till Världsbanken och\r\nIMF. Vi får inte acceptera orättfärdiga spelregler,\r\näven om de hävdas av till synes övermäktiga\r\nintressen. Världsbanken och IMF domineras av i-\r\nländer som inte ens gör rätt för sig i FN och som\r\nmest tänker på egna intressen. Det är fråga om ren\r\noch skär maktpolitik.</pre><pre>Förr stödde Sverige u-ländernas kamp för en ny\r\nekonomisk världsordning för att u-länderna skulle\r\nkunna frigöra sig från den koloniala\r\nnäringslivsstrukturen, få rättvist betalt för sina\r\nråvaror och tillgång till världsmarknaden för sina\r\nindustriprodukter. Vi chockerades av\r\nVärldsbankens och Internationella valutafondens\r\növerförmynderi. Många inspirerades av tanken att\r\nsmå stater och u-länder skulle kunna sluta sig\r\nsamman och bygga en värld av en mångfald centra\r\nsom samarbetar till ömsesidig glädje och nytta,\r\nutan över- och underordning. I stället för att göra\r\nde rika rikare och räkna med att rikedomen skulle\r\nsippra ned till de fattiga, ville man stödja en\r\nutveckling ''nedifrån och upp''.</pre><pre>1984 kunde svenska UD inte tänka sig att\r\nbiståndskoordinering skulle kunna innebära att\r\nsvenskt bistånd direkt villkorades till\r\ngenomförande av makroekonomiska reformer,\r\nt.ex. ingående av stabiliseringspolitiska stand by-\r\navtal med IMF. Jag refererar i detta sammanhang\r\nen gammal UD-källa.</pre><pre></pre><pre>När OPEC var som starkast och i-världen insåg att\r\nu-länderna skulle kunna följa exemplet och sluta sig\r\nsamman för att få bättre pris på sina råvaror, gick\r\nman i FN med på långtgående utfästelser om en ny\r\nekonomisk världsordning. UNCTAD, det\r\nhandelsorgan som stod på u-ländernas sida, spelade\r\nen framträdande roll och Sverige var pådrivande i\r\narbetet för u-ländernas rätt.</pre><pre>Sedan OPEC:s inflytande minskat har i-världen\r\ntappat intresset för att ge u-länderna rättvisare\r\nvillkor. I-länderna utnyttjar tvärtom sitt övertag\r\noch betalar allt sämre för råvaror, höjer räntan och\r\nökar protektionismen. U-länder som sedan\r\nkolonialtiden är ensidigt beroende av att exportera\r\nnågra få råvaror har drabbats mycket hårt.</pre><pre>I slutet av 1980-talet förändrades också Sveriges\r\ninställning till allt detta. De förhållanden vi\r\nkritiserat och bekämpat hos Världsbanken och IMF\r\nansågs plötsligt nödvändiga, låt vara beklagliga. I\r\nstället för att tala för att Sverige skall försöka att\r\nändra spelreglerna sträcker sig ambitionen endast\r\ntill att försöka lindra konsekvenserna av det onda\r\nspelet för de fattigaste.</pre><pre>Det är inte längre självbestämmande som gäller,\r\nutan integrering i världsmarknaden på de rikas\r\nvillkor. Det ställs krav på regeringarna att ställa om\r\nlandets ekonomi så att man kan sköta\r\nräntebetalningarna på lån till de internationella\r\nfinansinstituten. Det är skandal att resursflödet\r\nnumera går från u-länderna till i-länderna, inte\r\ntvärtom. Den koloniala maktstrukturen behåller\r\ngreppet.</pre><pre>Jag anser att den viktigaste insatsen som vi kan göra\r\ni vårt utvecklingssamarbete med u-länderna är att\r\narbeta för en ny rättfärdig ekonomisk\r\nvärldsordning.</pre><pre>Herr talman! Våra biståndspolitiska mål förhindras\r\nav Världsbankens och IMF:s\r\nstrukturanpassningsprogram. De\r\nstrukturanpassningsprogram som Världsbanken\r\noch IMF kräver av skuldsatta u-länder är inte\r\nförenliga med Sveriges biståndspolitiska mål.\r\nSynsätt och metoder är kontraproduktiva, även om\r\nman numera talar vackert om\r\nfattigdomsbekämpning och miljö. Jag vill nämna\r\nvåra mål ett i taget.</pre><pre>Först det övergripande målet att höja de fattigas\r\nlevnadsvillkor. Bevisen för att särskilt kvinnor och\r\nbarn drabbas hårt av programmen är många. De får\r\narbeta mer för att livnära sig på lägre lön och sämre\r\nmark. Den bästa jorden odlas upp för\r\nexportgrödor. Flickorna måste se efter\r\nsmåsyskonen när mamma arbetar och hinner inte\r\ngå i skolan. Skolundervisningen är inte längre\r\ngratis, hälsovården har skurits ned och\r\nmatsubventionerna har dragits in. Det har drabbat\r\nde fattiga i städerna.</pre><pre>Sedan övergår jag till de fem målen. Det första\r\nhandlar om resurstillväxt. Några länder har ökat sin\r\nbruttonationalprodukt, men de flesta länder i\r\nAfrika som antagit\r\nstrukturanpassningsprogrammen har sänkt sin\r\nBNP. Investeringarna har många gånger eftersatts.\r\nSkuldtjänsten har dominerat över resurstillväxt\r\nsom kommer landet till godo. Huvudinriktningen\r\när i praktiken fortfarande bytesbalans och\r\nskuldtjänst.</pre><pre>Det andra målet rör ekonomisk och social\r\nutjämning. Jag tror inte att någon hävdar att denna\r\nfrämjas av strukturanpassningsprogrammen.</pre><pre>För det tredje gäller det ekonomisk och politisk\r\nsjälvständighet. Den sorts tillväxt som främjats\r\nleder inte till självständighet utan till större\r\nberoende av en världsekonomi som inte gynnar den\r\nsvaga. U-länderna själva anser att\r\nkonditionaliteten är ett hot mot deras suveränitet.</pre><pre>För det fjärde handlar det om en demokratisk\r\nsamhällsutveckling. Alla talar ju om vikten av detta\r\nnu. Men hur skall en regering kunna få folkets stöd\r\nnär man tvingas att höja matpriserna för de fattiga\r\ni städerna, skära ner den offentliga sektorn och\r\nstrama åt budgeten? Hur skall man kunna bygga\r\ndemokrati utan folkets stöd?</pre><pre>Det femte målet gäller en framsynt hushållning\r\nmed naturresurser och omsorg om miljön i\r\nmottagarländerna. Världsbankens storskaliga\r\nprojekt utarmar och hotar miljön. Det gäller t.ex.\r\ndet stora dammbygget i Narmada i Indien där\r\ntiotusentals människor tvingas flytta. Bankens\r\nretorik har ändrats även här, men det är inte mycket\r\nsom märks i verkligheten. Av Världsbankens 6 000\r\nanställda är det bara 100 som arbetar med miljö och\r\nde har föga inflytande över praktiken. Den plan för\r\ntropiskt skogsbruk som Världsbanken antagit för\r\nmiljöns skull har fått allvarlig kritik, bl.a. av World\r\nWatch Institutet, för att gynna\r\navverkningsintressena på miljöns och\r\nurprungsbefolkningarnas bekostnad.</pre><pre>Herr talman! Jag anser sammanfattningsvis att\r\nSverige bör frigöra sin biståndspolicy från beroende\r\nav Världsbanken och Internationella valutafonden.\r\nVi bör samarbeta med de u-länder som vi har\r\nförtroende för och stärka deras egna program för\r\nen strukturomvandling på deras egna villkor.</pre><pre>Anf. 59  KRISTINA SVENSSON (s):</pre><pre>Herr talman! I morgon, den 23 april, kommer 1992\r\nårs upplaga av Human Development Report att\r\nvärldslanseras av UNDP här i Stockholm.</pre><pre>Då kommer man att presentera den tredje\r\nrapporten över utvecklingen i världen.\r\nTillsammans med Världsbankens årliga\r\nekonomiska rapport är UNDP:s rapport det\r\nstandardverk som ger oss data och information för\r\natt vi skall kunna avläsa tillståndet i världen vad\r\ngäller social och ekonomisk utveckling. Det är en\r\nglädje att se rapporten presenteras i Stockholm.\r\nSverige har nämligen varit drivande för att få till\r\nstånd den här rapporten.</pre><pre>Under det gångna året har vi i Sverige haft en\r\nintensiv offentlig debatt om biståndet. Det har blåst\r\nkring biståndspolitiken. Kritiken har varit hård.\r\nFlera debattörer har talat om de omöjliga\r\nbiståndet, om det ineffektiva biståndet och om\r\nbistånd som inte når fram utan stannar i korrupta\r\ntjänstemäns och politikers fickor. Biståndsarbetare\r\nhar utpekats som Lords of Poverty som övertagit\r\ngamla koloniala mönster.</pre><pre>En del av dessa debattörer har alldeles uppenbart\r\nhaft ett mål för ögonen, nämligen att misskreditera\r\nbiståndet och biståndsansvariga både här hemma\r\noch ute på fältet. De har fört en debatt för att\r\nurholka biståndsviljan för att därigenom lägga en\r\ngrund för ett lägre biståndsanslag. Man har\r\nifrågasatt enprocentsmålet.</pre><pre>Andra debattörer har utgått från andra\r\nutgångspunkter. De har utifrån en insikt om att\r\nbiståndet verkligen behövs, lagt fram konstruktiva\r\nförslag för att minska biståndsberoendet och för att\r\nförverkliga målet att höja de fattiga folkens\r\nlevnadsnivå.</pre><pre>I det här perspektivet är det nödvändigt att lyfta\r\nfram de båda rapporterna från UNDP och\r\nVärldsbanken. Här får vi faktiskt bekräftat att\r\nbistånd till de fattiga länderna medverkar till en\r\nförändring av människors levnadsvillkor.</pre><pre>Jag vill redovisa några data ur den rapport som\r\nkommer att presenteras här i Stockholm i morgon.\r\nÄven biståndsministern gjorde det i sitt anförande,\r\nmen jag tycker att dessa fakta är värda att\r\nupprepas. Jag vill framför allt att Nydemokraterna\r\nhör detta, om det nu finns någon i kammaren från\r\nNy demokrati. Det gör det inte. Det var synd.</pre><pre>Vad är det då som sägs i UNDP-rapporten. Jo, att\r\nbarnadödligheten under de senaste 30 åren har gått\r\nner med 50 %.</pre><pre>På en generation har andelen människor med\r\ntillgång till rent vatten i u-världen ökat med två\r\ntredjedelar.</pre><pre>Läs- och skrivkunnigheten bland vuxna har från\r\n1970 till 1985 ökat från 46 % till 60 %. Det är\r\nnästan 15 %.</pre><pre>Nästan tre fjärdedelar av barnen i u-länderna går\r\nnu i skola mot mindre än hälften för 40 år sedan.</pre><pre>Andelen flickor i grundskolor har ökat från 74 %\r\ntill 87 %. Det är flera talare som tidigare har tagit\r\nupp hur viktigt det är att just flickor får del av\r\nprimärundervisningen. Det får positiva\r\nföljdeffekter för deras hälsa och när det gäller det\r\nantal barn som föds.</pre><pre>Det konstateras i rapporten att inkomsterna i u-\r\nvärlden har fördubblats i reala termer på 40 år.\r\nDetta trots folkökningen. Man konstaterar i\r\nUNDP-rapporten att tre människor av fyra\r\nbevisligen är friskare och bättre utbildade, lever\r\nlängre, är mer välnärda och mer produktiva än för\r\nbara en generation sedan. Biståndet har\r\nnaturligtvis medverkat till detta. Biståndet är en av\r\nflera faktorer.</pre><pre>Men man kan också utläsa en varning i UNDP-\r\nrapporten. Flera talare har också poängterat att det\r\när över en miljard människor som lever i absolut\r\nfattigdom i dag.</pre><pre>Hälften av jordens kvinnliga befolkning är\r\nfortfarande analfabeter.</pre><pre>Jordens befolkning kommer att öka från 5,4\r\nmiljarder till 8 miljarder de närmaste 30 åren. Vi\r\nvet alla att det är de fattigaste som står för den\r\nstörsta ökningen.</pre><pre>En femtedel av jordens befolkning går hungriga\r\ndagligen. Gapet mellan den fattigaste och den\r\nrikaste femtedelen av jordens befolkning ökar.</pre><pre>Å ena sidan ger UNDP-rapporten belägg för att en\r\npositiv utveckling har ägt och äger rum. Men å\r\nandra sidan får man naturligtvis i rapporten klara\r\nbelägg för att ett fortsatt engagemang är\r\nnödvändigt.</pre><pre>Slutsatsen är mycket tydlig och klar. Biståndet har\r\nspelat en roll, och bistånd är inte omöjligt.</pre><pre>UNDP-rapporten visar med all tänkbar tydlighet\r\natt vi måste satsa mer på bistånd till de mycket\r\nfattiga. I den socialdemokratiska partimotionen om\r\nde fattigas rätt, har vi lagt fram förslag utifrån den\r\ninsikten. Vi har följt upp förslagen i de\r\nreservationer som finns fogade till betänkandet.</pre><pre>Med utgångspunkt i den insikten föreslår vi ett\r\nhögre anslag till bl.a. Moçambique, Tanzania,\r\nUganda, Laos och Vietnam. Det är länder som\r\nenligt Världsbankens atlas för 1991 hör till de\r\nabsolut fattigaste.</pre><pre>Det är besynnerligt att regeringspartierna inte\r\nställer upp på dessa förslag. Delvis tar ni skydd\r\ngenom att hävda att det inte är fråga om\r\nnedskärningar, utan om budgetteknik och\r\nomfördelningar. Ni pekar på att biståndet för\r\nnäringslivsinsatser lyfts ur landramarna och har en\r\negen anslagstitel. Ja, det är riktigt. Men det är ju\r\nviktigare att hålla fast vid det långsiktiga\r\nfattigdomsinriktade biståndet genom landramarna.</pre><pre>Jag tyckte att det var intressant att lyssna på Göran\r\nLennmarkers inlägg. Om jag inte hörde fel, sade\r\nGöran Lennmarker att Afrika måste prioriteras.\r\nDet gör det ännu besynnerligare att ni moderater\r\ninte stöder det högre anslaget till dessa länder.</pre><pre>Det finns numera ett stort antal studier som visar\r\npå olika vägar att nå de fattiga. Låt mig referera till\r\nVärldsbankens fattigdomsrapport och UNDP:s\r\nrapporter. SIDA har naturligtvis också många egna\r\nrapporter och erfarenheter.</pre><pre>Det går t.ex. att använda arbetsintensiva metoder\r\nsom går ut på att utnyttja lokala resurser och lokal\r\narbetskraft i stället för importerad teknologi -- som\r\ninte heller kan underhållas. Både SIDA och\r\nNORAD har genomfört intressanta och lyckade\r\nprojekt med sådana metoder.</pre><pre>För att nå de fattiga är det i många länder också\r\nnödvändigt med jordreformer. Det kan vara\r\ntekniska lösningar som kan användas av de fattiga,\r\nt.ex. handpumpar i stället för dieselpumpar vid\r\nkonstbevattning. Här finns exempel där Unicef och\r\nSIDA arbetar tillsammans med sådana projekt\r\nbåde i Indien och i afrikanska länder.</pre><pre>Ett annat exempel är beredskapsarbeten för\r\ndaglönare, utveckling av jordbruksteknologi för\r\nsmåbönder och kreditsystem för fattiga och\r\nsmåföretagare. Grameens Bank i Bangladesh har\r\nlång erfarenhet av sådant arbete. Banken har under\r\nlång tid fått stöd från Sverige.</pre><pre>Bästa sättet, enligt UNDP, är att investera i de\r\nfattiga människorna för att på så sätt frigöra deras\r\negen initiativkraft. Det görs genom att satsa på\r\nbashälsovård, primär- och sekundärundervisning,\r\nrent vatten och sanitet, landsbygdsutveckling och\r\nlågteknologi.</pre><pre>Är detta möjligt? Alla som sysslar med bistånd vet\r\nhur svårt bistånd är. Många misslyckanden har\r\nkantat den biståndspolitiska vägen. Det har funnits\r\ntrender även när det gäller biståndet, och flera av\r\ndessa har förvisso lett in i återvändsgränder.</pre><pre>Men vi vet att det är möjligt. Vi vet att det är\r\nmöjligt att bekämpa fattigdomen i världen. Vi vet\r\natt biståndet är en av de faktorer som bidrar till att\r\nhöja de fattiga folkens levnadsnivå. Därför vill vi\r\nsocialdemokrater se ett stort och generöst bistånd.</pre><pre>Herr talman! När det gäller Birgitta Hambraeus\r\ninlägg -- hon är inte heller kvar i kammaren -- och\r\ndet hon sade om Världsbanksprojekten och\r\nstrukturprogrammen, vill jag hänvisa till den debatt\r\nsom vi hade för ett år sedan.</pre><pre>Anf. 60  GÖRAN LENNMARKER (m) replik:</pre><pre>Herr talman! Kristina Svensson tog upp frågan om\r\nVietnam och Afrika. Det finns ett bekymmer med\r\nbiståndet till Vietnam. Den regim som har haft\r\nmakten i Vietnam under lång tid är i sig ett\r\nhuvudskäl till bristen på utveckling. Det är detta\r\nsom gör det så svårt att ge bistånd. Det kan i så fall\r\nkomma att stärka den struktur som skapar\r\nfattigdom. Det är därför angeläget att finna vägar\r\noch former för att t.ex. stödja det framväxande\r\nnäringslivet i Saigon och i framför allt i södra delen\r\nav landet, där det finns en viss tradition på det\r\nområdet. Det är också viktigt att stödja fria och\r\nfrivilliga organisationer och de som på olika sätt\r\nundergräver regimens fattigdomsskapande politik.</pre><pre>Dilemmat är hur man skall finna dessa vägar och se\r\ntill att fattigdomen inte cementeras och i stället för\r\nen politik som tar landet ur fattigdomen. Vietnam\r\när därför ett bra exempel på hur svårt det kan vara\r\natt nå fram och finna vägar så att biståndet\r\nstimulerar till utveckling och inte stimulerar brist på\r\nutveckling.</pre><pre>Det är väl naturligt att Afrika måste prioriteras.\r\nDet är den kontinent där vi kan se de största\r\nbekymren. Utvecklingen går i vissa avseenden i\r\nnegativ riktning. Handeln har där inte samma\r\nbetydelse. En hel del av dessa länder har en så svag\r\nnäringslivsstruktur att handeln relativt sett betyder\r\nlitet.</pre><pre>Anf. 61  KRISTINA SVENSSON (s) replik:</pre><pre>Herr talman! Göran Lennmarker argumenterar\r\nfaktiskt för ett högre bistånd. Jag förstår inte\r\nslutsatsen. Slutsatsen måste alltså bli att biståndet\r\ninte skall skäras ned om man tror på bistånd och\r\ndess effekter och möjligheter att vara\r\nfattigdomsbekämpande. Då går det väl inte att\r\nskära ned biståndet, som ni vill göra när det gäller\r\nVietnam och de mycket fattiga länderna i Afrika?</pre><pre>Anf. 62  GÖRAN LENNMARKER (m) replik:</pre><pre>Herr talman! Men kära Kristina Svensson, det\r\nberor på till vem biståndet går. Landramen går ju\r\nnormalt till statsmakten, som har att använda\r\nbiståndet. Därför kan ett landramsbaserat bistånd,\r\nom det går till en korrupt statsmakt, komma att\r\nanvändas på ett sådant sätt att det förhindrar en\r\nutveckling. Vietnam är fattigt därför att\r\nutvecklingen har förhindrats under lång tid. Landet\r\när väsentligt fattigare än det borde ha varit,\r\nberoende på att en felaktig politik har förts under\r\nen lång tid. Det här gäller inte bara Vietnam, utan\r\näven en hel del andra länder.</pre><pre>Därför går det inte säga att bistånd är lika med\r\nlandramar, vilket skulle innebära att bistånd till\r\nstatsmakten automatiskt skall utgå.</pre><pre>Mycket av den nya regeringens politik handlar om\r\nbistånd till frivilliga organisationer och bistånd till\r\nnäringsliv, och biståndet går nu andra vägar än\r\ntidigare. Det är klokt.</pre><pre>Anf. 63  KRISTINA SVENSSON (s) replik:</pre><pre>Herr talman! Den UNDP-rapport som kommer att\r\npresenteras i morgon, tidigare rapporter från\r\nUNDP och Världsbankens fattigdomsrapport talar\r\nmycket tydligt för att bistånd är nödvändigt.\r\nBistånd ger faktiskt resultat, och är nödvändigt för\r\natt förändra förhållandena för de mycket fattiga\r\nmänniskorna.</pre><pre>För mig är det motstridigt att skära ned det svenska\r\nbiståndet och minska ramarna för landprogrammen\r\ni dessa länder.</pre><pre>Det har sagts många gånger tidigare i dag att\r\nbistånd faktiskt inte går till regimer utan till\r\nmänniskor för att förändra människors\r\nlevnadsvillkor.</pre><pre>Anf. 64  MARGARETA VIKLUND (kds):</pre><pre>Herr talman! Jag tycker att det har varit mycket\r\nintressant att sitta på min plats och lyssna till den\r\ndebatt som har förts här i dag. Vi har varit med om\r\natt skapa historia, och vi har också fått en\r\nredovisning för den tidigare historien här i\r\nriksdagen.</pre><pre>Sverige har ju sedan länge bedrivit en\r\nbiståndspolitik som syftar till att hjälpa de fattigaste\r\nländerna i världen. De länder som valts ut som\r\nprogramländer har ofta varit ''unga'' länder som\r\nsökt bygga upp sina nationer på socialistisk\r\nideologisk och ekonomisk grund. I dag vet vi, och\r\ndet vet också ledarna i de berörda länderna, att den\r\nvägen inte var så bra.</pre><pre>För att skapa en bärkraftig och långsiktig\r\nutveckling och komma till rätta med\r\nförsörjningskrisen har man i dag ett omedelbart\r\nbehov av demokratisering och förändring mot\r\nfriare marknader. Det måste därför skapas\r\nförutsättningar så att marknadskrafterna får\r\nmöjlighet att samverka på ett effektivt sätt. Till det\r\nkrävs, enkelt och schematiskt uttryckt, bl.a. stöd,\r\nuppmuntran och påverkan till attitydförändringar.</pre><pre>Men det är också viktigt att vi som säger oss\r\nföreträda marknadsekonomin inte medverkar till\r\natt länder isoleras, segregeras till ''entredjedels-\r\nsamhällen'', dvs. att ett litet antal människor lever i\r\nrikedom och resten i fattigdom. Socialistiska\r\nekonomier är ofta ''entiondels-samhällen'' -- en\r\ntiondel är med i partiet och har alla privilegier,\r\nmedan resten lever mindre bra. Alla måste kunna\r\nvara med i samhällsutvecklingen. Det är den policy\r\neller politik som i alla fall vi i kds vill föra.</pre><pre>Även om det sker en förändring mot friare\r\nmarknader, är det viktigt att vårt lands\r\nbiståndsinsatser inte utgår från det svenska\r\nnäringslivets behov utan utgår från det hjälpbehov\r\nsom finns hos människorna i det land som vi avser\r\natt hjälpa. Det är därför hög tid att sätta sig in i de\r\nverkliga behoven i de länder som vi vill och kan\r\nhjälpa i den tredje världen.</pre><pre>Skall biståndsprojekt lyckas, måste initiativet till\r\ndem komma från de människor som hjälpen är\r\navsedd för. Utvecklingsprojekt måste vara i\r\nsamklang med idéer, levnadssätt och\r\nsamhällsutveckling i de länder som skall motta\r\nhjälpen. Det är därför viktigt att ta vara på idéerna\r\nhos enskilda och grupper i u-länderna för att stödja\r\ndem i ett utvecklingsarbete på deras villkor. Men då\r\nfordras lyhördhet, engagemang och visioner. Det\r\nkan handla om att se och komma förbi stelbenta\r\nadministrativa regelsystem.</pre><pre>För att få i gång mjuka projekt och kunna lösa\r\nmänskliga problem direkt där de uppkommer är ett\r\nsamarbete med organisationer och rörelser på\r\ngräsrotsnivå en viktig förutsättning. De frivilliga\r\norganisationerna har genom sina kanaler bättre\r\nmöjligheter att komma i direkt kontakt med\r\nrörelser och enskilda i andra länder än vad kanske\r\nden verksamhet har som går från administration till\r\nadministration.</pre><pre>Det är bra att anslaget till frivilliga organisationers\r\nbiståndsverksamhet ökat. Jag anser att det är en\r\nväg till bistånd som kan utvecklas ännu mer än vad\r\nsom har skett och sker i dag.</pre><pre>Jag anser inte att det är rätt att spela ut Baltikum\r\noch Östeuropa mot världens absolut fattigaste\r\nländer. Även om behoven är stora hos våra\r\nnärmaste grannar i öster, är de trots allt små i\r\njämförelse med de behov som finns i världens\r\nfattigaste länder. Det är därför bra att biståndet till\r\nBaltikum och Östeuropa har egna anslag och inte\r\nbelastar anslaget för biståndet till den tredje\r\nvärlden och därmed konkurrerar ut de allra\r\nfattigaste.</pre><pre>Herr talman! Det är viktigt att Sveriges syn på\r\nekonomisk och politisk frihet förklaras mycket\r\ntydligt i dialogen med mottagarländernas\r\nregeringar. Brott mot mänskliga rättigheter skall\r\npåtalas mycket klart. Markeringar måste göras när\r\ndet gäller biståndet till regimer som förtrycker eller\r\nmilitärt bekämpar sitt eget eller andra folk. Sådana\r\nmarkeringar tycker jag regeringen har gjort i\r\nbudgetpropositionen, när det gäller några länder.</pre><pre>Det är också viktigt att snabba och kraftfulla\r\ninsatser görs i länder där en ny skör demokrati\r\nkämpar en ojämn kamp mot krafter som vill bryta\r\nner den.</pre><pre>Men arbetet för demokratisering och höjning av de\r\nfattigas levnadsstandard kräver att vi försöker\r\ntränga in i även totalitära staters liv och inte vänder\r\noss bort från befolkningen där. Biståndsviljan i\r\nSverige har sin ryggrad hos folkrörelser och ideellt\r\nengagerade människor. Där finns ofta en stark vilja\r\ntill fortsatt hjälp för de fattiga folken även när deras\r\nledare har gjort sig oförtjänta av stöd. Därför är det\r\nytterligare en anledning att stödja de frivilliga\r\norganisationernas arbete.</pre><pre>Folkrörelser och enskilda organisationer kan spela\r\nen mycket stor roll i ländernas\r\ndemokratiseringsarbete. Det statliga biståndet har\r\ni den tidigare förda politiken ägnat alltför litet\r\nomsorg åt stöd till organisationer och institutioner\r\nutanför den offentliga sektorn. Det finns ett stort\r\nbehov av gräsrotsorganisationer som kan göra\r\nutvecklingsarbetet effektivare och stärka basen för\r\nen demokratisering. Kooperationen,\r\nfackföreningsrörelsen, kvinnoorganisationerna och\r\npolitiska partier behöver utvecklas i de olika\r\nländerna. Människorna måste få träning i den\r\ndemokratiska processen. Frivilligorganisationerna\r\när väl lämpade att främja demokratimålet genom\r\natt de når befolkningen och därför kan påverka\r\nutvecklingen på bynivå.</pre><pre>Herr talman! Kvinnornas och barnens situation\r\nomnämns på flera ställen i både proposition och\r\nbetänkande. Det är bra. Men jag anser trots det att\r\ni den nya inriktning som biståndet måste få och som\r\ndelvis är på gång, måste kvinnans situation i världen\r\nlyftas fram ännu mer än tidigare -- och det har vi\r\nkvinnor hittills sagt här från talarstolen. Det kan ju\r\ntyckas tjatigt att ständigt dra fram kvinnans\r\nsituation i världen. Men det är genom tjat och\r\npåtryckningar som man får saker och ting att\r\nhända. Jag kan faktiskt inte vara tyst om kvinnans\r\nsituation i världen, när t.ex. antalet vuxna\r\nanalfabeter år 1990 var 963 miljoner. En kvinna av\r\ntre är analfabet. Bland männen är förhållandet en\r\nav fem.</pre><pre>Tydligast är könsskillnaden inom analfabetismen i\r\nAsien och Oceanien. Medan antalet manliga\r\nanalfabeter sjönk från 247 miljoner 1970 till 233\r\nmiljoner 1985, ökade antalet kvinnliga analfabeter\r\nunder samma period från 390 till 418 miljoner.</pre><pre>Analfabetismen orsakar dödsfall. 17 miljoner barn,\r\nfrämst i tredje världen, dör årligen på grund av\r\nmödrars analfabetism och bristfälliga kunskaper i\r\nnäringslära, som t.ex. okunnighet om hur viktig\r\nmodersmjölken är.</pre><pre>Alfabeteringsprogrammen för kvinnor har givit\r\ndem en ökad medvetenhet om sina rättigheter,\r\nvilket är nödvändigt om det skall bli någon rättvisa\r\ni världen.</pre><pre>En grundläggande mänsklig rättighet är rätten till\r\nutbildning, som i sin tur är avgörande för att kunna\r\nåtnjuta och utöva andra rättigheter. I det moderna\r\nsamhället är utbildning det väsentligaste och mest\r\nverkningsfulla villkoret för utveckling.</pre><pre>Såväl i landsomfattande\r\nmassalfabeteringskampanjer som i mer lokala\r\nkampanjer har i synnerhet kvinnornas deltagande\r\nvarit mycket beroende av omgivningens inställning.\r\nEn del män är oroade av undervisningen och tillåter\r\ninte att deras fruar deltar i den. För att\r\nalfabeteringsprogram skall lyckas måste både män\r\noch kvinnor motiveras. Män måste informeras om\r\nalfabeteringens frigörande effekter. Det har visat\r\nsig att kvinnor som har alfabetiserats möts med\r\nökad respekt i samhället och hemmet. De är bättre\r\nrustade att söka jobb och kan därför tjäna mer. De\r\nhar mycket lättare att hjälpa sina barn med\r\nskolarbetet. De har större förmåga att driva\r\nsmåföretag och själva sköta den bokföring som\r\nkrävs.</pre><pre>Biståndspolitiken måste få ännu tydligare signaler\r\nom att kvinnans situation måste lyftas fram i allt\r\nbiståndsgivande. Men för att nå kvinnan måste man\r\nockså nå mannen, så att hans attityder och\r\ninställning till kvinnan förändras. Kvinnan måste\r\nkomma upp på samma plan som mannen i alla de\r\nländer där svenskt bistånd är engagerat. Hon måste\r\nbli accepterad som en fullvärdig individ med samma\r\nrätt till det vi kallar människovärde.</pre><pre>Herr talman! Världen är i dag översvämmad av\r\nflyktingar. Miljontals afghanistanska flyktingar\r\nlever i Pakistan. I de afrikanska länderna och i\r\nandra delar av världen finns också miljontals\r\nflyktingar.</pre><pre>Ett av de mest hårresande exemplen är den\r\nbarfotavandring som 15 000 pojkar mellan sex och\r\nsjutton år just nu gör mellan Sudan och Etiopien.\r\nPojkarna har förlorat föräldrar och hem i kriget och\r\nvandrar från staden Pochala i söder på jakt efter ett\r\nnytt hem i en hård miljö. Enligt en alldeles för litet\r\nuppmärksammad tidningsartikel hade pojkarna i\r\nbörjan på april vandrat 30 mil sedan de gav sig i väg\r\ni slutet av februari.</pre><pre>Jag anser att Sverige i FN med det snaraste bör se\r\ntill att dessa pojkars situation uppmärksammas och\r\ngörs något åt. Det är inte acceptabelt att de i\r\ntusental skall driva på vägar och genom djungler i\r\nsitt sökande efter en fast hemvist. I sammanhanget\r\nkan man inte låta bli att undra över vart dessa\r\npojkars systrar har tagit vägen. Jag anser också att\r\ndet är en uppgift för FN att undersöka och\r\noffentliggöra.</pre><pre>Herr talman! Sammanfattningsvis kan sägas att i\r\nårets biståndsbudget har tumskruvarna dragits åt\r\nnågot när det gäller landramen för några länder,\r\nsom visat sig inte uppfylla kravet på demokrati och\r\nmänskliga rättigheter. Det är bra och rätt, även om\r\ndet kan möta en del protester. Det är också bra att\r\nen ökad andel av biståndet skall gå genom frivilliga\r\norganisationer.</pre><pre>Biståndsinsatser får inte ha sin grund i det svenska\r\nnäringslivets behov utan skall utgå från det\r\nhjälpbehov som finns hos människorna i de länder\r\nvi sagt oss vilja hjälpa. Kvinnans situation måste\r\nlyftas fram i allt biståndsarbete och kvinnorna bli\r\ndelaktiga av de konsekvenser begreppet mänskliga\r\nrättigheter innebär. Vi måste också ständigt i vårt\r\nbiståndsarbete ha världens flyktingsituation för\r\nvåra blickar, så att vi snabbt kan göra insatser.</pre><pre>Herr talman! Jag har inga andra yrkanden än\r\nutskottets.</pre><pre>Anf. 65  RICHARD ULFVENGREN (nyd):</pre><pre>Herr talman! Jag ser att Alf Svensson går nu. Jag\r\nhar honom med i mitt anförande, så det vore bra\r\nom han kunde stanna sju minuter till. Annars får\r\njag ta det jag hade tänkt säga till honom en annan\r\ngång.</pre><pre>Först en eloge till Margareta Viklund för hennes\r\nhärliga sätt att tala. Fler sådana här i salen, tycker\r\njag!</pre><pre>Ny demokrati föreslår att det svenska biståndet i\r\nhuvudsak borde bestå av tre olika inriktningar:</pre><pre>Utvecklingsbistånd och stöd till våra grannländer.</pre><pre>Ett aktivt deltagande och verkande för FN bl.a.\r\nsom ''världspolis''.</pre><pre>Ett effektivt och världsomspännande\r\nkatastrofbistånd.</pre><pre>Det jag tänkte utveckla här är ett konkret förslag\r\nsom vi lagt i form av en motion, U230, om en\r\ninternationell katastrof- och biståndsbrigad.</pre><pre>Tänk er ett regemente med samlad expertis på\r\nområdet bistånd och katastrofhjälp, där de\r\nvärnpliktiga är sådana killar och tjejer som\r\nprioriterar denna sorts utbildning framför den\r\ntraditionella militära utbildningen. Här finns även\r\nden samlade operativa ledningen och\r\nadministrationen inom Sverige vad gäller katastrof-\r\noch biståndsinsatser.</pre><pre>Till sitt förfogande har de all tänkbar utrustning och\r\nförråd som kan behövas för att nå det område och\r\nden terräng dit hjälpen är ämnad. Det kanske är\r\nblågula Herkulesplan, helikoptrar, jeepar,\r\nbandvagnar, snöskotrar, servicecontainers, mobila\r\nfältsjukhus etc.</pre><pre>Utöver de direkta hjälpinsatser som en sådan\r\nkvalificerad brigad -- eller vad man nu skall kalla\r\ndet -- snabbt kan utföra, kan den också bli en bas\r\nför utskeppning av överskottsmaterial,\r\njordbruksprodukter m.m.</pre><pre>Samordningsmöjligheterna med andra\r\nhjälporganisationer är uppenbara. En stor del av de\r\nspridda hjälpinsatser som i dag görs via diverse\r\norganisationer och anslag kan på detta sätt\r\nkoncenteras, bli effektivare, snabbt tillgängliga och\r\nprofessionella.</pre><pre>Jag vet att det finns projekt, bl.a. inom\r\nräddningsverket, som påminner om vårt förslag,\r\noch det är mycket möjligt att dessa insatser kan\r\nvara en bra grund i en sådan här satsning. Men här\r\nhandlar det om rejäla tag.</pre><pre>Vad gäller lokaliseringen bör en sådan verksamhet\r\nligga vid en flygplats med nära tillgång till järnväg,\r\nväg och hamn.</pre><pre>De aspiranter som söker sig till denna verksamhet\r\nkommer att få lära sig u-landskunskap, geografi,\r\nspråk, fysisk träning, viss sjukvårdsutbildning,\r\növerlevnadsteknik, tekniskt underhåll m.m.\r\nUtbildningar som i dag ligger inom SIDA:s ramar,\r\nt.ex. Sandö U-centrum kan integreras i denna nya\r\nverksamhet. Även andra uppföljningsstudier och\r\nutvärderingar skall ha sin bas på brigaden. Det blir\r\nett operativt SIDA.</pre><pre>För att utnyttja biståndsbrigaden även i ett icke\r\noperativt läge och därmed få ned kostnaden kan\r\nden offerera sina tjänster till närliggande\r\nkommuner, exempelvis brand- och räddningstjänst\r\nvid olyckor, ambulansflygningar och fordonsservice\r\nsamt diverse tjänster på den flygplats som skulle bli\r\nbrigadens bas.</pre><pre>Några ord om finansieringen för det hela. Anslagen\r\nbör tas ur den befintliga biståndsbudgetens anslag\r\ntill SIDA med underrubrikerna Katastrofer,\r\nÅteruppbyggnad, Bistånd genom folkrörelser och\r\norganisationer, Särskilda miljöinsatser och\r\nprogram, Rekrytering och utbildning och Vissa\r\nlandprogramskostnader, alltså en rad olika\r\ndelmoment, dvs. den del av C2-anslaget som inte\r\ningår i landprogramsramen. Dessutom utnyttjas\r\nC5-anslaget.</pre><pre>Sedan finns det en rad olika i dag fungerande\r\nmindre organisationer och myndigheter som kunde\r\nintegreras i brigaden. Även för delar av\r\nvärnpliktsmyndigheten kan det bli en avlastning.</pre><pre>Till sist kanske man skall lägga till att inom området\r\nkatastrofbistånd finns förutom snabba proviant-\r\noch medicinsändningar även projekt av litet mer\r\nteknisk karaktär.</pre><pre>Jag har själv, som jag sagt tidigare här i kammaren,\r\ndeltagit i ett antal biståndsprojekt, av vilka två har\r\nvarit riktiga katastrofprojekt. Det ena var när en\r\ndamm hade rasat i norra Sri Lanka och dränkt en\r\nhel by. Vi hade sex månader på oss innan nästa\r\nregnperiod kom att reparera skadan. Med landets\r\negna resurser hade det kanske tagit sex år. Ett annat\r\nprojekt var Kafue Gorge i Zambia, ett kraftverk\r\nsom hade brunnit, vilket gjorde att Zambia till\r\nstörre delen var utan el under sex månader.</pre><pre>Denna typ av projekt är en bra och vettig del av\r\nbiståndet. Jag kan ge Alf Svensson och även Karl-\r\nGöran Biörsmark fler exempel på bra bistånd. Jag\r\nhåller med om att debatten kunde innehålla mer\r\npositiva tongångar och beklagar om Ny demokratis\r\ninställning enbart verkat negativ.</pre><pre>En utmaning som vi alla kan ta till oss och som\r\nkunde öka anslaget till biståndet, är att hjälpa till\r\natt få fart på Sverige och därmed öka vår BNI. Det\r\när ett ganska bra sätt.</pre><pre>Men nu är det faktiskt inte biståndets storlek i\r\nkronor som är det viktiga, utan det är vad som\r\nuträttas för pengarna. Det är detta som Ny\r\ndemokrati försöker fightas för, att vi skall göra mer\r\nför samma eller till en början mindre pengar. Det\r\när vad det handlar om. Sedan får ni tro vad ni vill.</pre><pre>Herr talman! Vi hade tre yrkanden i vår motion. De\r\navstyrktes i ett nafs, utan att utskottet ens tittade\r\nnärmare på förslaget. Det är också en form av\r\nnegativ inställning. Det är tråkigt, tycker jag. Ett\r\nsådant här förslag är värt ett bättre öde, och skam\r\nden som ger sig.</pre><pre>Alf Svensson sade här tidigare att han var i FN i\r\njanuari. Jag var där i december och träffade Jan\r\nEliasson i New York och lyssnade till hans\r\nspännande planer på området katastrofbistånd.</pre><pre>Alf Svensson sade också att det är dags att se över\r\nvår katastrofverksamhet här hemma. Det var precis\r\ndetta vi ville i vår motion, att utreda det totala\r\nkatastrofåtagandet, som i dag bedrivs genom\r\nräddningsverket, SIDA, Swederelief, som jag har\r\nfunnit det svårt att hitta -- jag vet inte var det finns\r\nnågonstans --, vissa frivilligorganisationer m.m.,\r\noch se om man kunde finna en operativ\r\nsamordnande funktion.</pre><pre>Jag tillsätter härmed en enmansutredning för att\r\nvidareutveckla förslaget. Den som vill är\r\nvälkommen att vara med. Särskilt spännande vore\r\ndet att ha Alf Svensson och Jan Eliasson som\r\nbollplank.</pre><pre>Se möjligheterna och utmaningen i att kunna göra\r\neffektiva och välbehövliga insatser för människor i\r\nnöd och fattigdom!</pre><pre>Jag yrkar bifall till motion U230, yrkandena 1 och\r\n3, vid moment 63.</pre><pre>Anf. 66  BERTIL PERSSON (m):</pre><pre>Herr talman! Det var ju intressant att vi hastigt och\r\nlustigt fick tillsatt världens största\r\nenmansutredning. Det var minst tre personer i den.</pre><pre>Herr talman! Så här sent i debatten vill jag\r\nkoncentrera mig på ett speciellt avsnitt, ett avsnitt\r\nsom har engagerat mig väldigt mycket, och uttrycka\r\nmin uppskattning för det positiva mottagande\r\nförslaget fick av biståndsministern. Det gäller\r\nanslaget till förarbete för ett WHO-universitet i\r\nMalmö.</pre><pre>Bakgrunden till den motion som har tillstyrkts av\r\nutskottet är nog så allvarlig. 70 % av all medicinsk-\r\nteknisk utrustning i u-länderna står stilla på grund\r\nav bristande underhåll. Man har kompetens för att\r\nanvända modern teknik, men man har inte\r\nkompetens att underhålla den, och det har varit ett\r\nav de största hälsoproblemen i u-länderna.</pre><pre>WHO har i åtskilliga år uppmärksammat det här\r\nproblemet i form av olika konferenser, men man\r\nhar inte kommit längre än till en teknikerskola som\r\nhar upprättats i Nicosia.</pre><pre>För sex år sedan blev både jag och Nils Stormby,\r\nsom nu är sjukvårdskommunalråd i Malmö,\r\nuppmärksammade på problemet, för både Malmö\r\nstad och Electrolux fick in ett antal förfrågningar\r\nom medicinsk-teknisk utbildning från olika u-\r\nländer.</pre><pre>Det gjorde att vi tog upp en diskussion med WHO\r\ni Genève för att se vad man kunde göra åt denna\r\nfråga. I WHO ansåg man att det som behövdes inte\r\nvar en enklare teknikerutbildning utan en\r\nkvalificerad utbildning gällande sjukvårdens\r\nunderhållsplanering, management och\r\nteknikutvärdering. Det ledde så småningom till\r\növerläggningar mellan WHO:s dåvarande\r\ngeneralsekreterare Halfdan Mahler och\r\nutrikesminister Sten Andersson. De utföll positivt\r\nvad gäller UD. Men på SIDA var man negativ.\r\nKonflikten var helt enkelt följande.</pre><pre>WHO vill ha en skola av detta slag och menar att\r\nden skall vara knuten till ett välrenommerat\r\nuniversitet i ett i-land, så att WHO skall kunna\r\ngarantera kvaliteten i utbildningen. På SIDA\r\ndäremot kan man inte tänka sig att pengarna inte\r\nsänds till ett u-land. Den konflikten blev\r\nförlamande för de fortsatta diskussionerna.</pre><pre>WHO har arbetat vidare. WHO har presenterat ett\r\ns.k. position paper, och man har i England\r\nutarbetat ett curriculum för en skola av detta slag.\r\nDet rör sig om en kvalificerad Masters-utbildning\r\npå 18 månader som innefattar 6 månaders\r\navhandlingsarbete som görs i hemlandet. De\r\nstudenter som tas in skall vid ankomsten ha en\r\nkvalificerad basutbildning, och det är regeringarna\r\nsom skall ansöka om plats på skolan. Efter\r\nutbildningen skall eleverna anvisas arbete på\r\nriksnivå eller regional nivå i hemländerna. Man\r\nräknar med att ta in 100 elever om året.</pre><pre>En sådan här skola är naturligtvis attraktiv för\r\nmånga. Bland de orter som har anmält sitt intresse\r\nför förläggningen av skolan är Helsingfors,\r\nGlasgow och Singapore. Fortfarande hävdar man\r\ndock, i varje fall i våra kontakter med WHO, att\r\nMalmö har ett försteg. Man har så goda\r\nerfarenheter från FN:s sida av det nuvarande World\r\nMaritime University, som är lokaliserat till Malmö.</pre><pre>Malmö har lovat att stå för lokalfrågan, och\r\nfinansieringen är tänkt att bli multinationella\r\nbidrag och kursavgifter. Från WHO:s sida har sagts\r\natt årsskiftet 1993/94 skulle kunna bli den första\r\nintagningsperioden och att frågan kan komma upp\r\nvid vårsessionen i generalförsamlingen nästa år.</pre><pre>Vi är inte där än. Vi är inte nära ett beslut om en\r\nsådan här skola i Sverige. Men det är positivt att\r\nman kan ta upp dessa diskussioner efter det beslut\r\nsom sannolikt kommer att fattas här om någon\r\ntimme.</pre><pre>Ett universitet av detta slag i Sverige ger många\r\nfördelar. Den främsta är naturligtvis att\r\nförutsättningar uppstår för en väsentligt mer\r\nkvalificerad sjukvård i u-länderna, med alla de\r\nfolkhälsofördelar det innebär. Det är det viktigaste.\r\njag tror att det är svårt att åstadkomma så mycket\r\ngott för så litet pengar, som vi gör genom att ge\r\ndenna typ av kvalificerad utbildning.</pre><pre>Sedan finns det andra fördelar. Det är inte fel att\r\nsvenska medicinsk-tekniska produkter blir dem\r\nman övar sig på och att man får nära kontakter med\r\nsvensk industri under denna utbildning. Det\r\nhandlar här om utbildning av tunga beslutsfattare.\r\nKontakterna mellan oss och dem kommer att bli av\r\nvärde framöver. Det kompetenstillskott som vi får\r\nmed professorer och de inflygande gästprofessorer\r\nsom en sådan här skola för med sig kan ha betydelse\r\nför den svenska medicinsk-tekniska forskningen.</pre><pre>Herr talman! Att nu medel ställs till regeringens\r\nförfogande för arbetet med skolan ger oss chansen\r\natt åstadkomma en av de allra viktigaste insatser för\r\nu-länderna som över huvud taget är tänkbara. Det\r\när inte fråga om regionalpolitik här. Sju professorer\r\nlöser inga arbetslöshetsproblem i Sydsverige. Men\r\ndet hjälper WHO med ett av nyckelproblemen, och\r\ndet kan ge Sverige ytterligare en WHO-institution.\r\nVi har i dag bara två. Det är faktiskt inte mycket för\r\nett land som ger så stora bidrag till FN som vi gör.</pre><pre>Herr talman! Jag behöver inte yrka bifall till Nils T.\r\nSvenssons och min motion. Det har ett enigt utskott\r\nredan gjort.</pre><pre>Anf. 67  EVA ZETTERBERG (v):</pre><pre>Herr talman! Dagens biståndsdebatt har varit lång,\r\noch många viktiga saker har lyfts fram. Jag tänker\r\ninte gå till grunden och tala om biståndspolitiken\r\nsom helhet. Jag tänker ta upp två saker som jag\r\ntycker har fattats i debatten, om jag nu inte har\r\nmissat något inlägg.</pre><pre>Den första fråga jag vill ta upp gäller att bistånd är\r\nutveckling och möjligheter för människor att\r\nsjälvständigt leva och utveckla sina länder. Men det\r\när också frånvaro av krig. Där kommer Sveriges roll\r\nsom deltagare i FN och fredsbevarande styrkor in.</pre><pre>Jag och mitt parti har blivit oroade av signaler som\r\nförsvarsminister Anders Björck på senare tid har\r\nkommit med. Han har gått ut och talat om att FN-\r\nstyrkorna är för dyrbara och att Sverige inte skulle\r\nha råd att vara med och finansiera dem vidare. Jag\r\ntror att det finns olika förhållanden där man\r\ndefinitivt kan diskutera om det är meningsfullt med\r\nde insatser som har gjorts och om FN borde satsa\r\nannorlunda. Jag skall senare ta upp några konkreta\r\nexempel på sådana insatser.</pre><pre>Jag tycker att det vore viktigt att man från\r\nregeringens sida gjorde en markering. Frånvaron\r\nav inlägg på den punkten tyder på att regeringen\r\nsom helhet inte står bakom Anders Björcks\r\nuttalanden. Man kan definitivt diskutera att ändra\r\ninriktningen på dessa försvarsinsatser. Men att i\r\ngrunden ifrågasätta att Sverige skulle vara med och\r\nfinansiera FN:s fredsbevarande styrkor anser jag\r\nvara att dra helt fel slutsats. Låt oss hoppas att det\r\när ett enskilt utfall från Anders Björck.</pre><pre>Några exempel: FN har utarbetat en fredsplan för\r\nVästsahara som saboteras av Marocko. FN:s\r\nfredsbevarande styrkor har inte ens fått fram sin\r\nutrustning och kan inte fungera. Det skulle ha\r\nhållits val, men hela tidtabellen har förskjutits. Nu\r\nser det ut som om de anslagna medlen för att\r\nfinansiera planen skulle ta slut. Man kan undra\r\nvems felet är i det fallet. Det måste rimligen vara\r\nMarockos. Man kan också fråga sig hur FN kan\r\ntillåta Marocko att sätta sig över\r\nvärldsorganisationen. Förklaringen kan vara det\r\nstöd som kung Hassan får från franska regeringen,\r\noch man fruktar konsekvenser om kungen skulle\r\nstörtas. Det är risk för att folket i Västsahara får\r\nrösta om sin framtid men inte det marockanska\r\nfolket.</pre><pre>I Cambodja har FN:s fredsresurser använts för att\r\nlåta delar av den gamla Pol Pot-regimen få stöd och\r\nstora resurser till skydd -- skydd mot det egna folket\r\ni Cambodja. Det är en mycket dyr FN-operation.\r\nMan kan undra om det inte finns andra sätt att\r\nstödja folket i Cambodja.</pre><pre>I Libanon finns en fredsbevarande styrka som\r\nskickades dit för att övervaka de israeliska\r\ntruppernas tillbakadragande, men de fastnade i\r\nsödra Libanon. 1982 var det dags igen för israelisk\r\ninvasion. Varför tillåts Israel att sabotera för FN?</pre><pre>På Cypern finns också en fredsbevarande styrka.\r\nNu har FN skickat en observatörsstyrka också till\r\nEl Salvador, som skall bevaka de mänskliga\r\nrättigheterna. Detta är en huvudpunkt i\r\nfredsavtalet mellan regeringen och\r\nbefrielserörelsen FMLN som slöts i januari. Men\r\ndet kommer nu mycket oroande rapporter från\r\nFMLN om att fredsavtalet hotas. Frågan är också\r\nom regeringen har makt att hålla\r\ndödsskvadronerna i schack. Skall detta bli\r\nytterligare ett fall av permanent fredsbevarande?</pre><pre>Detta är olika exempel som vi kan ta upp där det\r\nfinns anledning till klander. Men är det vettigt att\r\nSverige går ifrån ett fredsåtagande och ett\r\nfredsövervakande inom FN:s regi? Det är frågor\r\nsom hör samman med Sveriges internationella\r\nuppdrag.</pre><pre>Den andra frågan som saknas i denna debatt gäller\r\nhandikappbiståndet. Vi har här fått höra, och det\r\nframgår av själva betänkandet, att regeringen gör\r\nen stor satsning på stödet till kvinnor och barn,\r\nnågot som vi från oppositionen självfallet ställer oss\r\nbakom. Margareta Viklund har just berört\r\nkvinnornas situation. Men det jag undrar är: Var\r\nkommer handikappbiståndet in? Jag beklagar\r\nliksom tidigare talare att Alf Svensson har avvikit\r\nfrån kammaren. Jag trodde att detta var en fråga\r\nsom låg Alf Svensson nära om hjärtat.</pre><pre>Vi vet att bara 1 % av det bilaterala biståndet går\r\ntill handikappade och att det på det internationella\r\nplanet inom det multilaterala biståndet inte är\r\nmycket högre siffror, trots att antalet handikappade\r\ni världen långt överstiger 1 %. Det finns väl\r\nutarbetade projekt och intresse från enskilda\r\norganisationer, och det borde också finnas detta\r\nfrån SIDA och FN-organ. Det är bara att se till att\r\nstyra pengarna så att projekten mer får den\r\ninriktningen.</pre><pre>Jag vill därför skicka med dessa två frågor. Det vore\r\nlämpligt om regeringen tittade mer på de delarna.</pre><pre>Anf. 68  HANS GÖRAN FRANCK (s):</pre><pre>Herr talman! Eva Zetterberg har berört några\r\nfrågor som inte har kommit med i den här debatten\r\ntidigare. Jag skall beröra en annan fråga som inte\r\nheller har ägnats nämnvärd uppmärksamhet, trots\r\natt den enligt min mening är viktig. Också jag\r\nbeklagar att Alf Svensson inte är här i kammaren\r\nliksom att de flesta av utrikesutskottets ledamöter\r\när frånvarande. De som sitter kvar här kan sträcka\r\npå sig.</pre><pre>Det finns i dag enligt FN:s flyktingkomissarie,\r\nUNHCR, 17 miljoner människor som lever som\r\nflyktingar. Lika stort antal är på flykt inom sina\r\negna länders gränser. Till detta kommer 2,3\r\nmiljoner flyktingar under mandatet för FN:s\r\nhjälporganisation för palestinaflyktingar,\r\nUNRWA.</pre><pre>Detta betyder en mycket snabb ökning av antalet\r\nflyktingar under UNHCR:s och UNRWA:s mandat\r\nfrån början av 1980-talet, då antalet flyktingar\r\nberäknades till 8,5 miljoner. Det finns mycket som\r\ntyder på att antalet flyktingar kan komma att\r\nminska vid de stora konflikthärdarna i Sydostasien,\r\nCentralamerika, södra Afrika, Afghanistan och\r\nMellanöstern. Men det beror på om påbörjade eller\r\nträffade fredliga uppgörelser kan bli framgångsrika\r\noch varaktiga. Å andra sidan finns nya\r\nkonfliktområden och inbördesstrider i länder som\r\nskapar nya stora flyktingströmmar.</pre><pre>En förutsättning för att Sverige skall vara\r\nframgångsrikt i solidariteten med världens\r\nflyktingar och kunna ställa stora krav på andra\r\nländer med lågt flyktingmottagande är att vårt land\r\nföregår med gott exempel i vår egen flyktingpolitik.\r\nDetta har riksdagen tidigare vid upprepade\r\ntillfällen uttalat, dock inte på senare tid. Dess värre\r\när det alltför få länder som ger bidrag, och i andra\r\nfall ger man alltför litet.</pre><pre>En aktiv fredspolitik, freds- och konfliktlösning\r\noch internationella fredsbevarande styrkor hör till\r\nde mest verksamma medlen för att motverka flykt\r\noch immigration. Jag instämmer därmed i det Eva\r\nZetterberg sade om regeringens försvarsminister,\r\nsom gjort egenartat negativa uttalanden om\r\nbehovet av ökade medel för FN:s fredsbevarande\r\ninsatser.</pre><pre>I dagens stora konflikthärdar, där fredsavtal\r\nträffats, står UNHCR och andra organ inför det\r\nstora och resurskrävande problemet att bistå\r\nflyktingarna med frivillig återvandring till\r\nhemländerna. Frågan om bistånd till återvandring\r\när ett underskattat problem runt om i världen, trots\r\natt det som regel är den bästa lösningen för\r\nflyktingarna.</pre><pre>Om man betänker hur stora problemen är, är det\r\nanmärkningsvärt att UNHCR och UNRWA har så\r\nsmå budgetar. UNHCR har fått 878 miljoner dollar\r\nresp. 950 miljoner dollar för de senaste åren. Det\r\nsvenska bidraget till UNRWA uppgick\r\nverksamhetsåret 1990/91 till 130 milj.kr., vilket är\r\nca 8 % av UNRWA:s budget. Utöver bidraget till\r\ndessa två organ bidrar Sverige till flyktinginsater\r\ngenom FN:s livsmedelsprogram WFP.</pre><pre>UNHCR, som för en tid sedan genomgick en svår\r\npersonell och organisatorisk kris, har starkt\r\nförbättrat sin verksamhet under de senaste åren.\r\nMen det finns alltjämnt stora problem med att\r\nrekrytera personal liksom med att genomföra och\r\nfölja upp vissa verksamheter och projekt. För att\r\nförbättra rekrytering och vidareutbildning borde\r\nSverige kunna göra en speciell insats genom att\r\nmedverka till ett internationellt utbildningscenter,\r\nförslagsvis vid Sandöskolan, där utbildning för\r\nbiståndsarbetare sker sedan lång tid tillbaka. Jag\r\nundrar vad Daniel Tarschys anser om en sådan idé,\r\näven om den inte nu finns på dagordningen för\r\ndagens debatt.</pre><pre>I en reservation om bidrag till UNHCR konstaterar\r\nvi socialdemokrater att behovet av flyktingbistånd\r\när mycket stort och har ökat. Exempelvis har den\r\nfruktansvärda situationen på Afrikas horn\r\nförvärrats kraftigt även om regimen i Sudan nyligen\r\nhävt det förbud mot matflygningar som blev\r\nlivshotande för tusentals flyktingar.</pre><pre>Situationen för kurderna är fortsatt mycket svår\r\ngenom återkommande turkiska bombningar samt\r\nblockad och terroraktioner från Bagdadregimen.</pre><pre>Utökade insatser krävs fortfarande i de stora\r\nkonflikthärdarna. Vi socialdemokrater anser mot\r\ndenna bakgrund att Sveriges bidrag till UNHCR\r\nbör ökas med 40 milj.kr. till sammanlagt 255\r\nmilj.kr.</pre><pre>UNRWA spelar en stor och viktig roll för\r\npalestinierna, vilket inte minst är av stor betydelse\r\nnu under pågående förhandlingsprocess. Genom\r\nsin integritet och självständighet i förhållande till\r\nockupationsmakten Israel är UNRWA omistligt.\r\nDen kommer att behövas under avsevärd tid även\r\nefter ett fredsavtal. Bevakningen och stödinsatser\r\nför mänskliga rättigheter behöver kraftigt utökas.</pre><pre>De israeliska bosättningarna på Västbanken och\r\nGaza har ökat mycket kraftigt under senaste tiden.\r\nI dag uttalade premiärminister Shamir mycket\r\nprovokativt att det inte är fråga om att Israel skall\r\nlämna de ockuperade områdena. De utgör en del\r\nav Israel. Detta rör sig sålunda om något som är\r\nännu mer allvarligt än en långvarig ockupation,\r\nnämligen en annektering. Det finns all anledning\r\natt i dag rikta en skarp protest mot detta utmanande\r\nuttalande under pågående förhandlingsprocess.\r\nVad anser Daniel Tarschys om detta Shamirs\r\nuttalande?</pre><pre>Antalet dödade palestinier uppgår till mer är 1 000\r\npersoner sedan intifadan började i december 1987.\r\nÄven israeler har genom terrordåd åsamkats död\r\noch stora skador. Förstörelse av palestinska\r\ninvånares egendom, kollektiva bestraffningar och\r\ndeportationer i strid med folkrätten förekommer i\r\nstor omfattning i de ockuperade områdena.</pre><pre>Sedan intifadan började har ca 75 000 palestinier\r\narresterats av politiska skäl. Antalet\r\nfrihetsberövade med politisk bakgrund kan i dag\r\nberäknas till ca 15 000.</pre><pre>Enligt rapporter från olika MR-organisationer,\r\nbl.a. enligt en rapport från Amnesty International\r\nså sent som i mars 1992, är det inget tvivel om att\r\ntortyr och annan brutal behandling används i stor\r\nomfattning i de ockuperade områdena.</pre><pre></pre><pre>Det finns alltså ett stort behov av förstärkta MR-\r\ninsatser.</pre><pre>Goda förutsättningar ges genom samarbete med de\r\nolika MR-organisationer som finns. Av särskilt\r\nintresse och betydelse är att UNRWA breddat sin\r\nverksamhet till att även omfatta bevakning och\r\ninsatser av MR-frågor. UNWRA har på grund av\r\nsina erfarenheter och sin status i de ockuperade\r\nområdena helt andra och bättre förutsättningar att\r\ngöra verksamma individuella och allmänna insatser\r\nän vad frivilligorganisationerna har.</pre><pre>Jag är därför något förvånad över att\r\nutskottsmajoriteten inte insett detta utan endast\r\nhänvisar till frivilligorganisationernas arbete, som i\r\noch för sig är mycket förtjänstfullt men klart\r\notillräckligt.</pre><pre>Vi socialdemokrater anser att biståndet till\r\nUNRWA bör utökas med 20 milj.kr. till\r\n160 milj.kr., dvs. med 14 milj.kr. utöver vad som\r\nanges i budgetpropositionen. Det utökade\r\nbiståndet bör användas främst för insatser på MR-\r\nområdet. Jag yrkar alltså bifall till reservationerna\r\n1 och 2.</pre><pre>Jag vill till slut, herr talman, säga att Sverige måste\r\nha en egen strategi för att i en generös och\r\nsolidarisk anda driva flyktingfrågorna i Europa och\r\nute i världen. Ett svenskt regeringsinitiativ bör tas,\r\nhelst av statsministern, för att vidta behövliga och\r\nverksamma internationella åtgärder. Detta borde\r\ninte vara främmande för folkpartiet, som tidigare\r\nhar lagt fram det förslaget -- eller hur, Daniel\r\nTarschys?</pre><pre>Anf. 69  DANIEL TARSCHYS (fp) replik:</pre><pre>Herr talman! Flyktingproblemen i världen är\r\nutomordentligt allvarliga, och Sverige gör stora\r\ninsatser för att försöka bemästra dem. Det är därför\r\nvi är mycket stora bidragsgivare när det gäller både\r\nUNRWA och UNHCR, dvs. när det gäller\r\noperationerna kring Israel och Palestina och när det\r\ngäller FN:s flyktingkommissarie.</pre><pre>När det gäller UNRWA är Sverige den näst största\r\nbidragsgivaren. Vi har under mycket lång tid varit\r\nstora bidragsgivare när det gäller det arbete som\r\ndär utförs.</pre><pre>När det gäller UNHCR har vi också betydande\r\nanslag. Jag vill i det här sammanhanget gärna\r\nunderstryka att det anslag som föreslås i\r\nbudgetpropositionen inte är någon övre gräns för\r\nvåra bidrag. Det kommer ytterligare bidrag från\r\nsvensk sida, som finansieras över andra anslag,\r\nframför allt katastrofanslaget, för insatser i\r\nsärskilda områden.</pre><pre>Anf. 70  HANS GÖRAN FRANCK (s) replik:</pre><pre>Herr talman! Det är bra att Daniel Tarschys säger\r\natt det inte är någon övre gräns. Vi får väl avvakta\r\nvilka förslagen kommer att bli i den delen. Han\r\nplacerade Sverige något för högt på stegen, men det\r\ntycker jag är mindre väsentligt. Däremot tycker jag\r\natt Daniel Tarschys skulle ha besvarat de konkreta\r\nfrågor jag ställde.</pre><pre>Anf. 71  DANIEL TARSCHYS (fp) replik:</pre><pre>Herr talman! Jag placerade inte alls Sverige för\r\nhögt på stegen -- Sverige är näst största\r\nbidragsgivare till UNRWA!</pre><pre>Hans Göran Franck ställde till mig frågor om ett\r\nuppslag som han hade fått på ett sent stadium -- inte\r\nframförda i motionsform, inte framförda i utskottet\r\nmen framförda här i debatten -- om att förvandla\r\nSandöskolan till en inrättning för flyktinginsatser.\r\nJag skulle föreslå Hans Göran Franck att utforma\r\ndetta som en motion, utveckla förslaget och låta oss\r\nbehandla det på vanligt sätt i riksdagen. Men\r\nomedelbara reaktioner på senkomna uppslag är det\r\nlitet svårt att servera i den här debatten.</pre><pre>Dessutom ställde Hans Göran Franck frågor om\r\nIsraels utrikespolitik. Den debatten föreslår jag att\r\nvi för någon gång när vi diskuterar den saken.</pre><pre>Anf. 72  HANS GÖRAN FRANCK (s) replik:</pre><pre>Herr talman! Frågan om vad premiärminister\r\nShamir i dag yttrat -- som återgavs i radion -- är en\r\nviktig MR-fråga. Det är nämligen fråga om att\r\növergå från ockupation till annektering. Det\r\nbetyder att MR-situationen fortsättningsvis\r\nkommer att vara mycket allvarlig. Det betyder att\r\nman inte kan skönja några tendenser till bättring\r\nfrån israelisk sida. Det understryker i sin tur det\r\nstarka behovet av de ökade anslag som jag har\r\npläderat för.</pre><pre>Anf. 73  YLVA ANNERSTEDT (fp):</pre><pre>Herr talman! Jag vill inleda med att säga att jag\r\ntycker att det är mycket glädjande med den nya\r\ntonen i biståndsdebatten det här året. Både\r\npropositionen och betänkandet genomsyras av\r\ntydlig respekt för de mänskliga rättigheterna,\r\ninsatser för demokratisk utveckling och krav på att\r\ndemokratiska fri- och rättigheter också skall\r\nfrämjas i de länder som tar emot svenskt bistånd.</pre><pre>Herr talman! I flera sammanhang har jag tagit upp\r\növergreppen i Tibet mot mänskliga rättigheter och\r\nden kinesiska utarmningen av de tibetanska\r\nlivsbetingelserna. Företrädare för samtliga partier\r\nhär i riksdagen har skrivit under en sjupartimotion,\r\nväckt under den allmänna motionstiden, där de här\r\nproblemen har tagits upp.</pre><pre>Sedan 1959 finns det tibetanska flyktingar i\r\nDharamsala, dvs. den ort i Indien där Dalai Lama\r\nhar sitt hem. De tibetanska flyktingar som finns där\r\nlever under mycket knappa omständigheter. Värst\r\när kanske förhållandena på det medicinska\r\nområdet. Ofta saknar man mediciner, och tillgång\r\ntill läkare finns endast i korta perioder, när Röda\r\nkorset eller någon annan hjälporganisation kan\r\nskicka någon eller när frivilliga krafter ställer upp\r\noch gör en insats för tibetanerna i Indien på sin\r\nsemester.</pre><pre>Också inne i Tibet är umbärandena svåra. Röda\r\nkorset är uppenbarligen den enda organisation som\r\ntillåts verka där. Vi har därför i motionen föreslagit\r\natt Sverige skall kanalisera biståndsresurser till\r\nRöda korset för att stödja dess arbete för\r\ntibetanerna, dels i Tibet, dels i Dharamsala i\r\nIndien.</pre><pre>Jag har med lupp studerat betänkandet för att hitta\r\nbehandlingen av det yrkande som vi i motionen\r\nställde om just biståndsinsatser, men jag har\r\nfaktiskt inte kunnat finna någon mening om det i\r\nbetänkandet. Jag vill därför ha en förklaring till att\r\ndet inte finns med i betänkandet den här gången.</pre><pre>Vi har alltså ett yrkande -- det är motionens\r\nyrkande nr 4 -- som säger att riksdagen som sin\r\nmening ger regeringen till känna vad som angetts i\r\nmotionen om biståndsresurser till insatser för\r\ntibetanerna. Eftersom det är ett uppenbart\r\nbiståndsyrkande tycker jag att det hade varit på sin\r\nplats att behandla det i detta betänkande. Jag yrkar\r\nbifall till ett yrkande med den innebörden.</pre><pre>I ljuset av det ökade stödet för demokratisk\r\nutveckling borde Sverige också stödja de grupper\r\nsom med fredliga medel arbetar för frihet och\r\ndemokrati och inte bara ge bidrag till militanta\r\nbefrielseorganisationer som ANC och tidigare\r\nSWAPO och sandinisterna. Här finns ett utmärkt\r\ntillfälle att stödja en fredlig organisation.</pre><pre>Tibetanerna har i 30 år försökt få till stånd stöd och\r\nuppslutning kring en fredsplan. Man har försökt få\r\ntill stånd fredliga förhandlingar och även aktioner\r\ngenom Förenta nationerna. Jag tycker att det är\r\nsjälvklart att Sverige bör stödja sådana\r\nansträngningar. Ett sätt är att förhindra att\r\ntibetanerna går under av svält, bristande hälso- och\r\nsjukvård och andra umbäranden.</pre><pre>Jag vill också understryka vikten av att vi har skilda\r\nformer av bistånd till olika mottagare. I det här\r\nsammanhanget vill jag peka på den form av bistånd\r\nsom BITS, dvs. beredningen för internationellt\r\ntekniskt och ekonomiskt samarbete, står för:\r\ninternationella kurser, tekniskt bistånd och u-\r\nkrediter till länder som har kommit en bit på väg.\r\nJag representerar Folkpartiet liberalerna i BITS\r\nstyrelse. Vi har funnit att ett system med delning av\r\nkostnaderna ger anledning för mottagarlandet att\r\növerväga sina prioriteringar. Det är ju också ett\r\nviktigt led i utvecklingen till en bättre\r\nadministration och ett bättre sätt att sköta sina\r\nangelägenheter. Det har visat sig vara en effektiv\r\nsamarbetsform, speciellt när det gäller stora\r\nbiståndstagare som utsätts för det som numera\r\nkallas för biståndsbombardemang.</pre><pre>Man tvingas prioritera och fundera över om det är\r\ndet ena eller andra projektet som man vill lägga\r\nsina egna knappa resurser på. Det har bidragit till\r\nen stor uppslutning och seriositet i behandlingen av\r\nmånga projekt i en besvärlig situation att resultatet\r\ninnebär viktiga erfarenheter för landets fortsatta\r\nutveckling.</pre><pre>Herr talman! Jag vill gärna ha svar på frågan om var\r\nmotionen om biståndsresurser till tibetanerna har\r\ntagit vägen.</pre><pre>Anf. 74  DANIEL TARSCHYS (fp) replik:</pre><pre>Herr talman! Ylva Annerstedts motion om\r\nmänskliga rättigheter i Tibet kommer att behandlas\r\ni utrikesutskottets betänkande om mänskliga\r\nrättigheter som kommer i höst. Utskottet har inte\r\nfunnit anledning att dela sönder motionen i sina\r\nprimfaktorer.</pre><pre>Till den värderade ledamoten av\r\nkonstitutionsutskottet vill jag tillägga att det är\r\nsvårt att tillstyrka en motion som inte är föremål för\r\nbehandling.</pre><pre>Anf. 75  YLVA ANNERSTEDT (fp) replik:</pre><pre>Herr talman! Jag inser att det är svårt att yrka bifall,\r\nmen jag vill trots allt ha vår formulering till\r\nprotokollet med anledning av att vi faktiskt\r\nbehandlar budgeten för biståndsinsatser. Möjligen\r\nförutskickar ordföranden i utrikesutskottet att\r\nbehandlingen av betänkandet om mänskliga\r\nrättigheter också innebär att man kan fördela\r\nbiståndsresurser. Det är alltså det som är avsikten\r\nmed yrkande 4 i motionen. Men vi kan gärna ta\r\nbehandlingen senare, under förutsättning att det\r\nblir en positiv behandling.</pre><pre>Anf. 76  TREDJE VICE TALMANNEN:</pre><pre>Innebär det att Ylva Annerstedt tar tillbaka sitt\r\nyrkande?</pre><pre>Anf. 77  YLVA ANNERSTEDT (fp):</pre><pre>Jag tar tillbaka yrkandet.</pre><pre>Anf. 78  INGELA MÅRTENSSON (fp):</pre><pre>Herr talman! Jag tänker ta upp de motioner som jag\r\nlade i januari och som behandlas i det här\r\nbetänkandet.</pre><pre>Till att börja med konstaterar jag till min glädje att\r\nalla motionerna har fått en välvillig för att inte säga\r\npositiv behandling. Det vill jag gärna framföra här\r\ni kammaren.</pre><pre>Utskottet slår fast att det övergripande målet för\r\ndet svenska biståndet är att höja de fattiga folkens\r\nlevnadsstandard. I dag satsas alldeles för stora\r\nresurser på militären, inte minst i de fattiga\r\nländerna, vilket leder till att människornas misär\r\nsnarare förvärras, när befolkningen växer, än\r\ntvärtom. Jag föreslår därför i en motion att Sverige\r\ninte skall ge bistånd till länder som väljer att\r\nanvända stora delar av sina resurser till militära\r\nändamål; en minskning av militärutgifterna bör i\r\nstället stimuleras.</pre><pre>Utskottet referar i sitt betänkande från UNDP:s\r\nrapport -- Human Development Report -- 1991,\r\nsom jag tycker är mycket tänkvärd. Man säger där\r\natt u-länderna kan spara potentiella\r\nanslagshöjningar på över USD 10 miljarder per år\r\nendast genom att frysa militärutgifterna på\r\nnuvarande nivå. Om i-länderna reducerade sina\r\nmilitära utgifter med 3 % skulle, enligt samma\r\nrapport, ca USD 25 miljarder frigöras årligen.</pre><pre>Det är verkligen någonting att fundera över och dra\r\nkonkreta slutsatser av. Det är något som inte minst\r\nvi i Sverige borde ta till oss. Höjda anslag till det\r\nsvenska försvaret överenstämmer inte med ett\r\nsådant tänkande, inte heller en ökad svensk\r\nvapenexport, vilket många i dag talar sig varma för.\r\nDet skulle troligen innebära ökad export till tredje\r\nvärlden.</pre><pre>Jag noterar dock med tacksamhet att utskottet\r\nanser att det är angeläget att regeringen verkar för\r\nen s.k. fredsåterbäring som på engelska kallas\r\npeace divident, och att den skall diskuteras i\r\nsamband med det s.k. Stockholmsinitiativet och\r\nutnyttjas när det gäller de fattiga ländernas\r\nutveckling. Det tycker jag är bra.</pre><pre>Till de allra fattigaste i världen hör gatubarnen.\r\nGatubarnen i Brasilien har uppmärksammats med\r\nall rätt. Egentligen borde inte FN arrangera en\r\nvärldskonferens i ett land där barnens mänskliga\r\nrättigheter kränks på ett så grymt sätt. Det är absurt\r\noch omöjligt att förstå hur man kan skjuta barn på\r\ndet här viset.</pre><pre>Jag har föreslagit i min motion att Sverige skall\r\nanvända biståndspengar för att förbättra\r\nsituationen för gatubarnen. Barnen behöver vuxna\r\nsom engagerar sig och ser till att de åtminstone får\r\nmat och logi.</pre><pre>Utskottet utgår från att regeringen aktivt verkar för\r\natt barnkonventionen efterlevs och att situationen\r\nför gatubarnen i Brasilien förbättras. Jag vet att\r\nbiståndsministern har ett starkt engagemang när\r\ndet gäller dessa barn. Jag har själv haft frågan uppe\r\ntillsammans med ministern och fått det bekräftat.\r\nJag vet att också många av riksdagens ledamöter\r\nhar upprörts av behandlingen av gatubarnen. Jag\r\ntror att det finns anledning att återkomma i den här\r\nfrågan, och att följa den och se till att den får en\r\nlösning.</pre><pre>De mänskliga rättigheterna i Östtimor och på\r\nVästpapua kränks också dagligen. Indonesien har\r\nfått den internationella opinionen emot sig genom\r\nden upprörande massakern för ett halvår sedan.\r\nJust nu pågår rättegångar i Östtimor. Den svenska\r\nregeringen har genom utrikesministern tidigare här\r\ni kammaren deklarerat att man följer dessa\r\nrättegångar noga. Det är mycket angeläget att man\r\ngör det och att det internationella samhället sätter\r\npress på Indonesien när det gäller respekten för de\r\nmänskliga rättigheterna; i dem ingår också att få sin\r\nsak prövad på ett opartiskt sätt i en rättegång. Men\r\ndet gäller också att sätta press på Indonesien när\r\ndet gäller den östtimoresiska befolkningens rätt att\r\nfå bestämma över sin framtid i enlighet med FN:s\r\nbeslut.</pre><pre>Det svenska biståndet bör sättas i relation till dessa\r\nförhållanden. Det är bra med det besked som vi får\r\ngenom betänkandet att regeringen inte anser att det\r\när aktuellt med några u-krediter till Indonesien\r\nunder den närmaste tiden. Jag hoppas att man inte\r\ntänker ge några u-krediter eller andra former av\r\nbistånd till Indonesien så länge man begår dessa\r\nkränkningar där. Däremot bör man ju ge bistånd\r\ndirekt till det östtimoresiska folket och till den\r\nvästpapuanska befolkningen. Det gör man också i\r\ndag. Det sker genom internationella Röda korset.\r\nRegeringen har sagt att man är positiv till att kunna\r\nöka biståndet genom Röda korset.</pre><pre>Jag anser att man bör överväga om man inte kan\r\nutnyttja katastrofbiståndet och ge det direkt till\r\nfrivilligorganisationer i Östtimor och på\r\nVästpapua.</pre><pre>Slutligen vill jag ta upp frågan om bistånd i Västra\r\nSahara och Polisario. Jag har vid ett flertal tillfällen\r\ntillsammans med andra folkpartister motionerat om\r\natt man skulle kunna ge bidrag direkt till Polisario.\r\nDet skulle också vara ett sätt att erkänna Polisario\r\nsom en representant för det västsahariska folket.</pre><pre>Jag har tidigare inte fått någon verklig förståelse\r\nfrån regeringens sida. Jag hade en diskussion med\r\nLena Hjelm-Wallén, som ansåg att biståndet måste\r\ngå via frivilligorganisationer. I detta\r\nutskottsbetänkande framför man att det skulle\r\nkunna vara möjligt att ge bistånd direkt till\r\nPolisario. Jag tycker att regeringen bör fundera\r\növer den möjligheten. Polisario har ju visat att man\r\nkan fördela bistånd och att det kommer\r\nmänniskorna till del. Det är ett mycket starkt behov\r\nhos den västsahariska befolkningen, som sedan\r\nlång tid väntar på den fredsprocess som nu borde ha\r\nresulterat i en folkomröstning, men som försenats\r\nbetydligt med anledning av Marockos agerande.</pre><pre>Därför är det angeläget att detta bistånd kan ges\r\noch kommer människorna till del. Inte minst med\r\nhänsyn till de problem som finns i Algeriet är det\r\nvästsahariska folket än mer utsatt.</pre><pre>Däremot har jag inte fått riktigt gehör i fråga om\r\nkrediterna till Marocko. Jag tycker att man borde\r\növerväga att inte ge bistånd eller krediter till\r\nMarocko med tanke på Marockos agerande i\r\nfredsprocessen.</pre><pre>Det står i betänkandet att det inte är regeringens\r\nuppgift att överväga vem som saboterar denna\r\nfredsprocess eller ej och att ta ställning till detta.\r\nJag tycker att utskottet åtminstone kunde ha uttalat\r\nsig och sagt att man i detta läge inte ge några\r\nkrediter till Marocko, eftersom Marocko ändå\r\nuppenbarligen saboterar den fredsprocess som har\r\npåbörjats, men som inte alls har kommit så långt\r\nsom den borde ha gjort.</pre><pre>Anf. 79  BJÖRN SAMUELSON (v):</pre><pre>Herr talman! Regeringen hävdar att en anslutning\r\ntill EG inte kommer att föranleda någon\r\nomläggning av kursen för den svenska\r\nbiståndspolitiken. Det handlar bara om att\r\nkanalisera en del av biståndet genom EG, vilket\r\nsägs vara förenligt med våra biståndspolitiska mål.\r\nDet övriga svenska biståndet kommer, som EG ser\r\nut i dag, att påverkas endast i mindre grad.</pre><pre>Som EG ser ut i dag -- ja. Men redan den 1 januari\r\nkommer den Europeiska unionen att börja\r\nutvecklas enligt Maastrichtfördraget. Här skall man\r\nsäkerställa ett konsekvent utrikespolitiskt\r\nhandlande, och det omfattar inte bara utrikes- och\r\nsäkerhetspolitiken utan även biståndspolitiken.\r\nDet finns ett avsnitt om bistånd, där det bl.a. heter\r\natt EG och medlemsstaterna skall samordna sin\r\nbiståndspolitik och konsultera varandra om sina\r\nbiståndsprogram. De skall samordna sitt\r\nuppträdande i internationella organisationer och på\r\ninternationella konferenser. Unionen skall tala\r\nmed en röst.</pre><pre>Då måste vi fråga oss: Hurdan är EG:s\r\nbiståndspolitik? Ligger den i linje med de\r\nbiståndspolitiska mål som riksdagen fastlagt?</pre><pre>EG:s u-landspolitik kritiserades i den rapport om\r\nden ekonomiska krisen i Afrika, som FN:s\r\ngeneralsekreterare presenterade i somras. Om\r\nLoméavtalet sades: ''Det måste emellertid påpekas\r\natt de afrikanska, karibiska och Stillahavsländerna\r\nnu har en mindre andel av EG-marknaden än när\r\ndet första Loméavtalet undertecknades.''</pre><pre>GATT kom förra våren med hård kritik av EG:s\r\nprotektionism, som sades ha slagit hårt mot u-\r\nländerna. GATT uttryckte förhoppningen att\r\nUruguayrundan skulle åstadkomma både en\r\nsänkning av EG:s generella yttre protektionism och\r\nen minskning av skillnaderna i behandlingen av\r\nleverantörer från tredje land.</pre><pre>EG:s biståndspolitik är byråkratisk som så mycket\r\nannat inom EG. Utbetalningarna släpar långt efter.\r\nBindningen till uppköp i EG-länder är\r\nförhållandevis hård, uppåt 95 % i Lomé III.\r\nLivsmedelsbiståndet konkurrerar ut u-\r\nlandsbönder. Av jordbruksbiståndet går väldigt\r\nmycket till exportgrödor och storskaligt jordbruk.\r\nFler exempel skulle kunna anföras på hur EG:s\r\nhandels-, jordbruks- och biståndspolitik nog strider\r\nmot våra biståndspolitiska mål. Om Sverige skulle\r\nbli medlem i EG, så skulle vi sannolikt tvingas\r\nåterinföra multifiberavtalet, vilket inte vore särskilt\r\nu-landsvänligt.</pre><pre>Därför tycker vi att Sverige skall vara försiktigt och\r\ninte samverka med EG på biståndsområdet. Det\r\nfinns andra typer av samarbete på biståndssidan om\r\nman vill ha det. Vi tycker inte att man skall börja\r\nsamverka med EG på biståndsområdet redan före\r\nett medlemskap.</pre><pre>Anf. 80  DANIEL TARSCHYS (fp) replik:</pre><pre>Herr talman! Björn Samuelson fann en mängd fel i\r\nEG:s u-landspolitik. En fråga: Hur tror Björn\r\nSamuelson att vi bäst kan påverka EG:s u-\r\nlandspolitik -- genom att vara medlemmar, eller\r\ngenom att stå utanför?</pre><pre>Anf. 81  BJÖRN SAMUELSON (v) replik:</pre><pre>Herr talman! Det framgick av mitt anförande att vi\r\ninte behöver vara medlemmar i EG för att bedriva\r\nen bra biståndspolitik.</pre><pre>Vissa farhågor hyser också utskottet, som skriver\r\npå s. 49: ''Utskottet delar denna bedömning men\r\nvill gärna samtidigt understryka vikten av att\r\nSverige såväl i förhandlingarna om medlemskap\r\nsom i den eventuella kapaciteten av medlem värnar\r\nom den hittillsvarande svenska ambitionsnivån på\r\nbiståndsområdet.''</pre><pre>Utskottet gör väl ändå här en viss markering, eller\r\nhur skall det tolkas?</pre><pre>Anf. 82  DANIEL TARSCHYS (fp) replik:</pre><pre>Herr talman! Jag hyser inga som helst farhågor för\r\natt Sverige inte skall kunna föra en egen\r\nbiståndspolitik i framtiden.</pre><pre>Men jag ställde en fråga till Björn Samuelson, som\r\nfann så många fel i EG:s u-landspolitik, som är så\r\nviktig för u-länderna: Hur anser Björn Samuelson\r\natt vi bäst kan påverka EG:s biståndspolitik --\r\ngenom att vara med eller genom att stå utanför?</pre><pre>Anf. 83  BJÖRN SAMUELSON (v) replik:</pre><pre>Herr talman! Daniels Tarschys vet att jag inte vill\r\nsälja ut Sverige till EG. Jag vill inte ingå i den\r\neuropeiska unionen. Jag anser att det finns andra\r\nformer för internaionellt samarbete. Det sade jag\r\nockså.</pre><pre>Om EG är öppet kan det i dialog, diskussion och\r\ndebatt med Sverige finnas möjligheter för Sverige\r\natt ge sina synpunkter. Om vi har riktigt på fötterna\r\nkan vi då också påverka deras politik i de\r\navseenden vi anser att den inte överensstämmer\r\nmed den biståndspolitik vi vill föra.</pre><pre>Anf. 84  ANITA PERSSON (s):</pre><pre>Herr talman! Jag skall fatta mig mycket kort, men\r\nvill göra några tillägg till debatten. Den har i stort\r\nsett varit bra. Kvinnornas och barnens, speciellt\r\ngatubarnens situation, har blivit belyst.</pre><pre>Jag har med tillfredsställelse kunnat konstatera att\r\nregeringen fortsatt på den socialdemokratiska\r\nlinjen att öka bidragen till\r\nfamiljeplaneringsorganisationerna UNFPA och\r\nIPPF. Deras verksamheter är oerhört viktiga för att\r\nförbättra tillståndet för de allra fattigaste.</pre><pre>Att det går att förbättra situationen kan vi se här i\r\nSverige, där situationen i början på 1900-talet var\r\njämförbar med många u-länders förhållanden i dag.</pre><pre>Om vi inte hjälper u-länderna kommer världens\r\nbefolkning att uppgå till 6,3 miljarder år 2000.\r\nDärav kommer 95 % att återfinnas i u-länderna.</pre><pre>Men det är ett problem inte bara för människorna,\r\nutan också för den totala världsmiljön. Det är alltså\r\nviktigt att vid miljökonferensen i Rio även\r\nbefolkningsfrågan tas upp.</pre><pre>Jag vill därför liksom utrikesutskottet uppmana\r\nregeringen att agera kraftfullt med denna fråga vid\r\nUndset-konferensen.</pre><pre>En av orsakerna till den snabba folkökningen är de\r\nmedicinska framstegen, med bl.a. vaccinationer,\r\nsom har lett till att dödligheten har minskat. Detta\r\när ju glädjande. Men vi har sörjt för en överlevnad\r\nutan motsvarande generell utveckling. Detta har\r\nresulterat i en obalans mellan befolkning och\r\nresurser, med tilltagande fattigdom och en förstörd\r\nmiljö.</pre><pre>Därför är familjeplaneringen viktig, då den leder\r\ntill att föräldrar inte skaffar fler barn än de och\r\nsamhället kan föda, uppfostra och ge en rimlig\r\nvälfärd. Befolkningsutvecklingen är i dag sådan, att\r\näven om miljoner människor dör av svält, ersätts de\r\nav nya inom ett halvår.</pre><pre>Människor har i alla tider försökt använda olika\r\nfödelsekontrollerande åtgärder. När dessa\r\nmisslyckas har man tagit till abort för att begränsa\r\nbarnafödandet, ofta med förödande konsekvenser\r\nför kvinnors hälsa. Världshälsoorganisationen\r\nberäknar att det årligen görs 36--53 miljoner\r\naborter i världen. Över en halv miljon kvinnor\r\nberäknas varje år dö i samband med havandeskap.\r\nMånga av dessa dödsfall -- 125 000--170 000 -- antas\r\nha sin orsak i kvackares aborter.</pre><pre>En av biståndets angelägnaste uppgifter är att verka\r\nför att moderna preventivmetoder kommer u-\r\nländerna till del. En effektiv familjeplanering är\r\nförst som sist en mänsklig rättighet av avgörande\r\nbetydelse för kvinnors och familjers hälsa och\r\ndärmed också för nationernas välfärd. Att bidra till\r\nen familjeplaneringsservice som ger människorna i\r\nu-länderna tillgång till de preventiva metoder som\r\nde efter moget övervägande finner bäst passar dem\r\när en mycket angelägen humanitär insats, som är\r\nvärd ett utökat stöd.</pre><pre>Herr talman! Jag vill också framföra min besvikelse\r\növer att proffesuren för internationell\r\nmödrahälsovård ännu inte har blivit tillsatt. Jag har\r\nunder flera år motionerat i denna fråga, och jag var\r\nglad över den behandling frågan fick förra året.\r\nBehovet av denna professur är stort, och det insåg\r\nden socialdemokratiska regeringen, som\r\nuppmanade SAREC att tillsätta professuren. Cirka\r\nen halv miljon kvinnor dör varje år i u-länderna i\r\ngraviditets- och förlossningskomplikationer. Det\r\nmotsvarar en jumbojetkatastrof med 250\r\nförlossningskvinnor ombord på planet var fjärde\r\ntimma, dygnet runt och året om. Barn till kvinnor\r\nsom omkommit i graviditets- eller\r\nförlossningskomplikationer löper 95 % risk att dö\r\ninnan de uppnått fem års ålder. Till detta kommer\r\nockså spridningen av HIV och aids, som är mycket\r\nomfattande i u-länderna. T.ex. har 40 % av alla\r\nnyfödda i Uganda HIV-smitta förutom andra\r\ninfektioner.</pre><pre>Jag vill således uppmana regeringen att se till att\r\nSAREC får resurser så att man omgående kan\r\ntillsätta denna professur, då den är oerhört\r\nangelägen.</pre><pre>Herr talman! Jag har inget särskilt yrkande, men\r\njag biträder självfallet samtliga socialdemokratiska\r\nreservationer.</pre><pre>Överläggningen var härmed avslutad.</pre><pre>Beslut</pre><pre>Mom. 4 (de biståndspolitiska målen)</pre><pre>Utskottets hemställan bifölls med 281 röster mot 14\r\nför meningsyttringen av Bertil Måbrink i\r\nmotsvarande del. 3 ledamöter avstod från att rösta.</pre><pre>Mom. 10 (u-ländernas skuldsituation)</pre><pre>Utskottets hemställan -- som ställdes mot\r\nmeningsyttringen av Bertil Måbrink i motsvarande\r\ndel -- bifölls med acklamation.</pre><pre>Mom. 22 (utredningar)</pre><pre>Utskottets hemställan bifölls med 287 röster mot 13\r\nför meningsyttringen av Bertil Måbrink i\r\nmotsvarande del.</pre><pre>Mom. 25 (biståndet och EG)</pre><pre>Utskottets hemställan -- som ställdes mot\r\nmeningsyttringen av Bertil Måbrink i motsvarande\r\ndel -- bifölls med acklamation.</pre><pre>Mom. 32 (bidrag till UNHCR)</pre><pre>Utskottets hemställan bifölls med 171 röster mot\r\n131 för reservation 1 av Pierre Schori m.fl.</pre><pre>Mom. 33 (UNRWA)</pre><pre>Utskottets hemställan bifölls med 172 röster mot\r\n131 för reservation 2 av Pierre Schori m.fl.</pre><pre>Mom. 34 (övriga multilaterala insatser)</pre><pre>Utskottets hemställan bifölls med 149 röster mot 25\r\nför reservation 3 av Pierre Schori m.fl. 129\r\nledamöter avstod från att rösta.</pre><pre>Mom. 38 (röstregler och öppenhet inom\r\nVärldsbanken)</pre><pre>Utskottets hemställan -- som ställdes mot\r\nmeningsyttringen av Bertil Måbrink i motsvarande\r\ndel -- bifölls med acklamation.</pre><pre>Mom. 39 (Världsbankslån till Iran)</pre><pre>Utskottets hemställan -- som ställdes mot\r\nmeningsyttringen av Bertil Måbrink i motsvarande\r\ndel -- bifölls med acklamation.</pre><pre>Mom. 43 (C 1 Bidrag till internationella\r\nbiståndsprogram)</pre><pre>Utskottets hemställan bifölls med 278 röster mot 23\r\nför reservation 4 av Lars Moquist.</pre><pre>Mom. 44 (långsiktigt biståndssamarbete med de\r\nafrikanska länderna)</pre><pre>Utskottets hemställan bifölls med 172 röster mot\r\n131 för reservation 5 av Pierre Schori m.fl.</pre><pre>Mom. 46 (medelsram för Moçambique)</pre><pre>Utskottets hemställan -- som ställdes mot\r\nreservation 6 av Pierre Schori m.fl. -- bifölls med\r\nacklamation.</pre><pre>Mom. 47 (medelsram för Namibia)</pre><pre>Utskottets hemställan -- som ställdes mot\r\nreservation 7 av Pierre Schori m.fl. -- bifölls med\r\nacklamation.</pre><pre>Mom. 48 (medelsram för Tanzania)</pre><pre>Utskottets hemställan -- som ställdes mot\r\nreservation 8 av Pierre Schori m.fl. -- bifölls med\r\nacklamation.</pre><pre>Mom. 49 (medelsram för Uganda)</pre><pre>Utskottets hemställan -- som ställdes mot\r\nreservation 9 av Pierre Schori m.fl. -- bifölls med\r\nacklamation.</pre><pre>Mom. 50 (medelsram för Zimbabwe)</pre><pre>Utskottets hemställan -- som ställdes mot\r\nreservation 10 av Pierre Schori m.fl. -- bifölls med\r\nacklamation.</pre><pre>Mom. 51 (medelsram för Bangladesh)</pre><pre>Utskottets hemställan bifölls med 147 röster mot 22\r\nför reservation 11 av Pierre Schori m.fl. 132\r\nledamöter avstod från att rösta.</pre><pre>Mom. 52 (medelsram för Indien)</pre><pre>Utskottets hemställan bifölls med 149 röster mot 24\r\nför reservation 12 av Pierre Schori m.fl. 130\r\nledamöter avstod från att rösta.</pre><pre>Mom. 53 (medelsram för Laos)</pre><pre>Utskottets hemställan -- som ställdes mot\r\nreservation 13 av Pierre Schori m.fl. -- bifölls med\r\nacklamation.</pre><pre>Mom. 54 (medelsram för Sri Lanka)</pre><pre>Utskottets hemställan -- som ställdes mot\r\nreservation 14 av Pierre Schori m.fl. -- bifölls med\r\nacklamation.</pre><pre>Mom. 55 (medelsram för Vietnam)</pre><pre>Utskottets hemställan -- som ställdes mot\r\nreservation 15 av Pierre Schori m.fl. -- bifölls med\r\nacklamation.</pre><pre>Mom. 58 (medelsram för anslagsposten\r\nDemokrati, mänskliga rättigheter och humanitärt\r\nbistånd)</pre><pre>Utskottets hemställan -- som ställdes mot\r\nmeningsyttringen av Bertil Måbrink i motsvarande\r\ndel -- bifölls med acklamation.</pre><pre>Mom. 59 (humanitärt bistånd till södra Afrika)</pre><pre>Utskottets hemställan -- som ställdes mot\r\nreservation 16 av Pierre Schori m.fl. -- bifölls med\r\nacklamation.</pre><pre>Mom. 63 (katastrofbistånd)</pre><pre>Utskottets hemställan bifölls med 272 röster mot 23\r\nför utskottets hemställan med den ändring däri som\r\nföranleddes av bifall till yrkandena 1 och 3 i motion\r\nU230 av Ian Wachtmeister m.fl. 6 ledamöter avstod\r\nfrån att rösta.</pre><pre>Mom. 66 (bistånd till Västbanken och Gaza)</pre><pre>Utskottets hemställan -- som ställdes mot\r\nreservation 17 av Pierre Schori m.fl. -- bifölls med\r\nacklamation.</pre><pre>Mom. 70 (medelsramen för särskilda program)</pre><pre>Utskottets hemställan bifölls med 161 röster mot 23\r\nför reservation 18 av Pierre Schori m.fl. 118\r\nledamöter avstod från att rösta.</pre><pre>Mom. 74 (C 2 Utvecklingssamarbete genom SIDA)</pre><pre>Utskottets hemställan bifölls med 274 röster mot 23\r\nför reservation 19 av Lars Moquist. 2 ledamöter\r\navstod från att rösta.</pre><pre>Mom. 75 (medelsram för forskningsstöd genom\r\nSAREC)</pre><pre>Utskottets hemställan bifölls med 279 röster mot 23\r\nför reservation 20 av Lars Moquist.</pre><pre>Mom. 81 (IMF och skuldlättnadsåtgärder)</pre><pre>Utskottets hemställan -- som ställdes mot\r\nmeningsyttringen av Bertil Måbrink i motsvarande\r\ndel -- bifölls med acklamation.</pre><pre></pre><pre>Mom. 82 (medelsram för anslagsposten Stöd till\r\nekonomiska reformprogram och\r\nskuldlättnadsåtgärder)</pre><pre>Först biträddes reservation 21 av Pierre Schori m.fl.\r\nmed 75 röster mot 23 för reservation 22 av Lars\r\nMoquist. 201 ledamöter avstod från att rösta.</pre><pre>Härefter bifölls utskottets hemställan med 149\r\nröster mot 23 för reservation 21 av Pierre Schori\r\nm.fl. 129 ledamöter avstod från att rösta.</pre><pre>Mom. 85 (C 3 Andra biståndsprogram)</pre><pre>Utskottets hemställan bifölls med 277 röster mot 23\r\nför reservation 23 av Lars Moquist.</pre><pre>Mom. 86 (C 4 Styrelsen för internationell\r\nutveckling)</pre><pre>Utskottets hemställan bifölls med 278 röster mot 23\r\nför reservation 24 av Lars Moquist.</pre><pre>Mom. 89 (C 6 SAREC)</pre><pre>Utskottets hemställan bifölls med 275 röster mot 24\r\nför reservation 25 av Lars Moquist. 1 ledamot\r\navstod från att rösta.</pre><pre>Mom. 90 (C 7 Nordiska Afrikainstitutet)</pre><pre>Utskottets hemställan bifölls med 278 röster mot 22\r\nför reservation 26 av Lars Moquist.</pre><pre>Mom. 94 (total medelsram för biståndet)</pre><pre>Först biträddes reservation 27 av Lars Moquist med\r\n27 röster mot 23 för meningsyttringen av Bertil\r\nMåbrink i motsvarande del. 249 ledamöter avstod\r\nfrån att rösta.</pre><pre>Härefter bifölls utskottets hemställan -- som\r\nställdes mot reservation 27 av Lars Moquist -- med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>4 §  Undantag från skatteplikt till\r\nmervärdesskatt för vissa tjänster inom\r\nsjukvårdsområdet, m.m.</pre><pre>Föredrogs</pre><pre>skatteutskottets betänkande</pre><pre>1991/92:SkU24 Undantag från skatteplikt till\r\nmervärdesskatt för vissa tjänster inom\r\nsjukvårdsområdet, m.m. (prop. 1991/92:122).</pre><pre>Anf. 85  INGER LUNDBERG (s):</pre><pre>Herr talman! Det går undan i Bo Lundgrens vrå på\r\nfinansdepartementet. Gamla moderatreservationer\r\nvaskas fram som nya propositioner. Nu stöds de av\r\ndem som tidigare ställde upp på en solidarisk\r\nfinansiering av välfärden.</pre><pre>Denna snabbhet har lett till okänslighet för de krav\r\nsom dagens konjunktur har gett upphov till och för\r\nde satsningar på jobben som behövs. Resultatet såg\r\nvi när budgetpropositionen lades fram i våras. När\r\nde välavlönade fick lägre skatter på förmögenheter\r\noch pensionsförsäkringar, försvann pengar som\r\nskulle säkra framtidssatsningar på vuxenutbildning,\r\nbyggande och ett tryggt sjukförsäkringssystem. En\r\nförsvagad offentlig sektor blir ett hot mot\r\nsysselsättning och välfärd. Konsekvenserna ser vi i\r\nständigt ökande arbetslöshetssiffror.</pre><pre>Men, herr talman, det är inte bara politiska brister\r\ni de många, och snabbt framtagna, propositioner\r\nsom kommer från finansdepartementet.</pre><pre>I dag skall vi ta ställning til regeringens proposition\r\nom att också sjukvård, tandvård och social omsorg\r\nsom utförs på uppdrag skall vara momsbefriade.\r\nNär skattereformen antogs var riksdagen enig om\r\natt det inte var skattereglerna som skulle avgöra\r\nvem som skulle utföra en tjänst. Därför är\r\ngrundkraven i propositionen logiska.</pre><pre>Vi har inte några principiella invändningar mot\r\npropositionen. Det hade inte majoriteten heller,\r\ninte när propositionen kastades fram, inte när\r\nmotionstiden gick ut, inte på förmiddagen dagen\r\ninnan skatteutskottet skulle behandla\r\npropositionen. Men kvällen före ringer en\r\nföretagare till en företrädare för majoriteten och\r\nvisar på att konsekvenserna blir jobbiga för den\r\nsom utför sjuktransporter.</pre><pre>Den 30 mars aktualiseras en komplikation. Den 31\r\nmars föreslås utskottet ta ställning till ett\r\nutskottsinitiativ som innebär att sjuktransporter\r\nskall vara momsbelagda. Den 1 april skall\r\nbetänkandet justeras. Det går undan.</pre><pre>Så här får det inte gå till. Riksdagen måste kunna\r\nräkna med att regeringen har gjort en grundlig\r\nberedning av de ärenden som vi skall ta ställning\r\ntill. Riksdagens beslut får inte bero av att utskotten\r\ni elfte timmen uppmärksammas på komplikationer\r\noch tvingas att agera både utredare och\r\nbeslutsfattare. Ingen har haft en ärlig chans att\r\nanalysera om och i så fall var det finns risk för\r\nsmittoeffekter om sjukresorna momsbeläggs.\r\nBerörda myndigheter och organisationer ges inte\r\nen chans att lägga fram synpunkter på förslagen.</pre><pre>Propositionen är inte ordentligt beredd.\r\nSkatteutskottet borde enhälligt ha föreslagit\r\nåterremiss till regeringen. Men icke. Hur slarviga\r\npropositionerna än är skall de till varje pris genom\r\nriksdagen.</pre><pre>Det kan vi socialdemokrater inte acceptera. Därför\r\nföreslår vi att propositionen återremitteras till\r\nregeringen för snabb handläggning. Ärendet bör\r\nåterkomma under vårriksdagen. Det bör ändå vara\r\nmöjligt att se över om det finns andra effekter av\r\npropositionen som inte är beaktade.</pre><pre>Smittoefffekter av en momsbeläggning måste\r\nstuderas. Riksdagen har tidigare beslutat om ett\r\nsärskilt schablonbidrag till kommunerna för den\r\nmervärdesskatt som de indirekt belastas av när de\r\nhandlar av företag som inte är skattskyldiga. Ingen\r\nsom helst analys av hur det fungerar i praktiken\r\nfinns i propositionen. Nog är det ett minimikrav när\r\nändringar görs i systemet. Samtidigt är det rimligt\r\natt regeringen ser över hur en skattebeläggning av\r\nsjuktransporterna kan förenas med de\r\nanpassningar ett EG-medlemskap kräver.</pre><pre>Det är illa nog att den proposition som vi behandlar\r\ni dag är slarvigt beredd av regeringen. Värre är att\r\nden inte är ensam. I går behandlade skatteutskottet\r\nytterligare en regeringsproposition, som utmärks\r\nav samma ytliga beredning som den vi behandlar i\r\ndag. Också där kan det komma ett utskottsinitiativ.\r\nDet hade inte varit nödvändigt om regeringen\r\nbemödat sig om litet större noggrannhet.</pre><pre>Herr talman! Jag yrkar bifall till\r\nsocialdemokraternas reservation 1 under mom. 1.</pre><pre>På andra områden har regeringen inte lika bråttom.\r\nI motion Sk314 uppmärksammar Kaj Larsson och\r\nBengt Silfverstrand missförhållanden på\r\nskatteområdet. De vill att riksdagen begär en\r\növersyn av de bestämmelser som gäller\r\nbeskattningen av landbaserade turistresor. Resor\r\ninom landet är beskattade. Gör vi däremot en resa\r\ntill ett annat land räknas det som export. Då blir\r\nockså den del av resan som sker i Sverige skattefri.</pre><pre>Nog måste vi hålla med Larsson och Silfverstrand\r\nom att det inte fungerar. Visst måste det kännas\r\nkonstigt för den som skall åka till Storlien att ta en\r\n''repa'' in i Norge för att komma undan skatten.\r\nInte är det särskilt bra för skattemoralen om resan\r\nfrån Kiruna till Helsingborg innehåller en utflykt\r\ntill Helsingör, inte på grund av Hamlet eller\r\nwienerbröd eller Tuborg, utan bara för att\r\nreseföretaget skall komma undan skatten. Både\r\nkommittén för indirekta skatter och föredragande\r\nstatsråd uppmärksammade att reglerna kunde\r\nkomma att betyda problem. Men de menade att det\r\nfick tas upp när man sett utvecklingen. Nu har vi\r\nsett den, och den är inte bra på det här området.</pre><pre>Vi skall ha ett skattesystem som vi alla kan ha\r\nrespekt för. Då är det rimligt att regeringen gör en\r\növersyn av bestämmelserna så att inte lockelsen att\r\nbli skattesmitare blir för stark. Uppriktigt sagt,\r\nKarl-Gösta Svenson, moderaternas skatteexpert,\r\när det inte litet prestigefyllt att inte kunna göra ett\r\ntillkännagivande till regeringen att det faktiskt är\r\nbråttom och att det behövs en översyn?</pre><pre>Herr talman! Jag yrkar bifall till reservation 3 under\r\nmom. 5. Det skulle sätta fart på regeringen på ett\r\nområde där takten inte är densamma som den är på\r\nde områden där man vill sänka skatterna för\r\nhöginkomsttagarna.</pre><pre>En sak till, herr talman! Ett parti har yrkat bifall till\r\ni stort sett varenda motion som innehåller förslag\r\nom momsbefrielse eller momssänkning, nämligen\r\nNy demokrati. Här finns allt från hästfoder och\r\ndubbelfyrar till gallerier och doktorsavhandlingar.</pre><pre>Här finner vi också motion Sk617. Jag riktar mig till\r\nNy demokratis företrädare. Om ni än en gång läser\r\nden här motionen och ser hur ni har uttryckt er och\r\nvad ni faktiskt har skrivit, skäms ni inte litet grand\r\ndå?</pre><pre>Anf. 86  PETER KLING (nyd):</pre><pre>Herr talman! Jag tänker börja mitt anförande med\r\natt tala om två motioner. Den ena är författad av\r\nsocialdemokraten Ulla-Britt Åbark och\r\ncenterpartisten Ivar Franzén och den andra av\r\nfolkpartisterna Ingela Mårtensson och Erling\r\nBager. Motionerna handlar om avdragsrätt för\r\ningående moms för ideella föreningar och stiftelser\r\nsom restaurerar statligt ägda byggnader. Vi i Ny\r\ndemokrati tycker att dessa motioner är mycket bra.</pre><pre>Om en stiftelse bildas som investerar skattade\r\npengar i statligt ägda byggnader, är det bra och\r\nrimligt att denna stiftelse momsbefrias. Det ger\r\nklara fördelar för staten. Dels behöver staten inte\r\ninvestera själv med tanke på restaureringar, dels\r\nskapar det arbetstillfällen. Skattemedel kommer\r\näven in. Hur får man då in skatter? Jo, denna\r\nstiftelse måste givetvis ha folk som utför arbetena,\r\nsom elektriker, rörläggare och murare. För dessa\r\nyrkesmän betalas, som alla vet, sociala avgifter och\r\nskatt.</pre><pre>De här två motionerna ger enbart vinnare. Därför\r\nställer vi i Ny demokrati oss bakom sådana här\r\nmotioner. De byggnader det gäller är av kulturellt\r\nvärde för oss i Sverige -- motionärerna åsyftar\r\nspeciellt en fyr utanför Hallands kust, vilken har ett\r\nstort kulturellt värde. Jag hoppas verkligen att de\r\nfyra motionärerna, som jag har nämnt, röstar för\r\nsina motioner litet senare i dag. Jag hoppas\r\nverkligen att de inte kommer att trycka på avstå-\r\nknappen, utan att de står loppet ut för det som de\r\nhar sagt. Jag hoppas vidare att de verkligen inte har\r\ngått ut i sin hemort i syfte att åstadkomma litet\r\nreklam och komma i viss tidning, för att därefter\r\ninte stå för det som de en gång har skrivit.</pre><pre>Fru talman! Jag vill dessutom tala om något annat\r\nsom borde vara fritt från moms enligt Ny\r\ndemokratis mening, nämligen fotvården.\r\nMotionärer från Centerpartiet, Moderaterna och\r\nSocialdemokraterna tar upp detta problem. Tyvärr\r\nlåser sig emellertid socialdemokraterna i sin motion\r\nvid att fotvården skall ges efter remiss av läkare\r\neller legitimerad sjuksköterska. Efter en\r\nmomsbefriad fotvård kan man däremot kräva att\r\nfotvården skall vara legitimerad i sig själv.</pre><pre>Vilka människor utnyttjar då fotvården? Jo, det är\r\nsockersjuka och gamla människor, hos vilka det\r\nupptäcks sår, svullnader, bölder m.m., vilket i det\r\nlånga loppet kan leda till amputeringar, m.m. Vi\r\nmenar bestämt: Momsbefria fotvården och se den\r\nsom sjukvård i sig. Det kan på sikt leda till stora\r\nbesparingar för samhället.</pre><pre>Herr talman! Jag yrkar bifall till reservation nr 2\r\nunder mom. 3, reservation nr 8 under mom. 10\r\nsamt slutligen reservation nr 9 under mom. 14.</pre><pre>Anf. 87  LARS BÄCKSTRÖM (v):</pre><pre>Herr talman! I betänkande SkU24 behandlas vissa\r\nmomsfrågor och enligt uppgift kommer kammaren\r\ntämligen snart att få anledning att diskutera\r\nbetydligt större momsfrågor, varför jag tänker fatta\r\nmig tämligen kort i detta ärende.</pre><pre>För att kommentera mom. 1 och den\r\nsocialdemokratiska reservationen har vi en egen\r\nmeningsyttring. Vi menar att den tekniska lösning\r\nsom utskottet har valt när det gäller\r\nsjuktransportproblemet troligtvis är den riktiga. Vi\r\nvill dock instämma i kritiken att ärendet\r\nberedningsmässigt har forcerats fram i utskottet\r\noch att det, enligt vår mening, med god vilja hade\r\nvarit möjligt att återremittera ärendet till\r\ndepartementet för att få ett mer utförligt\r\nbeslutsunderlag. Vi stöder därför\r\nSocialdemokraternas reservation i detta avseende.</pre><pre>Jag yrkar bifall till Vänsterpartiets\r\nmeningsyttringar avseende mom. 2, 3 och 5. Dessa\r\nmeningsyttringar rör frågor om mervärdesskatten\r\npå livsmedel, hotell- och restaurangtjänster och\r\npersontransporter. Det är tre viktiga områden. Vi\r\nvet att man i regeringskansliet diskuterar en\r\ngenerell momssänkning. Det vore dock, menar vi,\r\nen tvivelaktig åtgärd. Det vore en oerhört kostsam\r\nskattesänkning med tvivelaktiga\r\nsamhällsekonomiska effekter.</pre><pre>Vi i Vänsterpartiet säger att Sverige med tanke på\r\ndet dramatiskt växande budgetunderskottet --\r\ntroligtvis runt 100 miljarder från tidigare 70 -- inte\r\nhar råd med stora skattesänkningar. Skatteuttaget\r\nkan däremot naturligtvis omfördelas och göras så\r\neffektivt som möjligt samhällsekonomiskt sett. Alla\r\nskatteuttag innebär att man stör marknadens\r\nfunktion. Det gäller då att man fördelar skatter så\r\natt de dels stör så litet som möjligt, dels blir så\r\neffektiva som möjligt fördelningspoliskt sett.</pre><pre>Vissa skattesänkningar kan vara effektiva\r\nsamhällsekonomiskt sett. Det har den borgerliga\r\nsidan rätt i. Vänsterpartiets samlade budgetförslag\r\ninnebär att Sverige budgetåret 1992/93 står kvar på\r\ndet skatteuttag som gällde föregående budgetår. Vi\r\nförespråkar alltså inte något höjt skatteuttag utan\r\nett oförändrat skatteuttag. Inom ramen för detta\r\nhar vi pekat på att det är möjligt att sänka vissa\r\nskatter, t.ex. när det gäller livsmedel. Det är\r\nnaturligtvis av fördelningspolitiska skäl som vi\r\ndriver detta krav.</pre><pre>En sänkning av mervärdesskatten på hotell- och\r\nrestaurangtjänster kan ge dynamiska effekter på\r\nekonomin. Jag återkommer till den berömda visan\r\nom djur som är små men ändå finns, för ibland är\r\nde här effekterna små, mycket små. Här kan man\r\ndock förvänta sig positiva effekter. Sverige har ett\r\nhögt löneläge, och om man vill hålla en hög nivå på\r\nvälfärden i samhället kombineras det ofta med ett\r\nhögt löneläge internationellt sett. Löneläget är\r\ndock inte dramatiskt högt i Sverige. Det är\r\nemellertid högre än i vissa andra konkurrentländer.</pre><pre>Ett sätt att minska kostnaderna för den här\r\nproduktionen är naturligtvis att minska\r\nskatteuttaget. I det här läget skulle man kunna gå\r\nin med en form av chockterapi i syfte att stimulera\r\nnäringen. Vi har visat hur man kan finansiera\r\nförslaget som skulle möjliggöra att näringen helt\r\nbefrias från mervärdesskatt, vilket skulle gynna\r\nsvenskt tjänstenetto. Vi skulle också få in\r\nturistintäkter och minska utflödet av turistresor.</pre><pre>De dynamiska effekterna är naturligtvis inte\r\nalldeles omedelbara. Man bör så att säga inte\r\nkalkylmässigt ta in dem i sitt budgetförslag,\r\neftersom de är svårskattade. Därför har vi sagt att\r\nde skattesänkningar som genomförs skall\r\nfinansieras. Man skall ha en säkerhetsmarginal. I\r\nvår motion i den här frågan har vi också sagt att vi,\r\nom riksdagen inte vill tillstyrka ett förslag om total\r\nskattebefrielse, i andra hand kan tänka oss ett\r\ntillkännagivande om en nedtrappning av nivån.</pre><pre>Ny demokrati har lanserat förslaget att enbart\r\nsänka nivån. Där borde vi ha kunnat nå ett mått av\r\nenighet, men vi har inte gjort det, och det beror på\r\natt Ny demokrati icke vill finansiera detta till någon\r\ndel. Tyvärr har vi inte kunnat ena oss, eftersom vi\r\nmenar att skatterna kan sänkas på vissa punkter och\r\nomfördelas men att man då måste skaffa intäkter på\r\nannat håll.</pre><pre>De förslag som vi har ställt för att finansiera våra\r\nskattesänkningar går framför allt ut på att man kan\r\nslopa grundavdraget vid inkomster över\r\nbrytpunkten. Där man betalar statlig skatt behövs\r\ninte något grundavdrag. Jag vill ta tillfället i akt i\r\ndag och framföra detta, för det diskuteras i\r\nregeringskansliet att slopa schablonavdraget, något\r\nsom skulle leda till kontrollproblem. Det är att ta\r\nbort ett avdrag som gynnar människor med låga\r\ninkomster.</pre><pre>Det finns alltså ett annat instrument att gripa till om\r\nman vill genomföra ändringar i avdragssystemet --\r\ndet gäller de mer generella avdragen -- och det är\r\natt se till att grundavdraget slopas för de inkomster\r\ndär statlig skatt utgår. Det skulle vara\r\nfördelningspolitiskt riktigt och i motsats till några\r\nandra alternativ som diskuterats inte medföra\r\nkontrollproblem.</pre><pre>Det är därför som jag nu tar tillfället i akt och säger\r\ntill regeringens företrädare och Karl-Gösta\r\nSvenson: Krångla inte till Sveriges skattesystem.\r\nSlopa inte schablonavdraget, men väl\r\ngrundavdraget för inkomster över brytpunkten.\r\nDet är en enkel metod, leder inte till\r\nkontrollsvårigheter och är fördelningspolitiskt\r\nriktig. Det ger dessutom stora och påtagliga\r\nskatteintäkter, som möjliggör skattesänkningar på\r\nvissa andra områden. Så kan man fördela om\r\nskattetrycket fördelningspolitiskt riktigt och få\r\npositiva effekter i samhällsekonomin.</pre><pre>En sak som kunde få såväl positiva\r\nsamhällsekonomiska effekter som positiva\r\nmiljöeffekter, och som behandlas under mom. 5, är\r\natt mervärdebeskattningen av kollektiva\r\npersonfordon slopas. Det gäller en verksamhet som\r\ntill mycket stor del är skattefinansierad. Här har vi\r\nett exempel på vad Moderaterna brukar kalla\r\nrundgång. Man lägger en skatt på dessa kollektiva\r\ntransporter, och så finansierar man det via bidrag,\r\nsom finansieras via skatter. Vi vet att de kollektiva\r\ntransportsystemen måste få dessa subventioner för\r\natt kunna upprätthålla en rimlig prisnivå, så att man\r\nkan minska behovet av privat bilism i tätorterna.\r\nDet vore samhällsekonomiskt oerhört effektivt att\r\nminska eller helt slopa, som vi föreslår,\r\nmervärdebeskattningen av de kollektiva\r\ntransporterna. Det skulle också gynna den\r\nturistnäring som vi vill gynna.</pre><pre>Tyvärr kommer vi att få avslag på denna punkt. Vi\r\nvet hur det kommer att bli vid voteringen. Jag\r\ntycker ändå att regeringen borde fundera på att\r\ngöra riktade skattesänkningar, där det är\r\nsamhällsekonomiskt optimalt, miljömässigt\r\npositivt och fördelningspolitiskt riktigt, i stället för\r\natt krångla till skattesystemet. Det är mycket\r\nmärkligt att man är inne på sådana tankegångar.</pre><pre>På vissa andra punkter, herr talman, har vi\r\nsympatier för vissa reservationer. Det gäller t.ex.\r\nreservation 7 under mom. 9. Vi menar där att det\r\npågår ett positivt arbete redan inom\r\nregeringskansliet. Det gäller länsmuseernas\r\nsituation. Vi har inte ställt oss bakom den\r\nreservationen. Vi ställer oss naturligtvis bakom de\r\növriga meningsyttringar som vi har i betänkandet,\r\nmen för att förenkla ärendebehandlingen yrkar vi\r\ninte bifall till dem. I slutvoteringen kommer vi att\r\nstödja socialdemokraternas reservation</pre><pre>under mom. 5 om persontransporter.</pre><pre>Anf. 88  PETER KLING (nyd) replik:</pre><pre>Herr talman! Lars Bäckström nämnde att vi kanske\r\nkunde komma överens om hotell-  och\r\nrestaurangmomsen. Vi har yrkat på 12,87 %. Lars\r\nBäckström sade att han vet att det finns dynamiska\r\neffekter att hämta här.</pre><pre>Vi kan självklart inte gå med på att slopa\r\ngrundavdraget. Jag tror att Lars Bäckström säkert\r\ninte är med på vår finansiering, som innebär att vi\r\nminskar anslaget till hemspråksundervisningen\r\nmed en miljard och organisationsbidraget med ett\r\npar tre miljarder.</pre><pre>Sedan får man en dynamisk effekt om man sänker\r\nhotell-  och restaurangmomsen och turistmomsen\r\növer huvud taget. Vi vet att 10 000 arbetstillfällen\r\nkostar staten 1,3 miljarder -- om man alltså är\r\narbetslös i stället för att ha arbete. Vi vet att\r\nturistexporten ligger på i runda tal 19 miljoner och\r\när större än bilexporten. Så det finns mycket att ta\r\nhär, Lars Bäckström.</pre><pre>Det vore väl inte så orimligt att även Lars\r\nBäckström tänkte på dynamiska effekter och\r\neventuellt gick med oss i fråga om minskat\r\norganisationsbidrag och minskat bidrag till\r\nhemspråksundervisning.</pre><pre>Anf. 89  LARS BÄCKSTRÖM (v) replik:</pre><pre>Herr talman! Att den här åtgärden får positiva\r\neffekter är alldeles givet, annars skulle vi inte\r\nföreslå den; det vore ju komplett meningslöst. Det\r\nsade jag också i mitt anförande. När vi talade med\r\nen av fru Thatchers favoriter, Mr. Peter Lilly, i det\r\nengelska parlamentet och frågade honom om\r\ndynamiska effekter och finansiering, sade han: Vi\r\ntror inte på trolleri i det här landet.</pre><pre>Det är viktigt för oss att tänka på att det inte finns\r\nperpetuum mobile som är helt självgenererande.</pre><pre>Men för att diskutera finansieringsformer: Det är\r\nväl inte så naturligt att Ny demokrati inte kan tänka\r\nsig att slopa grundavdraget. Det finns ju ledande\r\nföreträdare för Ny demokrati, t.ex. ledamoten Bert\r\nKarlsson, i denna kammare som påpekat att Ny\r\ndemokrati vill driva fördelningspolitik. Att slopa\r\ngrundavdraget för inkomster över brytpunkten är\r\nhårdhänt med rättvis fördelningspolitik, en\r\ntämligen enkel åtgärd.</pre><pre>Jag måste erkänna att vi inte kan tänka oss att dra\r\nin anslagen till hemspråksundervisningen. Det vore\r\noss komplett främmande. Men låt oss diskutera\r\nmer kring finansieringsfrågorna, så kanhända det\r\nkan finnas ett mått av samsyn. Då kan det tänkas att\r\nfler partier börjar fundera över åtgärden att minska\r\nmervärdebeskattningen av hotell-  och\r\nrestaurangtjänsterna, av regionalpolitiska skäl och\r\nav skälet att vi då kan öka turismen inom landet.</pre><pre>Detta är en sak som vi får arbeta vidare på, men vi\r\nfår också ha i åtanke att det inte enbart är\r\nstatsmakternas fel att det finns problem inom\r\nturistnäringen. Det finns en stor överetablering och\r\nspekulationsverksamhet. Men vi får arbeta på\r\nmånga fronter för att få ett bättre sakernas tillstånd.\r\nDebatten får gå vidare.</pre><pre>Anf. 90  PETER KLING (nyd) replik:</pre><pre>Herr talman! Lars Bäckström säger att han inte tror\r\npå några dynamiska effekter. Till att börja med vill\r\njag tala om att vi nu har fått ett, förhoppningsvis,\r\nbättre fungerande turistorgan som kan tillföra en\r\nexportökning på 20--25 %. Där har vi ett bra\r\nunderlag, 4--5 miljarder, att ta in skatter på. Det är\r\nalltså pengar som spenderas i Sverige av\r\nutlänningar.</pre><pre>Låt oss titta på underskottet, som nu kanske\r\nnärmar sig 100 miljarder. Det är en väsentlig\r\ndynamisk effekt, på grund av att vi har så pass höga\r\nskatter som vi har.</pre><pre>Anf. 91  LARS BÄCKSTRÖM (v) replik:</pre><pre>Herr talman! För att göra det väldigt tydligt: Jag\r\ntror på dynamiska effekter av riktade\r\nskattesänkningar på vissa områden, t.ex. det\r\nområde som vi talar om. Däremot vill jag inte ge\r\nmig på att på förhand tala om hur stora de blir, sätta\r\nen siffra på det hela och säga att det är finansierat\r\nnu. Det kan ta tid, innan sådana effekter slår\r\nigenom. Hur stora de blir kan man aldrig på\r\nförhand veta. Därför kan man inte ta in dem i sin\r\nfinansieringskalkyl på förhand. Det är det som är\r\nmin poäng.</pre><pre>Andre vice talmannen anmälde att Peter Kling\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 92  KARL-GÖSTA SVENSON (m):</pre><pre>Herr talman! Den nuvarande\r\nmervärdesskattelagstiftningen när det gäller vård,\r\nomsorg och utbildning är inte konkurrensneutral i\r\nfråga om verksamhet som bedrivs i offentlig regi\r\noch motsvarande verksamhet i privat regi.\r\nRegeringen har därför tillsatt en utredning som\r\nskall se över dessa och andra frågor inom\r\nmervärdesskatteområdet, vilka inte uppfyller\r\nkravet på konkurrensneutralitet. I detta\r\nsammanhang är det också nödvändigt att den\r\nsvenska mervärdesbeskattningen i möjligaste mån\r\nskall vara konkurrensneutral i förhållande till vad\r\nsom gäller i vår omvärld.</pre><pre>Den proposition som ligger till grund för dagens\r\nbetänkande är efterlängtad. Den nuvarande\r\nlagstiftningen på vård- och omsorgsområdet har\r\nställt till mycket stora problem för den privata\r\nsjukvården. Som bekant, Inger Lundberg, är det\r\nSocialdemokraterna som står bakom de\r\nbestämmelser som vi för närvarande har. De\r\nnuvarande bestämmelserna har nämligen utformats\r\nså, att det enbart är det direkta tillhandahållandet\r\nav dessa tjänster till vårdtagare eller till den som\r\nåtnjuter omsorgen som omfattas av undantaget.\r\nDetta har medfört att tjänster som en\r\nunderentreprenör eller uppdragstagare\r\ntillhandahåller vårdgivaren eller den som bedriver\r\nomsorgen är skattepliktiga, även om dessa tjänster\r\ni sig är av sådant slag att de skulle ha varit\r\nundantagna från skatteplikt, om de i stället\r\ntillhandahållits patienten eller den som åtnjuter\r\nomsorgen direkt av uppdragstagaren.</pre><pre>Den privata vårdgivare som inte utfört\r\nentreprenörstjänster av detta slag åt kommun eller\r\nlandsting utan till en annan privat vårdgivare har på\r\ndet här viset drabbats av klart\r\nkonkurrenssnedvridande momskostnader. I de\r\nflesta fall har företagen drabbats ekonomiskt, och i\r\nvissa fall har patienter drabbats genom att de fått\r\nbetala högre ersättningar. När företagen har\r\ndrabbats har man inte kunnat täcka sina höjda\r\nkostnader genom det försäkringssystem som vi har\r\ni Sverige. En privat höftledsoperation kan för den\r\nenskilde patienten med tanke på de nuvarande\r\nmervärdesskattereglerna ha fördyrats avsevärt.</pre><pre>Med beaktande av dessa snedvridande effekter är\r\ndet absolut nödvändigt att så fort som det är möjligt\r\nändra på detta förhållande. Det är ett viktigt skäl\r\ntill den snabba behandlig som vi har haft när det\r\ngäller den här frågan.</pre><pre>I anslutning till behandlingen i utskottet\r\nuppmärksammades att privata entreprenörer\r\navseende sjuktransporter med därför särskilt\r\ninrättade fordon skulle drabbas negativt av de\r\nändringsförslag som nu föreligger. Dessa är\r\nnämligen i huvudsak entreprenörer åt landstingen\r\noch därmed inne i momssystemet på grund av de\r\nbestämmelser som vi för närvarande har. Det är\r\nSocialdemokraterna som en gång i tiden har drivit\r\nfram denna lagstiftning, som inte är bra. Den är\r\nundermålig. Som bekant har landstingen\r\navlyftningsrätt när det gäller moms. De drabbas\r\nalltså inte direkt av denna momsbeskattning. För\r\natt inte skapa en ny konkurrenssnedvridande effekt\r\nhar därför utskottsmajoriteten ställt sig bakom ett\r\ninitiativ till att slopa det skattefria undantaget\r\navseende dessa transporter. Man vill i stället att\r\ndessa transporter skall jämställas med yrkesmässiga\r\npersontransporter. På så sätt skapas det neutralitet\r\ninom beskattningen.</pre><pre>Jag är medveten om att socialdemokraterna i\r\nutskottet har reagerat mot det snabba\r\nförfaringssättet, men utskottsmajoriteten ansåg att\r\ndet för att det skulle bli någon effekt var nödvändigt\r\natt ta detta initiativ. I reservation 1 står det:\r\n''Samtidigt har det visat sig att en lösning som går\r\nut på att sjuktransporter jämställs med normala\r\nyrkesmässiga persontransporter kan dra med sig\r\nandra komplikationer som utskottet nu under\r\nrådande tidspress inte kan överblicka.'' Jag har inte\r\nhört socialdemokraterna påvisa någon\r\nkomplikation. Ni talar om att det kan uppstå\r\nkomplikationer, men ni har inte visat på någon.\r\nVisa mig på någon komplikation i det här\r\navseendet, Inger Lundberg!</pre><pre>Sedan frågar man sig: Vad menas med att\r\n''erforderliga kontakter bör tas med berörda\r\norganisationer''? Vilka organisationer är det som\r\nbör kontaktas för att man skall få ett bättre\r\nunderlag? Vidare står det någonting om de\r\nkomplikationer som ''framkommit vid\r\nutskottsbehandlingen''. Jag återkommer till frågan\r\nom vilka komplikationer det rör sig om.</pre><pre>Inger Lundberg sade här att hon i och för sig ställer\r\nsig bakom propositions förslag om att man skall\r\nbort de snedvridande effekterna. Likväl sägs det i\r\nreservationen att ''sjuktransportväsendet även i\r\nfortsättningen får behålla sina skattefördelar på ett\r\neller annat sätt''. Skall vi behålla de bestämmelser\r\nsom gäller i dagsläget eller vad menar de\r\nsocialdemokrater som står bakom reservation 1?\r\nVill ni ta bort effekten av entreprenörsmomsen och\r\nbibehålla de negativa effekter som uppstår\r\nbeträffande privata ambulansföretag? Frågan är\r\nhur man vill ha det.</pre><pre>Herr talman! I betänkandet behandlas också ett\r\nstort antal motioner från den allmänna\r\nmotionstiden. Samtliga motioner har avstyrkts,\r\nvarav en del med motiveringen att den pågående\r\nmomsutredningen kommer att ta upp vissa av de\r\nfrågor som är aktualiserade i motionerna.</pre><pre>Det finns ett antal reservationer och en\r\nmeningsyttring till följd av dessa motioner.\r\nReservationerna från Ny demokrati och\r\nmeningsyttringen från Vänsterpartiets\r\nrepresentant ger en bild av att dessa partier inte vet\r\nvilket ben de skall stå på när det gäller momsens\r\nutformning. Olika skattenivåer blandas med\r\nundantag. Lars Bäckström vill inte ha något\r\nkrångel i systemet, men med hans och Vänsterns\r\nförslag som innehåller en blandning av slopande av\r\nmomsen, sänkt moms osv. blir det ett krångligt\r\nsystem. Det blir inget renodlat system utan ett\r\nlapptäcke. Om man har mervärdesskatt med\r\ndifferentierade skattesatser kan man möjligtvis få\r\nett renodlat system, men inte om man slopar\r\nmomsen. Vi kan se effekterna på skattefria\r\nområden. Det har utskottsinitiativet visat exempel\r\npå.</pre><pre>Till Peter Kling vill jag ställa en fråga när det gäller\r\nreservationen om hästfoder, som jag tycker slår alla\r\nrekord. Bortsett från kontrollaspekten skulle det\r\nvara intressant att höra Peter Kling redogöra för om\r\ndet verkligen förhåller sig så, att ridsporten i\r\nSverige står och faller med om vi har moms på\r\nhästfoder eller inte.</pre><pre>I reservation 3 tas effekterna av resor upp. Om man\r\nköper en resa till Helsingör och avbryter resan i\r\nHelsingborg, kan man köpa resan momsfritt. I den\r\nproposition som var aktuell när momsen på\r\npersontransporter, turistmomsen och momsen på\r\nlivsmedel sänktes står det klart och tydligt att\r\nregeringen skall återkomma för att lösa dessa\r\nproblem. Riksdagen behöver således inte göra\r\nnågot tillkännagivande i detta avseende, eftersom\r\nfrågan bearbetas inom regeringen. Därmed\r\nbehöver man nog ha litet is i magen för att kunna\r\nvänta och se hur det blir på internationell basis i\r\nsamband med EG när det gäller de här frågorna. Vi\r\nköper ju internationella resor, och det sker en\r\n''clearing'' med avgifter, biljetter och liknande. Det\r\när viktigt att man har en harmonisering i det här\r\navseendet.</pre><pre>Herr talman! Avslutningsvis vill jag yrka bifall till\r\nutskottets hemställan i detta betänkande och avslag\r\npå samtliga reservationer och på meningsyttringen.</pre><pre>Anf. 93  INGER LUNDBERG (s) replik:</pre><pre>Herr talman! Skattelagstiftningen är komplex. Den\r\nkräver noggrannhet och att man går igenom\r\nkonsekvenserna av olika beslut.</pre><pre>Karl-Gösta Svenson undrade vilken komplikation\r\nsom kan uppstå. Det var ju Karl-Gösta Svenson\r\nsom i samband med propositionen påtalade\r\nkomplikationen. Det är ju detta som har lett till ett\r\ninitiativ från utskottet, där man inte har kunnat\r\nbereda denna fråga tillräckligt. Det är inte rimligt\r\natt riksdagsärenden handläggs på ett sådant sätt att\r\nett ärende tas upp av en person den 30 mars, att\r\närendet kommer upp i utskottet den 31 mars och att\r\nutskottsbetänkandet justeras den 1 april. Man får\r\ndå inte en rimlig chans att undersöka om det kan\r\nuppstå andra komplikationer med de förändringar\r\nsom föreslås.</pre><pre>Karl-Gösta Svensom, som faktiskt är Moderaternas\r\nskatteexpert, måste inse att utskottet har rätt till en\r\nannan beredning. Det vore också vettigt om Karl-\r\nGösta Svenson ringde ett samtal till\r\nfinansdepartementet och bad grabbarna och\r\ntjejerna där att vara litet noggrannare. De måste se\r\ntill att det avges ordentligt förberedda\r\npropositioner. Då skulle vi inte behöva hamna i den\r\nhär typen av situationer. Som Lars Bäckström sade\r\nfanns det tid att ändå lägga fram propositionen\r\nunder vårriksdagen.</pre><pre>Hade ni varit kloka nog skulle ni redan den 1 april\r\nha ringt detta telefonsamtal till departementet och\r\nsagt att man skulle återkalla propositionen och göra\r\nen genomgång med olika myndigheter och\r\norganisationer för att se om man kan vara trygg när\r\ndet gäller dessa ställningstaganden. Då hade ni inte\r\nhaft några svårigheter i kammaren i detta ärende.</pre><pre>Beträffande den andra punkten som gäller resorna\r\nblev jag först så glad när jag hörde Karl-Gösta\r\nSvenson. Han sade nämligen att den fråga som\r\nSilfverstrand och Larsson tar upp är viktig, att den\r\nskall åtgärdas och att en utredning pågår. Då tänkte\r\njag: Nu kommer det. Men sedan sade Karl-Gösta\r\nSvenson: Man skall nog ha is i magen. Det betyder\r\nnaturligtvis att vi får vänta, men vi vill inte vänta.\r\nDärför vädjar jag till alla andra att yrka på ett\r\ntillkännagivande på denna punkt.</pre><pre>Anf. 94  KARL-GÖSTA SVENSON (m) replik:</pre><pre>Herr talman! Det är många vårdföretag som har\r\nförlorat pengar på den socialdemokratiska\r\nlagstiftning som vi i dag har när det gäller\r\nmervärdesskatt och entreprenörmoms. Mängder av\r\npatienter har fått lägga ut mycket pengar i\r\nmervärdesskatt helt i onödan på grund av denna\r\nlagstiftning. Därför är det nödvändigt att den nya\r\nlagstiftningen träder i kraft så fort som möjligt, och\r\nvi vill att den träder i kraft den 1 maj.</pre><pre>Effekten för privata ambulansföretag är en följd av\r\nden dåliga lagstiftningen. Det blir inga\r\nkomplikationer, och det får inga smittoeffekter,\r\neftersom de till hundra procent har sina avtal med\r\nlandstinget, som har full avdragsrätt. De är i dag\r\ninne i systemet, och de bör vara det. Vi får därmed\r\nen minskad snedvridning i förhållande till taxi och\r\nannat genom att detta område skattebeläggs. Det\r\när helt okej. Vi skall försöka undvika att ha\r\nområden som inte är mervärdesskattebelagda,\r\neftersom det då blir snedvridande effekter.</pre><pre>När det gäller persontransporterna är det inte så\r\njätteenkelt. Visserligen noterade jag att Inger\r\nLundberg i sitt huvudanförande sade att\r\nSocialdemokraterna vill ha dem landbaserade. Men\r\ndet står ingenting i reservationerna om de\r\nlandbaserade transporterna. Jag förmodar att\r\nSocialdemokraterna då avser tåg och buss. Men\r\ndäremot sägs inget om flyget. Skall flygtransporter\r\nfrån Skellefteå till Arlanda och vidare till Rom vara\r\nmomsbefriade, eller skall moms tas ut på den del av\r\ntransporten som sker inom nationen? Det är alltså\r\nmånga olika effekter som man måste ta ställning\r\ntill. Det gäller t.ex. limousinekörningar i anslutning\r\ntill flygtransporterna, då flygtransporten går direkt\r\nutomlands, och där det sker en intern transport\r\ninom landet.</pre><pre>Dessa frågor bearbetas också inom EG med tanke\r\npå en EG-harmonisering. Det finns stora problem\r\nnär det gäller hur momsen på internationella\r\ntransporter skall hanteras, eller rättare sagt när\r\nflygtransport skall ske från ett EG-land till ett\r\nannat. Om man flyger t.ex. via Zürich i Schweiz blir\r\ndenna resa inte momsbelagd. Om man däremot\r\nflyger direkt till London från Bryssel blir resan\r\nmomsbelagd.</pre><pre>Anf. 95  INGER LUNDBERG (s) replik:</pre><pre>Herr talman! Utvecklingen stannar aldrig. Vi\r\nbehöver se över all lagstiftning. Det kommer vi att\r\ngöra från tid till annan utifrån att vi får nya\r\nerfarenheter.</pre><pre>Vi är ense om att vi skall se över detta område. Det\r\när viktigt. Vi är också ense om att det är\r\nbrådskande. Men om något sker fort blir det inte\r\nalltid bra, om det inte samtidigt sker noggrant. Om\r\nman fattar förhastade beslut som inte är ordentligt\r\ngenomtänkta blir det tokigt.</pre><pre>I detta sammanhang var regeringen för snabb. Vad\r\nhade hänt om Karl-Gösta Svenson inte hade fått en\r\nsignal om att sjuktransporterna kanske inte\r\nfungerade? Och vilka signaler är det som Karl-\r\nGösta Svenson kanske inte har fått på grund av att\r\npropositionen inte har beretts tillräckligt noga? Jag\r\nvidhåller om att det är skäligt, rimligt och klokt att\r\nregeringen snabbt men betydligt noggrannare går\r\nigenom propositionen.</pre><pre>Beträffande den andra punkten vill jag säga att det\r\nuppdrag som finns i motionen från Bengt\r\nSilfverstrand och Kaj Larsson inte är jätteenkelt.\r\nMen det beror på att det inte skall ses som någon\r\nliten fråga som får läggas samman med en mängd\r\nandra diffusa utredningsuppdrag i departementet.</pre><pre>Vidga gärna uppdraget och se över även flyget. Det\r\när bra om Karl-Gösta Svenson vill vidga uppdraget.\r\nVad vi har pekat på specifikt och begärt en översyn\r\nav är de landbaserade transporterna. Men vi har\r\nsjälvfallet inget att erinra mot att översynen också\r\nomfattar flyget, och vi kommer inte att gå emot om\r\nKarl-Gösta Svenson vill vidga vårt\r\ntillkännagivande.</pre><pre>Anf. 96  KARL-GÖSTA SVENSON (m) replik:</pre><pre>Herr talman! Det behövs inget tillkännagivande.\r\nRegeringen är medveten om problemen och\r\nkommer att lösa dem också.</pre><pre>När det gäller vårdfrågan är det nödvändigt att vi så\r\nsnabbt som möjligt ändrar den lagstiftning som i\r\ndag utgör ett hinder för privat vårdverksamhet och\r\nsom ökar kostnaderna för privata vårdtagare. Det\r\när nödvändigt att denna förändring åstadkoms.\r\nDen grundar sig på en utredning som för\r\nnärvarande remissbehandlas när det gäller den\r\ntekniska utredningen av mervärdesskatten\r\nbeträffande det förslag som ligger till grund för\r\nentreprenörmomsen i dag. Det är en utredning som\r\nligger bakom denna.</pre><pre>Sedan kan man undra varför utredningen inte\r\ntänkte även på det fåtal företag i landet som\r\nbedriver privat ambulansverksamhet.</pre><pre>Andre vice talmannen anmälde att Inger Lundberg\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 97  LARS BÄCKSTRÖM (v) replik:</pre><pre>Herr talman! Karl-Gösta Svenson och jag är i alla\r\nfall överens om en sak, nämligen att vi tycker att\r\ndet enkla är vackert. Det är dock bra om saker inte\r\nbara är vackra utan även bra, både\r\nsamhällsekonomiskt och fördelningspolitiskt. Jag\r\nhar emellertid mina dubier beträffande\r\nfördelningspolitik när det gäller Moderaterna.</pre><pre>Jag skall precisera vår ståndpunkt. Vi anser att det\r\nskall finnas två momssatser, en hög moms och en\r\nlåg moms. Det anser man även ute i Europa. Vissa\r\nområden skall emellertid vara helt befriade från\r\nmervärdesskatt. Det anser man även ute i Europa.</pre><pre>Herr talman! I kammaren skall man ju lyssna och\r\ninte bara tala själv. Jag lyssnade noga på Karl-\r\nGösta Svenson, och jag kände en nyansgliding när\r\ndet gäller den moderata politiken när han sade att\r\nundantag i mervärdesskattesystemet inte är bra.\r\nFunderar Karl-Gösta Svenson på att ta in t.ex.\r\nsjukvården och utbildningen i momssystemet? De\r\när nu helt fria. Detta skulle ge påtagliga\r\nskatteintäkter och måste rimligen innebära en\r\nskattehöjning.</pre><pre>Det vore intressant att få denna nyans litet mer lyft\r\ntill ytan, eftersom den är oerhört intressant. Den är\r\nlitet dynamisk i politiken i varje fall. Moderaterna\r\nhar ju tidigare pläderat för att t.ex. fjärrvärmen\r\nskall ha en nollskattesats och ingå i\r\nmervärdesskattesystemet. Jag sade att man ju\r\nskulle kunna ha nollskattesats när det gäller hotell-\r\noch restaurangtjänster. Man kan även ha det på\r\npersontransporter. Det kan vi överväga.</pre><pre>Jag kan erkänna att vad vi har velat åstadkomma\r\nbeträffande hotell- och restaurangtjänster och\r\npersontransporter är en chockterapi för\r\nsysselsättningens skull. Vi kan i fråga om hotell-\r\noch restaurangtjänster diskutera att i stället lägga\r\nmomsen på denna låga nivå, om det kan\r\nfinansieras. Visst kan vi göra det.</pre><pre>Vi har emellertid inget krångligt system i våra\r\nmeningsyttringar. Vi har noll, en mellannivå och en\r\nhög nivå. Jag kan t.o.m. ge en liten öppning till\r\nModeraterna. Jag tror att vi får ta ned dessa 25 %\r\ntill ca 23 % över tiden. Men man behöver inte\r\nsnabbsänka just nu. Detta ställs det inga\r\nekonomiska krav på. Men över tiden kan en\r\nharmonisering kräva det. Det är korrekt. Jag tror\r\natt det kan vara rimligt att se detta under en period\r\nav fem sex år och att vi då har 23 % som en hög\r\nnivå, runt 15 % eller kanske 12 % som mellannivå\r\noch dessutom några momsbefriade områden.</pre><pre>När det gäller vår meningsyttring i övrigt har vi\r\nvelat åstadkomma enkelhet. När vi talar om\r\ndoktorsavhandlingar anser vi i första hand att\r\nbidragen skall höjas. När det gäller gallerier anser\r\nvi att man kan undanröja och stärka gallerirörelsen\r\npå annat sätt än genom momsbefrielse.</pre><pre>Vi i Vänsterpartiet anser att man inte skall ha\r\nkrångliga system. Det är det enkla som är vackert,\r\nmen det skall även vara bra. Därför skall man ta\r\nbort momsen på persontransporter så att\r\nmänniskor kan åka. Det är miljömässigt och\r\nfördelningspolitiskt riktigt. Man skall minska\r\nmomsen på maten, för hotell-  och\r\nrestaurangnäringen och för besöksnäringen. Det är\r\nbra. Vi föreslår ett enkelt och bra system.</pre><pre></pre><pre>Anf. 98  KARL-GÖSTA SVENSON (m) replik:</pre><pre>Herr talman! När det gäller\r\nkompletteringspropositionen som Lars Bäckström\r\nberörde i sitt inledningsanförande och delvis också\r\nnu, kan vi återkomma till den. Vi kommer ju att få\r\nytterligare debatter om den både i utskottet och i\r\nkammaren.</pre><pre>Jag såg i mitt huvudanförande en bredare momsbas\r\nsom en poäng, och så tycker jag fortfarande. Men\r\ndet innebär inte några som helst skattehöjningar.\r\nOm man skulle diskutera en momsskattesats inom\r\ndessa områden innebär det inga skattehöjningar.\r\nMan balanserar det i så fall med en låg\r\ndifferentierad mervärdesskatt. Det som skiljer Lars\r\nBäckströms sätt att resonera från mitt och\r\nregeringens sätt att resonera gäller detta med\r\nnollskattesatser. Vi får inte ha nollskattesatser med\r\ns.k. teknisk skattskyldighet vid ett kommande EG-\r\nmedlemskap. Det strider mot EG:s regler att ha\r\ns.k. teknisk skattskyldighet.</pre><pre>Om vi hade haft en sådan bestämmelse redan i\r\ndagsläget, hade vi kunnat överföra den under en\r\növergångstid, men inte på sikt. Vi kan inte\r\ngenomföra en ändring nu. Det är för sent att\r\nåstadkomma en sådan utveckling när det gäller\r\nmervärdesskattesystemet.</pre><pre>Anf. 99  LARS BÄCKSTRÖM (v) replik:</pre><pre>Herr talman! Här kommer Karl-Gösta Svenson\r\ndelvis in på EG-debatten och ger mig ett utsökt\r\ntillfälle att påpeka en av nackdelarna med ett EG-\r\nmedlemskap. Jag säger ofta i debatten att Sverige\r\ninte kan vara ekonomiskt oberoende av omvärlden.</pre><pre>Jag vill ha fast valutakurs, låg inflation, lågt\r\nbudgetunderskott, helst inget alls osv., men man\r\nskall ha suveränitet över sitt skattesystem, så att\r\nman kan välja enkla och bra lösningar. Man skall\r\ninte bli påtvingad andra system. Det är just därför\r\nsom jag förespråkar att vi skall ha goda avtal med\r\nEG, som ger oss tillgång till den inre marknaden.\r\nDå skulle vi slippa dessa problem som Karl-Gösta\r\nSvenson tar upp. Jag tackar för den här lilla\r\nöppningen som gav mig tillfälle att ta upp detta\r\nmoment i debatten.</pre><pre>Vi vill ha ett enkelt system med en generell\r\nmomssats och en lågmomssats på vissa områden,\r\noch vi vill undanta vissa områden från moms på\r\nsamma sätt som man gör i Europa.</pre><pre>Jag skall vara öppen i debatten. Vi kan väl börja\r\nräkna på de alternativ Karl-Gösta Svenson\r\nfunderar på för att skaffa bättre balans i\r\nstatsbudgeten. Men en höjning är dock en höjning,\r\nsedan kan man kompensera det totala skatteuttaget\r\nmed andra sänkningar. Det är just vad vi har\r\nförespråkat här. Sänk mervärdesskatten på hotell,\r\nrestauranger, persontransporter och livsmedel.\r\nKompensera det med en progressiv\r\ninkomstbeskattning genom den mycket enkla\r\nåtgärden att slopa grundavdraget för högre\r\ninkomster. Det är nästan ett slags Columbi ägg i sin\r\nenkelhet när det gäller fördelningspolitiken.</pre><pre>Anf. 100  KARL-GÖSTA SVENSON (m) replik:</pre><pre>Herr talman! Det är inte alls aktuellt med någon\r\nmoms på vård, omsorg och utbildning. Det var ett\r\nteoretiskt resonemang vi förde i replikskiftet, Lars\r\nBäckström.</pre><pre>När det gäller EG är det så, att om vi skall kunna\r\npåverka EG och förhandla med EG kan vi inte göra\r\ndet på våra egna villkor. I en förhandling gäller ju\r\natt vi får ta med en del av våra fördelar och\r\nnackdelar, och vi får ta emot en del av EG:s\r\nfördelar och nackdelar.</pre><pre>När det gäller en harmonisering på det indirekta\r\nbeskattningsområdet går det ju en klar linje mellan\r\nländerna och medlemmarna att man skall ha en\r\nkonkurrensneutral beskattning. Det får vi inte med\r\nvänsterns sätt att se det. EG kommer inte att\r\nacceptera en sådan åtgärd. Det är bara att\r\nkonstatera att den inte är konkurrensneutral, Lars\r\nBäckström.</pre><pre>Andre vice talmannen anmälde att Lars Bäckström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 101  PETER KLING (nyd) replik:</pre><pre>Herr talman! Jag skulle vilja bemöta det som Karl-\r\nGösta Svenson antydde förut om att det var mer\r\neller mindre löjligt att slopa moms på foder inom\r\nhästsporten. Jag kan upplysa Karl-Gösta Svenson\r\nom att det inte är jag som har skrivit motionen. Det\r\när Anders G. Högmark och Jan-Olof Franzén, båda\r\nmoderater och partikolleger till Karl-Gösta\r\nSvenson. Om det är någon som är löjlig, är det väl\r\nde. Jag tycker faktiskt inte att motionen är löjlig.\r\nDå hade jag inte stött den.</pre><pre>Ridsporten är faktiskt den näst största\r\nidrottsrörelsen i Sverige efter fotboll. Det står i\r\nmotionen att det i dag bara finns en enda\r\nidrottsgren i vårt land där utövarna behöver betala\r\nmatmoms för sina idrottsredskap dvs. hästarna.\r\nDet ligger ganska mycket i det. Ridsporten\r\nengagerar väldigt många ungdomar, framför allt\r\nflickor. Detta stimulerar ju ungdomsverksamheten,\r\nKarl-Gösta Svenson.</pre><pre>Sedan vill jag ta upp detta med fotvården. Vi anser\r\natt det är sjukvård och bör momsbefrias. Det är en\r\nförebyggande vård. Man kan däremot begära att\r\nfotvårdarna skall vara legitimerade i framtiden när\r\nman momsbefriar fotvården. Det finns en motion\r\nom detta som jag har tillstyrkt och som också är\r\nskriven av moderater, nämligen Mona Saint Cyr\r\noch Margareta Gard. De vill ha momsbefrielse för\r\nfotvården. De är också kolleger till Karl-Gösta\r\nSvenson. Vi vill bifalla den motionen.</pre><pre>Anf. 102  KARL-GÖSTA SVENSON (m) replik:</pre><pre>Herr talman! Jag är mycket väl medveten om vem\r\nsom har motionerat. Jag reagerade för texten i\r\nreservationen där det står att svensk ridsport står\r\noch faller med om vi skall ha moms på foder till\r\nhästar eller inte. Det är ju horribelt att påstå en\r\nsådan sak.</pre><pre>När det gäller fotvården finns det en utredning som\r\njag själv leder, där vi håller på att utreda dessa\r\nfrågor. Det kommer svar i sinom tid,\r\nförhoppningsvis ganska snabbt. Låt oss avvakta\r\nden utredningen, så får Peter Kling och Ny\r\ndemokrati se vilken ståndpunkt som gäller i\r\nframtiden.</pre><pre>Anf. 103  PETER KLING (nyd) replik:</pre><pre>Herr talman! Jag tackar Karl-Gösta Svenson för att\r\nvi kanske får momsbefrielse på fotvården så\r\nsmåningom.</pre><pre>Beträffande reservationen är det kanske att ta i,\r\nmen ibland är det kanske meningen att man skall ta\r\ni litet extra för att få litet tryck på saker och ting.\r\nMen ridsporten står och faller inte med momsen.\r\nDet kan jag villigt erkänna, Karl-Gösta Svenson.</pre><pre>Anf. 104  BERT KARLSSON (nyd):</pre><pre>Herr talman! Det är faktiskt inte lätt att agera i\r\nriksdagen, eftersom man helt tycks blunda för\r\nsakargument. När jag hör moderaten Karl-Gösta\r\nSvenson börjar jag undra om han över huvud taget\r\nvet vilka beslut som har fattats.</pre><pre>Man pratar om krångliga system. Ja, vi är\r\nförvånade och tycker att det är mycket krångligt\r\noch olämpligt att ha olika momssatser inom\r\nturistnäringen. Det påstås att man sänkte\r\nturistmomsen, men man gjorde ett stort undantag.\r\nDet gjordes ett undantag för det som är motorn i\r\nturistnäringen, nämligen de stora parkerna och\r\nnöjesfälten. Liseberg, Kolmården och alla andra\r\nparker betalar den höga momsen, medan andra\r\nbetalar 18 %. Sedan kritiserar man olika nivåer.</pre><pre>Persontransporter tycks bara vara buss, järnväg och\r\nflyg, det som man åker som riksdagsledamot. Man\r\ntycks glömma att svenskarna faktiskt åker bil på\r\nsemestern. Vi har världens högsta bensinpris.\r\nMånga säger att det är Italien som har det, men\r\nItalien har faktiskt avdrag för turisterna. Vi har\r\nvärldens högsta pris på bensin.</pre><pre>Det finns en annan momsbelagd bransch, nämligen\r\ntaxinäringen. Det är intressant att titta på den, t.ex.\r\nnär det gäller Stockholmsområdet. Det skulle ske\r\nen avreglering, och pengar skulle komma in till\r\nstaten. Vad har hänt? I dag är taxinäringen i stort\r\nsett en svart bransch. En taxichaufför tjänar i dag i\r\ngenomsnitt 7 000 kr. i månaden. Staten har gått in\r\nmed lönegarantier på 20 milj.kr. Ändå påstås det\r\natt branschen fungerar bra.</pre><pre>Lika dumt är det med turistmomsen. Jag vet inte\r\nhur många gånger jag har stått här och förklarat\r\ngång på gång hur det har sett ut senaste tiden. Jag\r\nvet inte om Svenson och andra har tittat på\r\nstatistiken. Sedan 1990 har turistbranschen förlorat\r\n25 % i omsättning. År 1991 var första året som\r\nintänkterna från utlandet minskade totalt sett.\r\nResevalutaintäkterna har ökat konstant, utom\r\nförra året. Det är ganska underligt. Under de tre\r\nsenaste åren har underskottet ökat med 5 miljarder.</pre><pre>Jag kan upprepa hur det ser ut i turistbranschen.\r\nDär har varit 1 100--1 200 konkurser och 30 000,\r\nkanske fler, har blivit arbetslösa, och det ofta i\r\nglesbygden. Branschen är kolossalt i kris.</pre><pre>Jag vill ha svar från Moderaterna hur de tänker att\r\ndet skall bli med alla parker som visar underskott.\r\nSenast visar Kolmårdens djurpark 6,9 miljoner i\r\nunderskott. Skall parken läggas ned, eller skall\r\nskattebetalarna betala? Om skattebetalarna\r\nbetalar, blir kontentan att de privata parkerna får\r\nsjälva lösa hur deras underskott skall finansieras.\r\nDe kommunala parkerna, som utgör den största\r\nandelen av parkerna, får däremot alltid pengar från\r\nstaten.</pre><pre>Jag vill påstå att momsen utgör en kolossal\r\nmissräkning. Vi har sett hur det har gått i andra\r\nländer. Ofta skylls det på att företrädare för\r\nturistnäringen har snackat om att priserna är för\r\nhöga. Jag har faktiskt kollat detta. Jag har själv åkt\r\nut i Europa och insett att detta faktiskt är sant. Det\r\när oerhört dyrt i Sverige.</pre><pre>Vi kan göra en jämförelse. Disneyland och\r\nLiseberg tar ut exakt samma entréavgifter. Den som\r\nhar besökt båda parkerna inser att det är horribelt.\r\nHotell och mat -- allt finns till nästan halva priset.\r\nSedan får socialdemokraterna säga vad de vill.</pre><pre>Jag tycker att det är att omyndigförklara folk att\r\nhävda att det är branschens eget fel eftersom man\r\nsäger allt är så dyrt. Det är detsamma som att säga\r\natt folk inte förstår att det är dyrt i Sverige. En del\r\nanser tydligen att de inte fattar det.</pre><pre>Vad kan vi se i annonser? Jo, SAS och alla statliga\r\nföretag annonserar om Disneyland, Sevilla osv.\r\nDessa ställen är naturligtvis momsbefriade --\r\nsjälvklart. Folk som skickas ut ur landet skall\r\nnaturligtvis slippa moms. Men de som kommer hit\r\nskall åka på så mycket moms som möjligt.</pre><pre>Vänsterpartiet tycks inte tro på den svenska\r\nföretagaren. Då är det verkligen kris i landet.</pre><pre>Om jag skall starta en rörelse, måste jag naturligtvis\r\ntro på att det skall bli en omsättning. Självfallet är\r\ndet på samma sätt här. Det är bevisat på så många\r\nandra ställen. Irland, t.ex., sänkte sin moms rejält,\r\noch turistnäringen fördubblades på tre år.</pre><pre>Jag har ett argument till. Det sägs att det råder en\r\nkris i Sverige och därför har turistnäringen minskat\r\ni omfattning. Det är underligt. I Norge råder en\r\noerhörd kris. Där har turistnäringen ökat med\r\n10 %. I Danmark likaså. I lågkonjunkturer går\r\nturistnäringar och nöjen över huvud taget ofta\r\nmycket bättre.</pre><pre>Karl-Gösta Svenson sade att nollmoms är\r\nförbjudet. Då förstår jag inte varför inte det införs\r\nmoms för t.ex. cirkus och Folkets park. En folkpark\r\nkan ha ett visst uppträdande utan att moms tas ut,\r\nmedan t.ex. Liseberg åker på moms.</pre><pre>Det finns så mycket dumheter med denna moms.\r\nJag har fortfarande inte fått svar från någon om vad\r\nden egentligen har kostat samhället. Det är fråga\r\nom åtskilliga miljarder. Det värsta är att man\r\nfortfarande inte har insett hur illa det är -- trots att\r\nargumenten och svaren finns.</pre><pre>Anf. 105  LARS BÄCKSTRÖM (v) replik:</pre><pre>Herr talman! Frågan är inte om vi i Vänsterpartiet\r\ntror på svenska företagare eller inte. Det viktiga är\r\natt företagarna tror på sig själva i en ekonomi. Det\r\när inte politiker som skall tro på företagarna, utan\r\ndet skall företagarna göra själva. Så fungerar det på\r\nmarknaden, och det tycker nog Bert Karlsson\r\nockså.</pre><pre>Vi i Vänsterpartiet har faktiskt, om Bert Karlsson\r\nhar observerat det, föreslagit att hotell- och\r\nrestaurangtjänster skall befrias från moms,\r\nalternativt att det skall vara en lägre nivå. Det enda\r\nlilla momentet vi lägger in är att vi vill finansiera de\r\nskattesänkningar vi föreslår. Här kan vi överväga\r\nom det måste ske till 100 %. Vi kan tänka oss att\r\ndiskutera den saken. Men någon typ av finansiering\r\nmåste göras, och det är vad Bert Karlsson inte vill\r\ngöra.</pre><pre>Det är sant att Irland har haft en uppgång i\r\nturismen. Irlands ekonomi har rent allmänt varit på\r\nuppgång. Alldeles nyligen gick Irlands ekonomi\r\nalldeles totalt i baklås och man hade djupa\r\nekonomiska problem. En rad andra åtgärder\r\nförutom att sänka momsen vidtogs i Irland.\r\nNäringen gjorde mycket själv, och myndigheterna\r\ngjorde en samlad insats. Det var fråga om en rad\r\nsamverkande insatser.</pre><pre>Danmark har haft en stor ökning i sin besöksnäring.\r\nMen Danmark har haft en generell, hög moms. De\r\nenkla sambanden finns inte, de tulipanarosorna\r\nsom löser allt. Jag vet att Bert Karlsson eftersträvar\r\ndetta. Men det är krångligt i en komplicerad\r\nsamhällsekonomi. Jag förstår dock inte kritiken när\r\nvi nu går åt det hållet. Vi är i alla fall överens om\r\nrörelseriktningen. Det blir då litet udda att vända\r\nsin kritik mot Vänsterpartiet.</pre><pre>Vi i Vänsterpartiet har då i meningsyttringen vid\r\nmom. 4 tagit med att vi kan överväga om det har\r\ngjorts en för hård gränsdragning. I vår\r\nmeningsyttring på s. 31 hävdar vi att det bör\r\növervägas om även permanenta temaparker skall\r\nbefrias från mervärdesskatt. Men först vill vi ha en\r\nutredning som tar fram vad detta kommer att kosta\r\noch hur det skall fungera. Det finns faktiskt en\r\nmeningsyttring.</pre><pre>Anf. 106  BERT KARLSSON (nyd) replik:</pre><pre>Herr talman! När det gäller temaparker är det\r\nganska enkelt. I stället för att parkerna skall\r\nfungera av sig självt skall stat och kommun\r\nsubventionera verksamheten. Det förstår jag inte\r\nalls.</pre><pre>Vidare har vi frågan om finansieringen. Det är bara\r\natt se på siffrorna. Det är samhällsekonomiskt\r\nförkastligt, idiotiskt, att svenskarna åker från\r\nSverige i stället för att turista i sitt eget land. Om\r\nsvenskarna stannar i Sverige och turistar här\r\nkommer pengarna Sverige till del.</pre><pre>Alla partier snackar om att dra i gång företagandet.\r\nDet var tidigare en hearing i riksdagen om\r\nturistnäringen. Alla företagare var överens om, att\r\nom de fick likvärdiga konkurrensvillkor skulle de\r\nklara konkurrensen.</pre><pre>Det har alltid varit ett problem att vi säger en sak i\r\nriksdagen men gör något helt annat. Jag kan berätta\r\nvad Jesus sade en gång -- för att ta det i religiösa\r\ntermer --, problemen fanns nämligen redan på den\r\ntiden. Jesus snackade då med översteprästerna,\r\nsom till varje pris skulle förstöra för honom. Han\r\nberättade en liknelse, som jag tycker passar bra i\r\nriksdagen.</pre><pre>En man hade två söner. Mannen sade till den ena\r\nsonen att han måste ut och arbeta. Nej, svarade\r\nsonen. Det ville han inte göra. Men efter en vecka\r\nångrade sig sonen. Till den andra sonen sade\r\nmannen att han måste ut och arbeta. Ja pappa,\r\nsvarade sonen. Det skulle han göra med en gång.\r\nMen han gick aldrig ut och arbetade.</pre><pre>Ni kan själva fundera på vem som gjorde rätt. Men\r\ntyvärr tycker jag att den här berättelsen har en viss\r\nlikhet med riksdagen.</pre><pre>Anf. 107  LARS BÄCKSTRÖM (v) replik:</pre><pre>Herr talman! Jag ser inte något annat alternativ än\r\natt säga till Bert Karlsson att det som finns att rösta\r\npå i kammaren är Vänsterpartiets meningsyttring\r\nvid mom. 4.</pre><pre>Anf. 108  BERT KARLSSON (nyd) replik:</pre><pre>Herr talman! Jag tänkte diskutera frågan om\r\nfinansieringen. Vi har varit inne på den frågan\r\ntidigare, och jag vet att Lars Bäckström var\r\nintresserad av den.</pre><pre>Det fanns ungefär 4--5 miljarder att hämta hem hos\r\nalla dem som är skrivna i andra länder. Men det var\r\ninte speciellt många som var intresserade av att alla\r\ni det här landet skall betala skatt. Det är mycket\r\nförvånande. Även det förslaget kommer från en\r\nModerat. Alla förslag från Moderaterna tycks vara\r\nlöjliga.</pre><pre>Anf. 109  KARL-GÖSTA SVENSON (m) replik:</pre><pre>Herr talman! När man hör Bert Karlsson får man\r\nuppfattningen att momsnivån för turistnäringen i\r\nSverige skulle enbart ha orsakat den\r\nvolymminskning som har funnits och kanske\r\nfortfarande finns. Men Bert Karlsson säger att det\r\nfinns andra bidragande orsaker. I hans egen motion\r\nhävdar han att Iraks invasion av Kuwait och andra\r\nfaktorer som t.ex. dåligt väder har haft en inverkan\r\npå turistnäringen i Sverige. Bert Karlsson hävdar\r\nsjälv i sin egen motion att det är mer än momsnivån\r\nsom har varit avgörande för utvecklingen av\r\nvolymen när det gäller turismen i vårt land.</pre><pre>Vidare har vi frågan om regeringens inställning i\r\nfrågan. I den bok som vi alla har fått om Sverige,\r\nEuropa och skatterna, framgår det klart från\r\nfinansdepartementets sida att det är\r\nsamhällsekonomiskt bra med en reducerad\r\nmomssats. Men momssänkningen måste\r\nnaturligtvis finansieras. Det är nödvändigt att vi i\r\nSverige anpassar oss till de nivåer som finns när det\r\ngäller mervärdesskatten i omvärlden. Då blir det\r\nförmodligen också dynamiska effekter. Men i det\r\nekonomiska läge vi befinner oss i är det nödvändigt\r\natt alla skattesänkningar totalfinansieras. Det finns\r\ni dagsläget inte utrymme för att sänka\r\nturistmomsen ytterligare.</pre><pre>I höstas, strax före jul, beslöt vi då om en sänkning\r\ntill 18 %, och vi har sett att det har inneburit klara\r\nförbättringar för näringen.</pre><pre>Vidare har vi frågan om den s.k. nollskattesatsen,\r\ndvs. teknisk skattskyldighet när det gäller\r\nmervärdesskatt. Vad jag kan förstå, måste Sverige\r\nsom EG-medlem bredda momsbasen för de\r\nområden som i dag är momsbefriade i Sverige men\r\nsom ingår i momsbasen i nuvarande EG-länder.</pre><pre>Anf. 110  BERT KARLSSON (nyd) replik:</pre><pre>Herr talman! Jag vet inte var Svenson har sett dessa\r\nförbättringar. Jag känner inte till något i det här\r\nlandet.</pre><pre>Självfallet är det inte bara momsen som har orsakat\r\nnedgången, utan det är det allmänna kostnadsläget.\r\nMen försök att säga till Gyllenhammar att lönerna\r\nskall höjas med 70--80 %. Det är vad momsen\r\nmotsvarar i turistnäringen. Jag kan lova att han och\r\nde hade packat och åkt till Spanien omedelbart.\r\nDet hade inte funnits en möjlighet att överleva en\r\ndag. Det kommer inte heller turistnäringen att\r\ngöra.</pre><pre>Vilket konto skall alla konkurser tas på, och vilket\r\nkonto skall vara för de arbetslösa, osv.? Jag kan\r\nräkna upp hur många exempel som helst. Men ni\r\nräknar bara på konton hit och dit. Är det inte fråga\r\nom ett eget konto, räknas plötsligt inte pengarna.\r\nOm det är kommunerna som betalar, är det inte\r\nriksdagens problem.</pre><pre>Jag fattar inte att inte ni fattar att hela Sverige\r\nfaktiskt är vi och ingen annan. Alla pengar som\r\nbetalas ut är faktiskt skattebetalarnas pengar. Det\r\när sedan sak samma om det är fråga om stat,\r\nkommun eller landsting.</pre><pre>Det är ofattbart att inte ens Moderaterna tror på de\r\ndynamiska effekterna. Det hade varit en sak om\r\ninte Vänstern hade trott på det. Men det är\r\nofattbart när Moderaterna tvivlar.</pre><pre>Anf. 111  KARL-GÖSTA SVENSON (m)replik:</pre><pre>Herr talman! Vi tror på de dynamiska effekterna.\r\nFöreträdare för branschen har vid en uppvaktning\r\nhos mig personligen sagt att de såg klara\r\nförbättringar när sänkningen skedde från 25 till\r\n18 %. Det är en dynamisk effekt som har\r\nkonstaterats i efterhand.</pre><pre>Om turistmomsen skall sänkas ytterligare, Bert\r\nKarlsson, för att det i hög grad skall ske en\r\nanpassning till Europa, är det nödvändigt att\r\ntotalfinansiera den skattesänkningen.</pre><pre>I det ekonomiska läge Sverige befinner sig i, kan vi\r\ninte inteckna en dynamisk effekt i framtiden. Då\r\nförlorar vi vår trovärdighet inför omvärlden.\r\nRäntorna blir höga, och det drabbar alla drastiskt.</pre><pre>Avvakta och se, och sedan kan vi göra en sänkning\r\nnär resurserna finns.</pre><pre>Anf. 112  BERT KARLSSON (nyd) replik:</pre><pre>Herr talman! Jag fick inte något svar av Karl-Gösta\r\nSvenson. Skall Norrköpings kommun, och alla\r\nandra kommuner, betala underskottet i parkerna?\r\nVem skall betala, och vilket konto skall pengarna\r\ntas från?</pre><pre>Anf. 113  DAN ERIKSSON i Stockholm (nyd):</pre><pre>Herr talman! 60 % av byggkostnaderna är skatter\r\noch avgifter! En 80 kvadratmeters lägenhet kostar\r\ncirka en miljon att bygga. Av denna miljon är alltså\r\n600 000 kronor skatter och avgifter.</pre><pre>Sedan byggmomsen höjdes har vi alltmera\r\nuppmärksammat problemen med svartjobb. Dessa\r\när inget som vi kan sopa under mattan, utan de är\r\nen realitet.</pre><pre>Så gott som varje vecka får jag telefonsamtal från,\r\ni huvudsak, mindre byggfirmor. I dessa tider har de\r\nsom bekant svårt att få jobb över huvud taget, men\r\ntyvärr är det ett problem till. De har svårt att få\r\njobbet med kvitto, särskilt när privatpersoner är\r\nbeställare. Gör de inte jobbet svart, går kunden till\r\nnågon annan, och i dessa tider med stor\r\nbyggarbetslöshet är det inte så svårt.</pre><pre>Det här är ingen överdrift, och det är heller inte\r\nkonstigt. En stor del av de 60 procenten av\r\nbyggkostnaderna som är skatt kan byggaren och\r\nbeställaren dela på. Det är naturligtvis svårt att\r\nkvantifiera totalt sett hur stor omfattning den här\r\nverksamheten har, men jag kan ta exempel från min\r\negen bransch. Jag är fastighetsmäklare.</pre><pre>När fastighetsmäklare i dag säljer en lägenhet eller\r\nen villa som är litet risig, säger de: Det här\r\nrenoverar du för si och så mycket, svart. Det är\r\nvanligt att man gör på det sättet, och det är inget\r\nsom vi kan blunda för.</pre><pre>I Stockholm finns det troligtvis inte någon\r\nrestaurang som inte fuskar med skatten på ett eller\r\nannat sätt. Att mygla blir under ett alltför högt\r\nskattetryck ett konkurrensmedel, ett sätt att klara\r\nsig. De som fuskar klarar sig bättre än de som\r\nsköter sig. Nu är skattetrycket så högt, särskilt i de\r\nbranscher där man vänder sig till privatpersoner, att\r\nfusket utbreder sig mer och mer.</pre><pre>För byggbranschen och småhantverkare har\r\ngördetsjälvaren blivit en svår konkurrent. Skatt på\r\nskatt på skatt! Om man räknar ut hur många\r\narbetstimmar det går åt för en löntagare för att leja\r\nen målare som tapetserar om där hemma, blir\r\neffekterna uppenbara. Först skall man betala skatt\r\noch med beskattade pengar betala skatt en gång till,\r\nmed högt skattetryck. Det är därför inte konstigt att\r\nmånga människor väljer att göra saker och ting\r\nsjälva.</pre><pre>Vad vi har att ta ställning till i dag är ett\r\ntillkännagivande till regeringen om problemen med\r\nden svarta sektorn och de effekter som blir följden.\r\nByggmomsen är här ett stort problem, och vi ser\r\nfram emot kompletteringspropositionen för att se\r\nom den innehåller någonting.</pre><pre>Om ni tycker som jag -- och det gör väl alla,\r\nförmodar jag -- skall ni rösta för reservation 6 vid\r\nmoment 8.</pre><pre>Herr talman! Som avslutning yrkar jag således\r\nbifall till reservation 6 vid mom. 8.</pre><pre>Anf. 114  INGER LUNDBERG (s) replik:</pre><pre>Herr talman! Jag frågade i mitt\r\ninledningsanförande Ny demokrati om man än en\r\ngång hade läst igenom motion Sk617 och om man\r\ninte litet grand skämdes över formuleringarna i\r\nmotionen. Partiets företrädare i skatteutskottet\r\nsvarade inte, kanske för att han hade haft den goda\r\nsmaken att inte underteckna motionen.</pre><pre>Men här är det en partimotion med Ian\r\nWachtmeister, ordförande i partigruppen, som\r\nförsta namn, och Dan Erikson är en av dem som har\r\nskrivit under motionen. Visst kan det hända ibland\r\natt någon av oss som enskilda ledamöter lämnar in\r\nen motion som är litet slarvig, litet ytlig, men det är\r\nmycket mycket allvarligt när det är en partimotion.</pre><pre>Jag skulle vilja be Dan Eriksson om en förklaring\r\ntill varför ni har formulerat motion Sk617 så som ni\r\nhar formulerat den.</pre><pre>Anf. 115  DAN ERIKSSON i Stockholm (nyd)\r\nreplik:</pre><pre>Herr talman! Jag svarar gärna på frågan, men\r\nvilken precisering är det som Inger Lundberg är ute\r\nefter? Det vore intressant att veta vad det är Inger\r\nLundberg vänder sig mot i motionen.</pre><pre>Anf. 116  INGER LUNDBERG (s) replik:</pre><pre>Herr talman! Motion Sk617 handlar om\r\nbegravningsmomsen. I den motionen har ni skrivit\r\nbl.a.:</pre><pre>''Skulle inte politiker av alla schatteringar kunna\r\nvisa sina väljare den respekten att låta dem\r\nbegravas utan att sticka in sina långa fingrar för att\r\nplocka åt sig skattepenningar.</pre><pre>I en röstmaximerande politikerhjärna kanske\r\nåtgärden förefaller överflödig. Den begravda får ju\r\ninte rösta- - -.''</pre><pre>Ni skriver vidare: ''Vi anbefaller en ny väg genom\r\nde politiska hjärnvindlingarna: tänk på att alla\r\nröstande skall begravas.''</pre><pre>Ni har avslutat partimotionen med att skriva: ''För\r\natt lugna oroade skatteindrivare vill vi meddela att\r\nenligt vårt förslag skall medvetslösa även i\r\nfortsättningen betala moms.''</pre><pre>Visst kan vi skämta här i riksdagen, men skall vi\r\nvara plumpa? Och skall vi ha ett synsätt så grovt\r\nsom det som uttrycks i denna partimotion? Jag\r\ntycker att det är på sin plats att Dan Eriksson som\r\nföreträdare för Ny demokrati och å sin\r\npartiordförandes vägnar ber kammaren men också\r\nde verkliga människor som har röstat på oss, både\r\nde som röstat på Ny demokrati och de som röstat\r\npå oss andra, om ursäkt. Det här är rejält dåligt!</pre><pre>Anf. 117  DAN ERIKSSON i Stockholm (nyd)\r\nreplik:</pre><pre>Herr talman! Jag trodde att diskussionen gällde\r\nbyggkostnaderna, men jag skall gärna svara på\r\nfrågan.</pre><pre>Vi vill avskaffa begravningsmomsen, och det tror vi\r\natt en övervägande majoritet av våra väljare också\r\nvill. Sedan kan man alltid diskutera formuleringar i\r\nmotioner, men vi anser att det är innehållet som är\r\nviktigt.</pre><pre>Ibland kan det vara bra att ta till tillspetsade\r\nformuleringar för att väcka uppmärksamhet. Det\r\nhar lyckats i det här fallet, och det är vi inte\r\nmissnöjda med.</pre><pre>Andre vice talmannen anmälde att Inger Lundberg\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 118  HARRIET COLLIANDER (nyd):</pre><pre>Herr talman! Rubriken på mitt anförande lyder:\r\nÄndra momsreglerna för länsmuseerna, annars\r\nspolieras statens kulturpolitiska satsningar.</pre><pre>Skattereformen har inneburit konsekvenser för\r\nlänsmuseerna som man inte förutsåg när den\r\ngenomfördes. Länsmuseerna är stiftelser och har\r\nsom sådana inte rätt att göra avdrag för ingående\r\nmoms, utan momsen belastar verksamheten som en\r\nkostnad. Stiftelsernas huvudmän, som är landsting\r\noch kommuner, har däremot andra, förmånligare\r\nmomsregler. Detta har fått två allvarliga\r\nkonsekvenser.</pre><pre>För det första har de olika momsreglerna fått till\r\nföljd att flera landsting allvarligt överväger att göra\r\nlänsmuseerna till avdelningar i landstingen, för att\r\npå det sättet kunna minska sina anslag till\r\nmuseerna. Som det nu är, måste nämligen\r\nhuvudmännen anslå pengar till länsmuseernas\r\nmomskostnader. För exempelvis landstinget i\r\nSödermanland, som påbörjat sina försök att\r\nannektera Södermanlands museum, skulle ett\r\ninförlivande av museet i landstinget innebära att\r\nlandstingets kostnader för museet skulle minska\r\nmed ca 1 milj.kr. per år.</pre><pre>En sådan skatteplanering från landstingens sida\r\ninnebär att länsmuseerna förlorar sin ställning som\r\nfria, självständiga kulturinstitutioner. Detta är\r\norimligt. Det enda rimliga är ju att ändra\r\nmomsreglerna, inte att permutera museistiftelser.</pre><pre>För det andra har länsmuseerna under de senaste\r\nåren fått ökade statsbidrag. Det är en kulturpolitisk\r\nsatsning som staten har gjort för att stärka den del\r\nav museernas verksamhet som är riktad mot barn-\r\noch ungdomskultur, kulturmiljövård och\r\nkonstbildning. Tyvärr innebär skattereglerna att\r\nmerparten av de ökade statliga grundbeloppen går\r\ntillbaka till staten i form av moms. Som exempel\r\nkan nämnas Bohusläns museum. Av de fem nya\r\ngrundbeloppen på sammanlagt drygt 500 000 kr.\r\nåtergick 480 000 till staten i form av moms.</pre><pre>Den enda slutsats som man kan dra av detta är att\r\nden kulturpolitiska satsningen på barn- och\r\nungdomskultur, kulturmiljövård och konstbildning\r\nhar varit förgäves.</pre><pre>Förutom Ny demokratis motion finns ytterligare tre\r\nmotioner i samma ämne av Gustaf von Essen,\r\nModerata samlingspartiet, av Stina Eliasson och\r\nElving Andersson från Centerpartiet och av Håkan\r\nHolmberg, Folkpartiet. Företrädare för fyra partier\r\nhar alltså uppmärksammat missförhållandet -- ändå\r\nhar motionerna avstyrkts.</pre><pre>Detta är obegripligt för mig. Men den här frågan är\r\nbara ett av många exempel på att höger hand inte\r\nvet vad vänster hand gör här i huset. Riksdagen har\r\nbeslutat om kulturpolitiska satsningar -- satsningar\r\nsom samma riksdag spolierar med ogenomtänkta\r\nmomsregler.</pre><pre>Jag rekommenderar skatteutskottet att i\r\nfortsättningen vidga sina vyer ut över bordskanten\r\noch fatta sina beslut i samklang med andra\r\nriksdagsbeslut. Visar det sig att man fattat ett beslut\r\nsom fått följder som man inte förutsåg, borde man\r\nkunna rätta till detta. Länsmuseerna och momsen\r\när ett sådant fall.</pre><pre>Anf. 119  PETER KLING (nyd):</pre><pre>Herr talman! Jag vill för protokollets skull rätta till\r\nen sak som har sagts här i dag. Karl-Gösta Svenson\r\nhar anklagat mig för att ha skrivit i reservation 12\r\nvid mom. 18 att jag anser att ridsporten står och\r\nfaller med momsen på bl.a. hästfoder.</pre><pre>Nu skall jag läsa upp reservationen, så att\r\nledamöterna och publiken får ta ställning till om jag\r\nhar sagt att ridsporten står och faller med detta.\r\nReservationen lyder så här:</pre><pre>''Enligt utskottets uppfattning bör man beakta att\r\nridsporten utövas av ett stort antal ungdomar,\r\nkanske främst av unga flickor. Det är ett känt\r\nfaktum att flickor har svårare än pojkar att få gehör\r\nför sina krav på goda möjligheter att utöva sport\r\noch idrott, och redan detta talar för att samhället\r\nbör undanröja det ekonomiska hinder för\r\nridsportens utövande som momsbelastningen på\r\nhästarnas foder utgör. Därtill kommer den\r\nvärdefulla sociala insats som görs av ridklubbarna\r\ngenom att de unga ryttarna fostras att själva ta\r\nansvar för hästarna. Mot bakgrund härav ställer\r\nutskottet sig bakom yrkandet i motion Sk644 att\r\nbegära en översyn av momsreglerna inom\r\nridsporten, främst momsen på hästfoder.\r\nRiksdagen bör göra ett uttalande av denna\r\ninnebörd.''</pre><pre>Det är vad som står i min reservation nr 12, Karl-\r\nGösta Svenson.</pre><pre>Anf. 120  DAN ERICSSON i Kolmården (kds):</pre><pre>Herr talman! Det är nog mer som borde ha rättats\r\ntill än det som Peter Kling sade när det gäller\r\nuppgifter som kommer från Ny demokrati. Jag\r\nreagerade på litet avstånd från debatten, när Bert\r\nKarlsson påstod saker om Kolmårdens djurpark\r\nsom definitivt är oriktiga. Situationen för landets\r\ndjurparker är nog tillräckligt tuff ändå, utan att det\r\nskall behöva lämnas felaktiga och negativa\r\nuppgifter om dem.</pre><pre>Det förhåller sig alltså inte på det sätt som Bert\r\nKarlsson sade angående förlusterna för\r\nKolmårdens djurpark. Det är inte riktigt det Bert\r\nKarlsson sade om kommunala bidrag. Kommunen\r\nger inga bidrag till djurparken, för kommunen har\r\nsannerligen en tuff situation att klara ändå. Jag\r\ntycker att Bert Karlsson borde ägna sig mer åt sina\r\negna angelägenheter än åt att göra felaktiga\r\nbeskrivningar av andras verksamheter.</pre><pre>Jag har en egen motion som just handlar om\r\ndjurparker, och jag noterar i betänkandet att\r\nVänsterpartiet i handling går längre än vad Ny\r\ndemokrati gör när det gäller momsbefrielse för\r\ndjurparker. Så inte heller på den punkten har Ny\r\ndemokrati levt upp till vad partiet tidigare har\r\nhävdat.</pre><pre>En utredning har tillsatts för att försöka klara ut om\r\ndet går att åstadkomma en nedsättning av momsen\r\nför exempelvis djurparker eller kanske t.o.m. få\r\ndem momsbefriade. Jag avvaktar resultatet av den\r\nutredningen.</pre><pre>Överläggningen var härmed avslutad.</pre><pre>Beslut</pre><pre>Mom. 1 (vissa tjänster inom sjukvårdsområdet,\r\nm.m.)</pre><pre>Utskottets hemställan bifölls med 166 röster mot\r\n128 för reservation 1 av Lars Hedfors m.fl.</pre><pre>Mom. 2 (mervärdesskatten på livsmedel)</pre><pre>Utskottets hemställan bifölls med 283 röster mot 13\r\nför meningsyttringen av Lars Bäckström i\r\nmotsvarande del.</pre><pre>Mom. 3 (hotell- och restaurangtjänster m.m.)</pre><pre>Först biträddes reservation 2 av Peter Kling med 29\r\nröster mot 19 för meningsyttringen av Lars\r\nBäckström i motsvarande del. 244 ledamöter\r\navstod från att rösta.</pre><pre>Härefter bifölls utskottets hemställan med 256\r\nröster mot 23 för reservation 2 av Peter Kling. 14\r\nledamöter avstod från att rösta.</pre><pre>Mom. 5 (persontransporter)</pre><pre>Först biträddes reservation 3 av Lars Hedfors m.fl.\r\nmed 112 röster mot 13 för meningsyttringen av Lars\r\nBäckström i motsvarande del. 172 ledamöter\r\navstod från att rösta.</pre><pre>Härefter bifölls utskottets hemställan genom\r\nuppresning.</pre><pre>Mom. 8 (byggnadsarbeten)</pre><pre>Utskottets hemställan bifölls med 273 röster mot 23\r\nför reservation 6 av Peter Kling.</pre><pre>Mom. 10 (Nidingens dubbelfyr)</pre><pre>Utskottets hemställan bifölls med 270 röster mod\r\n26 för reservation 8 av Peter Kling.</pre><pre>Mom. 14 (alternativ vård m.m.)</pre><pre>Utskottets hemställan bifölls med 264 röster mot 23\r\nför reservation 9 av Peter Kling. 10 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid morgondagens\r\narbetsplenum.</pre><pre>Anf. 121  ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>5 §  Statsbudgeten för budgetåret 1992/93\r\n(jordbruksdepartementet)</pre><pre>Föredrogs</pre><pre>jordbruksutskottets betänkande</pre><pre>1991/92:JoU12 Statsbudgeten för budgetåret\r\n1992/93 (jordbruksdepartementet) (prop.\r\n1991/92:100 delvis).</pre><pre>Anf. 122  ÅKE SELBERG (s):</pre><pre>Herr talman! Det svenska jordbruket genomgår för\r\nnärvarande en mycket omfattande avreglering och\r\nomställning. Det bör lägga en god grund för en\r\nfortsatt livskraftig jordbruksnäring. Initiativet till\r\nomställningen togs av den socialdemokratiska\r\nregeringen. Men enigheten var stor om behovet av\r\nen omställning.</pre><pre></pre><pre>Vid utskottsbehandlingen av regeringens\r\nproposition skedde också en del förändringar i\r\nförhållande till förslaget, men när beslutet fattades\r\nav riksdagen var det mycket stor och bred politisk\r\nenighet bakom förslagen, och det är ju\r\ntillfredsställande.</pre><pre>Men just därför är det förvånande att det tycks ha\r\ngått grus i omställningsmaskineriet. Det finns i dag\r\nen stor oro bland lantbrukarna för hur det\r\negentligen skall gå med omställningen och det\r\nfortsatta arbetet. Det framgår tydligt när man läser\r\ntidningen Land. Besked och riktlinjer efterlyses\r\nfrån regeringens sida och från jordbruksminister\r\nKarl Erik Olsson.</pre><pre>Bönderna känner sig många gånger svikna och\r\növergivna. Man måste då ställa sig frågan: Är det\r\nkanske en logisk följd av en del uttalanden och\r\nutfästelser som gjordes av bl.a. den dåvarande\r\noppositionspolitikern Karl Erik Olsson i\r\nvalrörelsen? Då var kanske det viktigaste målet att\r\nlägga grunden för och nå ett regeringsskifte.</pre><pre>Vi Socialdemokrater beklagar att ett av syftena\r\nmed omställningen -- att ge bönderna klara\r\nspelregler inför framtiden -- med detta också\r\nförfuskats. Det är viktigt att regeringen nu klargör\r\nsin avsikt, som ändå uttrycks i\r\nbudgetpropositionen, jordbruksbilagan, som vi nu\r\nskall behandla, nämligen att beslutet om\r\nomställningen ligger fast.</pre><pre>Men efter en så omfattande reform som\r\nomställningen av livsmedelspolitiken är\r\nuppföljningen en mycket viktig sak. Regeringen\r\nhar tillsatt en omställningskommission -- nu gäller\r\ndet för den kommissionen att börja arbeta på allvar\r\noch att se till att riksdagen får rapporter om hur\r\nomställningen fortgår. Om någonting går fel och\r\ninte svarar mot intentionerna i beslutet är det\r\nviktigt att korrigeringar sker snabbt, men de skall\r\nnaturligtvis följa de principer som vi lade fast i\r\nriksdagsbeslutet.</pre><pre>Naturligtvis innebär omställningen av jordbruket\r\npåfrestningar för de människor som lever på\r\nlandsbygden och som har sin sysselsättning inom\r\nnäringen. Men förändringar är också utmaningar\r\noch tillför nya möjligheter till utveckling av den\r\nsvenska landsbygden och den svenska\r\njordbruksnäringen. För att ta till vara dessa\r\nmöjligheter föreslår vi i en motion en ökad satsning\r\npå utbildning, forskning och utveckling inom\r\nnaturbruket.</pre><pre>Det finns i dag naturbruksskolor i våra län. Dessa\r\nbör nu bli bas för upprättandet av gröna\r\nutbildningscentra genom att nya utbildningslinjer\r\ntillförs. Det finns i dag ett stort intresse för\r\nutbildning inom t.ex. hästsport, djurvård och\r\nmiljökunskap. Här finns nära beröringspunkter\r\nmed utbildningen inom lantbruket. Det ökar\r\nelevunderlaget och ger därmed eleverna större\r\nvalfrihet när det gäller utbildningslinjer. Därför bör\r\nregeringen i arbetet med nya läroplanen se till att\r\ninrättande av gröna utbildningscentra möjliggörs.</pre><pre>För att vi skall kunna upprätthålla en\r\nanimalieproduktion är det viktigt att det finns en\r\nfungerande avbytartjänst. En sådan är viktig också\r\nför att många jordbrukare skall kunna leva ett\r\nsocialt acceptabelt liv. Det gäller kanske framför\r\nallt de mindre jordbruksföretagen. Det är viktigt\r\natt vi ger de människorna möjligheter till semestrar\r\noch helgledigheter, och då måste vi lösa problemet\r\nmed avbytartjänsten. Under tiden fram till 1995, då\r\nprisregleringen slutgiltigt skall vara avskaffad,\r\nmåste regeringen och näringen ta ett ansvar för att\r\nett nytt system för arbytarverksamheten utarbetas.</pre><pre>För både producenter och konsumenter är det av\r\nstort intresse att det finns en fungerande\r\nveterinärorganisation över hela landet. Den\r\nsvenska veterinärorganisationen är relativt väl\r\nutbyggd och av hög kvalitet, men trots allt finns det\r\nproblem, kanske främst i glesbygden och kanske\r\nmest markerat i de nordligaste länen med de långa\r\navstånden.</pre><pre>För att uppnå intentionerna med småskalig\r\nproduktion och förädling i glesbygd är det viktigt\r\natt vi har en fungerande veterinärorganisation och\r\natt kostnaderna för den är rimlig. Av den\r\nanledningen är det rimligt att\r\nveterinärorganisationen utreds, och det sker ju nu.\r\nMen i avvaktan på utredningens förslag bör\r\ndjursjukvårdsavgiften inte höjas, vilket föreslås i\r\nbudgetpropositionen.</pre><pre>En annan fråga som Socialdemokraterna har tagit\r\nupp i motionerna är fiskevårdsavgiften. Sport-och\r\nfritidsfiske är en populär fritidssysselsättning för\r\nmånga människor i vårt land. Inte minst viktigt är\r\natt sportfisket ökar människornas medvetande om\r\nvikten av ett aktivt naturvårdsarbete. Tillsammans\r\nmed miljö- och naturvården är fiskevården\r\navgörande för utvecklingen av möjligheterna till\r\nsportfiske. Fortsatta insatser till stöd för\r\nutvecklingen av sportfisket är därför angelägna.</pre><pre>Behovet av resurser till detta är stort, och den\r\nsocialdemokratiska regeringen tog initiativet till en\r\nutredning om införande av en allmän\r\nfiskevårdsavgift. Vi har fått förslagen, och vi kan nu\r\nmed förvåning konstatera att den borgerliga\r\nregeringen inte har för avsikt att medverka till\r\ninförande av en fiskevårdsavgift. Jag vill därför\r\nställa frågan hur regeringsföreträdarna har tänkt sig\r\natt i framtiden finansiera fiskevården. Nu sker det\r\nen halvering av avgiften, nästa budgetår kommer\r\nden att helt utgå.</pre><pre>Omställningen genomförs i flera steg. Det första\r\nsteget består av avregleringen som nu genomförs. I\r\ndet andra steget skall gränsskyddet behandlas.\r\nEnligt beslutet skall det andra steget tas när GATT-\r\nförhandlingarna är genomförda. För näringen är\r\ndet viktigt att från konkurrenssynpunkt vara så väl\r\nrustad som möjligt inför ett medlemskap i EG.\r\nDärför är det nödvändigt att vi nu också börjar\r\nförbereda näringen för den konkurrenssituation\r\nsom kommer att råda inom EG. Det kan vi göra\r\ninom ramen för det livsmedelspolitiska beslutet.</pre><pre>Skogsbruket är en av våra absolut viktigaste och\r\nmest betydelsefulla näringar. Skogsnäringen har\r\nlagt grunden till vårt välstånd och vår välfärd. För\r\nnärvarande utreds detta av en skogspolitisk\r\nkommitté, tillsatt av den socialdemokratiska\r\nregeringen, som skall lägga fram sina förslag inom\r\nnågra månader. Därför är det förvånande att\r\nregeringen nu går in och gör avsevärda ingrepp i\r\nskogspolitiken innan kommittén är klar med sitt\r\narbete.</pre><pre>När vi Socialdemokrater hade regeringsmakten\r\nblev vi anklagade för att skogsvårdsavgiften var en\r\nren beskattning. Men under den tiden klarade vi\r\nändå stödet till skogsbilvägar, olika\r\nskogsvårdsåtgärder, osv. Nu flyter\r\nskogsvårdsavgiften in samtidigt som bidragen tas\r\nbort. Nu, efter det att vi har behandlat\r\nbudgetpropositionen, kan man säga att det är\r\nbefogat med kritik för att skogsvårdsavgiften är en\r\nskatt. Varför är de borgerliga ledamöterna, som\r\ntidigare argumenterade så högljutt, nu så tysta?</pre><pre>Var finns näringen? Varför är det så tyst från LRF?\r\nDet handlar i alla fall om åtskilliga miljoner.</pre><pre>När det gäller försurningen menar vi\r\nSocialdemokrater att det är en mycket angelägen\r\nfråga; våra skogar påverkas och t.o.m. dör. Samma\r\nutveckling kan man se i våra sjöar. Vi menar att det\r\när tveksamt om den höga ambitionsnivå när det\r\ngäller kalkningsprogrammet som vi antog i\r\nsamband med 1991 års miljöpolitiska proposition\r\nkan upprätthållas. Vi vill därför tillföra ytterligare\r\n7 miljoner kronor för ytterligare\r\nskogsmarkskalkning.</pre><pre>Den översiktliga skogsinventeringen har visat sig\r\nha stor betydelse. Den har också gett de positiva\r\neffekter som var avsikten och som förväntades vid\r\ninförandet.</pre><pre>Nu föreslår regeringen en kraftig neddragning.\r\nFrån Socialdemokraternas sida menar vi att ÖSI-\r\nverksamheten skall fortsätta och fullföljas inom\r\nden tidsperiod som från början var avsedd,\r\nnämligen fram till 1994.</pre><pre>För att den svenska skogsindustrin skall kunna\r\nbehålla sin konkurrenskraft krävs hög kvalitet på\r\ndess produkter. Skogen är en färskvara. Det är den\r\nsom utgör råvaran. Enligt industrin bör den\r\ntransporteras utan mellanlagring, vilket både\r\nsänker kostnaden och höjer kvaliteten. För att nå\r\ndet målet behöver man ett bra skogsvägnät.</pre><pre>Ett ordnat byggande av skogsvägar kräver, förutom\r\nsamordning av markägarnas intressen, att man i\r\nökad grad beaktar andra markanvändningskrav.\r\nDen framtida skogsvägsutbyggnaden måste i större\r\nutsträckning miljöanpassas och man måste ta\r\nhänsyn till andra intressen. För att detta skall kunna\r\nske på ett bra sätt förutsätts god kunskap och\r\nkompetens när det gäller planering och\r\nprojektering samt insikt i natur-, ekologi- och\r\nmiljöfrågor.</pre><pre>Jag skulle vilja veta hur regeringens representanter\r\ni framtiden tänker finansiera byggandet av\r\nskogsbilvägar utan skogsvårdsavgift.</pre><pre>Med vad jag anfört yrkar jag bifall till de\r\nsocialdemokratiska reservationerna 1, 2, 3, 5 och 6.</pre><pre>Anf. 123  CHRISTER WINDÉN (nyd):</pre><pre>Herr talman! I fyra motioner av lika många partier\r\nhävdas det att yrkesfiskare som använder\r\nbensindrivna fiskebåtar borde ha möjlighet att få\r\nåterbäring, dvs. restitution av bensinskatt. Denna\r\nmöjlighet har de haft sedan 1920-talet, men den\r\ntogs bort i mitten av 1980-talet. Alla motionärerna\r\nönskar återinföra denna rätt.</pre><pre>Det borde vara en enkel match att ge yrkesfiskarna\r\nrätt att t.ex. dra av bensinskatten i sin deklaration.\r\nPå så sätt skulle man också slippa en onödig\r\nadministration.</pre><pre>I betänkandet avslås denna begäran rätt och slätt\r\nmed att: denna rätt har sedan lång tid upphört.\r\nDärför avslås motionerna.</pre><pre>Motionerna innehåller ungefär samma\r\nargumentation. Först rättvisekravet: Det är inte\r\nrimligt att fiskare med bensindrivna båtar skall ha\r\nandra villkor än de som använder dieseldrivna\r\nbåtar. Vidare säger man att det är önskvärt att\r\nstimulera sysselsättning i glesbygd; det är ju oftast\r\ndär detta kustfiske äger rum. Dessutom är det så att\r\ndessa yrkesfiskare drar med sig andra\r\narbetstillfällen i glesbygden, såsom varv,\r\nverkstäder, redskapstillverkare etc.</pre><pre>En del av motionerna innehåller frågor som: Varför\r\nskall dessa fiskare betala vägskatt?</pre><pre>Herr talman! Eftersom det finns fyra motioner\r\nborde det också finnas en gedigen majoritet för\r\nbifall i kammaren. För det kan väl inte vara så att\r\nden enda orsaken till att motionärerna skrev dessa\r\nmotioner var att få publicitet i branschorganet\r\nYrkesfiskaren. Denna tidskrift gjorde nämligen\r\nstor affär av just dessa motioner i februari och\r\nmars. Man klappade motionärerna på axeln och\r\nskrev att det är bra att vi har insiktsfulla\r\nriksdagsmän. En av motionärerna är dessutom\r\nledamot av jordbruksutskottet, men han lämnade\r\nbordet när detta beslut togs. Varför han gjorde det,\r\nkan jag bara gissa.</pre><pre>Herr talman! Jag yrkar bifall till motionerna Jo407\r\nav socialdemokraterna Sven-Gösta Signell, Birger\r\nRosquist, Jan Fransson, Karl-Erik Svartberg och\r\nChrister Skoog, Jo420 av kristdemokraten Åke\r\nCarnerö, Jo425 från moderaterna Leif Carlsson och\r\nBertil Danielsson samt Jo428 av mig själv, Peter\r\nKling och Dan Eriksson i Stockholm från Ny\r\ndemokrati.</pre><pre>Bifall yrkas således till reservation nr 4, mom 49. I\r\növrigt bifall till utskottets betänkande.</pre><pre>Det skall bli intressant att se om motionärerna\r\nyrkar bifall till sina egna motioner. Om inte blir det\r\nännu intressantare att se deras förklaringar i nästa\r\nnummer av Yrkesfiskaren.</pre><pre>I ärlighetens namn vill jag påpeka att jag själv har\r\navslagit en motion från Ny demokrati, som handlar\r\nom införande av fiskevårdsavgift. Detta har skett i\r\nsamförstånd med Dan Eriksson som har skrivit\r\nmotionen. Han kommer senare, som sista talare på\r\nlistan, att motivera varför vi har handlat på det\r\nsättet.</pre><pre>Anf. 124  ANNIKA ÅHNBERG (v):</pre><pre>Herr talman! Det här betänkandet behandlar ju\r\nbudgetpropositionen i de delar som rör jordbruket,\r\nskogsbruket och fisket. Det var naturligtvis med\r\nstor spänning som vi såg fram mot den nya\r\nregeringens första budget på detta område. Jag\r\nmåste för min och Vänsterpartiets del säga att vi\r\nblev rätt besvikna. Vårt samlade intryck är att det\r\ninte finns något av framtidsinriktning, ingenting av\r\nvision och utveckling för det svenska jordbruket i\r\nden här budgetpropositionen, utan det handlar om\r\natt man för en näring som på många sätt redan är\r\nhårt trängd kommer med ytterligare åtgärder som\r\nförsvårar situationen. Det är vi naturligtvis mycket\r\nbesvikna över.</pre><pre>Därför finns det till betänkandet fogat en\r\nmeningsyttring som på en rad punkter innehåller\r\nförslag som avviker från regeringens proposition.\r\nTyvärr har vi inte fått någon majoritet i utskottet för\r\natt stödja dessa förslag. De förändringar som\r\nutskottet föreslår riksdagen att besluta om kan\r\nverka marginella i förhållande till regeringens\r\nförslag. Men de är inte marginella för dem som är\r\nberörda. För dem är det ju angeläget att riksdagen\r\ngår ifrån regeringens förslag när det gäller\r\nutsädeskontrollen och att man framhåller vikten av\r\natt garantera resurser för ombildning av\r\nfiskevårdsföreningar till\r\nfiskevårdsområdesföreningar.</pre><pre>På det stora hela är detta marginella förändringar i\r\nförhållande till regeringens proposition.</pre><pre>Det sades i propositionen, och utskottet håller med\r\nom, att det livsmedelspolitiska beslutet om\r\nomställning från 1990 ligger fast. Vid det här laget\r\nkan man konstatera att det väl är det enda som\r\nligger fast på jordbrukets område. I övrigt har ju i\r\nstort sett alla förutsättningar för det svenska\r\njordbruket förändrats.</pre><pre>En majoritet i riksdagen har beslutat att Sverige\r\nskall ansöka om medlemskap i EG, vilket radikalt\r\nförändrar förutsättningarna för det\r\nlivsmedelspolitiska beslutet. Vi har fattat ett beslut\r\nom avreglering -- ett beslut som hade ett mycket\r\nbrett stöd i riksdagen och som betyder att vi i rask\r\ntakt avlägsnar oss från EG:s jordbrukspolitik, som\r\när mycket reglerad. Nu har en majoritet i\r\nriksdagen -- Vänsterpartiet tillhörde inte den\r\nmajoriteten -- beslutat att Sverige skall ansöka om\r\nmedlemskap i EG. Det betyder att det svenska\r\njordbruket först genomgår en snabb omställning\r\nfrån ett regleringssystem, för att några år senare\r\nkastas in i ett nytt. Detta skapar naturligtvis\r\nproblem och borde redan för länge sedan ha lett till\r\nförnyad och intensifierad diskussion om\r\nkonsekvenserna för den svenska omställningen av\r\njordbruket.</pre><pre>Det är med beklagande jag konstaterar att det först\r\när nu på sista tiden som den\r\nomställningskommission regeringen har tillkallat\r\nhar kommit i gång med sitt arbete. Redan när\r\nbeslutet fattades i riksdagen 1990 fanns förslag,\r\nbl.a. från Vänsterpartiet om att man redan från\r\nstart skulle ha en sådan grupp, som noggrant följde\r\nupp beslutet och kunde föra diskussioner och\r\nföreslå åtgärder om så var befogat.</pre><pre>Jag tror fortfarande att det hade varit bra om\r\nriksdagen redan 1990 hade beslutat om att tillsätta\r\nen sådan grupp.</pre><pre>Problemet i grunden är naturligtvis att EG:s\r\njordbrukspolitik är dyr och dålig. Vi borde ha\r\nambitionen att påverka EG, vare sig vi är\r\nmedlemmar eller inte, till att förändra sin\r\njordbrukspolitik. EG borde bli öppnare i\r\nförhållande till jordbruksproduktionen i de tidigare\r\nösteuropeiska länderna som nu möter stora\r\nproblem med att få avsättning för sina produkter.\r\nMan skulle också behöva bli öppnare i förhållande\r\ntill livsmedels- och annan jordbruksproduktion i\r\ntredje världens länder som också söker\r\nexportmarknader, men som inte når dem på några\r\nsom helst rimliga villkor och som därför har mycket\r\nsvårt att hävda sig.</pre><pre>Samtidigt skall vårt jordbruk trots allt -- om vi nu\r\nkommer med i EG -- leva med den jordbrukspolitik\r\nEG har. Vi kan inte ha en helt egen linje. Det är\r\nkomplicerat att på samma gång försöka anpassa\r\nvårt jordbruk så att det kan överleva och samtidigt\r\nha den ambitionen, vilket vi bör ha, att avreglera i\r\nglobal mening de rika ländernas jordbrukspolitik.</pre><pre>Det är i alla fall min förhoppning att riksdagen\r\nsenast till hösten skall få ett förslag från regeringen.\r\nDet måste komma då om det skall finnas någon som\r\nhelst chans för de svenska jordbrukarna att få reda\r\npå vilka villkor som skall gälla. Det är redan nu\r\nmycket sent. Det borde redan ha funnits förslag.\r\nNog om detta.</pre><pre>I meningsyttringen har vi från Vänsterpartiet\r\nföreslagit en lång rad åtgärder som vi tror är helt\r\nnödvändiga.</pre><pre>Vi har t.ex. föreslagit -- ursprungligen kom\r\nförslaget från lantbruksstyrelsen -- att man skulle\r\ninrätta ett investeringsbidrag för dem som vill\r\ninvestera i förbättrade djurmiljöer med anledning\r\nav de krav som den nya djurskyddslagen ställer. Vi\r\nmenar att i detta läge av låg sysselsättning har\r\nmöjligheterna till ett sådant investeringsbidrag, hur\r\ndet nu skulle utformas, också betydelse ur\r\nsysselsättningsaspekt. Det skulle vara en av de\r\nåtgärder som behövs för att minska de enorma\r\nproblem vi nu har med arbetslöshet.</pre><pre>Det skulle också visa Sveriges jordbrukare att det\r\nfrån statsmaktens sida finns ett förtroende och en\r\nuppfattning om att jordbruket är en viktig näring\r\nsom skall förbereda sig för att ha en verksamhet\r\näven i framtiden.</pre><pre>En sådan åtgärd skulle naturligtvis också innebära\r\nett snabbare införande av ett förbättrat djurskydd.</pre><pre>Det finns någonting som heter det särskilda\r\nåtgärdsprogrammet, som har haft sin tillämpning\r\ninom stödområdet i norra Sverige. Vi har föreslagit\r\natt det skall utvidgas och gälla hela landet. I stället\r\nföreslår nu regeringen i annat sammanhang att det\r\nskall avskaffas.</pre><pre>Detta program är en summa pengar avsatta för att\r\nanvändas flexibelt av de lokala myndigheterna,\r\nsom har insikt i de lokala förhållandena. Det är\r\nalltså inte den typen av anslag som varit så vanlig\r\ninom jordbrukspolitiken, där riksdagen eller\r\nmyndigheter på högsta nivå bestämmer ganska\r\ndetaljerat vad som skall ske på olika håll i landet.\r\nHär har resurser avsatts för att främja en\r\nutvecklingsverksamhet som ligger i nära anslutning\r\ntill jordbruket på en gård, t.ex att man satsar på en\r\nvidareförädling.</pre><pre>En del av dessa pengar har specialinriktats på\r\nkvinnors sysselsättning och projekt där kvinnor\r\nutvecklat egen företagsamhet eller sysselsättningar\r\nnära jordbruket. Fast dessa summor varit mycket\r\nsmå i förhållande till det totala anslaget har de haft\r\nen oerhört positiv betydelse.</pre><pre>Vi tycker att detta är mycket viktigt ur\r\nsysselsättningssynpunkt, men också därför att man\r\nmed hjälp av denna typ av medel kan fånga upp\r\nförslag om att utveckla nya s.k. nischproduktioner\r\neller nya verksamheter. Man kan stödja dem och se\r\ntill att de får en god chans att överleva.</pre><pre>Vi har tyckt att det är ett av de bästa sätten\r\nsamhället kan använda om man vill satsa på ett\r\nframtidsinriktat jordbruk, där man ger möjlighet\r\nför brukarna att få gehör för sina egna idéer. Man\r\nhar här från samhällets sida inte haft ambitionen att\r\nstyra, ställa och dona och tala om precis hur allting\r\nskall se ut.</pre><pre>Om vi återigen skall se på det internationella\r\nperspektivet kan vi konstatera att detta är en typ av\r\nresurser som är förenlig med såväl EG:s\r\njordbrukspolitik som med de troliga väntade\r\nGATT-besluten på området.</pre><pre>Jag beklagar mycket att inte utskottets majoritet\r\nhar funnit det värt att stödja detta förslag. Denna\r\nmycket värdefulla verksamhet kommer dels inte att\r\nutvidgas till hela landet, dels inte ens att få finnas\r\nkvar inom det s.k. stödområdet.</pre><pre>I propositionen berörs också frågor som har med\r\nskogspolitiken att göra. Jag vill yrka bifall till den\r\ndel av vår meningsyttring som berör mom. 41\r\nByggande av skogsbilvägar. John Andersson\r\nkommer senare i debatten att argumentera och\r\nförklara varför vi har lämnat detta förslag. Han\r\nkommer också att ta upp våra förslag som rör\r\ndjursjukvårdsavgiften.</pre><pre>Jag vill redan nu yrka bifall till vår meningsyttring\r\ni den del som berör mom. 64 som just handlar om\r\ndjursjukvårdsavgiften.</pre><pre>Det finns många punkter att ta upp i vår\r\nmeningsyttring. Vi står självfallet bakom dem alla,\r\nmen jag kommer inte att yrka bifall till dem alla.\r\nTiden räcker inte till för en diskussion kring dem.</pre><pre>Men en punkt tycker jag är viktig att ta upp. Den\r\nhar att göra med alternativ odling eller ekologiskt\r\nlantbruk som man numera själv ofta presenterar\r\ndet som. Detta ekologiska lantbruk är en väldigt\r\nliten del av Sveriges jordbruk. Det är fantastiskt\r\nstimulerande dels att detta jordbruk har en mycket\r\ngod djurhållning om man ser det ur djuretisk\r\nsynvinkel, dels att det också har en mycket positiv\r\nmiljöpåverkan, till skillnad från vad det\r\nkonventionella jordbruket ibland har. Det tredje\r\noch mest fantastiska är den framtidstro och\r\noptimism som präglar den alternativa odlingen.\r\nMedan man på många andra håll inom jordbruket\r\nmöter en negativ känsla, en känsla av att jordbruk\r\ninte är någonting att satsa på, är det precis tvärtom\r\nmed alternativodlingen.</pre><pre>Man har en ökad efterfrågan på sina produkter.\r\nProblemet är inte att man producerar överskott\r\nsom man inte kan bli av med, utan att man får fram\r\nför litet för att kunna komma fram i stor skala när\r\ndet gäller avsättningen av produkterna.</pre><pre>Det är viktigt att samhället gör sin insats för att man\r\nskall få de efterföljande leden bättre, de som har att\r\ngöra med vidareförädling, distribution och\r\nmarknadsföring. I det livsmedelspolitiska beslutet\r\nfanns en stor summa pengar avsatt för rådgivning\r\noch information i samband med omställning av\r\njordbruket. Vänsterpartiet menar att det vore\r\nrimligt att specialdestinera 10 miljoner av de pengar\r\nsom avsatts för nästkommande budgetår till den\r\nalternativa odlingen för att hjälpa den att lösa\r\nproblemen i senare led och bygga upp en förbättrad\r\nkontroll av sina produkter.</pre><pre>Alternativodlarna själva har satt upp som ett mål\r\natt år 2000 skall 10 % av det svenska jordbruket\r\nvara alternativodlat. Det är en hög ambition, men\r\njag tror att de har stora förutsättningar att lyckas\r\nmed den. Det skulle vara till stort gagn för näringen\r\nsom helhet, men också för hela vårt land, för\r\nkonsumenterna och för alla som värnar om god\r\nmiljö och god djurhållning.</pre><pre>Jag noterade med glädje att i en annan proposition\r\nsom vi nu behandlar i riksdagen, om vissa\r\njordbrukspolitiska frågor, antyds åtminstone från\r\nregeringens sida att en ökad satsning på alternativ\r\nodling kan vara någonting som den\r\nomställningskommission skall arbeta med som jag\r\nnämnde tidigare. Det välkomnar vi mycket. Men vi\r\nmenar att det också borde funnits utrymme för att i\r\nde avsatta budgetmedlen prioritera arbetet med\r\nden alternativa odlingen.</pre><pre>Jag vill yrka bifall till vår särskilda meningsyttring i\r\nden del den berör mom. 26 som handlar om dessa\r\nökade resurser.</pre><pre>Herr talman! Jag har redan tagit en del tid i anspråk\r\nsom jag inte hade tänkt mig, och jag skall därför\r\nnöja mig med vad jag här har sagt. Vi står alltså\r\nbakom alla delar i vår meningsyttring, men vi yrkar\r\nbifall bara till några av dem.</pre><pre>John Andersson kommer senare i debatten att ta\r\nupp frågor som gäller djursjukvården och\r\nskogspolitiken.</pre><pre>Anf. 125  CHRISTER WINDÉN (nyd) replik:</pre><pre>Herr talman! Jag har tydligen begått ett formellt fel\r\ni mitt första anförande. Jag vill klargöra mitt\r\nyrkande. Jag yrkar bifall till reservation 4, vilken\r\ninnebär stöd för de motioner jag räknade upp i mitt\r\nhuvudanförande. I övrigt yrkar jag bifall till\r\nutskottets hemställan.</pre><pre>Jag ber också om Annika Åhnbergs överseende\r\nmed att jag utnyttjar min rätt att replikera på henne\r\ntill detta meddelande.</pre><pre>Anf. 126  LENNART BRUNANDER (c):</pre><pre>Herr talman! Låt mig inledningsvis slå fast att\r\njordbruket är en viktig näring i Sverige. Det är\r\nviktigt för vår försörjning med livsmedel. Vi\r\nproducerar i Sverige livsmedel av mycket hög\r\nkvalitet. I ett internationellt perspektiv håller våra\r\nlivsmedel en mycket bra kvalitet.</pre><pre>Vi kan också, om vi vill och om vi utvecklar den\r\nsidan mer, producera miljövänlig energi i ganska\r\nstor utsträckning. Det är också en viktig del i den\r\nomställning jordbruket står inför och håller på\r\nmed.</pre><pre>Jordbruket är också en förutsättning för att vi skall\r\nkunna behålla öppna landskap och mot den\r\nbakgrunden ha en möjlighet att exponera vårt\r\nsamhälle i turistnäringen, som diskuterades i det\r\nföregående ärendet om skattefrågor. Även ur den\r\nsynpunkten har jordbruket en stor betydelse. Det\r\när också av stor betydelse för att vi skall kunna\r\nbehålla en levande landsbygd.</pre><pre>År 1990 fattade vi ett beslut som skulle ge\r\nförutsättningar för en långsiktig jordbrukspolitik\r\noch som skulle ge bönderna långsiktiga besked. Jag\r\nhåller med Åke Selberg om att den avreglering och\r\nden omställning som vi då fattade beslut om skulle\r\nskapa förutsättningar för ett livskraftigt jordbruk.\r\nSom Annika Åhnberg sade ändrades också en del\r\nav de förutsättningar som låg i detta beslut i och\r\nmed att vi fattade beslut om att söka medlemskap i\r\nEG, eftersom EG inte beter sig riktigt på det sätt\r\nsom vi kanske förutsatte då vi fattade det\r\njordbrukspolitiska beslutet.</pre><pre>Vad som också har skapat vissa svårigheter är att\r\nden GATT-överenskommelse som alla väntar på\r\ninte har kommit till stånd. Också det var en\r\nförutsättning som låg i det beslut vi fattade 1990. En\r\ngrundsten i beslutet var bl.a. en ömsesidighet i\r\nfråga om våra och omvärldens exportsubventioner\r\noch i fråga om behandlingen av jordbruket i olika\r\navseenden. Regeringen har nu tillsatt en\r\nomställningskommission, som skall behandla de\r\nhär frågorna och se vad som krävs för att vi skall\r\nklara den här anpassningen, och man kommer\r\nsedan att lägga fram förslag om de korrigeringar\r\nsom är nödvändiga.</pre><pre>Precis som Vänsterpartiet menade vi i\r\nCenterpartiet att en omställningskommision borde\r\nha tillsatts redan 1990. Vi har nu fått en sådan\r\nkommission, och jag är glad för det, även om jag\r\ninte är glad över att vi blev tvingade till det; det\r\nhade varit bättre om det inte hade behövts.</pre><pre>Vi har i Centerpartiet också andra synpunkter som\r\när viktiga i det här sammanhanget, nämligen att vi\r\nborde ha en ömsesidighet när det gäller\r\nexportsubventioner, när det gäller möjligheten för\r\nsvenskt jordbruk att exportera. Vi har också haft\r\nsynpunkter på att det inlösningspris för spannmål\r\nsom finns inom EG och som vi så att säga håller på\r\natt ta bort ändå borde ses över och att man borde\r\nkunna skapa förutsättningar för ett system i Sverige\r\nsom är något mer likvärdigt systemet inom EG. På\r\ndet sättet kan jordbruket vara den resurs som vi vill\r\natt det skall vara när det gäller\r\nlivsmedelsproduktion som grundar sig på\r\nmiljövänliga råvaror. Jag kan till min glädje\r\nkonstatera att partier både inom och utom\r\nregeringen nu delar vår uppfattning på den\r\npunkten. Det är därför med en viss tillfredsställelse\r\nman kan se framtiden an.</pre><pre>Jag skulle också i det här sammanhanget vilja ge en\r\nsynpunkt på konkurrenslagstiftningen, eftersom\r\ndet arbetas med en ny sådan. Precis som i fråga om\r\ndet jordbrukspolitiska beslutet 1990 är det viktigt\r\natt denna lagstiftning gör det möjligt att även\r\nfortsättningsvis bedriva en kooperativ verksamhet i\r\nSverige och att de företag vi har på det här området\r\nkan gå starka in i en situation där vi kanske blir\r\nmedlemmar i EG. Det är viktigt.</pre><pre>I det här betänkandet behandlas en del av\r\nförutsättningarna för att de här frågorna skall\r\nkunna lösas. I övrigt kommer vi tillbaka till detta i\r\nen proposition litet senare. Det som har tagits upp\r\ni propositionen och i ett antal motioner har\r\nbehandlats i betänkandet.</pre><pre>Jag skall kommentera en del av de synpunkter som\r\nhar tagits upp under dagens debatt, och jag börjar\r\nmed frågan om djurmiljön. Djurmiljön i Sverige är\r\nbra, och vi har en lagstiftning som är bra. Det är\r\nriktigt att detta förorsakar kostnader för\r\njordbruket. Den saken har tagits upp av\r\njordbruksutskottet i flera sammanhang. Meningen\r\när ju att jordbruket skall kunna få kostnadstäckning\r\nför nya marknader, och det är också\r\nförutsättningen för den jordbrukspolitik vi driver.</pre><pre>Också avbytarverksamheten har tagits upp. Jag vill\r\nunderstryka det som redan har sagts, att det är\r\noerhört viktigt att den verksamheten kan fungera\r\näven framgent. Det finns utredningar om detta. I\r\ndag bekostas verksamheten delvis av budgetmedel,\r\noch jag tror att det är ganska nödvändigt med en\r\nsocial satsning från samhället även framgent.</pre><pre>Det är oerhört viktigt att vi kan behålla den\r\ndistriktsveterinärsorganisation vi har ungefär på\r\nsamma sätt som i dag. Åke Selberg nämnde att det\r\när ett bekymmer för dem som har långa avstånd och\r\ndär det är glest mellan jordbruken eller\r\nbesättningarna, så att distriktsveterinärerna få åka\r\nlång väg, men det finns ju faktiskt en post i\r\nbudgeten på över 2 miljoner som skall hjälpa till att\r\nbetala kostnader för avlägset belägna djurägare.</pre><pre>Djursjukvårdsavgiften är inte något som jag precis\r\nälskar, men vi har ställt oss bakom förslaget i brist\r\npå andra sätt att klara den finansiering av budgeten\r\nsom måste till. Man skall emellertid inte heller\r\növerdriva och säga att det blir förskräckligt dyrt.\r\nJag är själv djurägare och har haft veterinären på\r\nbesök flera gånger under de senaste veckorna. Jag\r\nhar också anlitat rörmokare och andra\r\nentreprenörer, och i jämförelse med dessa är ju\r\nfaktiskt veterinären billig. Givetvis skall vi se till att\r\nveterinärorganisationen fungerar också framgent.</pre><pre>Skogen är naturligtvis en viktig näring i Sverige.\r\nDet är en stor och viktig inkomstkälla för Sverige\r\nsom nation. Vår handelsbalans skulle se\r\nfruktansvärd ut om vi inte hade möjlighet att sälja\r\nprodukter från skogen. Det privata skogsbruket är\r\nen viktig del i detta, liksom naturligtvis alla andra\r\ndelar av skogsbruket.</pre><pre>Den nuvarande regeringen har i det här\r\nsammanhanget vidtagit en viktig åtgärd, nämligen\r\natt slopa skogsvårdsavgiften. Den försvann till\r\nhälften den första januari 1992, och den försvinner i\r\nsin helhet den första juli 1992. Detta får naturligtvis\r\nkonsekvenser budgetmässigt. Att man då också tar\r\nbort anslaget till skogsvägar är ju ingen katastrof.\r\nVi anvisar också i betänkandet en del andra vägar\r\natt gå för att klara finansieringen, exempelvis\r\ndirektavskrivning. Det är saker som får tas upp litet\r\nlängre fram, framför allt av den skogspolitiska\r\nutredningen.</pre><pre>För det kommande årets verksamhet finns det\r\npengar i budgeten. Det är för nya projekt som det\r\ninte finns några nya pengar.</pre><pre>Kalkning är naturligtvis viktigt, och kalkning av\r\nskogsmark är också viktigt. Det har under ett antal\r\når bedrivits en försöksverksamhet. Den är nu i\r\nprincip avslutad och skall utvärderas. I samband\r\nmed förra årets behandling av de här frågorna fick\r\nvi mer pengar till kalkning tack vare att vi den\r\ngången hade en opposition som i riksdagen såg till\r\natt anslaget till kalkningen blev större än vad den\r\nsocialdemokratiska regeringen hade föreslagit.</pre><pre>Den skogskalkning som då skedde skulle bestå i\r\ndåvarande omfattning och inte minskas under\r\nutvärderingstiden. Så har också skett i och med den\r\nhär budgeten. Man behåller kalkningsanslagen på\r\nden höga nivå som vi lyckades åstadkomma förra\r\nåret, och även den skogsmarkskalkning som fanns\r\nföregående år behålls i avvaktan på den utvärdering\r\nsom skall göras och de förslag som kommer från\r\nden skogspolitiska utredningen.</pre><pre>Försurningsfrågorna är naturligtvis viktiga, kanske\r\nt.o.m. avgörande, för att vi i framtiden skall kunna\r\nha en skogsnäring av samma dignitet som vi nu har.\r\nDet är frågor som vi är mycket engagerade i och\r\nsom regeringen kommer att lägga fram förslag om\r\nså snart utvärderingen är klar.</pre><pre>Den socialdemokratiska reservationen är inte\r\nhäpnadsväckande. Den ger inte någonting mer än\r\nregeringsförslaget när det gäller kampen mot\r\nförsurningen. Man vill omfördela pengar från\r\nandra kalkningsåtgärder till kalkningsåtgärder i\r\nskogen. Det kan i och för sig vara bra, men det löser\r\ninte försurningsproblemen.</pre><pre>När det gäller fisket och utsädeskontrollen kommer\r\nCarl G. Nilsson att plädera.</pre><pre>Med det jag nu har sagt skall jag yrka bifall till de\r\nförslag som finns i detta betänkande och avslag på\r\nreservationerna.</pre><pre>Jag skulle också avslutningsvis vilja säga några ord\r\nom en fråga som har behandlats i betänkandet, och\r\ndet har att göra med bisjukdomar och ett kvalster\r\nsom heter varroa. Ingvar Eriksson från\r\nModeraterna och jag har i ett särskilt yttrande sagt\r\natt man är litet släpphänt på den punkten. Tidigare\r\nhade myndigheterna en klar linje, som innebar att\r\nkvalstret skulle slås ut på fastlandet, att man inte\r\nskulle tillåta det att få fäste och kunna utvecklas.\r\nNu har man släppt den tanken och det sättet att\r\narbeta, och vi beklagar det. Vi tror att det hade\r\nvarit riktigt att fortsätta med den inriktning man\r\nhade, dvs. att inte släppa greppet om utvecklingen.</pre><pre>Jag har fått en hel del skrivelser från norr till söder,\r\nbl.a. från länsstyrelsen i Halland och från\r\nbiodlarföreningar i många delar av vårt land, som\r\när upprörda över att man nu frångår den tidigare\r\nmetoden. Det innebär i sig att man måste gå in och\r\nbekämpa kvalstret med kemikalier, vilket inte är\r\nsärskilt bra. Honung förknippar vi med\r\nnaturprodukter, och en naturprodukt skall helst\r\ninte innehålla några kemiska substanser. Den\r\nrisken finns nu, när varroa skall bekämpas med\r\nkemikalier.</pre><pre>Vi förutsätter att skrivningen i betänkandet, att\r\nregeringen kommer att vidta nödvändiga åtgärder,\r\ninnebär att man ser litet allvarligare på detta än\r\njordbruksverket tycks ha gjort. Det är en\r\nförhoppning som vi som har skrivit det särskilda\r\nyttrandet har.</pre><pre>Herr talman! Därmed yrkar jag alltså bifall till\r\nutskottets hemställan.</pre><pre>Anf. 127  ANNIKA ÅHNBERG (v) replik:</pre><pre>Herr talman! Den som väntar på något GATT\r\nväntar aldrig för länge, kanske man skulle säga,\r\nmed tanke på denna sega väntan på GATT-\r\nförhandlingar som aldrig tycks leda till något avtal\r\nsom får effekter för jordbrukspolitiken. Jag blir\r\nlitet beklämd när det enda Lennart Brunander har\r\natt komma med när det gäller det svenska\r\njordbrukets förhållningssätt till de internationella\r\nprocesserna, såväl i EG som i GATT, är behovet av\r\nexportsubventioner. På mig ger det ett intryck -- om\r\nLennart Brunander i detta fall företräder den\r\nborgerliga regeringen -- av att den ambition som\r\nregeringen i första hand har är att återvända till den\r\ntidigare typen av regleringspolitik.</pre><pre>De förslag som vi har lagt i våra motioner, t.ex.\r\nmöjligheterna att satsa på ett särskilt\r\nåtgärdsprogram, berör Lennart Brunander inte\r\nmed ett ord. Jag tycker att det är beklagligt, och jag\r\nmåste ställa frågan: Är det så att det enda\r\nframtidsperspektiv som Centerpartiet och\r\nregeringen har att måla upp för det svenska\r\njordbruket i framtiden är en återgång till ett\r\nregleringssystem, med exportsubventioner och allt\r\nsom det i förlängningen för med sig av ytterligare\r\nregleringar? Vilka idéer har man om hur man annars\r\nskall vara med och stimulera den svenska\r\njordbruksutvecklingen, så att den hittar andra\r\nvägar?</pre><pre>Lennart Brunander nämner bioenergi, och det är\r\nnaturligtvis en oerhört viktig del, men det belyser\r\nbara ytterligare ett område där den borgerliga\r\nregeringen har misslyckats. Det är helt uppenbart\r\nså att det i dag inte finns en marknad, inte finns ett\r\nutrymme för spannmålsproducenter att i tillräcklig\r\nomfattning ställa om från den konventionella\r\nspannmålsodlingen av fodersäd och brödsäd till\r\nannan produktion, inriktad på bioenergi och\r\nbaserad på spannmål eller andra råvaror. Det är\r\nytterst beklagligt. Inte heller här verkar regeringen\r\nha något att komma med.</pre><pre>Att det kan vara bra att avskaffa\r\nskogsvårdsavgifterna har vi också i Vänsterpartiet\r\nså småningom kommit till insikt om, men det\r\nbehöver inte betyda att man fortsättningsvis inte\r\nstödjer skogsbilvägar. John Andersson kommer att\r\nta upp det, men jag kan ändå inte avhålla mig från\r\nkommentaren att det verkar som att det, både i\r\nbokstavlig och i bildlig mening, är den enda vägen i\r\nskogen framöver, med regeringens politik på det\r\nhär området.</pre><pre>Anf. 128  LENNART BRUNANDER (c) replik:</pre><pre>Herr talman! När man väntar på något gott väntar\r\nman aldrig för länge, sade Annika Åhnberg. Ja, vi\r\nvet egentligen inte riktigt vad vi väntar på när det\r\ngäller GATT och utvecklingen inom EG. Det är\r\nhelt klart att det också kommer att rymma en hel\r\ndel av bekymmer, men det skulle ge oss de klara\r\nspelregler som vi behöver. Som det nu är, vet vi inte\r\nvad som kommer att hända. Nu kommer inget\r\nGATT-avtal på ett bra tag, och det gör att\r\nsituationen är mer oklar än den skulle ha varit, och\r\nän man skulle ha önskat att den hade varit för att\r\nveta vilka åtgärder man skall vidta.</pre><pre>Annika Åhnberg frågar om exportsubventioner är\r\ndet enda som vi kan tänka oss. Det är det\r\nnaturligtvis inte. Jordbruksministern och\r\nregeringen har ställt 60 miljoner till jordbruks- och\r\nlivsmedelsindustrins förfogande för att de skall öka\r\ninsatserna på att exportera svenska livsmedel. Men\r\ndet räcker inte med det, utan vi måste skapa en bas\r\nför hela det svenska jordbruket, så att man där kan\r\narbeta utifrån ungefär samma förutsättningar som\r\ngäller för dem som man skall konkurrera med på\r\nandra sidan gränsen.</pre><pre>Jag tyckte mig höra att Annika Åhnberg i sitt inlägg\r\nsade att det faktum att vi nu har sökt medlemskap i\r\nEG borde stämma oss till viss eftertanke för att se\r\nom vissa justeringar måste göras om vi skall anpassa\r\noss till det som sker där borta, och hon kritiserade\r\nregeringen för att den inte redan hade kommit med\r\nde förslagen. Om jag då säger att jag också tycker\r\natt förslag borde komma, kunde vi vara sams\r\nåtminstone på den punkten.</pre><pre>När det gäller bioenergin är det klart att det har sina\r\nsidor att konkurrera med fossila bränslen, men på\r\nvärmesidan har biobränslena en klar möjlighet att\r\nkonkurrera, och även på elmarknaden. Men\r\ninkörningssvårigheterna är naturligtvis stora, det är\r\nmånga hinder att övervinna och det tar tid innan vi\r\nnår det omfång som är önskvärt. Det är ändå\r\ntveklöst så att jordbruket har en möjlighet att ge en\r\nstor mängd energi, som är miljövänlig, genom att\r\nden minskar utsläppen av koldioxid och andra\r\nföroreningar som är till förfång i naturen och i\r\nmiljön.</pre><pre>Anf. 129  ANNIKA ÅHNBERG (v) replik:</pre><pre>Herr talman! Innan jag säger något mer skall jag för\r\nsäkerhets skull be att få yrka bifall till vår\r\nmeningsyttring i den del som berör mom. 8.</pre><pre>Jag sade att den som väntar på något GATT -- inte\r\ngott -- väntar aldrig för länge. Det var avsett att\r\nvara en lustighet, även om det satt långt inne.</pre><pre>Vi kan naturligtvis bli tvungna att ha\r\nexportsubventioner, men jag tycker inte att det är\r\ndet första man som politiker bör tänka på, inte att\r\ndet är den visionen man skall ha av det svenska\r\njordbrukets sätt att möta en internationaliserad\r\nmarknad. Det är en väg tillbaka. Det har så oerhört\r\nmånga negativa konsekvenser, att det kanske låser\r\noss till en bulkproduktion av oförädlade\r\njordbruksråvaror som vi exporterar, när vi i stället\r\npå detta område, liksom på många andra områden,\r\nborde satsa på kvalitet, vidareförädling,\r\nalternativodling, nya typer av produkter, både\r\nlivsmedel och sådant som har en industriell\r\ntillämpning.</pre><pre>Det var bara det som jag beklagade, dvs. att det\r\ntycks vara så tomt och torftigt hos den nya\r\nregeringen när det gäller både ambitioner och\r\nvisioner för det svenska jordbruket i framtiden.</pre><pre>Jag tror inte att det svenska jordbrukets framtid\r\nligger i att gå tillbaka till det tidigare\r\nregleringssystemet som snävt låser produktionen\r\ntill att omfatta vissa produkter och som har negativa\r\nkonsekvenser för jordbrukarna och i slutändan\r\nnaturligtvis även för konsumenterna. Det krävs att\r\nvi alla försöker hitta litet nya vägar framåt. Jag ville\r\nbara beklaga att det inte finns någon sådan\r\nambition i propositionen eller hos\r\nregeringspartiernas företrädare här i dag. Det är\r\nbeklagligt.</pre><pre>Anf. 130  LENNART BRUNANDER (c) replik:</pre><pre>Herr talman! Det är litet svårt att veta vad Annika\r\nÅhnberg egentligen vill. Hon säger å ena sidan att\r\ndet kanske är nödvändigt att vi får gå en väg tillbaka\r\noch göra vissa saker på ett litet annat sätt än vi hade\r\ntänkt eftersom verkligheten runt omkring oss ser\r\nlitet annorlunda ut än vi förutsåg att den skulle\r\ngöra. Men å andra sidan vill hon inte det här.\r\nDärför kritiserar hon andra och mig i den här\r\nsituationen för att vi tror att man måste göra något\r\nför att ta hänsyn till den verklighet som finns runt\r\nomkring oss. Jag kan hålla med Annika Åhnberg\r\nom att en satsning på alternativ produktion eller\r\nekologiskt jordbruk ligger i linje med att ställa om\r\njordbruket och att det är en del av det som skulle\r\nkunna användas. Men det finns redan med i det här\r\narbetet att man skall göra det. Det är ingen\r\nmotsättning i detta.</pre><pre>Samtidigt som Annika Åhnberg säger att vi skall\r\nbort från regleringar vill hon ändå vara med och\r\npeta mycket. Det jordbrukspolitiska beslutet gick\r\nut på att vi internt skulle ha en avreglering och att\r\njordbruket som näring skulle få ett större ansvar\r\noch ett större inflytande på utvecklingen och utifrån\r\nvilka mål utvecklingen sker. Men vi skulle ha ett\r\nskydd gentemot omvärlden som är intakt. I den\r\ntanken sviktar Vänsterpartiet betänkligt då och då.\r\nNär det gäller avregleringarna var vi dock överens.</pre><pre>Annika Åhnberg sade tidigare att vi skall satsa på\r\nalternativ produktion, eftersom man har så\r\ndjurvänlig drift. Jag skulle vilja säga att det är ett\r\nbetyg som man kan ge hela det svenska jordbruket.\r\nUndantagen är mycket få. Det kan vara en\r\nkonkurrensfördel för svenska livsmedel i den\r\ninternationella konkurrensen och inte minst i\r\nkonkurrens med internationella livsmedel här\r\nhemma.</pre><pre>Tredje vice talmannen anmälde att Annika\r\nÅhnberg anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 131  ÅKE SELBERG (s) replik:</pre><pre>Herr talman! Låt mig först säga att vi har ett\r\nmodernt och bra jordbruk i Sverige med stora\r\nmöjligheter. Men då gäller det också att det inte\r\nföreligger någon tvekan om att de beslut som vi har\r\nfattat ligger fast. De beslut som fattades år 1990 var\r\nomfattande och kanske också ganska påfrestande\r\nför näringen.</pre><pre>Däremot vill jag kritisera att ni går in på område\r\nefter område där utredningar är tillsatta och gör\r\nganska betydande ingrepp. Under utredningens\r\ngång tar ni t.ex. bort skogsvårdsavgiften. Trots att\r\npengarna flyter in tar ni även bort stödet till\r\nskogsbilvägarna och till den översiktliga\r\nskogsinventeringen, där vi menar att man borde\r\nfortsätta och fullfölja det hela. Det finns många skäl\r\ntill att man borde ha kvar stödet till\r\nskogsbilvägarna. Man borde åtminstone anvisa\r\nfinansieringsmöjligheter i framtiden. Är det något\r\nsom har stor betydelse för skogsbruket så är det att\r\nman bygger skogsbilvägar. På det sättet har man\r\nfått fram virke. Man har kollektivt kunnat satsa på\r\ndet här, och man har hjälpts åt med en viss stöttning\r\nfrån samhällets sida. Enligt vägplan 90 från\r\nskogsstyrelsen är nybyggnadsbehovet 3 250 mil\r\ntotalt. Upprustningsbehovet är drygt 4 000 mil\r\ninom den närmaste femtonårsperioden. När dessa\r\nmöjligheter försvinner gör man ett stort ingrepp.</pre><pre>Samma sak gäller för distriktsveterinärerna. Vi\r\nmåste förändra för att nå en bättre hantering. Men\r\ndet är ingen idé att vi satsar på småskalig produktion\r\noch förädling om vi samtidigt höjer avgifterna så att\r\nveterinärkostnaderna går i taket. Då klarar man\r\ninte detta.</pre><pre>Anf. 132  LENNART BRUNANDER (c) replik:</pre><pre>Herr talman! Åke Selberg säger att vi har ett\r\nmodernt och bra jordbruk och att det inte får\r\nföreligga någon tvekan om att de beslut som vi\r\nfattade 1990 ligger fast. Tveksamheten om hur\r\nbeslutet skulle hanteras och jordbrukarnas sätt att\r\nefterleva det uppstod i mycket hög grad under den\r\ntid vi hade en socialdemokratisk regering. Det går\r\ninte så snabbt att ändra på detta. Det faktum att vi\r\nsöker medlemskap i EG har naturligtvis också\r\nförändrat en del. Det är detta som\r\nomställningskommissionen skall försöka att räta ut.</pre><pre>Jag hoppas att Åke Selberg står för uttalandet att\r\ndet jordbrukspolitiska beslutet skall ligga fast. Från\r\nsocialdemokratiskt håll får man nu gång på gång\r\nhöra att vi borde sänka gränsskyddet. Det är\r\nfaktiskt ett sätt att gå ifrån det beslut som fattades.\r\nEn av de grundläggande utgångspunkterna var att\r\ndet skydd vi har gentemot omvärlden skall ligga fast\r\ni avvaktan på en GATT-överenskommelse.</pre><pre>Åke Selberg kritiserar regeringen för att vi gör vissa\r\nändringar i sådant som nu utreds. Det kanske kan\r\nfinnas fog för det. Vi har emellertid haft denna\r\nuppfattning mycket länge, och vi har haft ett krav\r\npå att skogsvårdsavgiften skall tas bort. Det är\r\ningen överraskning för Åke Selberg eller någon\r\nannan. Här har vi således förverkligat ett krav som\r\nvi har haft i många år. Jag tycker att det är ganska\r\nbra att vi har kunnat göra det. Vi har därigenom\r\nkunnat ge skogsbruket en möjlighet till en bättre\r\nekonomisk situation. Vi tar även bort stödet till\r\nskogsbilvägar. Däremot är det inte så att det inte\r\nfinns några pengar till detta i årets budget. Där\r\nfinns 39 962 000 kr. till de projekt som pågår. Skall\r\nman stoppa en sådan bidragsgivning får man göra\r\ndet successivt på så sätt att man inte går in i nya\r\nprojekt.</pre><pre>I utskottets betänkande har vi skrivit att man\r\nkanske måste hitta andra sätt för att finansiera det\r\nhär. Det gäller bl.a. de förslag som finns om\r\navdragsrätt för investeringar i skogsvägar och att\r\ndet kan göras snabbare. Vi tycker att det är sådant\r\nsom man måste uppmärksamma i det fortsatta\r\nutredningsarbetet, och man måste lägga fram\r\nförslag till hur det skall gå till. Vi lämnar således\r\ninte detta vind för våg.</pre><pre>Anf. 133  ÅKE SELBERG (s) replik:</pre><pre>Herr talman! Oavsett om man lämnar det vind för\r\nvåg eller inte tas pengarna bort, trots att pengar\r\ndelvis flyter in i statsbudgeten även framöver. Vi\r\nmenar att man inte skall göra så stora ingrepp\r\nmedan en utredning pågår. Man bör invänta det\r\nförslag som kommer från den skogspolitiska\r\nkommittén innan man gör så stora ingrepp. Det är\r\nhelt klart att skogsbilvägarna och stödet till dem har\r\nhaft oerhört stor betydelse, framför allt för de små\r\nskogsägarna. De har kollektivt kunnat gå ihop och\r\nfinna lösningar.</pre><pre>Lennart Brunander säger att det inte är någon\r\növerraskning. Nej, det är ingen överraskning. Vi\r\nvet att ni har fört det här resonemanget. Samtidigt\r\nhar ni beskyllt oss för att ta ut en skatt. Glappet här\r\nemellan kommer att bli en skatt som ni tar ut och\r\nsom kommer att gå till statskassan,\r\nskogsvårdsavgiften.</pre><pre>När det gäller distriktsveterinärerna och\r\nkostnaderna tror jag att vi skall vara litet försiktiga\r\nmed att jämföra rörmokare och veterinärer. Jag\r\ntror att de jobbar på helt olika villkor. Om vi skall\r\nha bra distriktsveterinärer och om alla skall kunna\r\nkomma i åtnjutande av distriktsveterinärer, måste\r\nvi parera kostnaderna. Eljest kommer man inte att\r\nanlita veterinärerna i den omfattning som är\r\nnödvändigt och som man bör göra.</pre><pre>Anf. 134  LENNART BRUNANDER (c) replik:</pre><pre>Herr talman! När det gäller skogsvårdsavgiften är\r\nÅke Selberg och jag inte alls av samma åsikt. Det\r\när inte Socialdemokraterna och den borgerliga\r\nregeringen heller. Det kan vi diskutera hur länge\r\nsom helst. Men det här är en viktig åtgärd för att ge\r\nskogsbruken en bättre lönsamhet. Vi tar bort den\r\nstraffbeskattning som Åke Selberg talar om. Den är\r\nborta fr.o.m. den 1 juli. Det är ett stort steg framåt.</pre><pre>För skogsbruket totalt är det naturligtvis en stor\r\nvinst att få bort skogsvårdsavgiften och i stället ta\r\nkostnaderna för skogsbilvägarna. Jag tror att det\r\nfinns förutsättningar att klara den ekonomiska\r\nsituationen ganska bra.</pre><pre>I utskottet tog vi däremot upp ett problem, som\r\nockså beskrivs litet i betänkandet. Samordningen\r\nmellan de olika markägarna när man skall bygga en\r\nväg kan nämligen bli ett problem. Jag tror att det är\r\nviktigt att man ser över hur man skall klara det. I\r\nannat fall kanske man som Annika Åhnberg var\r\ninne på inte gör många vägar utan den enda vägen.</pre><pre>Jag tror dock att Åke Selberg och jag är ganska\r\növerens om vikten av veterinärorganisationen. Den\r\nhöjning som sker i och med det beslut som vi nu\r\nfattar är ändock ganska begränsad. Den förra\r\nregeringen och den dåvarande jordbruksministern\r\nhar tillsatt en utredning som skall se över\r\nveterinärorganisationen. Förslag lär komma någon\r\ngång i höst. I direktiven till utredningen tror jag att\r\ndet står att man skall pröva att överföra\r\nkostnaderna i sin helhet på näringen. I den\r\nnuvarande propositionen finns ungefär 75 miljoner\r\nav statliga medel som går in för att stödja det. Skall\r\nman lägga över hela den kostnaden på näringen\r\nkommer det att bli tufft och besvärligt. Jag hoppas\r\natt vi kan få Åke Selbergs stöd så att vi inte behöver\r\ngöra det.</pre><pre>Tredje vice talmannen anmälde att Åke Selberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>(forts.)</pre><pre>Ajournering</pre><pre>Kammaren beslöt kl. 18.03 att ajournera\r\nförhandlingarna till kl. 19.00 för middagsuppehåll.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>5 §  (forts.) Statsbudgeten för budgetåret\r\n1992/93 (jordbruksdepartementet) (forts.\r\nJoU12)</pre><pre>Anf. 135  CARL G. NILSSON (m):</pre><pre>Herr talman! Ärade ledamöter! Jag tänkte beröra\r\ntvå frågor i detta betänkande som rör dels avsnittet\r\nom fiskevård, dels avsnittet om statens\r\nutsädeskontroll. Båda dessa moment är föremål för\r\nett tillkännagivande med synpunkter på\r\nregeringens tidigare förslag.</pre><pre>När det gäller den första frågan om fiskevård hade\r\nvi en ingående diskussion här i riksdagen om\r\nbildandet av fiskevårdsområden vid förra\r\nriksmötets budgetdebatt. Då framhöll en mycket\r\nenig riksdag värdet av fiskevårdsområden och\r\nbildande och drift av fiskevårdsområden. En enig\r\nriksdag beslutade att de samhällsstöd som tidigare\r\nhade gällt för att bilda fiskevårdsområden och de\r\nstatsbidragsregler som hade funnits skulle fortsätta\r\natt gälla. Statens utfästelser skulle stå fast. Vi sade\r\ndå att alla som hade ansökt om bildande av\r\nfiskevårdsområden före 1 september 1990 skulle få\r\nde stöd som tidigare var beslutat.</pre><pre>Nu har vi i utskottet återigen blivit tvingade att\r\npåminna om detta beslut. Vi har sagt att vi inte vill\r\nändra de spelregler som är beslutade tidigare. De\r\nsom fortfarande står i kö och som ansökt om\r\nbildande av fiskevårdsområden före det aktuella\r\ndatumet 1990 skall få ut de stöd som de är\r\nberättigade till enligt dessa beslut. Det är ett\r\ntillkännagivande som utskottet gör på den punkten.</pre><pre>Till samma ämne hör reservationen beträffande\r\ninförande av allmän fiskevårdsavgift. Det är också\r\nen fråga som vi har diskuterat ett flertal gånger här\r\ni riksdagen. I reservation 5 från\r\nsocialdemokraterna i detta ämne skriver\r\nreservanterna bl.a. ''Regeringens deklaration att\r\nnågon allmän fiskevårdsavgift inte bör införas\r\ninnebär att sportfiskets funktion som omfattande\r\nfolklig fritidssysselsättning hotas.''</pre><pre>Man menar alltså att om vi inte inför den här\r\nstatliga fiskevårdsavgiften, som jag ibland har\r\nkallat metskatt, skulle denna stora\r\nfritidssysselsättning inte kunna fortsätta. Jag tror\r\natt det verkligen är att underskatta den\r\nfolkrörelsens stora framtida möjligheter. Enligt vår\r\nuppfattning skall ersättning för sportfiske gå den\r\nkortaste vägen mellan konsument och producent,\r\ndvs. sportfiskarna skall betala, och vill betala, en\r\nskälig fiskekortsavgift som dels skall utgöra\r\nersättning för fiskevattenägarnas kostnader och\r\nvara en kapitalersättning, dels ge möjligheter för\r\nfiskevattenägaren och fiskevårdsområdet att få in\r\nresurser för ett bra och nödvändigt serviceutövande\r\nsamt för fiskevårdsåtgärder.</pre><pre>Ett införande av en allmän fiskevårdsavgift skulle\r\nnaturligtvis komma att innebära en omfattande och\r\ndärmed kostsam byråkrati och en ny\r\nadministration. Den skulle kosta pengar i sig. Vi\r\nskulle få en ny rundgång på pengar och en apparat\r\nsom skulle kosta och inte ge det netto till\r\nfiskevården som de direktkanaler som jag nyss\r\nnämnde innebär. Vi avvisar alltså tanken på att\r\ninföra en ny statlig allmän fiskevårdsavgift.</pre><pre>Jag vill också säga ett par ord om den statliga\r\nutsädeskontrollen. Den är också föremål för ett\r\ntillkännagivande som egentligen går ut på att vi inte\r\nför närvarande skall vidta några stora förändringar\r\ni den statliga utsädeskontrollen i förhållande till hur\r\nden fungerar i dag. Det är kontentan i detta\r\ntillkännagivande.</pre><pre>Den här verksamheten har varit föremål för\r\nutredning ett stort antal gånger om man ser tillbaka\r\ni tiden. I dag har vi en mångfald och en konkurrens\r\nnär det gäller utsädeskontrollen genom att vi har\r\ndels statens egen utsädeskontroll, dels enskilt ägda\r\noch enskilt drivna utsädeskontroller. För\r\nnärvarande har vi en i Linköping och en i Örebro.</pre><pre>Vi har naturligtvis klart för oss att den förändring i\r\njordbrukspolitiken som nu sker innebär ett minskat\r\nunderlag och ett minskat behov av utsäde och\r\ndärmed även ett minskat behov av utsädeskontroll.\r\nEnligt utskottets uppfattning bör den anpassning\r\nsom behöver ske vid en sådan minskning av\r\nbehovet ske genom en fri konkurrens i\r\nverksamheten i stället för att man ger den egna\r\nstatliga kontrollen något slags monopolställning.</pre><pre>Det är viktigt att vi hittar en lösning där vi\r\nbibehåller mångfalden. Det bör vara en lösning\r\nsom inte innebär att vi berövar Linköping och\r\nÖrebro deras rättigheter att bedriva den här\r\nplomberingsverksamheten. Det innebär troligen\r\nockså att vi måste upphäva en del begränsningar\r\nsom för närvarande finns för dessa två enskilda\r\nutsädeskontroller. De har nämligen begränsningar\r\ni form av geografiska begränsningar, länsvisa\r\nbegränsningar och de har en hård styrning\r\nbeträffande prissättning. Dessa begränsningar och\r\ninskränkningar behöver troligen upplösas.</pre><pre>Det är också värt att här säga, eftersom det skrivs\r\nen del om den s.k. stickprovskontrollen, att när det\r\ngäller den europeiska gemenskapen har de ännu\r\ninte infört stickprovskontroll. Det enda landet i EG\r\nsom har gjort det hittills är Storbritannien.</pre><pre>Slutligen begär utskottet att regeringen skall\r\nåterkomma till riksdagen med en redogörelse för\r\nhur regeringen avser att utforma den framtida\r\nutsädeskontrollen.</pre><pre>Herr talman! Med detta vill jag yrka bifall till\r\nhemställan i utskottets betänkande.</pre><pre>Anf. 136  ÅKE SELBERG (s) replik:</pre><pre>Herr talman! Vi socialdemokrater har väckt en\r\nmotion om allmän fiskevårdsavgift utifrån att det\r\nockså är ett önskemål från sportfiskarna att vi skall\r\ninföra detta för att få bättre resurser till\r\nfiskevården. När man i propositionen föreslår att ta\r\nbort pengar från budgeten kommer det att krävas\r\nandra resurser också.</pre><pre>Att bara förlita sig på inkomsterna från fiskekort är\r\nför det första en ganska orättvis hantering. För det\r\nandra kommer inte de resurserna att räcka till\r\nfiskevård i samtliga intressanta vatten.</pre><pre>När det gäller administrationen är det klart att detta\r\nmåste administreras. Det kommer att bli en viss\r\nadministrationskostnad. Men det är precis samma\r\nsystem som vi har på jaktens område. Det är\r\nanmärkningsvärt att Carl G Nilsson litet\r\nnedlåtande pratar om en metskatt. Jag tycker inte\r\natt det är en skatt, utan det är en avgift för att få\r\nbästa möjliga utbyte av en fritidsaktivitet som\r\nväxer. Intresset för fisket växer. I dag är sportfiske\r\nförmodligen en av de mest omfattande\r\nfritidsaktiviteterna vi har. Därför har vi föreslagit\r\nen fiskevårdsavgift. Vi är helt övertygade om att\r\nden måste komma i framtiden för att vi skall kunna\r\nfinansiera fiskevården, även om majoriteten\r\navvisar den i dag.</pre><pre>Anf. 137  CARL G. NILSSON (m) replik:</pre><pre>Herr talman! Det är riktigt att fritidsfisket är en\r\nmycket omfattande verksamhet. Jag tror att man\r\nräknar med att cirka två miljoner svenskar fiskar\r\nnågon gång om året. Norge har provat det här\r\nsystemet med en allmän fiskevårdsavgift som de\r\nkallar fisketrygd. De har den erfarenheten att det\r\när mycket svårt att motivera fiskarna att betala den,\r\neftersom den måste omges med en omfattande\r\nkontrollverksamhet om den skall fungera. Det är\r\ninte någon mening med att införa en avgift eller en\r\nbestämmelse om vi inte har möjlighet att\r\nkontrollera att den efterlevs. I Norge är\r\nerfarenheten på den punkten att ungefär 25--30 %\r\nav dem som är skyldiga att betala den, gör det.</pre><pre>Sedan säger Åke Selberg att resurserna inte räcker\r\nom om vi bara räknar med en försäljning av\r\nfiskekort. Jag tror att sportfiskarna skulle\r\nuppskatta att den betalning som de är villiga att\r\ngöra för att fiska, går rakaste vägen tillbaka till\r\nvattnet och inte via en statlig administration.\r\nFiskekortspriserna i Sverige är ju, och har varit,\r\nmycket låga. Konsumenterna och fiskarna är nog\r\nvilliga att betala skäligt för sig. I själva verket är det\r\nnog så att man hellre vill betala en högre avgift för\r\natt få ett bra fiske, en bra fiskevård och en bra\r\nservice än att erbjudas en dålig sådan och ett dåligt\r\nfiske gratis. Vi tror helt enkelt inte att vi löser det\r\nhär med en ny statlig avgift.</pre><pre>Anf. 138  DAN ERICSSON i Kolmården (kds):</pre><pre>Herr talman! Jordbruksutskottets betänkande\r\nbygger på propositionstexten. Inriktningen där\r\ninnebär att omställningen av svenskt jordbruk skall\r\nfullföljas i enlighet med 1990 års livmedelspolitiska\r\nbeslut. Men det står dock redan nu klart att\r\nförutsättningarna för 1990 års livsmedelspolitiska\r\nbeslut har förändrats. Det är något som redan har\r\npåtalats i debatten både av Lennart Brunander och\r\nAnnika Åhnberg. Jag ser den nyligen tillsatta\r\njordbrukskommissionen som ett tecken på att\r\nregeringen inser detta och att en omprövning nu\r\nkan vara på gång.</pre><pre>Vid riksdagens behandling av propositionen om\r\nvissa jordbrukspolitiska frågor senare i vår\r\nkommer, vad jag förstår, dessa frågor att belysas på\r\nett mer omfattande sätt än vad som nu gäller för\r\nsjälva budgetpropositionen.</pre><pre>I budgetpropositionen har hänsyn inte tagits till den\r\nhändelseutveckling som ägt rum efter det\r\nlivsmedelspolitiska beslut riksdagen fattade 1990.\r\nBl.a. har Sveriges ansökan om medlemskap i EG\r\nskapat en ny situation för jordbruket. Det borde\r\nrimligen få konsekvenser för jordbrukspolitiken.\r\nMed anledning av detta har jag ett särskilt yttrande\r\nfogat till betänkandet, där jag finner det angeläget\r\natt en prövning sker om principerna bakom det\r\nlivsmedelspolitiska beslutet 1990 håller mot\r\nbakgrund av Sveriges ansökan om medlemskap i\r\nEG och den faktiska utveckling som skett sedan\r\nbeslutet fattades. Den diskussionen får vi ta senare\r\ni vår.</pre><pre>Efter att ha lyssnat på debatten finns det ett par\r\nytterligare frågor jag skulle vilja belysa. Det gäller\r\nAnnika Åhnbergs inlägg, och jag vill på ett par\r\npunkter kommentera det hon sade.</pre><pre>En punkt handlade om att det skulle ske en satsning\r\noch utveckling av ekologiskt jordbruk. Annika\r\nÅhnberg såg positivt på att det finns signaler för en\r\nytterligare satsning. Jag vill påpeka att det i\r\nbetänkandet finns tydliga skrivningar om att det\r\nprogram som finns för rådgivning och utbildning,\r\noch som nu pågår, också skall möjliggöra en\r\nkunskapsuppbyggnad som stimulerar övergång till\r\nalternativ odling. Jag tror att vi är på rätt väg, och\r\ndet finns med i utskottets betänkande.</pre><pre>Den andra punkten handlade om bioenergi.\r\nFaktum är att de tidigare regeringarna med stöd av\r\nVänsterpartiet, eller vpk som det då hette, drev en\r\nenergipolitik som inte möjliggjorde att alternativen\r\ntogs fram -- något som ändå var ett beslut efter\r\nfolkomröstningen 1980.</pre><pre>Det här innebar att under 1980-talet avvecklades\r\nmånga av de alternativa energikällor som det fanns\r\nen början till, bl.a. bioenergin. De kom inte fram.</pre><pre>Det är litet magstarkt att anklaga den nuvarande\r\nregeringen, som har suttit ett halvår, för att inte\r\ntillräckligt snabbt få fram resurser. Ändå har\r\nresurser tagits fram, och vi vet att det kommer mer\r\nför en satsning på bioenergiområdet. Det vore\r\nklädsamt om man noterade att nu kommer den\r\nsatsning som tidigare regeringar inte har lyckats\r\nmed.</pre><pre>Anf. 139  ANNIKA ÅHNBERG (v) replik:</pre><pre>Herr talman! När det gäller den alternativa\r\nodlingen, är det riktigt att det i utskottets\r\nbetänkande finns vissa skrivningar som är positiva.\r\nMen om utskottet med de skrivningarna verkligen\r\navsåg åtgärder i enlighet med vad vi i\r\nVänsterpartiet föreslår i vår motion, nämligen\r\ndirekt riktade satsningar på marknadsföring och\r\nförbättrad kontroll av alternativt producerade\r\nlivsmedel, har jag svårt att förstå varför utskottet\r\nskulle avstyrka vårt motionsyrkande. Då borde det\r\nsjälvklara ha varit att utskottet tillstyrkt\r\nmotionsyrkandet och anvisat medel.</pre><pre>Det är svårt att se trovärdigheten i utskottets\r\nskrivning, när utskottet skriver några vackra ord\r\nmen avstyrker ett motionsyrkande som berör precis\r\nden punkten.</pre><pre>När det gäller bioenergin tycker jag att det är litet\r\nmagstarkt av föregående talare att göra\r\nVänsterpartiet ansvarig för de bristfälliga\r\nsatsningar på bioenergiproduktion som den tidigare\r\nregeringen gjorde sig skyldig till. Så länge som jag i\r\nnågon mån har sysslat med energipolitik och det vi\r\nkallar alternativa energikällor, har Vänsterpartiets\r\nlinje varit att satsa mycket starkt på alternativa\r\nenergikällor och däribland biobränslen.</pre><pre>Om vi skall vara riktigt noggranna och ärliga har\r\nden nuvarande regeringen visserligen inte suttit så\r\nlänge. Men några av de i regeringen ingående\r\npartierna träffade en uppgörelse om energin\r\ntillsammans med den föregående regeringen.\r\nAnsvaret sträcker sig litet längre tillbaks i tiden än\r\nvad Dan Ericsson i Kolmården vill göra gällande.</pre><pre>Det resultat som kom ut av den energipolitiska\r\nuppgörelsen om biobränsle är ganska magert. Det\r\när i grunden inte avgörande om litet extra medel\r\nanvisas för att öka engagemanget för att satsa på\r\nbiobränslen. Det i grunden avgörande är faktiskt\r\nhur man utformar skatte- och avgiftssystemet på\r\ndet energipolitiska området. Där har vi hela\r\ndiskussionen framför oss.</pre><pre>Jag har inte fått klart för mig att den nya regeringen\r\nhar för avsikt att föra en sådan energipolitik som\r\nverkligen ser till att befrämja biobränslen. Jag\r\ntycker tvärtom att det finns oroväckande tecken\r\nsom tyder på att regeringen har för avsikt att\r\nkomma med andra förslag. Det vore intressant om\r\nDan Ericsson kunde undanröja de bekymren i\r\nkväll.</pre><pre>Anf. 140  DAN ERICSSON i Kolmården (kds)\r\nreplik:</pre><pre>Herr talman! När det gäller den första frågan om\r\nekologisk odling, framgår det klart i betänkandet\r\natt det redan finns möjligheter och förutsättningar.\r\nSom Åhnberg sade i sitt tidigare inlägg, kommer\r\ndet mer om dessa frågor. Det finns fler förslag på\r\ndet här området som det finns möjlighet för\r\nVänsterpartiet att stötta i den fortsatta\r\ndiskussionen och i en kommande\r\npropositionsbehandling.</pre><pre>Vidare har vi frågan om biobränslen. Min poäng\r\nvar ju att de tidigare socialistiska regeringarna\r\nunder 1980-talet underlät att satsa på alternativa\r\nenergikällor där biobränsle utgjorde en central del.\r\nDe regeringarna hade ändå stöd av Vänsterpartiet.\r\nJag menar då att det är litet magstarkt att hävda att\r\nden nya regeringen på ett halvår skall göra en sådan\r\nvåldsam satsning att alla skall vara tillfreds. Det tar\r\nju tid att lägga om politiken. Nu kommer det ändå\r\nen rejäl satsning på biobränslen. Jag vet inte vilka\r\nfarhågor som Annika Åhnberg har. Men jag är\r\ntrygg på den punkten. Jag vet att det kommer att bli\r\nen bra utveckling när det gäller biobränslen.\r\nRegeringen kommer att skapa goda förutsättningar\r\nför detta.</pre><pre>Anf. 141  ANNIKA ÅHNBERG (v) replik:</pre><pre>Herr talman! När det gäller de medel i syfte att\r\nstödja den alternativa odlingen vi diskuterar, är det\r\ninte sant som Dan Ericsson i Kolmården påstår,\r\nnämligen att resurserna redan används i det syftet.\r\nDet är korrekt att det finns några miljoner avsatta i\r\nstatens budget att användas för alternativ odling.\r\nMen de resurserna är alldeles för knappa. Det\r\nhandlar om kanske sammanlagt 2--3 milj.kr. De går\r\ninte heller till den del av verksamheten som vi har\r\ntagit upp i vår motion, nämligen förädling,\r\ndistribution och marknadsföring. Det är inte\r\nkorrekt att säga att det i dag finns utrymme för att\r\npengarna skall användas på det sättet. Det är därför\r\nsom det hade varit angeläget att riksdagen hade\r\nhaft en tydligare mening på den punkten.</pre><pre>Vi kan säkert vara överens när det gäller kritiken\r\nav den tidigare regeringen, dvs. att den inte hade en\r\ntillräckligt tydlig energipolitik, varken när det\r\ngällde att stimulera produktion av biobränslen eller\r\nbeträffande skatter och avgifter eller signaler om\r\nkärnkraftens avveckling.</pre><pre>Men detta kan väl inte vara ett rimligt skäl till att\r\nden nya regeringen skall kunna få fortsätta på\r\nsamma sätt? Jag hoppas att det är riktigt som Dan\r\nEricsson säger, nämligen att vi med tillförsikt kan\r\nse fram emot större satsningar på biobränslen. Det\r\när oerhört angeläget.</pre><pre>Vi i Vänsterpartiet har inga hämningar eller\r\nbegränsningar när det gäller samarbete över\r\npartigränserna i dessa oerhört viktiga frågor.\r\nTvärtom! Det är angeläget att många partier i\r\nriksdagen kan ena sig kring ökade satsningar på\r\nbiobränslen.</pre><pre>Om sådana förslag kommer, kan Dan Ericsson vara\r\nförvissad om att vi från Vänsterpartiets sida\r\nkommer att vara med och stödja dem.</pre><pre>Anf. 142  JOHN ANDERSSON (v):</pre><pre>Herr talman! Jag har begärt ordet för att\r\nkommentera två anslag i budgeten för\r\njordbruksdepartementet. Det ena gäller stödet till\r\nbyggande av skogsvägar, och det andra gäller\r\nanslaget till djursjukvårdsavgiften. I bägge fallen\r\nhar jag väckt en motion.</pre><pre>Jag börjar med att beröra frågan om byggande av\r\nskogsvägar.</pre><pre>Åke Selberg sade att skogsnäringen är en av våra\r\nviktigaste näringar. Jag tycker att det var blygsamt.\r\nJag vill nog påstå att skogsnäringen, dvs. skogsbruk\r\noch skogsindustri, har en avgörande betydelse för\r\nvårt land.</pre><pre>Landets produktiva skogsmarksarealer uppgår till\r\n23,5 miljoner hektar, med en ägarfördelning där\r\nhälften av marken ägs av privata ägare, 27 % är\r\nallmänna skogar och 23 % är bolagsskogar.</pre><pre>Antalet sysselsatta inom näringen beräknas till ca\r\n300 000 personer. Av de privata ägarna bedrev\r\nunder 1989 cirka 110 000 egen skogsverksamhet på\r\nfastigheten, vilket betyder att inkl.\r\nfamiljemedlemmar var det ca 150  000 människor\r\nsom i en eller annan form berördes.</pre><pre>Det säger sig självt att skogsnäringen då har mycket\r\nstor betydelse för glesbygderna och\r\nsysselsättningen där. Man brukar säga att 1 000\r\norter i vårt land anses vara helt beroende av\r\nskogsbruket. För att ytterligare understryka den\r\nvikt skogsnäringen har för vårt land kan jag tala om\r\natt exportnettot för skogsindustrin under 1990 var\r\n52,7 miljarder kronor. Som jämförelse kan nämnas\r\natt landets verkstadsindstri, Volvo och Saab bl.a.,\r\nhade ett exportnetto under samma period på 7,4\r\nmiljarder kronor.</pre><pre>Därtill är vår skogsmark en allsidigt utnyttjad\r\nresurs. Den nyttjas av rennäringen, och där finns\r\nbär, vilt och andra nyttigheter. Turism och\r\nrekreation är andra intressen som nyttjar\r\nskogsmarken.</pre><pre>Med detta som bakgrund framstår förslaget om att\r\nslopa stödet till skogsbilvägar som ett mycket hårt\r\nslag mot skogsbruket och andra intressen, därtill\r\nhelt omotiverat med tanke på näringens\r\nekonomiska bidrag till landets finanser.</pre><pre>Om man säger att meningen är att skogsägarna\r\nsjälva skall betala vägarna, så är det inget annat än\r\nett bevis på att man inte vet vad saken handlar om.\r\nFrågan står ju om vi skall få ett bra och\r\nbehovsanpassat vägnät eller ett ineffektivt sådant\r\nmed bristande naturvårdsanpassning. I en tid då\r\nman satsar miljarder på att förbättra\r\ninfrastrukturen slopar man insatserna på en viktig\r\ndel av skogsnäringens infrastruktur.</pre><pre>När det så gäller finansieringen av detta anslag kan\r\nman med fog påstå att det är finansierat flera\r\ngånger om. Avgiften för ett lastbilsekipage är ca 15\r\nkr. per mil. För ett år kan det röra sig om ca\r\n250 000 -- 270 000 kronor. Skogsbilvägnätet i vårt\r\nland är f.n. ca 27 000 mil eller tre gånger så stort\r\nsom det allmänna vägnätet. Sålunda betalar\r\nskogsnäringen åtskilliga miljoner i skatter och\r\navgifter på sitt eget vägnät.</pre><pre>Att hänvisa till att man har tagit bort\r\nskogsvårdsavgiften och att därför anslaget skall\r\nupphöra, tycker jag är befängt. Jag är väldigt\r\nförvånad över att få höra det argumentet från bl.a.\r\nen centerpartistisk jordbruksminister.</pre><pre>Vad jag vet har man på vissa begränsade avsnitt av\r\nskogspolitiken direkt hänvisat till\r\nskogsvårdsavgiften som en finansieringskälla. När\r\nvi införde trygghetsförsäkringen för skogsbrukare\r\nhänvisade man till att reformen skulle finansieras\r\nav skogsvårdsavgiften. När man införde\r\ngallringsbidraget, som skulle ge så många\r\nsysselsättningstillfällen i skogsbruket, hänvisade\r\nman också till den finansieringskällan. Men någon\r\ndirekt koppling mellan avgiften och anslagen på\r\nskogsbrukets område har mig veterligt inte funnits.</pre><pre>Jag är väldigt förvånad över att den borgerliga\r\nregeringen nu hela tiden hänvisar till att man har\r\ntagit bort den finansieringskällan. Vad jag minns,\r\nfördes argumenteringen på ett helt annat sätt när de\r\nborgerliga partierna befann sig i opposition.</pre><pre>Jag tycker att det är närmast ett sabotage mot\r\nskogsnäringen att nu plocka bort det här stödet, och\r\njag skulle vilja fråga Lennart Brunander hur\r\nregeringen har tänkt sig att det skall gå till när man\r\nute i de olika länen har ingått avtal, haft\r\nförrättningar där man har utlovat stöd från staten\r\ntill vägföretagen, och man nu plötsligt finner att det\r\ninte finns pengar. Det är ju en väldigt\r\nbekymmersam situation som bl.a.\r\nskogsvårdsstyrelserna har försatt sig i nu.</pre><pre>Detta var om skogsbilvägarna. Sedan vill jag också\r\nsäga några ord om förslaget att kraftigt höja\r\ndjursjukvårdsavgifterna både då det gäller djur\r\ninom animalieproduktionen och då det gäller\r\nsällskapsdjuren. Det är helt klart, och det har\r\npoängterats från flera håll, att den här kraftiga\r\nhöjningen kan få mycket allvarliga konsekvenser.\r\nDet finns en uppenbar risk för att\r\ndistriktsveterinärorganisationen kommer att slås\r\nsönder, vilket då främst kommer att drabba\r\nNorrland och glesbygderna.</pre><pre>Avgifterna behöver inte tas ut av\r\nprivatpraktiserande veterinärer, och följden av\r\nhöga avgifter kan bli att distriktsveterinärer hoppar\r\nav och startar privat verksamhet. Det skulle bli\r\nsärskilt lockande i djurtäta områden, där det skulle\r\nbli mycket lönsamt med privat verksamhet.</pre><pre>Om organisationen slås sönder, innebär detta att\r\nvissa områden inte får behålla den veterinära\r\nservicen. I längden kan man då få en sämre\r\ndjursjukvård, kanske på gränsen till vanvård. Höga\r\navgifter kan ju avhålla djurägarna från att söka vård\r\nför sina djur och därmed utsätta dem för vanvård\r\neller djurplågeri. En sådan utveckling går stick i\r\nstäv med vad som uttalats om hänsyn till djuren.</pre><pre>Jag vill poängtera det Åke Selberg sade, att för\r\nnärvarande utreds veterinärväsendet. Det är ju ett\r\nväldigt starkt skäl att inte nu rusa ut och höja de här\r\navgifterna.</pre><pre>Här vill jag också ställa en fråga till Lennart\r\nBrunander. Jag vet inte om det var en eller två\r\ngånger som vi gav den socialdemokratiska\r\nregeringen bakläxa när den ville höja avgifterna på\r\nsin tid. Vi gick emot det med motiveringen att\r\nhöjningen inte var bra för veterinärorganisationen\r\noch inte bra för djuren. Jag har väldigt svårt att\r\nförstå att centern på de tre år som jag har varit\r\nborta från riksdagen har övergett mängder av\r\nståndpunkter som jag tycker var väldigt kloka och\r\nvälmotiverade och nu intar ståndpunkter som går\r\npå tvärs emot de här intressena.</pre><pre>Jag har förundrat mig mycket över att centern kan\r\nbyta skepnad på så kort tid. Det skulle vara mycket\r\nintressant att höra om Lennart Brunander -- både\r\nsom utskottets talesman och som centerpartist --\r\nkan motivera den förändrade inställningen, bl.a.\r\ntill veterinärorganisationen.</pre><pre>Anf. 143  LENNART BRUNANDER (c) replik:</pre><pre>Herr talman! För att börja med skogen och\r\nskogsägarna tycker jag att John Andersson gav en\r\nväldigt bra beskrivning av den betydelse som\r\nskogsnäringen har för Sverige, ur\r\nsysselsättningssynpunkt, för handelsbalansen och\r\nför en massa andra saker som vi använder den\r\nsvenska skogen till.</pre><pre>Det är alldeles klart att John kunde ge en bra\r\nbeskrivning av det. Han är ju en person som kan\r\ndet här mycket bra. Men det är naturligtvis fel att\r\ndra slutsatsen att för att man inte ger bidrag till\r\nskogsvägar skulle allt det här rasa samman. När\r\nman tar bort skogsvårdsavgiften, ger man ju\r\nskogsbruket möjligheter att sköta finansieringen på\r\negen hand.</pre><pre>Vi har också i utskottsbetänkandet pekat på att\r\nman kan pröva litet andra sätt att göra detta genom\r\nt.ex. direktavskrivning vid investeringar. Man kan\r\nju ibland göra en del investeringar billigare, så det\r\när inte på det viset att man förlorar alltsammans.</pre><pre>Vi har också i olika sammanhang tagit upp att detta\r\ninte avbryts omedelbart. Möjligheten att lämna\r\nbidrag för nya projekt försvinner. Det finns 39\r\nmiljoner i budgeten för nästa budgetår, och det är\r\ninte omöjligt att det kommer att finnas pengar även\r\nsenare budgetår för projekt som inte har hunnit bli\r\nfärdiga. Jag förutsätter att de som har ansökningar\r\ninne och har fått löften kommer att bli behandlade\r\npå ett schyst sätt. Det är den utgångspunkt vi har.</pre><pre>John Andersson säger att det kommer att bli\r\nineffektivt när människor nu får bestämma själva\r\nhur man skall bygga vägar. Jag tror inte att\r\nmänniskor är så ineffektiva. John Andersson\r\npläderade i sitt anförande för skogsägarna som\r\nduktiga människor som gör en stor insats, och jag\r\ntror inte att de skulle bära sig så dumt åt när de\r\nbygger vägar. Jag tror faktiskt att man kan ge\r\nskogsägarna också det förtroendet.</pre><pre>När det gäller veterinärorganisationen sade John\r\nAndersson att Centern hade en förfärlig massa\r\nkloka idéer för tre år sedan, när John Andersson\r\nsjälv var med här. Sedan dess har vi ändrat åsikter,\r\nsade han. Där ser John Andersson att det är\r\nödesdigert att vara borta från riksdagen! Skämt\r\nåsido, djursjukvårdsavgiften är faktiskt till för att\r\nhjälpa de djurägare som finns i djurglesa områden.\r\nMan kan inte göra jämförelsen mellan en\r\ndistriktsveterinär och en privatpraktiserande.\r\nDistriktsveterinären har en grundlön i botten från\r\nstaten, och djursjukvårdsavgifterna är till bl.a. för\r\natt utjämna mellan de djurtäta och de djurglesa\r\nområdena. Från den synpunkten är inte\r\ndjursjukvårdsavgifterna negativa för glesbygden,\r\nutan tvärtom.</pre><pre>Jag kan erkänna att jag inte tycker att detta är något\r\nsärskilt roligt förslag. Man kunde gärna ha väntat.\r\nNu är förslaget framlagt, och vid diskussionerna i\r\nutskottet kunde vi inte hitta något annat sätt att lösa\r\ndetta på. Därför har det fått bli på detta vis. Men\r\ndet är ingen katastrof.</pre><pre>Anf. 144  JOHN ANDERSSON (v) replik:</pre><pre>Herr talman! Det är väl inte frågan om ifall\r\nskogsägarna själva skall bestämma eller ej när det\r\ngäller skogsbilvägarna. Detta är ett sätt att ge ett\r\nbidrag till skogsnäringen. Det finns enligt\r\nskogsstyrelsen ett behov av ett anslag på 250\r\nmilj.kr. om året. Det är egentligen en mycket\r\nblygsam summa vi diskuterar utifrån det behov som\r\nfinns. Här är det frågan om att stimulera så att man\r\nfår ett vägsystem i skogen som är anpassat till de\r\nkrav naturvården ställer och så att man över huvud\r\ntaget får till stånd några skogsbilvägar. Om det\r\nfinns 15--20 olika fastighetsägare finns möjligheten\r\natt de bygger 15 olika korta vägar. Detta är ett sätt\r\natt se till att man i stället får en lång väg, som blir\r\nmycket billigare och även effektivare från\r\nskogsbrukssynpunkt.</pre><pre>Sedan tröstar Lennart Brunander mig med att det\r\nfinns anslaget 39 miljoner. jag har inhämtat\r\nupplysningar om de planer som finns och de\r\nförrättningar som har hållits. Man har på olika\r\nstadier redan godkänt att bidrag skall ges till\r\nprojekt. Det handlar om bidrag på 80 miljoner som\r\nhar utlovats för skogsbilvägar. Då är det inte\r\nmycket att komma springande med 39 miljoner.\r\nDet kan bli ganska intressant när\r\nskogsvårdsstyrelsens tjänstemän skall reda ut\r\nvarför inte pengarna har kommit.</pre><pre>Sedan har vi detta med djursjukvårdsavgiften.\r\nLennart Brunander säger att jag inte skall\r\növerdriva storleken, och han ser inte detta som\r\nnågon katastrof. Men det gjorde vi faktiskt förut,\r\nnär man föreslog mycket blygsammare höjningar.\r\nDå var vi många som tyckte att det kunde bli\r\nkatastrof. Nu gör man en kraftig höjning och\r\nförsöker förklara att detta inte kommer att medföra\r\nnågra problem. Det är ett felaktigt sätt att försöka\r\nlura sig själv, att hålla på med den\r\nargumentationen.</pre><pre>Anf. 145  LENNART BRUNANDER (c) replik:</pre><pre>Herr talman! John Andersson säger att de 40\r\nmiljonerna är en blygsam summa. Ja, det är en\r\nblygsam summa om man sätter den i relation till det\r\nsom skogsbruket får tillbaka genom att man slopar\r\nskogsvårdsavgiften. Men sedan säger John\r\nAndersson att det som man har lovat och är\r\nplanerat rör sig om 80 miljoner. 39 miljoner är det\r\nsom rör nästa budgetår. Vad som kommer senare\r\nkan jag inte gå in på här. Jag kan inte bedöma\r\nsumman på 80 miljoner. Men jag utgår från att de\r\nansökningar som har gjorts för projekt där löften\r\nhar givits kommer att behandlas på ett schyst sätt.</pre><pre>Jag har inte sagt att det inte är några problem när\r\ndet gäller djursjukvårdsavgiften. Det är alldeles\r\nklart att det alltid blir problem när någonting blir\r\ndyrare. Jag erkänner att jag inte tycker att detta är\r\nvärldens bästa förslag. Men det var det vi hade att\r\nhantera från regeringen, och vi måste göra det. Vi\r\nhade en diskussion i utskottet om att lyfta bort\r\ndetta, men de förslag som kom från oppositionen\r\nvar av den karaktären att det inte gick att gå på\r\ndem. Därför har vi kvar detta förslag. Jag vill nog\r\nhävda att det inte är så förfärligt märkvärdigt, även\r\nom det blir dyrare. Men det känns inte särskilt\r\nskönt. Det är någonting som jordbruket utan vidare\r\nklarar. Distriktsveterinärerna har varit bekymrade\r\nför de djur som inte tillhör jordbruket. Man kan\r\ntycka att det är viktigt att det finns en\r\nveterinärservice för dem, och det skall naturligtvis\r\nfinnas. Men de har nytta av\r\nveterinärorganisationen, och det är rimligt att de\r\ntar sin kostnad.</pre><pre>Anf. 146  JOHN ANDERSSON (v) replik:</pre><pre>Herr talman! Lennart Brunander försöker åter\r\nlugna mig med att jordbruket kommer att klara\r\ndessa avgiftshöjningar. Det är möjligt att\r\njordbruket gör det. Men jag tror säkert att\r\njordbrukets utövare inte ser denna höjning med\r\nnågon större glädje. Jag befarar att Lennart\r\nBrunander har tappat litet av kontakterna med\r\njordbrukets utövare, eftersom han kan göra ett\r\nsådant uttalande.</pre><pre>Jag gör inte någon koppling mellan de 40\r\nmiljonerna och skogsvårdavgiften. Jag tror inte att\r\nman kan göra det. Det handlar om två olika saker.\r\nBorttagandet av skogsvårdsavgiften var ett sätt att\r\nförbättra lönsamheten inom skogsbruket. Jag tror\r\natt vi framför allt i Norrlands inland får vidta\r\nytterligare åtgärder för att förbättra lönsamheten,\r\nutöver ett slopande av skogsvårdsavgiften. Det är\r\ninte de ljusaste vyer som nu målas upp, när man\r\nfrån industrins sida säger att man inte skall hämta\r\nvirket längre än 17 mil från kusten. Det kommer att\r\nbehövas åtskilliga åtgärder för att vi skall få ett\r\nskogsbruk även i fortsättningen i inlandet.</pre><pre>Jag gör inte den kopplingen, och jag vill påstå att vi\r\naldrig har gjort någon koppling mellan\r\nskogsvårdsavgiften och dessa anslag. Vi gjorde en\r\nkoppling i fråga om vissa anslag. T.ex. när Anders\r\nDahlgren införde gallringsbidrag höjdes avgiften\r\nför att finansiera just den åtgärden. Men en\r\nautomatisk koppling mellan alla anslag på\r\nskogsbrukets område och skogsvårdsavgiften har vi\r\naldrig gjort. Det är ett senare påfund sedan den\r\nborgerliga regeringen tillträdde.</pre><pre>Anf. 147  DAN ERIKSSON i Stockholm (nyd):</pre><pre>Herr talman! Ingen fritidsaktivitet är så utbredd\r\nsom fritidsfisket. Dess sociala värden är stora, även\r\nom de är svåra att mäta i monetära mått. Det har\r\noch kommer i framtiden att ha en mycket stor\r\nbetydelse för turism och rekreation, och för\r\nmänniskor.</pre><pre>Från vår egen cafeteria i riksdagen kan vi se hur\r\nfiskeentusiaster i ur och skur, i kyla och vind lever\r\npå hoppet om det stora nappet. De får faktiskt fisk\r\nockså, och ibland riktiga bjässar till på köpet.</pre><pre>Denna för en storstad unika möjlighet beror på två\r\nfaktorer. Dels är reningsgraden runt Mälaren hög,\r\ndels betalar Stockholms kommun 180 000 kr. per år\r\nför att sätta ut laxfiskar. Utan desa 180 000 kr.\r\nskulle vi inte kunna se någon som fiskar i\r\nStrömmen.</pre><pre>Ett bra fiske är ingen självklarhet. Det krävs vård\r\noch omsorg. Det finns många tusen entusiaster runt\r\nom i landet som är beredda till stora arbetsinsatser\r\nför ett bättre fiske. Tyvärr saknas nästan alltid\r\npengarna. Sportfiskarna vill själva ha en\r\nfiskevårdavgift för att få ett bättre fiske.\r\nVattenägarna vill givetvis också ha det.\r\nArbetskraften skulle vara till mycket stor del\r\nfrivillig och nästan utan kostnad. Tala om utväxling\r\npå pengarna! Vi skulle få en mängd\r\nmiljöförbättrande, turistfrämjande och socialt\r\nvärdefulla åtgärder, utan att det skulle kosta staten\r\nnågot. Staten bidrar till fiskevård m.m. under\r\nbudgetåret 1992/93 med en summa på totalt\r\n4 174 000 kr. Detta bidrag kommer, vad jag förstår,\r\natt tas bort, vilket jag inte har något emot, om vi får\r\nnågonting annat i stället.</pre><pre>Jag är som nydemokrat naturligtvis inte för onödiga\r\nregler och byråkrati. Jag kan dock göra avsteg från\r\ndenna princip om jag ser uppenbara fördelar med\r\ndet. I detta fall är fördelarna stora. Vi som är\r\nsportfiskare är beredda att betala en årsavgift på 75\r\nkr. för att få ett bättre fiske.\r\nAdministrationskostnaden skulle vi kunna hålla\r\nunder 10 %, kanske rentav under 5 %. Det skulle\r\nvara väl använda pengar. Kan någon visa en annan\r\nlösning än en fiskevårdsavgift, är jag givetvis\r\nberedd att diskutera det.</pre><pre>Jag yrkar inte bifall till min motion, eftersom jag\r\ninte ännu har partiet med mig. Men om det blir\r\nvotering, kommer jag givetvis att rösta för ett ännu\r\nbättre sportfiske.</pre><pre>Överläggningen var härmed avslutad.</pre><pre>(Beslut skulle fattas den 23 april.)</pre><pre>6 §  Statsbudgeten för budgetåret 1992/93\r\n(miljö- och naturresursdepartementet</pre><pre>Föredrogs</pre><pre>jordbruksutskottets betänkande</pre><pre>1991/92:JoU13 Statsbudgeten för budgetåret\r\n1992/93 (miljö- och naturresursdepartementet)\r\n(prop. 1991/92:100 delvis).</pre><pre>Anf. 148  INGA-BRITT JOHANSSON (s):</pre><pre>Herr talman! Miljöfrågorna framstår för oss\r\nsocialdemokrater som en av de allra viktigaste\r\nframtidsfrågorna. Tyvärr har vi efter\r\nregeringsskiftet fått uppleva att arbetet för en\r\nbättre miljö helt och hållet har stannat upp. Vi kan\r\nockså konstatera att vi inte kommer att få någon\r\növergripande miljödiskussion här i dag, eftersom\r\nbehandlingen av de miljömotioner som lagts fram\r\nhar smulats sönder av den rådande fördelningen till\r\nolika utskott. Så finns exempelvis endast 5 av 52 att-\r\nsatser i vår partimotion behandlade i detta\r\nbetänkande. Det är helt otillfredsställande och\r\nunderstryker kravet på ett särskilt miljöutskott i\r\nriksdagen.</pre><pre>Vad vi i dag skall behandla är de frågor som har\r\nanknytning till budgetpropositionen. Eftersom den\r\ninte innehöll särskilt mycket om miljö blir det inte\r\nheller någon diskussion som kan klarlägga\r\nregeringens politik för framtiden. Vi får emellertid\r\nytterligare ett tillfälle senare i vår, där vi hoppas få\r\nveta samtliga regeringspartiers inställning. Ironiskt\r\nnog sker detta på grund av att regeringen har lagt\r\nen förannonserad, för miljön viktig proposition i\r\nskrivbordslådan och därmed gett\r\njordbruksutskottet tid att behandla andra\r\nmotioner.</pre><pre>Socialdemokraterna har reserverat sig på fem\r\npunkter i betänkande JoU13.</pre><pre>I reservation 1 yrkar vi ytterligare 11 milj.kr. med\r\nanledning av ökade kostnader för vård och\r\nförvaltning av naturreservat. Arealen kommer\r\nnämligen att bli större än vad som förutsattes vid\r\nbeslutet våren 1991. Det är för oss helt självklart att\r\nde områden som anses så viktiga att de skall\r\nskyddas också måste skötas.</pre><pre>Den skötseln kan också ökas genom de åtgärder\r\nsom föreslås i reservation 2. I den nuvarande\r\narbetslöshetssituaionen borde beredskapsarbeten i\r\nmängd kunna skapas i naturvårdens tjänst. Inte\r\nheller detta vill utskottsmajoriteten acceptera utan\r\nhåller envist fast vid att det räcker bra som det är.\r\nJag vill gärna fråga Lennart Daleus om han inte\r\ntycker att det skulle vara värdefullt att kunna ge sin\r\npartikollega arbetsmarknadsminister Börje\r\nHörnlund den draghjälpen.</pre><pre>Reservation 3 handlar om kalkningsprogrammet.\r\nNär den frågan behandlades förra året ökade\r\nriksdagen på utskottets förslag till anslag med 20\r\nmilj.kr. I år skulle alltså situationen ha blivit så\r\nmycket bättre att man inte ens vill nå upp till den\r\nursprungliga planmässiga ökningen. Vad är det som\r\nförändrats så sedan förra året? Vad är det som\r\nenligt regeringens uppfattning har blivit så mycket\r\nbättre?</pre><pre>I reservation 4 begär vi en redovisning av de\r\nerfarenheter som man fått av stödet till\r\nlandskapsvårdande åtgärder. Detta är helt i\r\nenlighet med det livsmedelspolitiska beslutet 1990.\r\nDet är bra att regeringen är uppmärksam på dessa\r\nfrågor, men vi vill att även riksdagen skall få ta del\r\nav erfarenheterna för att rätt kunna bedöma hur\r\nstödet skall utformas i fortsättningen.</pre><pre>Slutligen till reservation 5. Vi vill ha en redovisning\r\nav de konsekvenser för svenskt skogs- och jordbruk\r\nsom konventionen till skydd för den biologiska\r\nmångfalden kommer att leda till. Vi menar att det\r\nskulle öka tilltron till det svenska intresset om man\r\nredovisar detta före Rio-konferensen.</pre><pre>Utskottsmajoriteten hänvisar till att miljöministern\r\nförväntar sig en fortsatt stark aktivitet inom FN:s\r\nmiljöprogram bland arbetsgrupper och kommittéer\r\nsamt att Sverige aktivt kommer att delta i det\r\ninternationella arbetet. Det är faktiskt inte riktigt\r\nsamma sak. Vårt förslag gäller de svenska\r\ninsatserna i Sverige. Det krävs om man vill bli tagen\r\npå allvar att man är beredd att också dra\r\nkonsekvenserna på hemmaplan. En första insats\r\nbör vara att för riksdagen redovisa de konsekvenser\r\nsom konventionen kommer att leda till.</pre><pre>Herr talman! Med detta yrkar jag bifall till\r\nreservationerna 1,2,3 och 5. Jag står naturligtvis\r\nbakom också reservation 4, men för att visa min\r\ngoda vilja att spara kammarens tid vid voteringen\r\navstår jag från att yrka bifall till den.</pre><pre>Anf. 149  ROLF L NILSON (v):</pre><pre>Herr talman! Representanter för vänsterpartiet har\r\ni många sammanhang i debatter om betänkanden\r\nsom handlat om miljöfrågor och i interpellationer\r\ntagit upp problemet med försurning av skogar och\r\nsjöar. Det är en av de viktiga punkterna i vår\r\nmeningsyttring till detta betänkande. Jag skall fatta\r\nmig mycket kort.</pre><pre>Kalkningsverksamheten är en nödåtgärd som i\r\nbästa fall kan bromsa upp den försurning som sker\r\ni stora delar av landet. Norrlands inland är hårt\r\ndrabbat, men också den del av Sverige som jag\r\nkommer från och representerar, nämligen södra\r\noch sydvästra Sverige.</pre><pre>Vår bedömning är att det redan nu behövs extra\r\nmedel för att kalka främst skogsområden men\r\nockså vatten. Det är inte tillrådligt att vänta på de\r\nutvärderingar som utskottsmajoriteten hänvisar\r\ntill.</pre><pre>Med detta yrkar jag bifall till den hemställan som\r\nfinns i meningsyttringen av Annika Åhnberg vid\r\nmom. 7 om ett ökat anslag för kalkning om\r\nytterligare 30 043 000 kr. Jag yrkar också bifall till\r\nkravet på ett engångsanslag om ytterligare 100\r\nmilj.kr vid mom. 10 för investeringar på\r\nmiljöområdet. Medlen skall användas för att\r\nförvärva mark till naturvårdsområden. Jag nöjer\r\nmig med detta.</pre><pre>Anf. 150  LENNART DALEUS (c):</pre><pre>Herr talman! Inga-Britt Johansson betygar sitt och\r\nsitt partis engagemang i miljöfrågorna. Det är\r\nsjälvfallet alltid skönt att höra att allt fler partier\r\nsluter upp för miljöarbetet. Men man skall kanske\r\ninte göra det med den förmätna attityd som Inga-\r\nBritt Johansson i dag visar.</pre><pre>Sanningen är den att under de gångna decennierna\r\ndå miljöfrågorna har växt fram till en stor och viktig\r\npolitisk fråga kan man, milt uttryckt, inte säga att\r\ndet är Socialdemokraterna som gått i främsta ledet\r\ni kampen för miljön. Jag tillhör själv dem som var\r\nmed i början på 70-talet när vi bildade nya\r\nmiljöorganisationer, gick i armkrok och när Björn\r\nGillberg tvättade skjortan i Prädd. Inte var det\r\nsocialdemokrater man då återfann på de\r\nmiljömässiga barrikaderna.</pre><pre>Om man ser till de frågor som har framstått som\r\nnågra av de främsta på miljöområdet hörde tveklöst\r\nfrågan om kärnkraften till dem som dominerade\r\nmiljöengagemanget i landet. Inte kunde man hitta\r\nSocialdemokraterna i främsta ledet i arbetet för att\r\nförnya energisystemet och ersätta kärnkraften.</pre><pre>Det som vi i dag diskuterar väldigt mycket på\r\nmiljöområdet är hur vi skall hantera miljöfrågorna.\r\nVi sätter i dag t.ex. de ekonomiska styrmedlen\r\nlångt fram i det arbetet. Jag satt med i en utredning\r\nsom hette miljö- och naturresurskommittén som var\r\ninitierad av Centerpartiet och som blev klar en bit\r\nin på 80-talet. Så sent som 1983 reserverade sig\r\nSocialdemokraterna mot användning av\r\nekonomiska styrmedel i miljöarbetet. Det tyder\r\nknappast på någon framsynthet på miljöområdet.</pre><pre>I dag talar vi mycket berättigat om biotekniken och\r\ndess miljöanknytning. Inte finns\r\nSocialdemokraterna med i arbetet med att föra in\r\ndenna nya fråga som en väsentlig och viktig del i\r\nvårt miljöarbete.</pre><pre>Inga-Britt Johansson säger också med referens till\r\ndet betänkande vi i dag diskuterar att frågorna har\r\nsmulats sönder, som hon uttryckte det, i\r\nfördelningen mellan utskott. Det resonemanget\r\nbekräftar bara att Socialdemokraterna inte riktigt\r\nhar förstått det väsen som miljöfrågorna i dag\r\nrymmer.</pre><pre>Miljöfrågorna har sprängt sektorsgränserna. Vi kan\r\ni dag inte tala om att hantera miljöfrågorna isolerat\r\ni något organisatioriskt sammanhang vare sig det är\r\nfråga om ett utskott eller för den delen ett\r\ndepartement. Sanningen är att miljöfrågorna\r\ntränger igenom alla samhällssektorer, och det är\r\ninte mer är rätt och rimligt att också alla utskott i\r\nriksdagen därför återfinner frågor som har en tydlig\r\nkoppling till miljöarbetet. Det är enbart riktigt att\r\nsektorsgränserna på det sättet har blivit utsuddade.</pre><pre></pre><pre>Nu ligger, säger Inga-Britt Johansson, ett länge\r\nemotsett regeringsförslag i byrålådan, och det har\r\nskapat arbetsutrymme i jordbruksutskottet.\r\nSanningen är den att när man tittar närmare på det\r\nmaterial som fanns i byrålådorna när den\r\nnuvarande regeringen kom till arbetet visar det sig\r\natt det inte räcker med det underlaget för att lägga\r\nfram förslag som har den bredd som de förtjänar\r\nnär de sätts in i rätt sammanhang, och till de\r\nfrågorna hör förpackningsfrågorna. Man måste tala\r\nom förpackningsfrågorna i ett\r\navfallssammanhang -- eller kalla det gärna ett\r\nkretsloppssammanhang -- och dit hör många andra\r\nfrågor.</pre><pre>Man kan väl därför snarare säga att regeringen nu\r\nmåste ta nya initiativ för att koppla det underlag\r\nsom fanns till de riktiga ambitioner som regeringen\r\nnu har att sätta in förpackningarna, avfallet, i rätt\r\nsammanhang, i ett kretsloppssammanhang,\r\nnågonting som den tidigare regeringen inte förmått\r\ngöra.</pre><pre>Inga-Britt Johansson nämnde sedan konventionen\r\nom biologisk mångfald. Hon sade inte\r\nkonventionen om biologisk mångfald och\r\nbioteknik, som ju är den riktiga beteckningen på\r\ninnehållet i den konvention som man nu arbetar\r\nmed. Det är väl ändå att kräva litet väl mycket\r\nsynskhet av regeringen att säga att regeringen nu\r\nskall redovisa effekterna för svenskt vidkommande\r\nav en konvention som ännu inte är färdig. Vore det\r\ninte bättre att konventionen blev klar och att man\r\nmed utgångspunkt i den sedan tog de riktiga och\r\nberättigade tagen för att omforma den till riktiga\r\nåtgärder också på svensk botten -- det må gälla\r\nbiologisk mångfald, som måste värnas, och det må\r\ngälla kopplingen mellan den moderna biotekniken\r\noch miljöfrågorna?</pre><pre>Jag kan försäkra Inga-Britt Johansson att just de\r\nfrågorna har en mycket hög prioritet i regeringens\r\narbete. Jag är övertygad om att Inga-Britt\r\nJohansson kommer att få anledning att återkomma\r\ntill en diskussion om de här frågorna när regeringen\r\ni sin tur återkommer till riksdagen med förslag om\r\njust hur man skall förfara i de viktiga miljöfrågor\r\nsom hittills inte har fått den tidigare regeringens\r\nuppmärksamhet.</pre><pre>Jag vill, herr talman, till slut nämna något om de\r\nfrågor som också finns i utskottets resonemang och\r\nsom baserar sig på regeringens förslag när det gäller\r\nstöd till miljöorganisationer i det internationella\r\narbetet. Jag tycker att det kan vara värt att här i\r\nkammaren uppmärksamma och betona att de\r\nsvenska miljöorganisationerna bedriver ett mycket\r\nviktigt arbete när det gäller det internationella\r\nmiljöengagemanget och att de svenska\r\nmiljöorganisationerna har en framskjuten\r\nställning.</pre><pre>Trots den tidigare regeringens förslag här i\r\nriksdagen lyckades en majoritet förra året\r\nåstadkomma ett markerat stöd till bl.a.\r\ninternationella försurningssekretariatet, ett stöd\r\nsom nu fullföljs i regeringens förslag. Det är ett\r\nviktigt arbete, och det förtjänar uppmärksamhet\r\noch stöd liksom annat internationellt arbete som de\r\nsvenska miljöorganisationerna bedriver, inte minst\r\nriktat till Europa -- det må gälla Östeuropa eller\r\nländerna inom EG.</pre><pre>Herr talman! Det förslag som regeringen har lagt\r\nfram och som ligger till grund för utskottets\r\nbetänkande -- jag tänker på det engagemang som\r\nden nuvarande regeringen visar i miljöfrågorna och\r\nförmågan att hantera de riktiga instrumenten, inte\r\nminst de ekonomiska styrmedlen -- visar att vi har\r\nalla förutsättningar att se ett starkt engagemang och\r\nett konkret arbete, såväl på ett svenskt plan som i\r\ninternationella sammanhang. Därför, herr talman,\r\nyrkar jag bifall till utskottets hemställan i\r\njordbruksutskottet betänkande nr 13.</pre><pre>Anf. 151  INGA-BRITT JOHANSSON (s) replik:</pre><pre>Herr talman! Jag kan berätta för Lennart Daléus att\r\njag började tidigare än på 70-talet -- jag började\r\n1968, när Hans Palmstiernas bok Plundring, svält,\r\nförgiftning kom -- med att starta en mängd\r\nstudiecirklar där vi diskuterade miljöfrågorna och\r\nframtiden med utgångspunkt i den boken.</pre><pre>Miljöfrågorna är alltså inte nya inom\r\nsocialdemokratin. Det fanns kända\r\nsocialdemokrater som långt tidigare -- redan på 40-\r\ntalet -- skrev böcker om miljösituationen och vad\r\nsom behövde göras i framtiden. Sedan kan vi alla\r\nhålla med om att det har gått långsamt, inte bara\r\nhos oss utan i de flesta partier.</pre><pre>Ett tydligt exempel på hur långsamt det går ser vi\r\njust nu i centerns arbete i regeringen. Jag tror det\r\nvar SAF-tidningen -- men jag är inte säker; det kan\r\nockså ha varit Ny Teknik -- som i senaste numret\r\nbetygsatte regeringen och de olika departementen.\r\nDär fick miljödepartementet en etta -- det var det\r\nlägsta man kunde få. Tidningen hade samma\r\nutgångspunkt som vi har i vår kritik, nämligen att\r\ndet icke har kommit någonting från\r\nmiljödepartementet sedan regeringen tillträdde.</pre><pre>Nu har vi hört av massmedia att det kommer 500\r\nmiljoner i kompletteringspropositionen. Men allt\r\ndet som det stod om i gröna bilagan, som ju\r\negentligen var en beskrivning av redan beslutad\r\npolitik, har vi inte sett så mycket mer av.</pre><pre>Lennart Daléus säger också att vi inte har förstått\r\nfrågorna när vi säger att det behövs ett miljöutskott\r\ni riksdagen -- miljöfrågorna måste genomsyra\r\narbetet överallt. Okej, de skall genomsyra arbetet\r\növerallt, men det hindrar ju inte att vi behöver ett\r\nställe där de övergripande frågorna diskuteras och\r\ndär man drar upp riktlinjerna för miljöpolitiken, på\r\ndet sätt som man hade hoppats att\r\nmiljödepartementet skulle göra men inte gör. I och\r\nmed att miljödepartementet inte har tagit upp\r\nfrågorna gör de andra departementen ingenting\r\nheller -- det händer ingenting över huvud taget.</pre><pre>När det slutligen gäller konventionen och behovet\r\nav att klargöra konsekvenserna är det vår bestämda\r\nuppfattning att vi redan nu när vi ser åt vilket håll\r\nkonventionen lutar kan redogöra för de\r\nkonsekvenser som den kommer att få för svenskt\r\nskogs- och jordbruk och säga att vi är beredda att\r\nta de konsekvenserna; vi kommer att verka för att\r\nåtgärderna så snabbt som möjligt genomförs i\r\nSverige. Det kommer att ge de svenska insatserna\r\npå konferensen mer styrka än de annars skulle ha.</pre><pre>Anf. 152  LENNART DALÉUS (c) replik:</pre><pre>Herr talman! Jag betvivlar inte engagemanget hos\r\nenskilda personer med socialdemokratisk hemvist,\r\nens genom årtiondena. Vad jag kritiserade var att\r\ndet socialdemokratiska partiet i sin politiska\r\nutövning under många tiotal år inte har förmått att\r\nta till sig eller föra en stark och riktig miljöpolitik.\r\nDet var min kritik. Jag är fullt medveten om att\r\nflera enskilda personer med socialdemokratisk\r\nbakgrund har haft ett engagemang, men det är två\r\nskilda saker. Centerpartiet har förmått att ha såväl\r\nindivider som en partipolitik med just detta starka\r\nmiljöengagemang.</pre><pre>Sedan är jag inte så orolig för den betygsättning\r\nsom från tid till annan förekommer i tidskrifter av\r\nskiftande karaktär av det arbete som bedrivs i\r\nmiljödepartementet. Det intressanta är om man\r\nlyckas ge miljöfrågorna en stark position i\r\nregeringens arbete. Inga-Britt Johansson vet lika\r\nväl som jag att t.ex. de riktlinjer som vi just nu\r\nefterlyser tidigare inte återfunnits exempelvis som\r\nbilagor till finansplanen. Det är en åtgärd t.ex.</pre><pre>Jag har därutöver i en tidigare debatt med\r\nföreträdare för Socialdemokraterna här i\r\nkammaren pekat på många åtgärder av rent\r\nkonkret praktisk karaktär som har vidtagits i\r\nregeringens arbete, t.ex. åtgärderna i samband med\r\ngrönområdet i Stockholms norra del,\r\nHagaområdet, som jag nämnde vid det tillfället.\r\nTill det skall man lägga att den stora miljöhändelse\r\nsom miljövärlden i dag ser fram emot är\r\nkonferensen i Rio, den som kallas UNCED.</pre><pre>Jag kan lova Inga-Britt Johansson att det svenska\r\narbetet -- som rent definitionsmässigt kräver\r\narbete -- är mycket starkt inför den konferensen\r\noch att Sverige ligger mycket långt framme när det\r\ngäller förslag, åtgärder och engagemang, vilket\r\nockså bekräftas av det internationella\r\nmiljösamfundet. Där råder det inget tvivel om att\r\nSverige driver de här frågorna, ett arbete som\r\nuppenbarligen och alldeles självklart kräver\r\nengagemang.</pre><pre>Det viktiga är ju att regeringen, på alla områden\r\nsom genomsyras av miljöfrågorna, såsom\r\nenergiområdet, trafikområdet och liknande, har ett\r\naktivt miljöarbete. Inga-Britt Johansson vet att det\r\när ett arbete som centern driver och har lyckats\r\nmed.</pre><pre>Anf. 153  INGA-BRITT JOHANSSON (s) replik:</pre><pre>Jag vill påminna Lennart Daléus om att när det\r\ngäller många av de frågor där Sverige har varit\r\nföregångare har de drivits igenom av en\r\nsocialdemokratisk regering, och alltså med\r\nvänstermajoritet i riksdagen. Det började med\r\ninrättandet av naturvårdsverket 1972.</pre><pre>Jag ställde två frågor i mitt inledningsanförande\r\nsom Lennart Daléus inte har svarat på. Den ena\r\nfrågan gällde varför centern inte kan ställa upp på\r\natt man använder beredskapspengar till att inrätta\r\nberedskapsarbeten i naturvårdens tjänst. Den\r\nandra frågan gällde vad som har blivit så mycket\r\nbättre när det gäller kalkningen, att man inte har\r\ntagit med den ursprungliga, planmässiga ökningen\r\ni årets budget.</pre><pre>De frågorna fick jag inget svar på. De är\r\nnaturligtvis små detaljer i den övergripande\r\ndiskussionen, men jag skulle ändå vilja höra\r\nLennart Daléus svar på de två frågorna.</pre><pre>Jag tvivlar inte alls på att man lägger ner ett stort\r\narbete på Rio-konferensen -- ett arbete som också\r\npåbörjades under den förra majoritetens tid -- men\r\ndet arbetet får ju inte innebära att man inte gör\r\nnågonting här hemma. Lennart Daleus påstår att\r\ndet genomsyrar regeringens politik. Han kanske\r\nkan ge några konkreta exempel på nya frågor som\r\nkommit upp efter regeringsskiftet. Jag kan inte\r\nkomma på en enda sådan ny fråga.</pre><pre>Anf. 154  LENNART DALÉUS (c) replik:</pre><pre>När det gäller den sista frågan vill jag säga att Inga-\r\nBritt Johansson nog läser tidningen precis som\r\nmånga av oss andra, så hon kan se hur man i fråga\r\nefter fråga, i sektor efter sektor -- energisektorn,\r\nt.ex. -- driver centerns engagemang nästan till sin\r\nspets. Hon kan också se hur centerns engagemang\r\nhar lyckats i regeringsarbetet; det må gälla\r\nenergifrågorna eller sammankopplingen av energi\r\noch ekonomi och därmed också beredvilligheten att\r\nvilja använda ekonomiska styrmedel.</pre><pre>Jag är övertygad om att Inga-Britt Johansson har\r\ntagit del av de referaten, precis som hon tidigare\r\nhänvisade till hur tidningar gör bedömningar.</pre><pre>De frågor som Inga-Britt Johansson tar upp är,\r\nprecis som hon själv säger, av liten karaktär i det\r\nmaterial som utskottet har haft att behandla. De är\r\nockså av det slaget att de är påspädningar och\r\nmarginella överbud i förhållande till regeringens\r\nförslag. Som utskottet har redovisat kommer de\r\nantingen att behandlas i det fortsatta arbetet eller\r\nfinns redan tillvaratagna genom åtgärder från\r\nregeringens sida.</pre><pre>När det gäller UNCED och arbetet där så är det ju\r\ninte bara så att regeringen och miljöministern har\r\nlagt ner ett stort arbete på att driva den frågan, utan\r\nman har också -- och det är det viktiga -- lyckats\r\nföra fram de tunga viktiga svenska ståndpunkterna\r\nnär det gäller frågor som rör klimatförändringar,\r\nbiologisk mångfald, bioteknik och kopplingen till\r\nmilitär verksamhet samt miljö. Jag tror alltså inte\r\natt Inga-Britt Johansson behöver vara orolig för att\r\nvi kan vänta någon negativ kritik från omvärlden\r\nnär det gäller den här regeringens sätt att bedriva\r\ndet internationella miljöarbetet, även om det\r\nuppenbarligen inte är lika uppskattat av Inga-Britt\r\nJohansson här hemma.</pre><pre>Tredje vice talmannen anmälde att Inga-Britt\r\nJohansson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 155  SONIA KARLSSON (s):</pre><pre>Herr talman! Jag vill anföra några synpunkter med\r\nanledning av vår motion nr 603 om behovet av en\r\nbesöksanläggning i Tåkern-Ombergsområdet.</pre><pre>Utskottet avslår vår motion med hänvisning till att\r\ndet finns en särskild fond, Tåkernfonden, för vård\r\nav naturen kring sjön. Utskottet avslog en\r\nlikalydande motion förra året med samma\r\nmotivering.</pre><pre>Tåkern är ett naturreservat, sjön är unik och räknas\r\nsom vårt lands och norra Europas främsta fågelsjö.\r\nDet statliga anslaget för att vårda naturreservat\r\nm.m. har inte räckt till för att vårda Tåkern.</pre><pre>I årets motion har vi redovisat att Tåkernfonden\r\nhar tillkommit för att bättre vårda och ta till vara\r\nTåkerns möjligheter. Målsättningen är att\r\navkastningen av fondens medel tillsammans med\r\ndet statliga anslaget skall ge tillräckliga resurser för\r\nlöpande skötsel så att sjöns möjligheter att bevaras\r\noch utvecklas stärks.</pre><pre>Fondens syfte är vetenskapligt; utredning av sjöns\r\nstatus och forskning är viktiga uppgifter. Dessutom\r\nlämnas stöd för betesdrift för att bevara\r\nstrandängarna för fågellivet. Viss del används\r\nockså till information samt viss guidning runt sjön.</pre><pre>Fondens avkastning är ca 1/2 miljon kronor -- det\r\nräcker nätt och jämt för de uppgifter som fonden\r\nhar. Det strider mot fondens syfte att använda\r\nmedlen på annat sätt.</pre><pre>Tåkern är ett nationellt intresse. För att ge\r\nbesökarna bättre möjligheter att uppleva och lära\r\nkänna Tåkern och Tåkernbygdens stora värden\r\nbehövs en besöksanläggning, liknande dem som\r\nfinns vid Hornborgasjön och Abisko nationalpark.</pre><pre>Utskottet förbigår själva sakfrågan, nämligen\r\nbesöksanläggningen. Tåkernfonden kan inte\r\nfinansiera en sådan anläggning. Som motionär\r\nskulle jag välkomna en dialog med utskottet om hur\r\nman skall kunna möjliggöra detta.</pre><pre>Överläggningen var härmed avslutad.</pre><pre>(Beslut skulle fattas den 23 april.)</pre><pre>7 §  Vissa skogsfrågor</pre><pre>Föredrogs</pre><pre>jordbruksutskottets betänkande</pre><pre>1991/92:JoU14 Vissa skogsfrågor.</pre><pre>Anf. 156  JAN FRANSSON (s):</pre><pre>Herr talman! Det här betänkandet från\r\njordbruksutskottet om vissa skogsfrågor utgör\r\nnaturligtvis inget underlag för någon mer\r\nomfattande sakdebatt om skogspolitiken. Jag skall\r\ninte heller ta upp någon sådan debatt.</pre><pre>Vi har en skogspolitisk kommitté, tillsatt av den\r\nsocialdemokratiska regeringen. Den har i uppdrag\r\natt senare i år lägga fram ett förslag till den framtida\r\nskogspolitiken. Men det finns anledning att starkt\r\nkritisera den nuvarande regeringen för att man\r\ngenom olika beslut gång efter annan ändrat\r\nförutsättningarna för kommitténs arbete, utan att\r\nändra direktiven för kommittén. Det må vara en\r\nregering obetaget att göra sådana ändringar av\r\ndirektiv, men man har valt en linje där man fattar\r\nbeslut som starkt förändrar förutsättningen för\r\nkommittén. Det har skapat stor oklarhet när det\r\ngäller kommitténs arbete. Den moderate\r\nordföranden har ingen avundsvärd uppgift.</pre><pre>Man har här tidigare debatterat\r\nskogsvårdsavgiften. I kommitténs direktiv ingick att\r\nvi skulle se över skogsvårdsavgiften och se om man\r\nhittade någon annan form av finansiering. Det är\r\nockså de enda tilläggsdirektiv vi har fått från\r\nregeringen, att när skogsvårdsavgiften är borta se\r\nom det finns någon annan finansiering och om\r\nkommittén finner att stödet är ett medel i\r\nskogspolitiken.</pre><pre>Jag vill gärna upprepa det som både Åke Selberg\r\noch John Andersson tidigare varit inne på,\r\nnämligen att det märkliga har inträffat att det har\r\nanvänts som ett medel i skogspolitiken att man kan\r\nkritisera den socialdemokratiska regeringen och\r\nvår riksdagsgrupp för att under i stort sett hela\r\n1980-talet ha tagit ut en skogsvårdsavgift, som i och\r\nför sig sett över ett tidsperspektiv har återgått till\r\nskogsbruket. Trots detta har man med en papegojas\r\nenvishet förfäktat att skogvårdsavgiften var en\r\nskatt som gick in i statskassan.</pre><pre>Nu har man avskaffat skogsvårdsavgiften. För\r\nprotokollets skull vill jag att det blir helt klarlagt:\r\nskogsvårdsavgiftsmedlen går fortfarande in i\r\nstatskassan för nästa budgetår i storleksordningen\r\nsannolikt kring 400 milj.kr., eftersom det finns en\r\neftersläpning. Pengar finns, men regeringen har\r\nvalt att stärka statskassan.</pre><pre>Jag är naturligtvis lika förvånad som tidigare talare\r\nsom har frågat: Var finns skogsägarnas kritik, och\r\nhur kan man förklara denna helomvändning?</pre><pre>Skogsvårdsavgiften är efter det borgerliga\r\nmajoritetsbeslutet i höstas en skatt som går in i\r\nWibbles kassa. Men vi har tidigare hört från Åke\r\nSelberg och John Andersson att skogsbruket i\r\nNorrlands inland får bekymmer, eftersom större\r\ndelen har använts för att stärka lönsamheten i det\r\nnorrländska skogsbruket.</pre><pre>Det är på samma sätt med det som debatterats\r\ntidigare här nämligen stödet till samordning vid\r\nbyggande av skogsbilvägar. När denna fråga ändå\r\npenetrerades i jordbruksutskottet kanske det också\r\ngick upp för vissa borgerliga ledamöter att man\r\ndärmed avskaffat möjligheten till styrning av\r\nbyggandet av skogsbilvägar, bl.a. ur\r\nnaturvårdssynpunkt och miljösynpunkt. Man står\r\nalltså i dag tomhänt. Det är fritt fram för\r\nskogsägarna att bygga sina skogsbilvägar utan\r\nminsta hänsyn till miljön.</pre><pre>Det senaste exemplet på att man ändrar\r\nförutsättningarna är de signaler som kommer om\r\natt skogsvårdsorganisationen -- som är ett viktigt\r\ninstrument i skogspolitiken -- skall bantas med en\r\nfemtedel. Vi överraskas inte av någonting numera.\r\nVi får väl se vad kompletteringspropositionen\r\ninnebär.</pre><pre>Regeringen måste väl visa handlingskraft och visa\r\nhur man drar ner på organisationen. Att man inte\r\nhar med några bedömningar av effekten kan vi ge\r\nmånga exempel på från många politiska områden.\r\nInte på något område har svenska folket sett några\r\npositiva effekter av dessa skott man riktar åt olika\r\nhåll i vårt välfärdssamhälle.</pre><pre>I kommittén har vi socialdemokrater vid ett par\r\ntillfällen övervägt om vi skall fortsätta att vara med\r\ni kommitténs arbete. Jag vet att även andra i\r\nkommittén frågar sig om det kanske vore lika bra att\r\ngå hem. Vi avvaktar om det kommer ytterligare\r\nändringar av förutsättningarna för kommitténs\r\narbete. Jag vill fråga om Ivar Virgin har någon som\r\nhelst förståelse för att vi är kritiska.</pre><pre>Jag skulle också vilja fråga Ivar Virgin: Finns det\r\nnågonting i misstankarna om att regeringen kör vid\r\nsidan om utredningen? Det har sagts att man kör\r\nsitt race vid sidan om utredningen. Jag har ställt\r\nsamma fråga till den moderate ordföranden i\r\nkommittén. Han säger att han inte känner till\r\nnågonting sådant.</pre><pre>Ivar Virgin har tillfälle att klara ut om regeringen är\r\nberedd att skjuta samma höftskott mot\r\nskogspolitiken som man gör mot andra områden i\r\nsamhället. Målet är uppenbarligen klart: det ena\r\nområdet efter det andra skall skjutas sönder. Vad\r\nsom sedan händer tror jag inte moderaterna känner\r\nnågon större omsorg om. Det är moderata dogmer\r\nsom styr politiken i stor utsträckning.</pre><pre>Jag vill för min del deklarera att vi\r\nsocialdemokrater ser skogen som en oerhörd\r\ntillgång för vårt land, för vår ekonomi, för vår\r\nvälfärd, för vår miljö. Den kan inte utsättas för de\r\nexperiment som vi ser på andra områden.</pre><pre>Ivar Virgin är vice ordförande i jordbruksutskottet.\r\nJag förväntar mig att han som tung\r\nregeringsrepresentant tar detta tillfälle att ge oss en\r\nprincipiell deklaration om hur han ser på de\r\nskogspolitiska målen och medlen.</pre><pre>Är det meningen att alla de medel som vi ganska\r\nframgångsrikt har använt i vår skogspolitik skall\r\nmönstras ut? Det är ett besked som Ivar Virgin har\r\ntillfälle att ge nu.</pre><pre>För övrigt yrkar jag bifall till den\r\nsocialdemokratiska reservationen i utskottets\r\nbetänkande 14.</pre><pre>Anf. 157  ROLF L. NILSON (v):</pre><pre>Herr talman! Jag skall mycket kortfattat och enkelt\r\nyrka bifall till den meningsyttring av Annika\r\nÅhnberg som finns fogad till betänkandet. Den\r\nberör mom. 4 och går ut på en begäran från\r\nriksdagen om ett tillkännagivande om ett förbud\r\nmot ytterligare plantering av contortatall och ett\r\ngenerellt förbud mot införande av främmande\r\nträdslag, om det inte rör sig om forskningsprojekt\r\ndär man gjort en noggrann och allsidig\r\nmiljökonsekvensbeskrivning innan ett sådant\r\ntillstånd ges.</pre><pre>Anf. 158  IVAR VIRGIN (m):</pre><pre>Herr talman! I detta betänkande behandlas en del\r\nmotioner på skogsområdet. Jan Fransson satte i\r\ngång en allmän skogspolitisk debatt, och jag skall\r\nväl ta upp några av hans trådar.</pre><pre>Först och främst måste man konstatera att den\r\nskogspolitiska utredningen ursprungligen fick sina\r\ndirektiv från en socialdemokratisk regering. Det är\r\ninte konstigt att en borgerlig regering genomför de\r\nförslag som de sedan länge har motionerat om. Med\r\nhänsyn till genomförandet av dessa åtgärder måste\r\nman då genomföra vissa ändringar i direktiven. Det\r\när väl i detta fall en självklarhet.</pre><pre>Jag skulle tro att skogsägarna är utomordentligt\r\ntacksamma över den förändring som skett. De har\r\nnog alltid betraktat denna skogsvårdsavgift som en\r\nren skatt och det med all rätt. Att slippa en skatt\r\nmåste ju för den grupp som slipper skatten upplevas\r\nsom positivt.</pre><pre>Även om det skett ett visst överuttag i förhållande\r\ntill de insatser som gjorts, tror jag ändå att de\r\nupplever förändringen som det väsentliga i det här\r\nfallet.</pre><pre>När det gäller skogsbilvägarna och miljöpåverkan\r\nvill jag samtidigt konstatera att SNF i många\r\ndebattartiklar i sin tidning mycket skarpt kritiserat\r\ndet statliga stödet till skogsbilvägarna.</pre><pre>Jan Fransson tar upp svårigheten att samordna, när\r\nman överlåter åt enskilda skogsägare själva att\r\nbestämma hur skogsbilvägarna skall dras. Jag är\r\ninte det minsta orolig. Jag är övertygad om att om\r\ndet är en fördel att samverka så kommer\r\nskogsägarna att göra det. Betänkandet pekar\r\ndessutom på möjligheten att via skatteavdrag\r\nstimulera till en satsning på skogsbilvägar från\r\nskogsägarnas sida. Jag är helt övertygad om att\r\nskogsstyrelsen i vissa fall kan bidra till en\r\nsamordning men att den samordningen naturligt\r\nkommer som ett initiativ från skogsägare som\r\nkänner behov av hjälp på det här området.</pre><pre>Jag kan konstatera att de motioner som behandlas\r\ni betänkandet i de flesta fall avstyrks med\r\nhänvisning till den skogspolitiska utredningen, som\r\nJan Fransson nämnde. Jag är övertygad om att den\r\nkommer att ge en allsidig belysning av\r\nskogsfrågorna, och jag hyser inte alls den\r\npessimism i fråga om utredningens resultat som jag\r\ntyckte litet genomsyrade Jan Franssons\r\nframställning. Utredningen skall presentera sina\r\nresultat inom ungefär tre månader, så det är ju en\r\nrelativt kort tid kvar.</pre><pre>Jag hoppas och tror att utredningen kommer att\r\nföreslå en radikal förenkling av nuvarande\r\nskogsvårdslagstiftning. Jag menar att det finns all\r\nanledning att hälsa en sådan förenkling med\r\ntillfredsställelse. Det finns många exempel på att\r\nden nuvarande skogsvårdslagen faktiskt inte\r\nfungerar så väl som Jan Fransson försökte göra\r\ngällande. I fortsättningen tycker jag i princip att de\r\nkrav som skall ställas på skogsägaren skall gälla\r\nskyldigheten att återplantera.</pre><pre>Att befria skogsbruket från detaljregler och\r\nbyråkrati kommer enligt min mening att gynna nya,\r\nalternativa skogsbruksmetoder, och detta bör i sin\r\ntur medverka till en artrik och variationsrik skog.\r\nDet kommer på det sättet att vara lättare att leva\r\nupp till de krav på naturhänsyn som med rätta kan\r\nställas på skogsägarna. Det förekommer i\r\nSocialdemokraternas motion på det här området\r\nkritik mot skogsägarna för att de inte i alla fall har\r\nlevt upp till 21 § i skogsvårdslagen. Man kan ändå\r\nkonstatera att det har skett en utomordentligt stark\r\nförbättring och att intresset från skogsägarnas sida\r\nständigt ökar. Jag är på den punkten mycket\r\noptimistisk om möjligheterna att nå mycket långt\r\ninom det här området. Jag är dessutom övertygad\r\nom att skogsägare som tilldelas ett större eget\r\nansvar också kommer att förvalta skogstillgångarna\r\npå bästa sätt och med stort hänsynstagande till\r\nnaturvården.</pre><pre>Den socialdemokratiska tanken i reservationen, att\r\nman skall säkerställa mark för naturvårdsändamål\r\nmed hjälp av kollektiv ägarfinansiering, finner jag\r\nstötande. Behöver vissa biotoper ett så starkt skydd\r\natt det är aktuellt att bilda naturreservat måste\r\nvanliga regler gälla. Staten får då gå in med\r\nbudgetmedel och lösa in marken. Jag är helt säker\r\npå att ett biotopskydd ofta kan åstadkommas med\r\nrelativt små förändringar i brukningsmetoder och\r\natt en rättvis ersättning till skogsägarnas insatser\r\nkommer att skapa ett gott klimat för samarbete.\r\nÄven sådana ersättningar bör finansieras över\r\nbudgeten.</pre><pre>När det gäller den särskilda meningsyttringen om\r\ninförande av främmande trädslag kan jag mycket\r\nväl tänka mig att man genomför en\r\nmiljökonsekvensanalys för att bedöma om en\r\nfrämmande trädart skall införas.\r\nMiljöskyddskommittén arbetar i den riktningen,\r\noch jag är övertygad om att förslag med den\r\ninriktningen kommer att läggas fram.</pre><pre>De krav som ställs på en sådan\r\nmiljökonsekvensanalys måste vara rimliga. Vi har\r\nändå hundraåriga omloppstider när det gäller träd,\r\noch kraven måste sättas så att man tillåts starta en\r\nodling och under perioden successivt kan bli\r\nsäkrare och säkrare på att det är en riktig åtgärd.</pre><pre>Jan Fransson hade ett par åsikter om skogen som\r\ntillgång för vår välfärd, och jag håller fullständigt\r\nmed honom om detta. Jag skulle vilja säga att\r\nskogen är en av våra absolut värdefullaste\r\ntillgångar. För att säkra den tillgången menar jag att\r\ndet är av utomordentlig vikt att vi slår vakt om\r\näganderätten i fråga om våra svenska\r\nskogstillgångar. Enligt min mening är den\r\nsocialdemokratiska reservationen ett uttryck för att\r\nman inte respekterar den äganderätten.</pre><pre>Herr talman! Jag yrkar bifall till utskottets\r\nhemställan och avslag på reservation och\r\nmeningsyttring.</pre><pre>Anf. 159  JAN FRANSSON (s) replik:</pre><pre>Herr talman! Jag begärde inte av Ivar Virgin att han\r\nskulle göra någon större genomgång. Han började\r\nså smått med det. Vad jag var intresserad av var den\r\nmer principiella inriktningen och på vilken grund\r\nen framtida skogspolitik skall vila.</pre><pre>Jag frågade vilka medel i vår nuvarande\r\nskogspolitik Ivar Virgin vill mönstra ut och om\r\ngrunden skall vara ägandemakt och marknad. I så\r\nfall skulle det naturligtvis vara intressant att höra\r\nvar Virgin hämtar sina föregångsexempel, om de\r\nfinns någonstans ute i världen. Hur ser Ivar Virgin\r\nrent allmänt på Sveriges sätt att sköta sin\r\nnaturresurs skogen? Det var kanske mer av det\r\nresonemanget och de synpunkterna i klartext jag\r\nönskade från Virgin.</pre><pre>Anf. 160  IVAR VIRGIN (m) replik:</pre><pre>Herr talman! Jag tyckte att jag väl täckte in just det\r\nområdet i mitt anförande. Jag har en\r\nutomordentligt stark tro på den privata\r\näganderätten. Jag är helt övertygad om att\r\nskogsägare som uppmuntras och som får stöd från\r\nstat och samhälle är de bästa förvaltarna av den\r\nutomordentligt viktiga tillgång som skogen är. Alla\r\nintrång, alla statliga ingrepp på det här området\r\nbidrar i själva verket till att öka bl.a.\r\nmiljöproblemen.</pre><pre>Vi har många instrument för artskydd och\r\nbevarande av viktiga, unika biotoper och\r\nnaturtillgångar. Nationalparkerna är ju det yttersta\r\ninstrumentet, och i det sammanhanget tycker vi att\r\ndet är självklart att det är staten som skall äga,\r\neftersom det är fråga om tillgångar av ett sådant\r\nvärde att staten bör ta det yttersta ansvaret.\r\nNaturreservaten utgör ett annat sätt att bevara\r\nviktiga biotoper och viktiga tillgångar. Vi kan också\r\ntänka oss att på olika sätt stimulera enskilda ägare\r\ntill att göra särskilda insatser för att skydda\r\nbiotoper.</pre><pre>Jag kan erinra om att det inom EG finns mycket\r\ngenerösa regler för hur man kan hjälpa till att\r\nåstadkomma ett sådant artskydd. De\r\nhektarersättningar som förekommer i EG är höga,\r\nvilket innebär att man sätter stort värde på insatser\r\nsom görs på det här området och att man är beredd\r\natt på ett rättvist sätt betala för den här typen av\r\ninsatser. Jag tror att detta är metoder som\r\ngaranterar mångfald inom skogsbruket, en\r\nmångfald som vi väl alla strävar efter.</pre><pre>Anf. 161  JAN FRANSSON (s) replik:</pre><pre>Herr talman! Ivar Virgin nämnde Svenska\r\nnaturskyddsföreningens intresse för det svenska\r\nskogsbruket. Det är bra att man inom\r\nNaturskyddsföreningen är intresserad av\r\nskogsbruket. Jag skulle vilja fråga Ivar Virgin om\r\nhan delar Svenska naturskyddsföreningens\r\nuppfattning att det finns en konflikt mellan å ena\r\nsidan skogsägarens privata, kortsiktiga önskemål\r\noch å andra sidan samhällets långsiktiga,\r\növergripande mål att bevara skogens biologiska\r\nrikedom. Det är ordagrant vad\r\nNaturskyddsföreningen har sagt. Delar Ivar Virgin\r\nNaturskyddsföreningens mening i det avseendet?</pre><pre>Sedan frågade jag efter ett exempel på någon\r\nföregångare när det gäller att vårda naturresursen\r\nskog i världen. Finns det något exempel, Ivar\r\nVirgin, på att ägarmakt och marknad har lett till en\r\nlångsiktig hushållning med naturresurser och\r\nmiljö? Jag kan nämna ett annat bra exempel på att\r\nnaturresurser vårdas och brukas genom\r\ndemokratisk kontroll, och det är Sverige -- där är\r\nSverige ett föregångsland.</pre><pre>Vad vi nu har att göra är att komplettera\r\nskogspolitiken med ett miljömål. Alla åtgärder när\r\ndet gäller att bruka skogen, att använda\r\nskogsmarken, skall avvägas mot detta miljömål,\r\nsom det nu är nödvändigt att sätta upp för\r\nskogsbruket.</pre><pre>Anf. 162  IVAR VIRGIN (m) replik:</pre><pre>Herr talman! Jan Fransson säger att Sverige är ett\r\nföregångsland, och jag tror att han har rätt. Men\r\njag skulle vilja analysera den bilden och säga att det\r\nbl.a. beror på att vi har självägande skogsägare,\r\nsom har skött skogen i stort sett efter eget huvud.\r\nJag tror faktiskt att vår skogsvårdslagstiftning\r\ndelvis har hindrat dem i ett rimligt miljöansvar. De\r\ndebatter vi har haft om bl.a. fjällnära skogar har\r\nofta gällt skogar som har varit statligt ägda.</pre><pre>All erfarenhet talar för att ett spritt enskilt ägande,\r\nsom uppmuntras av statsmakterna på olika sätt, är\r\nden väg som är den bästa i sammanhanget. Allt\r\nstatligt ägande, all socialism i alla dess former, är\r\nett hot mot naturresursen skog. Här har vi möjligen\r\nhelt olika meningar, men min absolut bestämda\r\nmening är att äganderätten till skogen är själva\r\nhjärtpunkten i ett artbevarande och ett\r\nskogsbevarande på hög nivå.</pre><pre>Anf. 163  JAN FRANSSON (s) replik:</pre><pre>Herr talman! Ivar Virgin försöker glida undan\r\nhuvudfrågan, som inte handlar om privat ägande\r\neller inte -- ingen ifrågasätter privat skogsägande.\r\nVad debatten handlar om är om vården av vår\r\nviktigaste naturresurs är en hela folkets\r\nangelägenhet, eller om det är en angelägenhet\r\nenbart för dem som äger makt genom ägande. Jag\r\nhar efterlyst var Ivar Virgin står, och jag fick ett\r\nsvar i hans senaste replik. Han menar att\r\nutgångspunkten när vi utformar vår skogspolitik är\r\nägandemakt och marknad, och all möjlig\r\ndemokratisk kontroll och inflytande från svenska\r\nfolket över den naturresursen betraktar han som\r\nsocialism. Jag tackar Ivar Virgin för att han ändå till\r\nslut blev tydlig på den här punkten, då det kan ge\r\nviss ledning i det fortsatta skogspolitiska arbetet i\r\nkommittén.</pre><pre>Anf. 164  IVAR VIRGIN (m) replik:</pre><pre>Herr talman! Om jag utgår från att ägarrätten är\r\nutomordentligt viktig i detta sammanhang, har jag\r\nnu i många inlägg talat om att samhället, staten,\r\nsjälvklart också har en rätt. Den rätten har jag\r\nförsökt beskriva, bl.a. genom att säga att unika\r\nnaturtillgångar, som skogstillgångar, skall kunna bli\r\nnationalparker, och där skall det vara ett statligt\r\nägande, ett statligt inflytande. Det finns över hela\r\nvärlden, och det är en bra form. För mig är det\r\nsjälvklart att ägandeförhållandet i det fallet\r\növerförs till staten.</pre><pre>När det gäller naturreservat är det för att skydda\r\nvärdefulla biotoper och vissa områden, som ideella\r\nstiftelser, stat eller någon annan kan åta sig ett visst\r\nskötselansvar för att uppnå det här artskyddet. Jag\r\nkan inte se den konflikt som Jan Fransson målar\r\nupp mellan svenska folket och ägarmakten, som\r\nhan uttrycker det. För mig är ägandet i detta fall en\r\nförvaltning, och med det följer ett förvaltaransvar.</pre><pre>Enligt min uppfattning tar ägarna av svensk skog\r\ndetta ansvar, i utomordentligt hög grad, och det är\r\nnågonting som vi alla skall vara tacksamma för. Jag\r\när övertygad om att man, med rimliga spelregler,\r\nkan förstärka detta förvaltaransvar hos\r\nskogsägarna, och det skall vara inriktningen på\r\nskogspolitiken att verkligen åstadkomma det, att få\r\nett förtroendefullt samarbete mellan statsmakterna\r\noch skogsägarna.</pre><pre>Överläggningen var härmed avslutad.</pre><pre>(Beslut skulle fattas den 23 april.)</pre><pre>8 §  Anslag till riksgäldskontoret</pre><pre>Föredrogs</pre><pre>finansutskottets betänkande</pre><pre>1991/92:FiU14 Anslag till riksgäldskontoret (prop.\r\n1991/92:100 delvis).</pre><pre>Anf. 165  ROLAND SUNDGREN (s):</pre><pre>Herr talman! Vi socialdemokrater har i en\r\nreservation till finansutskottets betänkande nr 14\r\nframhållit att vi vill att kontrollen skall förbättras\r\nnär det gäller premieobligationshandeln.</pre><pre>Det här är en fråga som finansutskottet har\r\nbehandlat under en följd av år. Under förra\r\nriksmötet konstaterades att riksgäldskontoret\r\nsedan en tid tillbaka har hållit på med en översyn av\r\nbl.a. förutsättningarna för en registrering av\r\nkommande premielån. Men ännu har ingenting\r\nhänt, och vi anser därför att tiden nu är mogen för\r\nriksgäldskontoret att verkligen se till att komma till\r\nrätta med detta problem.</pre><pre>Det är viktigt med en sådan här registrering, så att\r\nmöjligheterna förbättras att kontrollera\r\nförmögenhetsbeskattning och\r\nförmögenhetsberoende avgifter och bidrag. Som\r\nhar framhållits i en motion som utgör underlag för\r\ndetta ärende, har en omfattande spekulation med\r\nbetydande skatteundandragande kunnat ske\r\ngenom denna obligationshandel.</pre><pre>Detta är en fråga som under senare år också har\r\naktualiserats i flera utredningar, bl.a.\r\nkapitalvinstkommittén och\r\ninkomstskattekommittén.</pre><pre>En registrering motsvarande den som nu gäller för\r\ninnehav av sparobligationer, VPC-noterade aktier\r\noch bankkonton skulle också i hög grad underlätta\r\nden fysiska distributionen samt handeln och\r\nvinstavstämplingen av premieobligationer. Det\r\nskulle därmed leda till att spararna inte behöver\r\nåsamkas förluster till följd av att de glömmer bort\r\natt lösa in vinster. Varje år preskriberas oinlösta\r\npremieobligationer och premievinster för ca 30\r\nmilj.kr.</pre><pre>Vår uppfattning är att något nu snabbt måste ske\r\nför att man skall komma till rätta med detta\r\nproblem, och därför har vi avgett denna\r\nreservation, som innebär att regeringen ger\r\nriksgäldskontoret i uppdrag att skyndsamt lägga\r\nfram ett förslag i frågan.</pre><pre>Herr talman! Jag vill med det anförda yrka bifall till\r\ndenna vår reservation.</pre><pre>Anf. 166  TOM HEYMAN (m):</pre><pre>Herr talman! Reglering, registrering och kontroll\r\nhar alltid varit kännetecknande för\r\nsocialdemokratisk politik. Tanken att det skall\r\nkunna förekomma en av staten oreglerad handel\r\nmed premieobligationer tycks vara helt otänkbar\r\nför socialdemokratin. I reservationen tar man upp\r\nproblemet med de oinlösta obligationerna som\r\npreskriberas. Det ger en vänligare framtoning än\r\nden ursprungliga motionen av Bengt Silfverstrand,\r\nsom mest oroar sig för skattesmitning och\r\nspekulation.</pre><pre>Genom ett framtida kontobaserat\r\npremielånesystem kommer motionärernas krav att\r\nbli tillgodosett. Ungefär samtidigt kommer det\r\nfiskala behovet av kontroll att upphöra, eftersom\r\nförmögenhetsskatten slopas från och med år 1994.\r\nVinsterna är ju redan skattefria. Något behov av\r\nskärpt kontroll finns därför inte. Därmed fordras\r\ninte heller något uppdrag till riksgäldskontoret.\r\nDet arbetet pågår redan.</pre><pre>Herr talman! Jag yrkar därför bifall till utskottes\r\nhemställan och avslag på reservationen.</pre><pre>Anf. 167  ROLAND SUNDGREN (s) replik:</pre><pre>Herr talman! Det var ganska intressant att få höra\r\natt reglering och kontroll är kännetecknande för\r\nSocialdemokraterna. Det skulle betyda att\r\nskatteundandragande och möjligheter att komma\r\nundan skatt och få en orättvis beskattning enligt det\r\nbeslut vi har fattat är något som kännetecknar\r\nModeraterna.</pre><pre>Det finns här en mycket grundläggande skillnad. Vi\r\nhar en helt annan utgångspunkt än den borgerliga\r\nmajoriteten när det gäller förmögenhetsskatten. Vi\r\nanser att vi skall ha en förmögenhetsskatt. Det är\r\norimligt att helt undanta stora förmögenheter från\r\nbeskattning. Människor som äger hundra miljoner\r\noch kanske ännu mer skall således inte betala\r\nförmögenhetsskatt. Samtidigt har man planer på att\r\ninte ens låta dem som har resor till arbetet, om de\r\nuppgår till 4 000 kr., dra av det.</pre><pre>Orättvisorna och klassklyftorna växer för\r\nnärvarande snabbt i det svenska samhället.</pre><pre>Anf. 168  TOM HEYMAN (m) replik:</pre><pre>Herr talman! Det är väl riktigt som Roland\r\nSundgren konstaterar att det är en grundläggande\r\nskillnad mellan våra uppfattningar om\r\nförmögenhetsskatten. Vår uppfattning är att det är\r\nbättre att de som har en slant på kistbotten bor i\r\nSverige och investerar sina pengar här än att de drar\r\ntill utlandet som de nu har gjort i många år.</pre><pre>Vi tycker att det här problemet med\r\npremieobligationerna gäller en relativt obetydlig\r\nföreteelse. Det är inte riktigt värt att lägga ner så\r\nmycket möda på det som Roland Sundgren tydligen\r\nvill göra.</pre><pre>Överläggningen var härmed avslutad.</pre><pre>(Beslut skulle fattas den 23 april.)</pre><pre>9 §  Anslag till riksdagens revisorer och deras\r\nkansli</pre><pre>Föredrogs</pre><pre>finansutskottets betänkande</pre><pre>1991/92:FiU15 Anslag till riksdagens revisorer och\r\nderas kansli (prop. 1991/92:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 23 april.)</pre><pre>10 §  Den statliga rationaliseringsverksamheten\r\noch revisionen</pre><pre>Föredrogs</pre><pre>finansutskottets betänkande</pre><pre>1991/92:FiU16 Den statliga\r\nrationaliseringsverksamheten och revisionen\r\n(prop. 1991/92:100 delvis).</pre><pre>Anf. 169  SONIA KARLSSON (s):</pre><pre>Herr talman! Ärendet gäller den statliga\r\nrationaliseringsverksamheten och revisionen.</pre><pre>I vår reservaion har vi invändningar på ett par\r\npunkter.</pre><pre>Vi anser att regeringen och utskottsmajoriteten är\r\noklara i sina direktiv om hur stabsmyndigheterna\r\nskall kunna fungera och ge stöd till regeringskansli\r\noch myndigheter. Det får förödande effekter på\r\nverksamheten om myndigheterna skall leva i\r\novisshet om vilka uppgifter som skall åläggas dem\r\neller tas ifrån dem. Beskeden behöver komma så\r\nfort som möjligt i stället för att dra ut på tiden som\r\nnu sker.</pre><pre>Det saknas således en helhetssyn på hur\r\nförvaltningens struktur bör utvecklas.</pre><pre>Förslag har lämnats av en särskild utredare on den\r\nframtida utformningen av stabsmyndigheterna.\r\nUtredarens förslag byggde på en tydligare\r\nrollfördelning mellan myndigheterna och en\r\nseparering av stödet till myndigheterna och\r\nregeringen.</pre><pre>Remissopinionen var mycket postitiv till förslaget\r\natt frigöra revisionsverksamheten från den\r\nnormerande verksamheten. Detta faktum förtigs i\r\npropositionen.</pre><pre>Regeringen har i stället valt att i samma myndighet\r\nförena revision, ekonomiadministrativa\r\nföreskrifter och tillhandahållande av\r\nredovisningssystem. Därutöver skall en rad frågor\r\nåterigen utredas. Överblicken saknas.</pre><pre>Det är angeläget att det förändringsarbete som har\r\ninletts de senaste åren fortsätter. Det är därför\r\nbeklagligt att regeringen visar en sådan tveksamhet\r\noch väljer att skjuta på ställningstagandet och\r\nhänvisar till ytterligare utredningar.</pre><pre>I stället finns det mycket som talar för att\r\nutredningens förslag om att skilja\r\nrevisionsverksamhet från den normerande\r\nverksamheten är den långsiktigt riktiga.</pre><pre>Vid en sådan renodling är det ännu viktigare med\r\nen stabsmyndighet som kan serva regeringen. Det\r\när därför av vikt att statskontoret ges praktiska\r\nmöjligheter att bli den stab till regeringskansliet\r\nsom behövs vid genomförandet av de nya\r\nstyrformerna.</pre><pre>Om utredningens förslag hade genomförts hade det\r\nlett till besparingar i storleksordningen 50 milj.kr.\r\nRegeringens ställningstagande leder tvärtom till en\r\nökning av de samlade resurserna för RRV,\r\nstatskontoret och anslaget för utvecklingsarbete.</pre><pre>Vi reservanter föreslår att regeringen bör komma\r\nmed ett nytt förslag till hur organisationen för\r\nstatlig revision och tillhandahållande av\r\nredovisningssystem och ekonomiadministrativa\r\nföreskrifter skall utformas.</pre><pre>Med detta ber jag att få yrka bifall till den\r\nsocialdemokratiska reservationen, mom. 1.</pre><pre>Anf.170  TOM HEYMAN (m):</pre><pre>Herr talman! Den stora och komplicerade\r\norganisation som staten utgör kommer alltid att\r\nvara föremål för organisationsförändringar.\r\nUppgifter tillkommer och uppgifter försvinner.\r\nKravet på verksamheten förändras över tiden.</pre><pre>Det är naturligt att en nytillträdd regering inte\r\nomedelbart lägger fram förslag om en komplett och\r\nfärdig organisation utan att vissa frågor blir föremål\r\nför ytterligare överväganden.</pre><pre>För riksrevisionsverket sker vissa förändringar\r\nredan nu den 1 juli. Ytterligare förändringar kan\r\nkomma att aktualiseras senare. Men det är rimligt\r\natt man först får bättre erfarenhet av den nu\r\npågående organisationsförändringen.</pre><pre>Den besparing som reservanterna anser skulle\r\nuppstå tror jag att man får betrakta som mycket\r\nteoretiskt framräknad. Det är i efterhand för det\r\nmesta omöjligt att påvisa den typen av\r\nkostnadsförändringar i stora omorganisationer.</pre><pre>Herr talman! Med detta yrkar jag bifall till\r\nutskottets hemställan och avslag på reservationen.</pre><pre>Anf. 171  SONIA KARLSSON (s):</pre><pre>Herr talman! Det är riktigt som Tom Heyman säger\r\natt vi har en ny regering och att det tar tid innan\r\nman vet hur man skall hantera olika frågor. Men\r\nModeraterna har faktiskt varit mycket bestämda\r\ntidigare. De har exempelvis kritiserat att\r\nriksrevisionsverket inte har varit oberoende av\r\nregeringen. Därför kan man förvåna sig över att de\r\ndrar på det här och i stället lägger ihop revision med\r\nde andra delarna.</pre><pre>Moderaterna har, som sagt, varit betydligt mera\r\nkritiska tidigare och bl.a. i motion 1990/91, av Lars\r\nTobisson m.fl., hänvisat till den danska modellen.\r\nDen sades vara helt överlägsen, eftersom denna\r\nverksamhet var helt fristående från regeringen. I\r\ndagens betänkande står att man får se vilka\r\nförändringar som inträder och att man då kanske\r\nkan tänka sig att skilja på det här.</pre><pre>Överläggningen var härmed avslutad.</pre><pre>(Beslut skulle fattas den 23 april.)</pre><pre></pre><pre>11 §  Teater, dans och musik</pre><pre>Föredrogs</pre><pre>kulturutskottets betänkande</pre><pre>1991/92:KrU20 Teater, dans och musik (prop.\r\n1991/92:100 delvis).</pre><pre>Kammaren biföll tredje vice talmannens förslag om\r\natt betänkandet skulle avgöras efter endast en\r\nbordläggning.</pre><pre>Anf. 172  ANDERS NILSSON (s):</pre><pre>Herr talman! I den allmänna kulturdebatten för\r\nnågra veckor sedan kunde vi från\r\nsocialdemokratiskt håll redovisa en högre ambition\r\nän vad regeringspartierna orkade med. Det var ett\r\nled i att fullfölja den politik som vi förde i\r\nregeringsställning under förra mandatperioden.</pre><pre>Vår högre ambition kommer bl.a. till uttryck i det\r\nhär betänkandet, och den gör det på två sätt. Vi\r\nnöjer oss inte med att enbart skriva vackra ord om\r\nde kulturyttringar som berörs i betänkandet. Vi ger\r\ndet också ett reellt innehåll i form av högre anslag\r\nän vad regeringspartierna står för. Dessutom ser vi\r\nframåt. Vi vill få med oss riksdagen på utfästelser\r\ninför kommande budgetår. På några punkter\r\nföreslår vi olika slag av översyn och utredning till\r\ngrund för en fortsatt offensiv kulturpolitik. Jag skall\r\nåterkomma till det, herr talman.</pre><pre>När det gäller Riksteatern finns det motioner från\r\nflera partier om Riksteaterns tolkning. Det är ett\r\ninitiativ som togs på Riksteaterns kongress 1988.\r\nDet har genomförts på en rad olika platser i landet\r\ntillsammans med organisationerna för de\r\nsynskadade. Det är en verksamhet som har gått\r\nmycket bra. Vi förutsätter nu i enighet i utskottet\r\natt den här verksamheten kan fortsätta, men vi har\r\nockså tagit ett initiativ till att skrivningen skall\r\nutvidgas till att gälla andra teatrar. Det är\r\nnaturligtvis lika angeläget att de som besöker andra\r\nteatrar än Riksteatern, får den här möjligheten.</pre><pre>När det gäller svenska rikskonserter vill vi öka\r\nanslaget med tre miljoner kronor. Det vill vi göra\r\nför att främja en pedagogisk utveckling inom\r\namatörmusiken. Det är penninginnehållet i den\r\ndelen. Vi anser att kampanjen från 1990,\r\nFolkmusik- och dansåret, bör följas upp.</pre><pre>Rikskonserters lokaler har utnyttjats för olika\r\nmusikändamål. Många olika organisationer inom\r\nmusiklivet har utnyttjat dessa lokaler. De har fått\r\nnågot av funktionen Ett musikens hus. Vi anser att\r\ndetta är mycket väsentligt och menar att\r\nrikskonserter bör få regeringens uppdrag att\r\nredovisa hur de framöver vill ta ansvar för ett stöd\r\ntill utvecklingen av amatörmusik, folkdans och\r\nfolkmusik.</pre><pre>Vi vill även att riksdagen beställer en utvärdering\r\nav amatörmusikorganisationernas centrala\r\nverksamhet. Den utvärderingen skall sedan ligga\r\ntill grund för det fortsatta stödet under tre år\r\nframåt. Det är det framtidsinriktade i vårt förslag\r\npå det här området.</pre><pre>Vi vill öka stödet till regionala och lokala\r\ninstitutioner med tio grundbelopp fler än vad\r\nmajoriten vill. Vi har pekat på länsteatern i\r\nBohuslän och barn- och ungdomsteater som\r\nexempel på sådana områden där det framöver\r\nkommer att behövas fler grundbelopp. Det\r\nkommer sannolikt också att behövas för den\r\nlänsteater som håller på att bildas i Halland.</pre><pre>När det gäller de fria grupperna har vi också ett\r\nförslag där vi vill anslå fem miljoner kronor utöver\r\nvad regeringen anslår. De fria grupperna har en\r\nmycket stor del av teaterproduktionen i landet,\r\nherr talman. De är till mycket stor del inriktade på\r\nteater för barn och ungdom. De har möjlighet att\r\nbesöka små orter och spela på väldigt små scener\r\noch i små utrymmen, oftast utanför institutionerna.\r\nDet råder inte någon särskilt god proportionalitet\r\nmellan anslag och verksamhet om vi jämför de fria\r\ngrupperna med institutionerna. Vi menar att det är\r\nmer än välmotiverat att höja stödet med ytterligare\r\nfem miljoner kronor utöver regeringens förslag.\r\nDet är ett reellt innehåll på den här punkten.</pre><pre>Sedan anser vi också att de fria grupperna har en\r\nsådan verksamhet att det är rimligt att öka detta\r\nstöd under flera år framöver. Vi vill därför ha en\r\növersyn av det här stödet. Vi föreslår att den nivå\r\nsom översynen skall arbeta med, bör ligga på ett\r\ntillskott på fem miljoner kronor under fem år\r\nframåt. De är tre punkter där som vi tycker är\r\nsärskilt intressanta att titta på.</pre><pre>Det gäller möjligheterna till en ökad etablering av\r\nfria grupper utanför storstäderna, att ge unga\r\nartister och konstnärligt skapande ett ytterligare\r\nstöd och att sörja för att det stora utbudet som\r\ngrupperna har när det gäller barn- och\r\nungdomsteater kan fortsätta att utökas. Det är den\r\nframtidsinriktade delen av detta.</pre><pre>Jag vill nu säga några ord om Ny demokrati. De\r\ngjorde med stort buller och bång en affär av\r\nbehovet av högre kulturanslag. Det blev faktiskt\r\ningenting av detta, inte ett öre utöver vad\r\nregeringen föreslår. Nästa budgetår skall det hända\r\nstora ting, i miljard klassen t.o.m., säger de. Det\r\nskall bli mycket intressant att se i januari nästa år\r\nvad det blir av det löftet.</pre><pre>Ett expansivt kulturliv märks inte minst på det här\r\nområdet, musik, teater och dans. Det fullkomligt\r\nkryllar av nya initiativ, nytänkande, kreativitet och\r\nskapande runt om i landet. Nya grupper bildas.\r\nTeatern, liksom musiken och dansen, har\r\nmöjligheter att söka sin publik bland nya grupper.\r\nDetta förtjänar stöd från samhällets sida, och det\r\nförtjänar ett ökat stöd framöver. Vårt alternativ till\r\nregeringens budgetförslag är ett uttryck för detta.</pre><pre>Herr talman! Sammanfattningsvis har vi mer i\r\nplånboken att erbjuda, men vi har också en\r\nmarkerad framtidsinriktning i vår politik. Vi står\r\nsjälvfallet bakom samtliga våra reservationer till\r\nbetänkandet, men jag yrkar endast bifall till\r\nreservation nr 6.</pre><pre>Anf. 173  ELISABETH PERSSON (v):</pre><pre>Herr talman! Jag skall koncentrera mig på några av\r\npunkterna i betänkandet. Jag vill börja med att ta\r\nupp den tråd som Anders Nilsson tidigare tog upp,\r\nnämligen den som gäller anslagen till de fria teater-,\r\ndans- och musikgrupperna. Vi vill belysa det i\r\nförhållande till det anslag som gäller Operan,\r\nDramaten och Riksteatern.</pre><pre>I såväl propositionen som i betänkandet\r\nkonstateras att kostnaderna för teaterverksamhet\r\nhar stigit snabbare under perioden 1975--1990 än\r\nkostnaderna i samhället i övrigt. Jag och\r\nVänsterpartiet anser att detta är ett riktigt\r\nkonstaterande. Vi har inget att invända mot det,\r\ntvärtom. Det är dess värre fullt riktigt. Här\r\nföreligger det inga som helst politiska\r\nskiljaktligheter. Men det gör det så snart det\r\nhandlar om att dra konsekvenserna av det här\r\nkonstaterandet.</pre><pre>Vi i Vänsterpartiet har ingenting emot och\r\ningenting att invända mot att såväl Riksteatern som\r\nOperan och Dramaten får betydande\r\nanslagsökningar. Vi tycker att de är viktiga\r\ninstitutioner som spelar en avgörande och\r\nframskjuten roll i det svenska kulturlivet. Deras\r\nuppgift är i många avseenden annorlunda än andra\r\ninstitutioners. Det vi reagerar emot är att samma\r\nresonemang och omsorg om verksamheternas\r\nekonomi och framtid inte också gäller de fria\r\nteater-, dans- och musikgrupperna. Kostnaderna\r\nför verksamheten har även för dem stigit snabbare\r\nunder den senaste perioden än kostnaderna i\r\nsamhället i övrigt.</pre><pre>Med det föreliggande förslaget kommer\r\nRiksteatern att få en femtioprocentig ökning av sitt\r\nanslag. Bidraget till Operan blir 17 % mer än\r\nföregående år och Dramatens anslagsökning är\r\n16 %. Med tanke på det statsfinansiella läge som\r\nannars så gärna hänvisas till, tycker vi att det inte är\r\nså dåligt.</pre><pre>Vi i Vänsterpartiet har dristat oss till att föreslå, att\r\nen liten del av den ökning av anslaget som är tänkt\r\natt gå till Operans resultatutjämningsfond skall, i\r\nstället för att skapas i ett slag, byggas upp under en\r\ntreårsperiod. Vi föreslår att några få procent av\r\ndenna relativt stora anslagsökning i stället skall gå\r\ntill de fria grupperna.</pre><pre>Som tidigare har sagts, står de fria grupperna för\r\nhuvudparten av teaterutbudet, framför allt för barn\r\noch ungdom. Utan överdrift, herr talman, går det\r\natt påstå att de fria grupperna gör ett viktigt arbete\r\nför att skola in morgondagens Opera- och\r\nDramatenpublik. De fria grupperna gör ett\r\novärderligt arbete med den uppsökande\r\nverksamheten och har förmågan att nå ut till\r\ngrupper som annars skulle stå helt utanför teater-\r\noch musikutbudet. Jag påstår att de bygger för\r\nmorgondagen.</pre><pre>Hitintills har anslagsnivån för de fria grupperna\r\nvarit låg. Men de har på något förunderligt sätt\r\nändå kunnat hålla verksamheten i gång.\r\nKommunernas beställningar har varit\r\nbetydelsefulla i det här sammanhanget. Men nu vet\r\nvi hur det ser ut ute i landet. En gigantisk\r\nkulturnedrustning är på gång. Det saknas pengar,\r\noch det första som får stryka på foten är det\r\nkulturella utbudet. Kommunerna lägger ned\r\nbibliotek och drar in sina anslag till olika\r\nkulturverksamheter. Några pengar till\r\narrangemang och köp av de fria gruppernas\r\nföreställningar finns inte längre.</pre><pre>Herr talman! Som jag har konstaterat tidigare har\r\nde fria grupperna drabbats av de nämnda\r\nkostnadsökningarna, både när det gäller\r\nproduktion och turnéer. Där står vi nu.</pre><pre>Vi i Vänsterpartiet anser att de fria grupperna,\r\nsåväl som Operan, Dramaten och Riksteatern,\r\nspelar en viktig roll i kulturlivet -- om än på olika\r\nsätt, för olika målgrupper och på olika nivåer.</pre><pre>Regeringen föreslår att de fria grupperna skall få 2\r\nmilj.kr. i anslagsökningar. De 2 milj.kr. i ökningar\r\nskall fördelas på 50 teatergrupper och 15\r\ndansgrupper. Vi i Vänsterpartiet anser att det inte\r\när tillräckligt. Därför har vi föreslagit att\r\nresultatutjämningsfonden till Operan i stället skall\r\nbyggas upp successivt under en treårsperiod. På så\r\nsätt får vi loss några miljoner, och 7 miljoner skall\r\ndå tillföras de fria grupperna för att kompensera\r\ndem för deras kostnadsökningar.</pre><pre>Vi tycker att det här sättet att resonera, och som\r\nborde ha framkommit i propositionen och i\r\nutskottets betänkande, är riktigt. Kostnaderna för\r\nteaterverksamheten har stigit snabbare än\r\nkostnaderna i samhället för övrigt. Men vi vill vara\r\nkonsekventa, och vi vill värna om såväl Dramaten,\r\nOperan och Riksteatern som de fria grupperna.</pre><pre>Jag vill med detta yrka bifall till Vänsterpartiets\r\nmeningsyttringar vad avser mom. 3, 11 och 13 som\r\nberör dessa frågor.</pre><pre>Jag vill säga några ord om det framtida statliga\r\nstödet till utvecklingsarbete för amatörmusik,\r\nfolkdans och folkmusik.</pre><pre>År 1990 var ett Folkmusik och dansår. En liten\r\nefterklang av det fick vi ta del av i riksdagen i\r\nsamband med riksmötets öppnande. Vi i\r\nVänsterpartiet anser att erfarenheterna från\r\nFolkmusik och dansåret 1990 var mycket positiva\r\noch att det är viktigt att de följs upp.</pre><pre>Utvärderingen av kampanjåret visar att\r\nverksamheten var framgångsrik men att genren är\r\nberoende av särskilda stödinsatser. I en\r\nflerpartimotion, undertecknad av folkpartister,\r\ncenterpartister, kds:are och vänsterpartister, yrkas\r\ndet att regeringen skall återkomma till riksdagen\r\nmed förslag om stöd till utvecklingsarbete för\r\nförnyelse, experiment, dokumentation och\r\npedagogisk utveckling bland barn och ungdom när\r\ndet gäller amatörmusik, folkdans och folkmusik.</pre><pre>Jag har sagt det förr i kammaren, och jag upprepar\r\ndet gärna: Amatörmusiken, folkmusiken och\r\nfolkdansen är viktiga och omistliga delar av det\r\nsvenska kulturarvet. I den föränderliga värld som vi\r\nlever i är det viktigare än någonsin med människors\r\negna aktiva deltagande i kultur- och konstprocesser\r\noch att de möjligheterna utvecklas. Det är först när\r\nmänniskor är trygga i sitt eget kulturarv som de kan\r\nvara med och utveckla och förnya konsten och\r\nkulturen, kan ta del av andra människors kulturarv\r\noch kan skapa konstruktiva och spännande\r\nsynteser.</pre><pre>I den processen är amatörmusiken, folkdansen och\r\nfolkmusiken basen. Vi menar att de erfarenheter\r\nsom gjordes 1990 inte får gå upp i rök, och vi anser\r\natt riksdagen har ett ansvar att de tas till vara.</pre><pre>Med detta vill jag yrka bifall till Vänsterpartiets\r\nmeningsyttring vid mom. 6.</pre><pre>Slutligen några ord om regionala och lokala\r\nmusikinstitutioner. Då är det särskilt Helsingborgs\r\nsymfoniorkester jag tänker på.</pre><pre>Helsingborgs symfoniorkester ''försvinner'' i\r\nbetänkandet. Det förs ett resonemang om\r\ngrundbelopp osv. Jag tycker att det är litet synd.\r\nMen jag skall inte orda så mycket om just den\r\norkestern...</pre><pre>Anf. 174  FÖRSTE VICE TALMANNEN:</pre><pre>Den ärade talaren har anmält sig för sex minuter\r\noch har nu talat i nio minuter.</pre><pre>Anf. 175  ELISABETH PERSSON (v):</pre><pre>Herr talman! Jag vill påpeka att kulturutskottets\r\närende flyttades från torsdagen till onsdagen. Jag\r\nmedger att jag kan ha brustit i förberedelserna,\r\nmen jag har inte haft den tid som är bruklig och som\r\njag hade räknat med. Jag beklagar tidsutdräkten,\r\nmen jag hoppas att kammarens ledamöter har\r\növerseende med detta.</pre><pre>Jag har bara några rader kvar. Jag vill yrka bifall till\r\nmeningsyttringen angående Helsingborgs\r\nsymfoniorkester. Jag kan stanna där.</pre><pre>Jag kan påpeka att i nästa ärende kommer jag inte\r\natt tala i mina tio aviserade minuter. Det kan\r\nmöjligen kompensera detta.</pre><pre>Anf. 176  GÖRAN ÅSTRAND (m):</pre><pre>Herr talman! Värderade kolleger i utskottet! Vi\r\nskall behandla den stora tunga frågan om hur vi\r\nfrån riksdagens sida skall stödja det som i svenskt\r\nkulturliv är litet av hjärtat, nämligen de stora\r\ninstitutionerna Operan, Dramaten och\r\nRiksteatern, det regionala musiklivet och\r\nteaterlivet, och all den fina kreativitet och\r\nverksamhet som finns ute i lokalt kulturliv.</pre><pre>Jag vill påminna om, som jag också gjorde i den\r\nallmänpolitiska debatten, att det gjorts en märklig\r\nbeskrivning av alla olyckor som skulle inträffa när\r\ndet blev en borgerlig majoritet. Den stora\r\nkulturskymningen skulle sänkas över landet.\r\nElisabeth Persson uttalade faktiskt en sådan\r\nformulering nyss. Men jag förstår inte vad hon\r\nbygger den på.</pre><pre>Men vad som har hänt är, att i den del av\r\npropositionen som vi behandlar i kammaren i kväll\r\när det fråga om att plussa på. Det är fråga om att\r\nytterligare öka samhällets, i det här fallet\r\nriksdagens, satsning på kulturliv. Det är betydande\r\nbelopp. Riksteatern får plus 29 milj.kr. Operan får\r\nplus 38 milj.kr. Dramaten får plus 20 milj.kr. På\r\nden regionala sidan lägger vi på ytterligare 39\r\nmilj.kr. i grundbelopp.</pre><pre>Jag kan naturligtvis som moderat företrädare säga\r\natt man skall balansera kostnaderna med de\r\nskatteeffekter de får. Men vi har med stor glädje\r\noch entusiasm accepterat propositionens mycket\r\nklara kulturprofil.</pre><pre>Till dem som har varnat, och även till Elisabeth\r\nPersson, att kulturskymningen sänker sig över\r\nlandet, menar jag att det inte är ett sakligt\r\npåstående som hör hemma i den här debatten.</pre><pre>Satsningen på Riksteatern, Operan och Dramaten\r\när viktig. Men i utskottets skrivningar framgår\r\nockså att det är viktigt att basen i svenskt kulturliv\r\npå det här området ligger ute i regionerna -- i första\r\nhand länen -- och lokalt i kommunerna. Alla som är\r\nhär och lyssnar vet precis vilken typ av institutioner\r\noch verksamheter det är fråga om.</pre><pre>I ett annat beslut från kulturutskottets sida, som har\r\nbehandlats här i kammaren, har vi tagit upp frågan\r\nom synen på kulturadministrationen framöver. Jag\r\nvill här nu till protokollet notera att en av\r\neffekterna av den översynen rimligen bör bli att\r\nkostnaderna för en del av den rätt tungrodda och\r\nväldigt dyra kulturadministrationen på central nivå\r\nkan användas ute i kulturlivet, i första hand på\r\nregional och lokal nivå. I alla fall är det min och\r\nmitt partis alldeles bestämda uppfattning att det\r\nskall bli en följd av den utredning som sätts i gång.</pre><pre>Herr talman! Med de här markeringarna, alltså en\r\nsatsning på Riksteatern, Operan och Dramaten,\r\nmed mycket positiva ekonomiska anslag, en\r\nfortsatt satsning på regionalt och lokalt kulturliv, i\r\nförsta hand med den litet märkliga teknik vi\r\nanvänder här som kallas för grundbelopp, och med\r\nen förhoppning att den administrativa utredningen\r\nverkligen ger effekter på svenskt kulturliv på det\r\nviset att mer pengar går till kulturen och mindre till\r\nadministrationen, yrkar jag på alla punkter bifall\r\ntill utskottets hemställan.</pre><pre>Anf. 177  ANDERS NILSSON (s) replik:</pre><pre>Herr talman! Kulturskymning -- jag känner inte\r\nigen det ordet. Jag vet inte var det härrör ifrån, men\r\ndet kanske Göran Åstrand kan tala om.</pre><pre>Jag vill dra den parallellen att när vi stundom\r\nkritiserar regeringen för att den inte hinner göra så\r\nmycket som de borgerliga partierna lovade i valet,\r\nbrukar regeringens företrädare säga: Det kan ni väl\r\nförstå att vi inte har hunnit med det på några\r\nmånader. Då kan det väl vara rimligt att föra\r\nsamma resonemang nu från regeringspartiernas\r\nsida, att ni inte har hunnit med hela\r\nkulturskymningen ännu.</pre><pre>Nog är det en viss skillnad här. Den satsning som\r\ngörs i år ligger på 35 miljoner. Under våra tre\r\nsenaste regeringsår var det en höjning med 125\r\nmiljoner om året plus satsningen på Göteborgs\r\nmusikteater.</pre><pre>Men det kan ju tänkas att den här ändå\r\nförhållandevis hyfsade kulturbudgeten kan bero på\r\natt moderaterna har fått ge vika på en massa\r\npunkter. Jag vill minnas att förra året sade Lars\r\nAhlmark i debatten om samma ärende som nu att\r\nmarknadsföringen av teater- och musiklivet sköts\r\nbäst av institutionerna själva. Några statliga bidrag\r\ntill Skådebanan borde därför inte utgå. Men pengar\r\ntill detta finns med i årets budget.</pre><pre>Moderaterna sade nej till statligt stöd till\r\nRikskonserters fonogramproduktion. Det\r\nyrkandet har de gått ifrån. Moderaterna prutade\r\nfaktiskt på Riksteatern vid riksdagsbehandlingen,\r\njämfört med både det förslag som mittenpartierna\r\nhade lagt och det förslag som vi lade fram. Nu talar\r\nGöran Åstrand sig varm för ett högre anslag till\r\nRiksteatern. Det är verkligen en sinnesförändring!</pre><pre>Sedan skall ju vår politik ses i samband med den\r\npolitik vi för ute i kommunerna. Det har ju tyvärr\r\nblivit så att alltför många kommuner är\r\nmoderatstyrda, och det innebär att det är särskilt\r\nväsentligt att statens stöd hålls uppe på en mycket\r\nhög nivå, för att ge ett exempel till kommunerna att\r\nfölja efter.</pre><pre>Anf. 178  GÖRAN ÅSTRAND (m) replik:</pre><pre>Herr talman! Några korta kommentarer. Jag\r\nnämnde vem som hade använt ordet\r\nkulturskymning, nämligen Elisabeth Persson. Hon\r\nhar också begärt replik, så hon återkommer väl.</pre><pre>Sedan kan jag också notera att pressdebatten --\r\nfrämst kan jag väl då hänvisa till A-pressens\r\nkommentarer efter valet -- handlade om att nu går\r\nvi in i ett läge då samhället, i det här fallet\r\nriksdagen, är mindre intresserat av kultur. Jag bara\r\nnoterar som ett direkt konstaterande att den\r\nmajoritet som nu finns i kulturutskottet har genom\r\natt följa upp propositionen talat om att påståendet\r\nom kulturskymning var felaktigt.</pre><pre>En rad kommentarer som Anders Nilsson gjorde\r\nberörde nog främst Lars Ahlmark. Han är inte med\r\nhär nu, och det var inte heller på honom som\r\nAnders Nilsson begärde replik. Det resonemang\r\nsom Moderata samlingspartiet förde -- det är lättare\r\natt kommentera det i de termerna -- var att vi skall\r\nförsöka lägga en större vikt i svenskt kulturliv ute\r\npå regionerna.</pre><pre>Jag nämnde mycket utförligt i mitt anförande för en\r\nstund sedan, Anders Nilsson, att en av de viktigaste\r\nåtgärder vi kan göra är att lägga ut huvuddelen av\r\ndet kulturella stödet på regionerna, till de\r\nkulturella institutionerna där. Om man har den\r\nambitionen, var det mycket naturligt att resonera\r\nom Riksteatern i dess centrala roll och i dess\r\nlokala/regionala roll.</pre><pre>Det kommer nu en utredning som skall se över hela\r\nden kulturella administrationen. De\r\nfrågeställningarna får Anders Nilsson och jag här i\r\nriksdagen anledning att återkomma till när\r\nutredningen är klar.</pre><pre>Anf. 179  ANDERS NILSSON (s) replik:</pre><pre>Herr talman! När jag apostroferade Lars Ahlmark,\r\nvar det inte för att det var Lars Ahlmark utan därför\r\natt han var talesman för Moderata samlingspartiet i\r\nden debatten. Jag utgick ifrån att han förde fram de\r\nsynpunkter som Moderata samlingspartiet hade vid\r\nden tidpunkten.</pre><pre>Jag har inte använt begreppet kulturskymning, men\r\ndet ligger snubblandet nära, för det är väldigt lätt\r\natt göra det konstaterandet att under de tre senaste\r\nåren som Socialdemokraterna hade\r\nregeringsmakten låg ökningen på kulturområdet på\r\n125 milj.kr. om året. Nu är det 35 miljoner. Det är\r\nen väsentlig skillnad, och jag tror nog att\r\nkulturarbetare uppfattar det.</pre><pre>Det är också en fråga om hur människorna ute i\r\nkommunerna uppfattar vad som händer på\r\nkulturområdet, kanske inte speciellt på de tre\r\nområden som vi diskuterar nu -- teater, musik och\r\ndans -- men på andra områden, som vi får\r\nåterkomma till.</pre><pre>Dessutom vill jag göra den kommentaren att Göran\r\nÅstrand redan nu börjar att sopa alla besvärliga\r\nfrågor in under utredningen som vi har beställt. När\r\nvi var med om att fatta det beslutet, var vi från vårt\r\nhåll bestämda på den punkten att ett\r\nutredningsarbete inte får innebära att stödet till\r\nkulturområdet under tiden fryses inne, utan det\r\nskall fortfarande ligga på en hög och ökande nivå.</pre><pre>Anf. 180  ELISABETH PERSSON (v) replik:</pre><pre>Herr talman! Göran Åstrand diskuterar som\r\nvanligt ord i stället för innehåll. När man diskuterar\r\nord, skall man nog vara litet mån om att citera rätt.\r\nJag sade den här gången att det är fråga om en\r\nkulturnedrustning. Jag har säkert använt ordet\r\nkulturskymning andra gånger, men nu var det\r\nkulturnedrustning. Om Göran Åstrand inte känner\r\ntill vad som händer på det här området ute i\r\nkommunerna, då är det bara att beklaga.</pre><pre>Jag har däremot också påpekat att vi ser med\r\ntillfredsställelse på anslagsökningen till såväl\r\nRiksteatern som Operan och Dramaten. Det är inte\r\nalls principerna och de bakomliggande orsakerna vi\r\nvänder oss emot. Jag var noga med att betona\r\ndetta, och det är bara en liten del av anslaget som\r\nvi anser rimligen bör gå till de fria grupperna. Jag\r\ntyckte att jag motiverade det ganska noga, och jag\r\nfick också en reprimand av talmannen för att jag\r\ngjorde det för omständigt.</pre><pre>Jag vill återigen påpeka att vi hade rätt att i dag\r\nanmäla oss för längre taletid än sex minuter, och jag\r\nbeklagar att det inte gjorts. Jag måste säga att jag\r\nblev litet berörd av påpekandet att jag talat för\r\nlänge. Men jag vill ändå utnyttja min rätt att\r\nreplikera Göran Åstrand, och det är som sagt fråga\r\nom en kulturnedrustning. Om sedan Göran\r\nÅstrand tycker att det är en kulturskymning, må\r\ndet vara hänt.</pre><pre>Jag hävdar fortfarande att det hade varit rimligt att\r\nvara konsekvent och också sörja för de fria teater-,\r\ndans- och musikgrupperna. Den rimliga\r\nanslagsökning som vi föreslagit ryms alltså mycket\r\nväl inom två tredjedelar av det som skulle gå till\r\nOperans resultatutjämningsfond.</pre><pre>Anf. 181  CHARLOTTE BRANTING (fp):</pre><pre>Herr talman! Många lovord har sagts om\r\nkulturministerns satsning i årets budgetproposition\r\npå Riksteatern, Operan och Dramaten. Den var\r\nnödvändig och efterlängtad, och det är glädjande\r\natt det i riksdagen också i stort sett råder enighet\r\nkring den.</pre><pre>Det är en imponerande verksamhet som genom\r\ndessa nationalscener erbjuds oss. Exempelvis hade\r\nspelåret 1990/91 Svenska Riksteatern 1 376\r\nföreställningar och över 309 000 besökare på 60\r\nturnéer. Operan hade sex föreställningar under\r\nturnéer -- jag säger detta för att alla skall ha klart för\r\nsig att det handlar inte bara om Operan i\r\nStockholm. I genomsnitt hade man 92 % av\r\nplatserna besatta. Dramaten hade över 1 100\r\nföreställningar 1990/91. Förhoppningen är att man\r\ngenom bildandet av de förslagna\r\nresultatutjämningsfonderna skall kunna planera,\r\ntrygga och utveckla verksamheten framöver.</pre><pre>Herr talman! I januari motionerade jag och också\r\nnågra centerpartister och socialdemokrater om en\r\npermanentning av syntolkningsverksamheten vid\r\nRiksteatern. Försöksverksamheten har ju visat sig\r\nvara mycket lyckad, och mitt förslag var att man\r\nskulle avsätta 500 000 kr till denna verksamhet på\r\nanslaget till Svenska Riksteatern.</pre><pre>Utskottet bedömer att det inom ramen för den\r\nökade medelstilldelningen bör finnas utrymme för\r\nRiksteatern att i, som man säger, mer permanenta\r\nformer fortsätta den av teatern och de synskadade\r\nönskade syntolkningarna. Man förutsätter också att\r\nRiksteatern undersöker om medel för\r\nverksamheten kan erhållas på annat sätt. Vidare\r\nsäger man att motsvarande ansvar bör undersökas\r\nför de andra statligt stödda teatrarna och då förstås\r\ni samverkan med de synskadades organisationer.</pre><pre>Med de här skrivningarna, som förhoppningsvis för\r\nfrågan framåt, låter jag mig nöja, men jag tänker\r\nbevaka frågans utveckling.</pre><pre>Herr talman! Vad gäller Svenska rikskonserter\r\nkonstaterar man här att uppfattningarna från olika\r\nhåll är liknande. Många talar med all rätt om de\r\npositiva erfarenheterna från kampanjen\r\nFolkmusik- och dansåret 1990, och utskottet pekar\r\njust på att de områden som de socialdemokratiska\r\nreservanterna och vänstern framhåller som särskilt\r\nviktiga hör till de områden som faktiskt är\r\nRikskonserters huvuduppgift. Man vill prioritera\r\nutveckling av pedagogiskt material, barn- och\r\nungdomsverksamhet och service till folkrörelser.</pre><pre>Många teaterbesökare ute i landet blev besvikna\r\nförra året, då den planerade andra fasen i\r\nutbyggnaden av stödet till länsteatrar och\r\nsymfoniorkestrar uteblev på grund av det\r\nstatsfinansiella läget, som den dåvarande ministern\r\nsade. Nu ökar stödet med 35 grundbelopp till\r\nregionala musikinstitutioner och till teater- och\r\ndansinstitutioner med 22. I Kalmar har man fått\r\nden glada nyheten om regional teaterinstitution.</pre><pre>Ändå är man inte nöjd på socialdemokratiskt håll.\r\nMan vill ha ytterligare tio grundbelopp, och det är\r\nklart att det säkert hade varit bra om det gått att få\r\nfram dem, men det ekonomiska läget är inte sådant\r\natt det finns någon möjlighet till det, hur viktigt det\r\nän är med ökad barn- och\r\nungdomsteaterverksamhet, något som jag\r\nverkligen vill stryka under.</pre><pre>Stina Gustavsson och jag skrev en motion under\r\nallmänna motionstiden angående den\r\nutomordentliga kammarorkestern Musica Vitae\r\nsom finns i Växjö. Centern och Folkpartiet har nu i\r\nett särskilt yttrande poängterat att vi förutsätter att\r\nregeringen i positiv anda kommer att pröva och\r\nförklara Musica Vitae berättigad till statsbidrag i\r\nform av grundbidrag.</pre><pre>Några ord också om de fria dans- och\r\nmusikgrupperna, som jag verkligen tycker att det\r\nfinns all anledning att värna starkt om. De spelar\r\nverkligen en stor roll, inte minst i glesbygder och på\r\nmindre orter. Men de har också fått ett utökat\r\nfinansiellt stöd under de senaste 15 åren, och det får\r\nde också i år med 8 milj.kr. netto.</pre><pre>Också här utlovades utökning av bidraget 1990.\r\nDet löftet kunde man inte infria fullt ut på grund av\r\nmedelsbrist i fjol, men nu gör regeringen alltså det.</pre><pre>Herr talman! Sammantaget innebär utskottets\r\nförslag i detta betänkande att 1,3 miljarder anvisas\r\ntill teater, dans och musik.</pre><pre>Självfallet hade alla vi som njuter av dessa\r\nkonstformer eller som utövar dem kanske hoppats\r\natt man skulle kunna få fram ännu mer pengar. Men\r\ni dagens ekonomiska läge är det inte möjligt. Jag\r\ntycker att detta är en fullt acceptabel ökning i det\r\nläge vi nu befinner oss i. Jag yrkar bifall till\r\nutskottets skrivningar.</pre><pre>Anf. 182  ANDERS NILSSON (s):</pre><pre>Herr talman! Jag vill i anslutning till Charlotte\r\nBrantings anförande stillsamt påpeka att summan\r\npå 1,3 milj.kr. hade blivit något större om riksdagen\r\nhade följt de socialdemokratiska förslagen. Det\r\nhade varit bättre för både publiken och för dem\r\nsom utövar dessa konster.</pre><pre>Jag vill lika försynt erinra om Birgit Friggebos\r\nutsago i samband med budgetförhandlingen, att\r\nkulturområdet är så pass litet att det i ett\r\nsamhällsekonomiskt perspektiv inte finns\r\nanledning att spara på det. Då kunde det ha varit\r\nmöjligt att göra ytterligare en del på området.</pre><pre>Anf. 183  CHARLOTTE BRANTING (fp):</pre><pre>Herr talman! Det är bra med Anders Nilssons\r\nförsynta ton. Jag uppskattar den. Men jag tycker\r\nändå att man borde uppskatta att det görs en klar\r\nmarkering i årets budget genom de utökade\r\nsatsningarna. Jag vill också, i min försynta ton,\r\npåpeka att man inte kunde uppfylla förra årets\r\nförslag från den socialdemokratiska regeringen, i\r\nett bättre ekonomiskt läge.</pre><pre>Överläggningen var härmed avslutad.</pre><pre>(Beslut skulle fattas den 23 april.)</pre><pre>12 §  Kulturmiljövård, museer och\r\nutställningar</pre><pre>Föredrogs</pre><pre>kulturutskottets betänkande</pre><pre>1991/92:KrU23 Kulturmiljövård, museer och\r\nutställningar (prop. 1991/92:100 delvis).</pre><pre>Kammaren biföll förste vice talmannens förslag om\r\natt betänkandet skulle avgöras efter endast en\r\nbordläggning.</pre><pre>Anf. 184  ELISABETH FLEETWOOD (m):</pre><pre>Herr talman! För några dagar sedan var Åke\r\nGustavsson och jag här i kammaren överens om att\r\nman skulle vara rädd om orden, om valörerna. Det\r\ntycker jag att vi båda två hade rätt i. Jag måste ta\r\nupp vad som just har sagts här. Nu får man höra\r\ntalas om kulturskymning, när vi från den borgerliga\r\nregeringen lägger fram vår budget. Det talas om\r\nkulturnedrustning i förhållande till vad som annars\r\nskulle ha skett. Vi har ju utökat anslagen med 35\r\nmiljoner. Jag har svårt att se att det kan innebära\r\nen kulturskymning. Man måste från oppositionens\r\nsida ha tappat sinnet för proportioner, men det är\r\ninte heller så ovanligt.</pre><pre>Det område som vi skall behandla nu gäller\r\nmuseerna. Kungliga myntkabinettet har fått en\r\nordentlig satsning. Den innebär att museet kan få\r\negna lokaler, något som man har efterlängtat sedan\r\nett par tre decennier. Statens historiska museum får\r\nsin fantastiska visningslokal, Guldkammaren eller\r\nSkattkammaren, som vi i utskottet har fått se på\r\nritning. Den kommer att bli en stor attraktion.\r\nNordiska museet, Tekniska museet och flera andra\r\nmuseer får här hjälp. En viktig punkt är att vi i\r\nförslaget har höjt anslaget till centralmuseerna med\r\n7 miljoner, för att satsningarna på denna sida skall\r\nkunna utökas.</pre><pre>Men vi har hela tiden fått lov att minska på något\r\nhåll. Man skall vara ärlig och tala om det i debatten.\r\nDet har varit omprioriteringar och någon\r\nminskning. Minskningarna har gällt den lokala\r\nbiblioteksverksamheten, Arbetets museum och\r\nkonstnärlig utsmyckning i bostadsområden.</pre><pre>I detta betänkande finns en reservation från några\r\nav de borgerliga partierna. Vi har således fått stryk\r\nav oppositionen tillsammans med ett par\r\nregeringspartier. Det gäller Arbetets museum. Jag\r\när förvånad över det agerande som har varit i\r\nutskottet. När vi har föreslagit att anslagen till\r\nArbetets museum skall sänkas, har vår avsikt aldrig\r\nvarit en diskriminering av dess verksamhet.</pre><pre>Vi har egentligen bara gått på samma linje som den\r\nsocialdemokratiske kulturministern Bengt\r\nGöransson tidigare. Han frös vid något tillfälle\r\nanslagen helt och talade om att detta inte var något\r\nstatligt ansvar, och inte fick bli det. Det kunde\r\nnämligen leda till ett prejudikat. Var hamnar\r\nutskottet då inför nästa års behandling? Vi vet hur\r\nmånga museer som i så fall skulle vilja hänga på\r\nlåset, för att få statliga anslag i stället för de\r\nregionala anslag som de har varit tvungna att lita\r\ntill. Arbetets museum är en stiftelse, och ansvaret\r\nfinns hos stiftelsen och de kommuner och landsting\r\nsom har med verksamheten att göra.</pre><pre>Vi har aldrig avsett att göra någon utvärdering av\r\nArbetets museum. Den skall inte göras av några\r\nandra än dem som söker sig dit. Om man söker sig\r\ndit och använder sig av museets tjänster, visar det\r\nockså att man vill ha det kvar, och det blir lättare\r\natt få pengar från det håll där pengarna bör komma\r\nifrån.</pre><pre>Tidigare har det föreslagits att anslagsbeloppet till\r\nposten som kallades för Utveckling av\r\ncentralmuseernas verksamhet skulle utökas med 7\r\nmilj.kr. Det märkliga är att man nu skär ner på det\r\noch lägger över pengarna till Arbetets museum.\r\nDet gör man trots att man måste vara medveten om\r\natt denna utökning redan var planerad.\r\nArbetsgrupper har tillsatts, där det har diskuterats\r\nhur dessa pengar skall kunna komma till\r\nmuseibesökarnas glädje. Sedan får de plötsligt veta\r\natt dessa pengar nog inte kommer, för utskottet\r\nkommer inte att följa regeringens förslag. Så\r\nhänder ju ibland. Men jag beklagar det i högsta\r\ngrad. Jag tror att det är många som är av samma\r\nuppfattning som vi reservanter och anser att det är\r\nett olyckligt beslut när det gäller museivärlden i\r\ndess helhet. Det är det ansvaret vi har. Därför yrkar\r\njag bifall till de reservationer som Moderaterna,\r\nFolkpartiet och Nydemokraterna har fogat till\r\nbetänkandet.</pre><pre>Anf. 185  ELISABETH PERSSON (v):</pre><pre>Herr talman! Jag måste säga att det var med viss\r\nspänning som jag gick till kammaren i kväll. Jag\r\ntänkte att nu skulle väl för första gången\r\nmotiveringen komma till den kraftiga\r\nnedskärningen av anslaget till Arbetets museum.\r\nMen jag måste säga att jag blir besviken. Jag tycker\r\natt det verkar som om det stora motivet för\r\nnedskärningen av medlen till Arbetets museum är\r\natt museet inte skall ha några statliga medel. Jag ser\r\ndet förslaget som förelåg som en första etapp i ett\r\ntotalt borttagande av statliga pengar till Arbetets\r\nmuseum.</pre><pre>I Vänsterpartiets motion krävde vi inte att man\r\nskulle föra över pengar från de andra centrala\r\nmuseerna. Detta är en konstruktion som inte\r\nVänsterpartiets hand ligger bakom. Vi ansåg\r\nnaturligtvis att Arbetets museum, i likhet med\r\nexempelvis Tekniska museet, bör få sina pengar. Vi\r\nhar också vid besök på museet fått reda på att\r\nkulturdepartementet inte har tagit några initiativ\r\ntidigare för att reglera uppdraget och\r\nhuvudmannaskapet. Jag hoppas att så kommer att\r\nske och att de formella hindren för att infoga\r\nArbetets museum i kretsen av statliga museer\r\ndärmed upphävs.</pre><pre>Herr talman! Jag vill inte uppehålla mig längre med\r\natt argumentera för bidrag till Arbetets museum.\r\nJag tycker att det har framkommit i\r\nutskottsbehandlingen tidigare tillräckligt med\r\nargument för det. Jag vill med detta yrka bifall till\r\nVänsterpartiets meningsyttring när det gäller\r\nanslag till Arbetets museum.</pre><pre>Anf. 186  BJÖRN KAALING (s):</pre><pre>Herr talman! I detta betänkande behandlas en\r\nmedelstilldelning på nästan 800 milj.kr. Det kan\r\nvara värt att påminna om detta. Merparten av dessa\r\nkulturpengar är utskottet fullständigt enigt om.</pre><pre>Som framgått av de inlägg som hittills har gjorts i\r\ndenna debatt anser en majoritet i kulturutskottet\r\natt anslaget till Arbetets museum skall räknas upp i\r\nförhållande till regeringens förslag.</pre><pre>Även om uppräkningen inte är av den\r\nomfattningen som vi socialdemokrater hade önskat\r\när det i varje fall ett steg i rätt riktning. Jag vill\r\ngärna passa på att rikta ett erkännande till Kds och\r\nCenterns representanter i kulturutskottet som, till\r\nskillnad från kulturministern, sett det ansvar som\r\nstaten har för verksamheten vid Arbetets museum.</pre><pre>Förra året beställde riksdagen hos regeringen en\r\nhöjning av resurserna till museet. Den nu sittande\r\nborgerliga regeringen föreslår en nedräkning av\r\nanslaget och antyder i budgeten att anslaget på sikt\r\nskall avvecklas. Det har också bekräftats här i dag\r\nav Elisabeth Fleetwood från talarstolen.</pre><pre>Från socialdemokratisk sida anser vi att\r\nregeringens förslag är oacceptabelt. Det vore ett\r\nhårt slag inte bara mot Arbetets museum och den\r\nviktiga kulturella verksamhet som bedrivs vid\r\nmuseet och som just har startats. Om regeringens\r\nförslag skulle vinna kammarens gehör är det också\r\nett slag mot uppbyggnaden av hela\r\nindustrimuseiverksamheten.</pre><pre>För att klara verksamheten vid Arbetets museum\r\nhar det varit nödvändigt att göra en omfördelning\r\ninom ramen för kulturbudgeten. Det hade\r\nnaturligtvis varit bra om vi hade sluppit att göra det.\r\nMen nu var läget sådant att det var nödvändigt för\r\natt nå enighet. De problem som uppstår till följd av\r\nbortfallet av medlen under anslagsposten Utvecklig\r\nav centralmuseernas verksamhet, menar utskottet\r\nfår lösas i kommande budgetarbete.</pre><pre>För min del är jag övertygad om att\r\nansvarsmuseerna ställer upp på att det är under\r\ndenna anslagspost det är bäst att göra\r\nomfördelningen om den nu måste göras.</pre><pre>När den borgerliga regeringen säger att staten inte\r\nbör ha ett ansvar för att skildra arbetslivets historia\r\när det enligt min mening i bästa fall en illa\r\ngenomtänkt ståndpunkt och i sämsta fall en\r\nklassmässig reaktion som för det första borde var\r\növervunnen i dag och för det andra inte hör hemma\r\ni det här ärendet.</pre><pre>Herr talman! Det kan var på sin plats, i synnerhet\r\nefter det Elisabeth Fleetwood har sagt, att\r\nunderstyrka att Arbetets museum är ett museum\r\nsom har till uppgift att dokumentera och\r\nlevandegöra arbetet och arbetets värde. Det är\r\ninte, vilket man kan få intryck av när man hör\r\nborgerliga företrädare tala om museet,\r\nfackföreningsrörelsens museum även om\r\nfackföreningarna tillsammans med KF är ägare till\r\noch tar ansvar för fastigheten där Arbetets museum\r\nfinns.</pre><pre>I den reservation som finns till betänkandet och\r\nsom Moderater, Folkpartister och Ny demokrati\r\nstår för, hänvisar man bl.a. till att också den tidigare\r\nsocialdemokratiska kulturministern i en debatt här\r\ni kammaren uttalat att staten inte påtagit sig ett\r\nansvar för museets framtida finansiering. Så kan\r\nman naturligtvis läsa protokollet från förra året\r\ndebatt i kammaren om man vill, men jag gör det\r\ninte.</pre><pre>Jag vill i sammanhanget understryka att riksdagen\r\nnaturligtvis har rätt att både ge synpunkter på och\r\nändra på förslag som kommer från regeringen. Det\r\när riksdagens uppgift.</pre><pre>Vidare framhåller man i reservationen att Arbetets\r\nmuseum genom åren erhållit 45 milj.kr. i\r\nstatsbidrag, vilket äger sin riktighet. Men det är\r\nockså så att stiftarna har skjutit till mer kapital än\r\nvad staten har gjort. Norrköpings kommun överlät\r\nfastigheten till ett lågt pris, viket kan anses vara\r\nkommunens bidrag. Stiftarna har sammanlagt\r\ntillskjutit 53 milj.kr. för fastigheten och bidrar till\r\nkapitalkostnader med i storleksordningen 6 milj.kr.\r\nper år.</pre><pre>Det kan vara på sin plats, herr talman, att här göra\r\nen jämförelse med Tekniska museet, som inte\r\nheller är ett statligt museum, vilket jag vill\r\nunderstryka. Staten har tecknat avtal med Tekniska\r\nmuseet. Det är ett avtal som bygger på att staten\r\noch näringslivet samarbetar om en angelägen\r\nkulturell verksamhet.</pre><pre>När det gäller Tekniska museet är näringslivet via\r\nen stiftelse ägare till huvudbyggnaden och upplåter\r\nden utan ersättning mot att staten svarar för drift\r\noch underhåll. Det är fullt jämförbart med\r\nArbetets museum.</pre><pre>Så sent som förra veckan beslutade vi här i\r\nkammaren att Tekniska museet får i fråga om\r\npersonal som är anställd vid museet fatta sådana\r\nbeslut som avser myndighetsutövning i den mån\r\ninte annat är föreskrivet. Detta är ett utmärkt\r\nexempel på hur verksamhet där staten samarbetar\r\nmed en annan part kan utvecklas.</pre><pre>Vi socialdemokrater tycker att samarbetet med\r\nTekniska museet är bra och kan tjäna som modell\r\noch att detta kan vidareutvecklas till att också\r\nomfatta Arbetets museum.</pre><pre>Därför anser vi att det är angeläget att staten har\r\nkvar sitt engagemang i Arbetets museum. I likhet\r\nmed utskottets majoritet anser vi att att en dialog\r\nmed företrädare för stiftelsen skall komma till stånd\r\nså att man kan diskutera på vilket sätt och i vilken\r\nomfattning staten skall vara engagerad i museet.\r\nNär det gäller målsättningen med diskussionerna\r\nskiljer sig utskottsmajoritetens uppfattning, det vill\r\njag här klart säga. Men vi socialdemokrater anser\r\natt verksamheten är så viktig och faktiskt så unik att\r\növerläggningarna med stiftarna bör gå ut på att\r\nutveckla verksamheten och inte avveckla den.</pre><pre>Med detta, herr talman, yrkar jag bifall till\r\nkulturutskottets betänkande nr 23.</pre><pre>Anf. 187  ELISABETH FLEETWOOD (m)\r\nreplik:</pre><pre>Herr talman! Först till Elisabeth Persson. Jag är\r\ninte alls förvånad över att ni i er motion inte föreslår\r\nnågon finansiering av er ökning. Det brukar ni inte\r\ngöra, och det har ni naturligtvis inte gjort den här\r\ngången heller. Det är inte någonting märkligt med\r\ndet.</pre><pre>Det är alldeles riktigt, Björn Kaaling, att vi är eniga\r\nom det mesta. Men i en sådan här debatt brukar det\r\ninte vara de punkter som vi är eniga på som vi tar\r\nupp till debatt. Det var därför som jag till stor del\r\nlät dem vara förutom att jag uttryckte min glädje\r\növer att vi har kunnat öka kulturbudgeten på det\r\nsätt som den borgerliga regeringen och majoriteten\r\nhär i stort har kunnat göra.</pre><pre>När det gäller Arbetets museum hänvisade vi till\r\nvad Bengt Göransson sade förra året. Det märkliga\r\när bara att Björn Kaaling här säger att det hela\r\nberor på hur man vill läsa protokollet. Ja, inte har\r\nvi läst det fel. Björn Kaaling sade själv: Jag läser\r\ndet gärna som osv. Jag är övertygad om detta. Det\r\när därför Björn Kaaling har kommit fram till\r\nresultatet att Bengt Göransson icke var av den\r\nuppfattningen att detta icke var ett statligt ansvar.\r\nStryk de två ickena, och det blir en positiv mening.</pre><pre>Stiftarna måste se längre än till själva inledningen\r\nav verksamheten, och det är det har man här inte\r\ngjort. Förslaget är oacceptabelt, säger Björn\r\nKaaling. Nu fick jag fram en ny uppgift som var\r\nganska intressant. Anledningen till att ni har\r\nfinansierat förslaget genom en minskning på det\r\nandra kontot var att detta var enda sättet att få\r\nenighet så att ni skulle få majoritet över oss. När jag\r\nfår den uppgiften blir jag helt övertygad om att det\r\nstämmer. Ni gick således med på att minska med 2\r\nmiljoner för att få de två avhoppande\r\nregeringspartierna på er sida. Det var en väldigt bra\r\ninformation som Björn Kaaling gav mig. Jag hävdar\r\nfortfarande att vi för kulturens skull och för\r\nmuseernas skull har fattat det rätta beslutet.</pre><pre>När det gäller Arbetets museum och dess\r\nverksamhet är det inte fråga om någon\r\ndiskriminering. Men säg mig de museer som inte\r\nskildrar arbetet i vårt land, Björn Kaaling. Det gör\r\nvåra stora museer. Det gör Nordiska museet, för att\r\nta ett exempel i Stockholm, det gör de regionala\r\nmuseerna, länsmuseerna och hembygdsmuseerna.\r\nÖverallt är arbetet och dess verksamhet en\r\nhuvuduppgift.</pre><pre>Anf. 188  ELISABETH PERSSON (v)replik:</pre><pre>Herr talman! Jag blev angripen i den replik som\r\nElisabeth Fleetwood begärde på Björn Kaalings\r\nanförande. Jag måste formellt fråga om jag har rätt\r\natt bemöta Elisabeth Fleetwood.</pre><pre>Anf. 189  FÖRSTE VICE TALMANNEN:</pre><pre>Elisbeth Fleetwood gick ju till angrepp i sin replik.</pre><pre>Anf. 190  ELISABETH PERSSON (v) replik:</pre><pre>Herr talman! Då vill jag utnyttja tillfället till att\r\nsäga vi finansierar våra förslag. Det är bara att titta\r\ni vår budget som vi lade fram i början på året. Vi\r\nhar när det gäller slutsumman inga andra\r\nprioriteringar. Budgeten skiljer sig inte i några\r\navgörande avseenden när det gäller summor från\r\nexempelvis regeringens budgetförslag.</pre><pre>Jag vill också påpeka att när det gäller det ärende\r\nsom behandlades förut hade vi verkligen gjort en\r\nfinansiering. Då togs detta som intäkt för någonting\r\nhelt annat. Jag tycker att resonemanget är mycket\r\nkonstigt och att det inte hör hemma i behandlingen\r\nav det här ärendet. Självfallet är våra förslag\r\nfinansierade även om vi inte på varje enskild punkt\r\nanger att pengarna skall tas från ett viss håll utan\r\nfrån kulturbudgeten över huvud taget. Jag vill här\r\nhänvisa till Vänsterpartiets budget.</pre><pre>Anf. 191  ELISABETH FLEETWOOD (m)\r\nreplik:</pre><pre>Herr talman! Javisst, Elisabeth Persson, har ni\r\nfinansierat enligt er budget. Det tror jag visst det.\r\nDet är bara det att det att era satsningar enligt min\r\nuppfattning ofta är populistiska. Det vilar ett tungt\r\nansvar över detta. Här tänker jag som moderat\r\nbl.a. på försvaret. Där har ni en post där ni kan\r\nspara ganska mycket.</pre><pre>Jag är övertygad om att om det händer någonting i\r\nvärlden om några decennier -- jag hoppas att det\r\naldrig händer -- kommer de som då upplever att vi\r\nicke har satsat på vårt försvar att fördöma vårt\r\nhandlande. Därför har vi varit beredda att spara in\r\npå annat i stället för att spara in på ett sätt som är\r\nmer populistiskt. Vi tar ansvar och vågar inte följa\r\nen sådan linje.</pre><pre>Anf. 192  ELISABETH PERSSON (v) replik:</pre><pre>Herr talman! Vi i vänsterpartiet anser att det är en\r\nviktig uppgift för riksdagen att försvara bl.a. det\r\nsvenska kulturarvet, kultur för barn och ungdom\r\noch nysatsningar som t.ex. Arbetets museum.\r\nFrågan är om vi kan vara utan den typen av\r\nkulturellt försvar.</pre><pre>När det gäller försvarsbudgeten vill jag ärligt\r\nerkänna att jag inte är förberedd att i detalj gå in\r\noch diskutera den. Men jag tar gärna en diskussion\r\nom försvaret av vår kultur och våra konstyttringar.\r\nJag tycker att det är väl satsade pengar att se till att\r\nArbetets museum kan fortsätta sin verksamhet när\r\ndet gäller dokumentation av arbetet på det sätt som\r\när påbörjat. Jag tycker att detta är en viktig\r\nförsvarsgärning för värden som jag trodde vi var\r\növerens om var viktiga att slå vakt om.</pre><pre></pre><pre>Anf. 193  BJÖRN KAALING (s) replik:</pre><pre>Herr talman! Elisabeth Fleetwood sade att de\r\nmuseer som finns i Stockholm -- Nordiska,\r\nHistoriska, osv. -- fyller de behov som Arbetets\r\nmuseum i dag försöker fylla. Jag anser inte att det\r\när så. Nordiska museet tillgodoser ett etniskt\r\nbehov, Historiska museet dokumenterar\r\nverksamhet fram till 1521, osv.</pre><pre>Arbetet är ju inte bara maskiner och produkter,\r\nElisabeth Fleetwood. Det är ju arbetare också, och\r\ndet är framför allt arbetets villkor det handlar om.\r\nIndustrialismens framväxt beskrivs vid Arbetets\r\nmuseum. Visst ligger det ett stort kulturellt värde i\r\natt kunna spegla arbetet i nutid och visa hur det har\r\nsett ut förr och att levandegöra det! Visst är det ett\r\nstort kulturellt ansvar att dokumentera och i\r\nframtiden kunna visa människor hur t.ex.\r\njämställdheten i arbetslivet har utvecklats, hur\r\narbetsmiljöer och arbetsorganisation har\r\nförändrats, osv.</pre><pre>Jag förstår inte, Elisabeth Fleetwood, varför\r\nArbetets museum inte skall ha det stöd för sin\r\nverksamhet som man behöver. Varför är det bara\r\nArbetets museum av de museer som staten tidigare\r\nhar tagit ansvar för som inte får en uppräkning av\r\nsitt anslag utan faktiskt en neddragning enligt det\r\nförslag som Elisabeth Fleetwood här försvarar?</pre><pre>Anf. 194  ELISABETH FLEETWOOD (m)\r\nreplik:</pre><pre>Herr talman! Jag tycker att det verkar som om\r\nBjörn Kaaling håller på att få ont om argument. Jag\r\nnämnde ett museum i Stockholm, och det var\r\nNordiska museet. Sedan nämnde jag regionala\r\nmuseer, länsmuseer, hembygdsmuseer. Jag sade\r\ningenting om att museerna i Stockholm skulle\r\nkunna svara för den här uppgiften, som är så viktig.\r\nDet är så viktigt att skildra arbetet, arbetarnas\r\nvillkor, arbetsmiljön, industrialismens utveckling,\r\nmaskinparken, osv., men det var ju just det som jag\r\npåpekade att många museer kan göra.</pre><pre>Björn Kaaling frågade varför Arbetets museum då\r\ninte skall ha stöd. Jo visst skall det ha stöd, men inte\r\nstatligt stöd när det inte är ett statligt museum. Det\r\nfår stöd på andra vägar.</pre><pre>Från socialdemokratiskt håll drar man då\r\nparalleller med Tekniska museet. Samtidigt säger\r\nman att vi har ett avtal med Tekniska museet. Har\r\nvi ett avtal mellan Arbetets museum och staten?\r\nDet har vi inte.</pre><pre>Anf. 195  BJÖRN KAALING (s) replik:</pre><pre>Herr talman! Men det är ju faktiskt så, Elisabeth\r\nFleetwood, att det går att dra paralleller med\r\nTekniska museet. Tekniska museet är inte heller\r\nnågot statligt museum -- jag vill understryka det --\r\nutan det är ett museum som staten har ett avtal\r\nmed, och därigenom kan man behålla en viktig\r\nverksamhet.</pre><pre>Har vi ett avtal med Arbetets museum, frågade\r\nElisabeth Fleetwood. Nej, det har vi inte. Men det\r\när ingenting som säger att vi inte kan få det. I de\r\növerläggningar som en majoritet i utskottet vill ha\r\ntill stånd har man möjlighet att ta upp olika frågor\r\nsom gäller Arbetets museum.</pre><pre>Det är också möjligt, har jag fått klart för mig, för\r\nstaten att, precis som när det gäller Tekniska\r\nmuseet, utse en statlig representant i Arbetets\r\nmuseums stiftelses styrelse. Det är ingenting som\r\nman motsätter sig från Arbetets museums sida.\r\nTvärtom -- det skulle man välkomna. Man skulle\r\nalltså ha möjlighet att få i stort sett samma\r\nkonstruktion vid Arbetets museum som man har\r\nvid Tekniska museet.</pre><pre>Förste vice talmannen anmälde att Elisabeth\r\nFleetwood anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 196  ROSE-MARIE FREBRAN (kds):</pre><pre>Herr talman! Sedan 1983 har Stiftelsen Arbetets\r\nmuseum aktivt verkat inom sitt område, arbetets\r\nhistoria och samtida arbetsliv. Stiftelsen har\r\nbedrivit insamlings-, publikations-, konferens- och\r\nseminarieverksamhet, producerat utställningar\r\nsamt lämnat service och rådgivning i\r\narbetshistoriska frågor till organisationer,\r\nstudiecirklar, lokala intressegrupper m.fl. samtidigt\r\nsom museilokalerna iordningställts. Dessa ligger i\r\nden åttakantiga byggnaden Strykjärnet mitt i\r\nMotala ström i Norrköpings tidigare mäktiga och\r\nunika industrilandskap.</pre><pre>Staten har sedan budgetåret 1984/85 lämnat ett\r\nårligt bidrag till verksamheten. Nominellt uppgår\r\nden samlade statliga insatsen för museet fram till\r\n1991/92 till ca 45 milj.kr. Stiftelsens huvudmän har\r\nendast lämnat mindre driftbidrag men stått för\r\nmuseifastighetens kapitalkostnad. Under 1992\r\nberäknas kapitalkostnaden till ca 6 milj.kr.</pre><pre>Vid riksdagens behandling av denna fråga förra\r\nåret uttalades att regeringen vid kommande\r\nbudgetprövning borde beakta behovet av ökade\r\nresurser till Arbetets museum på grund av ökade\r\ndriftkostnader efter museets invigning, som ägde\r\nrum i december 1991. Ett av de nuvarande\r\nregeringspartierna stod bakom detta beslut. Detta\r\nriksdagsuttalande har regeringen inte tagit hänsyn\r\ntill i budgetpropositionen. I stället föreslås en\r\nminskning av det statliga stödet med 2 milj.kr.</pre><pre>Neddragningen motiveras med att staten inte har\r\nåtagit sig ett permanent ansvar för museets drift.\r\nRegeringen anser enligt propositionen att ett\r\nbetydande kontinuerligt statligt driftstöd bara är\r\nnaturligt i fall där verksamheten avser statlig\r\negendom eller bedrivs under statlig insyn. Denna\r\nskrivning i propositionen kan uppfattas som om\r\nstiftelsen motsatte sig statlig insyn. Så är emellertid\r\ninte fallet. I själva verket är det tvärtom.</pre><pre>Herr talman! All verksamhet är beroende av\r\nrimliga planeringsförutsättningar. Att ena året få\r\nökat stöd kopplat till ett uttalande som inger\r\nstiftelsen förhoppningar om ytterligare ökningar\r\nför att året därpå få ett kraftigt minskat stöd skapar\r\nstora problem för verksamheten.</pre><pre>Det är angeläget att staten inte ensidigt drar ned\r\nresurserna till Arbetets museum med drastiska\r\nkonsekvenser för verksamheten. Staten måste föra\r\nen dialog med huvudmännen om den framtida\r\nverksamheten och ansvarsfrågorna. Att\r\nsamförståndsvägen försöka hitta en långsiktigt bra\r\nlösning är angeläget.</pre><pre>Det är rimligt att överväga en modell för Arbetets\r\nmuseum liknande den som utformats för Tekniska\r\nmuseet. En annan möjlig lösning kan vara\r\nsamarbete med något annat museum. Under alla\r\nförhållanden måste stiftelsen få rimlig tid för\r\nanpassning till förändrade ekonomiska villkor.\r\nLokalt och regionalt stöd eller sponsorpengar\r\nkommer inte av sig självt. Det krävs tid och energi\r\nför att få fram de medel som behövs för en\r\nutveckling av verksamheten vid Arbetets museum.</pre><pre>I avvaktan på ett utfall av en nödvändig dialog bör\r\nmuseet tillförsäkras motsvarande resurser som man\r\nhar under innevarande budgetår, alltså en liten\r\nuppräkning från nuvarande 8 454 000 kr. till\r\n9 000 000 kr., enligt yrkande i motion Kr278 av Dan\r\nEricsson i Kolmården, kds. Detta är en ökning i\r\nförhållande till regeringens förslag med 2 546 000\r\nkr.</pre><pre>En ökad belastning av statsbudgeten bör undvikas.\r\nFinansieringen bör därför ske genom motsvarande\r\nminskning av anslagsposten Utveckling av\r\ncentralmuseernas verksamhet under anslaget\r\nCentrala museer: Vissa kostnader för utställningar\r\noch samlingar m.m.</pre><pre>Herr talman! Jag yrkar bifall till utskottets\r\nhemställan i kulturutskottets betänkande 23.</pre><pre>Anf. 197  MAJ-INGER KLINGVALL (s):</pre><pre>Herr talman! Arbetets museum i Norrköping\r\ninvigdes den 14 december 1991 efter ett mer än\r\ntioårigt planeringsarbete. De första tre veckorna\r\nbesöktes museet av mer än 15 000 människor.\r\nIntresset har fortsatt att vara lika stort. Det är\r\nnaturligtvis mycket glädjande; kanske beror det på\r\natt arbetets museum är ett annorlunda museum,\r\nbåde genom sin placering och genom sin inriktning.\r\nDet ligger där i Norrköping, mitt i strömmen som\r\nrinner genom staden. Det är i det märkliga\r\nåttkantiga huset med namnet Strykjärnet som\r\narbetets museum ligger.</pre><pre>Utmed Motala ström ser man raden av\r\ntextilfabriker som påminner om Norrköpings\r\nledande ställning som Sveriges textilstad under\r\n1800-talet. Det är industrialismens genombrott i\r\nvårt land som illustreras i kvarter efter kvarter längs\r\nströmmen. Men pulsen har stannat, maskinerna är\r\nborta och arbetarna har gått hem. Kvar står\r\nfabrikerna som märkliga fornlämningar från den tid\r\nsom flytt.</pre><pre>Vid statens tidigare anslagsgivning har ett motiv\r\nvarit att medverka till bevarande av förnyelse av\r\nindustrilandskapet som under 1990-talet kommer\r\natt vara ett av landets största projekt av det här\r\nslaget, jämförbart med det medeltida Visby eller\r\nGamla stan i Stockholm.</pre><pre>Arbetets museum har genom sin\r\nverksamhetsinriktning, arbetets historia och\r\nsamtida arbetsliv, täckt in ett område som fram till\r\ndess inte haft någon riktig plats i svensk museivärld.\r\n1991 slöts ett avtal mellan Arbetets museum och\r\nNordiska museet i avsikten att stärka samarbetet\r\ntill gagn för arbetets och arbetslivets historia i\r\nSverige. Ett sådant samarbete förekommer också\r\nmed andra vetenskapliga institutioner byggd på\r\nmuseets särskilda inriktning och kompetens. Under\r\nsenare tid har museet förstärkt\r\nforskningsresurserna. En adjungerad professor i\r\nekonomisk historia är numera knuten som\r\nforskningsledare till museet. Uppgiften är att\r\nbedriva egen forskning, men också att fungera som\r\nhandledare för doktorandutbildning.</pre><pre>Ett forskningsprogram för 1990-talet -- det\r\nmångkulturella arbetet -- har arbetats fram och\r\nkommer att ligga till grund för verksamheten under\r\n1990-talet.</pre><pre>Herr talman! Vi är många som har arbetat för att\r\ndet här museet skulle komma till stånd. Nu finns\r\ndet där. Vi är självklart mycket glada åt att\r\nutskottsmajoriteten ställer upp bakom museet och\r\ndess unika verksamhetsinriktning. Vi kan också\r\nglädja oss åt en stark uppslutning lokalt för museet,\r\nbåde i Norrköping och i Östergötland, över\r\npartigränserna. Jag utgår nu från att riksdagen även\r\ni fortsättningen kommer att ta ansvar för Arbetets\r\nmuseums fortsatta verksamhet.</pre><pre>Överläggningen var härmed avslutad.</pre><pre>(Beslut skulle fattas den 23 april.)</pre><pre>13 §  Forskning</pre><pre>Föredrogs</pre><pre>kulturutskottets betänkande</pre><pre>1991/92:KrU24 Forskning (prop.1991/91:100\r\ndelvis).</pre><pre>Kammaren biföll förste vice talmannens förslag om\r\natt betänkandet skulle avgöras efter endast en\r\nbordläggning.</pre><pre>Förste vice talmannen konstaterade härefter att\r\ningen talare var anmäld.</pre><pre>(Beslut skulle fattas den 23 april.)</pre><pre>14 §  Lokalförsörjning m.m.</pre><pre>Föredrogs</pre><pre>kulturutskottets betänkande</pre><pre>1991/92:KrU25 Lokalförsörjning m.m.(prop\r\n1991/92:100 delvis).</pre><pre>Kammaren biföll förste vice talmannens förslag om\r\natt betänkandet skulle avgöras efter endast en\r\nbordläggning.</pre><pre>Förste vice talmannen konstaterade härefter att\r\ningen talare var anmäld.</pre><pre>(Beslut skulle fattas den 23 april.)</pre><pre>15 §  Anslag på massmedieområdet</pre><pre>Föredrogs</pre><pre>kulturutskottets betänkande</pre><pre>1991/92:KrU26 Anslag på massmedieområdet\r\n(prop. 1991/92:100 delvis).</pre><pre>Kammaren biföll förste vice talmannens förslag om\r\natt betänkandet skulle avgöras efter endast en\r\nbordläggning.</pre><pre>Anf. 198  ÅKE GUSTAVSSON (s):</pre><pre>Herr talman! Den 4 februari anmälde regeringen\r\ngenom statsrådsberedningen att det under april\r\nmånad kommer att lämnas en proposition om\r\nfilmpolitiken. Nu är vi i slutet av april och någon\r\nsådan proposition har vi inte sett. Förutsättningen\r\nför att en sådan proposition skall kunna lämnas är\r\nrimligen förhandlingar med branschen. Några\r\nsådana har såvitt jag vet inte förekommit. Den enda\r\nfråga som jag tänker ställa till utskottets talesman,\r\nHugo Hegeland, är därför: Kommer regeringen,\r\nsom ni skriver i majoritetsskrivningen, att senare i\r\nvår -- man kan ju sträcka ut våren till midsommar --\r\nlämna någon proposition med förslag till\r\nfilmpolitik, eller kommer den senare? Jag tror att\r\nhela branschen väntar på ett besked på den\r\npunkten. Det är min enda fråga till Hugo\r\nHegeland.</pre><pre>Utöver detta vill jag göra några kommentarer. Den\r\nförsta handlar om att jag tror att det är väldigt\r\nväsentligt att vi ser som en uppgift att stimulera och\r\nstödja filmskapandet. Det är självklart att vi alltid\r\nkommer att ha behov av importerade filmer och\r\nTV-serier, men dessa kan ju aldrig beskriva vår\r\negen historia, vår egen samtid och få samma\r\nbetydelse som de har för att bearbeta traditioner,\r\nframtidsdrömmar och samhällsproblem.</pre><pre>Utifrån detta har vi från socialdemokratiskt håll\r\nsagt att filmpolitiken har en dubbel uppgift; den\r\nskall dels stödja den konstnärligt avancerade\r\nfilmen, men den skall också bidra till att skapa ett\r\nsvenskt kvalitetsutbud också i populära genrer,\r\nt.ex. triller och komedi. Vi har sagt att för att vi\r\nskall kunna hålla uppe kvaliteten i svensk film\r\nmåste vi också ha en viss kvantitet. Vi har satt upp\r\nett ganska ambitiöst mål. I dag har vi en produktion\r\npå 10--12 filmer. Vi säger att ett rimligt\r\nproduktionsmål för spelfilmer är 15--20 filmer per\r\når, varav 3--4 skall vara barnfilmer och 3--4\r\ndokumentärfilmer. Det hade varit klädsamt om\r\nockså Hugo Hegeland hade ställt sig bakom detta.</pre><pre>Folkpartiet uttalade i valrörelsen ett mycket starkt\r\nstöd för filmbranschen. Om jag inte minns fel var\r\nden nuvarande socialministern, som dessutom är\r\nordförande i Folkpartiet, ute i valrörelsen och sade\r\natt man såg mycket allvarligt på detta. Man kan\r\nalltså förvänta sig ett mycket kraftigt stöd. Jag\r\nförutsätter att det visar sig i den proposition som\r\nalltså skall läggas före vårens slut. Men jag har inte\r\nså stora förhoppningar när jag hör regeringens\r\nföreträdare i debatten säga att en reformtrakt på 35\r\nmilj.kr. om året är bra, jämfört med den\r\nsocialdemokratiska reformtrakten på 125 milj.kr.</pre><pre>Den andra frågan som betänkandet behandlar när\r\ndet gäller massmedieområdet handlar om\r\nutgivningsstödet. Det handlar om Bok för alla. Jag\r\nvill understryka att utskottet var enigt när man sade\r\natt man anser att regeringen bör bemyndigas att för\r\ntiden t.o.m. januari månad i år sluta avtal med ny\r\nhuvudman om överförande av rättighet och\r\nförpliktelse enligt det nuvarande avtalet med\r\nlitteraturfrämjandet. Vidare bör regeringen\r\nbemyndigas att för tiden därefter, t.o.m. januari\r\nmånad 1993, avtala om en verksamhet med i\r\nhuvudsak samma inriktning som gäller i ovan\r\nnämnda avtal med litteraturfrämjandet.</pre><pre>Här uttalar alltså riksdagen en bestämd vilja som\r\njag hoppas att regeringen har möjlighet att utan\r\nalltför stora komplikationer effektuera. Men från\r\noppositionen säger vi därutöver att vi vill stödja\r\ninvandrar- och minoritetslitteratur med ytterligare\r\n1 milj.kr., liksom barn- och ungdomslitteraturen\r\nmed samma belopp. Det hade varit trevligt för\r\nkulturministern, som också är invandrarminister,\r\natt kunna vara med om en ytterligare uppräkning\r\nav detta. Jag har förstått att hon inte är det,\r\neftersom regeringspartiernas företrädare i utskottet\r\ninte har velat prioritera invandrarlitteraturen så\r\nhögt.</pre><pre>Slutligen kan man som sammanfattning säga att\r\nman hör husbondens röst hela tiden. På varje punkt\r\ndär oppositionen efterlyser initiativ säger\r\nutskottsmajoriteten: Man skall inte föregripa\r\nregeringens beredningsarbete -- produktionsmålet\r\nkommer att prövas i den aviserade\r\nfilmpropositionen -- frågan om stöd till\r\nmediaverkstäder kommer att behandlas i den\r\nkommande filmpropositionen.</pre><pre>Har ni ingen egen vilja? Förlåt, det blev en andra\r\nfråga.</pre><pre>Anf. 199  HUGO HEGELAND (m):</pre><pre>Herr talman! Jag börjar med att yrka bifall till\r\nkulturutskottets betänkande 26 på alla punkter och\r\navslag på samtliga reservationer, eftersom det inte\r\ntillförts något nytt under debatten.</pre><pre>Sedan ställde faktiskt Åke Gustavsson en fråga till\r\nmig. Den inleddes med att den 4 februari aviserade\r\nregeringen en proposition om filmpolitiken. Han\r\nhade inte sett någonting. Den skulle komma senare\r\ni vår, och han undrar om den kommer senare.</pre><pre>Snälla Åke Gustavsson: Våren har ännu inte\r\nkommit. I dag på morgonen när vi gick till\r\nNationalmuseum för att höra deras beklagande\r\növer att man tar 2,5 miljoner från förnyelseanslaget\r\nsom skulle gå till samtliga museer och i stället lägger\r\ndem på Arbetets museum, till vilket varken\r\nNorrköpings kommun eller landstinget eller facket\r\ni Norrköping vill ge ett enda öre, så snöade det ju!</pre><pre>Då kunde jag inte undgå att erinra mig barnsången\r\nav Alice Tegnér:</pre><pre>Än så är det långt till vår</pre><pre>innan rönn i blomma står.</pre><pre>Sov du lilla utskott</pre><pre>än så är det vinter.</pre><pre>Vänta, Åke Gustavsson till våren kommer -- då\r\nkommer givetvis svar på denna fråga.</pre><pre>Anf. 200  ÅKE GUSTAVSSON (s) replik:</pre><pre>Herr talman!Det var ett mycket intressant och\r\nuttömmande svar som herr Hegeland lämnade.</pre><pre>Kan jag nu få svar på min fråga, nämligen kommer\r\nregeringen att lägga fram en proposition såsom den\r\naviserat?</pre><pre>Min indikation är nämligen att så inte kommer att\r\nske. Jag menar att det i sak vore av värde om vi\r\nkunde få besked i kväll om att så kommer att ske.</pre><pre>Regeringen har sagt under april månad. Även om\r\ndet snöade i dag så är det faktiskt inte många dagar\r\nkvar av april månad.</pre><pre>Anf. 201  HUGO HEGELAND (m) replik:</pre><pre>Herr talman! Åke Gustavsson ställer till mig en\r\nfråga om vad regeringen skall göra. Jag sitter inte i\r\nregeringen. Jag är inte kulturminister. Varför inte\r\nfråga kulturministern i stället för att fråga mig? För\r\nän så länge är det långt till vår.</pre><pre>Anf. 202  ÅKE GUSTAVSSON (s) replik:</pre><pre>Herr talman! Jag är väl medveten om att herr\r\nHegeland inte sitter i regeringen. Jag ställer frågan\r\nav den anledningen att på varje punkt då en\r\nsakfråga diskuteras i detta betänkande och där vi är\r\noeniga hänvisar utskottets majoritet med full\r\nförtröstan till regeringen. Därav kom det sig att jag\r\nanvände uttrycket husbondens röst.</pre><pre>Man anser att regeringen kan hantera frågorna. Vi\r\nskall inte föregripa beredningsarbetet. Man\r\nförutsätter att den aviserade filmpropositionen inte\r\nskall föregripas osv. Om man har denna totala tillit\r\ntill regeringen förutsätter jag också att man har\r\ntotal information och insyn i regeringens\r\nberedningsarbete och delar, totalt sett, de slutsatser\r\nregeringen skall komma med. Någon annan slutsats\r\nkan man inte dra eftersom ni vill ge regeringen\r\ncarte blanche i det avseendet.</pre><pre>Anf. 203  HUGO HEGELAND (m) replik:</pre><pre>Herr talman! I ett avseende har jag en ståndpunkt\r\ngemensam med Åke Gustavsson: Jag litar\r\nfullkomligt på den regering som företräder mitt\r\nparti, liksom Åke Gustavsson litar fullkomligt på\r\nden regering som företräder hans parti.</pre><pre>Socialdemokraterna hänvisade alltid tidigare till sin\r\nregering, till att det pågår ett arbete i regeringen,\r\ntill att de har fullständigt förtroende för sin\r\nregering. På samma sätt har jag fullständigt\r\nförtroende för min regering.</pre><pre>Anf. 204  ÅKE GUSTAVSSON (s) replik:</pre><pre>Herr talman! Jag förstår att Hugo Hegeland har\r\nfullt förtroende för sitt parti i regeringen. Det är\r\nsnarast en bekräftelse på att det är moderaterna\r\nsom tar kommandot i regeringen.</pre><pre>Överläggningen var härmed avslutad.</pre><pre>(Beslut skulle fattas den 23 april.)</pre><pre>16 §  Ny kyrkolag</pre><pre>Föredrogs</pre><pre>konstitutionsutskottets betänkande</pre><pre>1991/92:KU32 Ny kyrkolag (prop. 1991/92:85\r\ndelvis).</pre><pre>Kammaren biföll förste vice talmannens förslag om\r\natt betänkandet skulle avgöras efter endast en\r\nbordläggning.</pre><pre>Anf. 205  YLVA ANNERSTEDT (fp):</pre><pre>Herr talman! Jag noterar med tillfredsställelse att\r\nden stora frågan om relationen kyrka--stat nu\r\nkommit ett steg närmare sin lösning i och med att\r\nERK-utredningen börjar beredas.</pre><pre>Utskottet har genom ett tillkännagivande klart sagt\r\nifrån att en parlamentarisk beredning skall bereda\r\nfrågan, något som också krävts i en motion av Jan-\r\nErik Wikström och Carl-Johan Wilson.</pre><pre>Så då, herr talman, till medlemskapsfrågan. Inte\r\nheller nu ser vi en lösning på problemet kring\r\nreligionsfriheten och medlemskapet i svenska\r\nkyrkan. Fortfarande är det så att utlänningar som\r\nblir svenska medborgare automatiskt ansluts till\r\nsvenska kyrkan om de tillhört ett evangelisk-\r\nlutherskt samfund, och detta sker utan att de ens\r\nblir underrättade om det.</pre><pre>Detta upprör med rätta dem som drabbas och som\r\ntror att full religionsfrihet råder i Sverige.</pre><pre>För 15 år sedan beslutades om en övergångsregel\r\nsom skulle nödtorftigt dölja att grundlagen träddes\r\nför när. Konstitutionsutskottet har upprepade\r\ngånger uttalat kritik mot de rättsövergrepp som\r\növergångsreglerna innebär. JO har påtalat\r\nförhållandet, men kyrkan väljer att sätta sig över\r\nkraven på att svensk grundlag skall respekteras.</pre><pre>Folkpartiet liberalerna har varje år i den debatten,\r\ntillsammans med Vänsterpartiet, varit det enda\r\nparti som klart tagit ställning för att\r\nreligionsfriheten i Sverige skall gälla alla, och att\r\ngrundlagen skall respekteras.</pre><pre>Vi tycker inte att utskottsmajoriteten varit\r\ntillräckligt tydlig i år heller. Vi har därför en\r\nreservation när det gäller motiveringen. Herr\r\ntalman! Jag yrkar bifall till den.</pre><pre>Anf. 206  ELISABETH PERSSON (v):</pre><pre>Herr talman! Jag vill yrka bifall till den\r\nmeningsyttring som är fogad till betänkandet av\r\nJohan Lönnroth och som avser mom. 1, 2, 4 och 12.</pre><pre>Anf. 207  GÖRAN ÅSTRAND (m):</pre><pre>Herr talman! I denna sena timme mycket kort i\r\ndenna mycket viktiga fråga. Det är kyrkohistoria\r\nsom skrivs i det ögonblick riksdagen i morgon kl. 12\r\ni samband med voteringen bestämmer en ny\r\nkyrkolag. Då sammanförs en splittrad och\r\nsvåröverskådlig lagstiftning till en. Den har\r\npasserat kyrkomötet, och ett långt\r\nlagstiftningsarbete slutförs nu.</pre><pre>Jag noterar med stor tillfredsställelse att utskottet\r\nvid sin behandling i huvudsak är enigt.</pre><pre>Ylva Annerstedts anförande pekar på en sak som\r\nnu går in i den parlamentariska beredningen, både\r\ni kyrka--stat-frågan och i medlemskapsfrågan. Jag\r\nvet att man inom Folkpartiet i denna fråga är otålig,\r\nmen jag är inte beredd att instämma i\r\nreservationen. Jag tycker att det är rimligt att en\r\nfråga som nu är så nära sitt avgörande får behandlas\r\ni den parlamentariska beredningen.</pre><pre>Jag noterar kyrkomötets bestämda uppfattning att\r\ntystnadsplikten också skall omfatta diakoner.\r\nRiksdagens beslut blir en hänvisning till att\r\nregeringen bör se på denna lagstiftning. Frågan\r\nfaller därmed i den riktning kyrkan önskat.</pre><pre>Avslutningsvis, herr talman: Jag har personligen\r\nengagerat mig litet kring de icke-territoriella\r\nförsamlingarna, hovförsamlingen och tyska\r\nförsamlingen, och jag noterar att utskottet på\r\nväsentliga punkter tillgodosett önskemål som\r\nframförts från församlingarna. Utskottet har\r\ndärmed tillgodosett en motion från mig.</pre><pre>Med detta, herr talman, yrkar jag bifall på samtliga\r\npunkter till utskottets hemställan.</pre><pre>Anf. 208  TORGNY LARSSON (s):</pre><pre>Herr talman! Även om det nu är sent på kvällen kan\r\nhistoriens vingslag ändå anas i och med att det i\r\nmorgon skall fattas ett beslut som innebär att vissa\r\ndelar av en 306 år gammal lag, 1686 års kyrkolag,\r\nkommer att upphävas. Om jag räknade rätt alldeles\r\nnyss har denna lag funnits under 14 eller 15 kungar.</pre><pre>Det är i stor enighet beslut om detta fattas. Poängen\r\när att det blir en samlad kyrkolag, men det innebär\r\ninte att reformarbetet på det kyrkliga området\r\ndärmed är färdigutfört, utan det är naturligtvis\r\nnödvändigt att reformarbetet fortsätter. Det är mot\r\nden bakgrunden värt att notera att den s.k. ERK-\r\nutredningen under Carl-Axel Petri nu är färdig och\r\natt regeringen kommer att tillsätta en beredning\r\nsom skall arbeta vidare.</pre><pre>Jag noterar att det hos Vänsterpartiet finns en\r\notålighet, men jag vill i det här sammanhanget\r\npoängtera att vi inte hade varit där vi är i dag om\r\ninte kyrkomötet för några år sedan hade fattat\r\nbeslut som innebar att man begärde att regeringen\r\nskulle tillsätta den beredning som sedan Carl-Axel\r\nPetri kom att leda. Man har därigenom fått ett\r\nvärdefullt underlag för det fortsatta reformarbetet.</pre><pre>I den reservation som Ylva Annerstedt står bakom\r\nsäger hon om jag uppfattar henne rätt att kyrkan\r\nsätter sig över lagen. Jag vill bara kommentera det\r\ngenom att säga att det inom kyrkan trots allt finns\r\nen växande insikt om behovet av en förändring av\r\nreglerna. Jag delar i sak helt hennes uppfattning att\r\nnuvarande bestämmelser är djupt\r\notillfredsställande. Det gäller inte bara i det\r\navseende som Ylva Annerstedt nyss nämnde utan\r\näven i en hel rad andra avseenden. Den beredning\r\nsom nu snart kommer i gång kommer att arbeta\r\nmed de här frågorna, så jag tror att det -- i alla fall i\r\nden här kammaren, men kanske inte helt och hållet\r\ninom svenska kyrkan -- råder en stor och bred\r\nenighet om nödvändigheten av att se över detta.</pre><pre>Jag yrkar bifall till utskottets hemställan.</pre><pre>Anf. 209  YLVA ANNERSTEDT (fp) replik:</pre><pre>Herr talman! Det är utmärkt att Torgny Larsson ger\r\nklart uttryck för att han delar Folkpartiet\r\nliberalernas åsikter när det gäller\r\nmedlemskapsfrågan. Det är synd bara att det har\r\ntagit 15 år att komma fram till den insikten. Men\r\njag hoppas att vi ändå tillsammans skall kunna lösa\r\nden här frågan ganska snabbt, när vi nu är överens\r\nom att detta är ett stort problem.</pre><pre>Överläggningen var härmed avslutad.</pre><pre>(Beslut skulle fattas den 23 april.)</pre><pre>17 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1991/92:86 Ändring i\r\nreglerna för lagervärdering 1991/92:Sk26 av Hugo\r\nHegeland (m)</pre><pre>med anledning av prop. 1991/92:92 Utskiftning av\r\nlöntagarfondernas tillgångar m.m.</pre><pre>1991/92:Fi32 av Bengt-Ola Ryttar (s)</pre><pre>1991/92:Fi33 av Anita Johansson m.fl. (s)</pre><pre>1991/92:Fi34 av Ingvar Carlsson m.fl. (s)</pre><pre>1991/92:Fi35 av Lars Werner m.fl. (v)</pre><pre>1991/92:Fi36 av Stig Rindborg (m)</pre><pre>1991/92:Fi37 av Ian Wachtmeister och Bo G\r\nJenevall (nyd)</pre><pre>med anledning av prop. 1991/92:95 Valfrihet och\r\nfristående skolor</pre><pre>1991/92:Ub62 av Lena Hjelm-Wallén m.fl. (s)</pre><pre>1991/92:Ub63 av Larz Johansson m.fl. (c)</pre><pre>1991/92:Ub64 av Christer Lindblom (fp)</pre><pre>1991/92:Ub65 av Marianne Carlström m.fl. (s)</pre><pre>1991/92:Ub66 av Mikael Odenberg m.fl.\r\n(m,fp,c,kds)</pre><pre>1991/92:Ub67 av Ian Wachtmeister och Stefan\r\nKihlberg (nyd)</pre><pre>1991/92:Ub68 av Björn Samuelson m.fl. (v)</pre><pre>med anledning av prop. 1991/92:113 Ny\r\nbörslagstiftning m.m. 1991/92:N34 av Anita Gradin\r\nm.fl. (s)</pre><pre>med anledning av prop. 1991/92:117 Avdragsrätt\r\nför avgifter till arbetsgivarorganisationer</pre><pre>1991/92:Sk27 av Lars Hedfors m.fl. (s)</pre><pre>med anledning av prop. 1991/92:118 Förenklad\r\nstatistikreglering</pre><pre>1991/92:Fi38 av Bo G Jenevall (nyd)</pre><pre>1991/92:Fi39 av Hans Gustafsson m.fl. (s)</pre><pre>med anledning av prop. 1991/92:120 Reglering av\r\npriserna på fisk m.m.</pre><pre>1991/92:Jo36 av Sven-Olof Petersson m.fl. (c)</pre><pre>1991/92:Jo37 av Annika Åhnberg m.fl.</pre><pre>1991/92:Jo38 av Göran Persson m.fl. (s)</pre><pre>1991/92:Jo39 av Sven-Olof Petersson (c)</pre><pre>med anledning av prop. 1991/92:123 Slopande av\r\nintresserepresenation i vissa statliga myndighetes\r\nstyrelser</pre><pre>1991/92:K20 av Bo Finnkvist m.fl. (s)</pre><pre>1991/92:K21 av Thage G Peterson m.fl. (s)</pre><pre>1991/92:K22 av Harriet Colliander (nyd)</pre><pre>med anledning av prop. 1991/92:125 Förslag om\r\ntilläggsbudget II till statsbudgeten för budgetåret\r\n1991/92</pre><pre>1991/92:Sf31 av Ian Wachtmeister och Bo G\r\nJenevall (nyd)</pre><pre>1991/92:T20 av Bengt Hurtig och Eva Zetterberg\r\n(v)</pre><pre>1991/92:N35 av Anita Gradin m.fl. (s)</pre><pre>1991/92:N36 av Rolf L Nilson (v)</pre><pre>med anledning av prop. 1991/92:129 Socialavgifter\r\npå vissa förmåner när förutsättningar för jämkning\r\nav förmånsvärdet föreligger, m.m.</pre><pre>1991/92:Sk28 av Lars Hedfors m.fl. (s)</pre><pre>1991/92:Sk29 av Lars Bäckström m.fl. (v)</pre><pre>med anledning av prop. 1991/92:133 En elmarknad\r\nmed konkurrens 1991/92:N37 av Anita Gradin\r\nm.fl. (s)</pre><pre>med anledning av prop. 1991/92:134 Riktlinjer för\r\növerföringen av verksamheten vid domänverket till\r\naktiebolagsform</pre><pre>1991/92:N38 av Hugo Hegeland och Inger René (m)</pre><pre>1991/92:N39 av Karin Israelsson (c)</pre><pre>1991/92:N40 av Hans Dau (m)</pre><pre>1991/92:N41 av Lars Werner m.fl. (v)</pre><pre>1991/92:N42 av John Andersson (v)</pre><pre>1991/92:N43 av Sonia Karlsson m.fl. (s)</pre><pre>1991/92:N44 av Carl Olov Persson och Jan Erik\r\nÅgren (kds)</pre><pre>1991/92:N45 av Anita Gradin m.fl. (s)</pre><pre>1991/92:N46 av Karl-Göran Biörsmark m.fl.\r\n(fp,c,kds)</pre><pre>1991/92:N47 av Sigge Godin och Siw Persson (fp)</pre><pre>1991/92:N48 av Sigge Godin (fp)</pre><pre>1991/92:N49 av Jan Fransson och Åke Selberg (s)</pre><pre>1991/92:N50 av Jan Fransson och Sinikka Bohlin (s)</pre><pre>1991/92:N51 av Karin Starrin och Lennart\r\nBrunander (c)</pre><pre>1991/92:N52 av Åke Gustavsson m.fl. (s)</pre><pre>med anledning av prop. 1991/92:138 Ändringar i\r\nutlänningslagen (1989:529), m.m.</pre><pre>1991/92:Sf32 av Sten Andersson i Malmö (m)</pre><pre>1991/92:Sf33 av Berith Eriksson (v)</pre><pre>1991/92:Sf34 av Doris Håvik m.fl. (s)</pre><pre>1991/92:Sf35 av Leif Bergdahl (nyd)</pre><pre>med anledning av prop. 1991/92:141 Upphävande\r\nav lagen (1986:1242) om försöksverksamhet med\r\nkooperativ hyresrätt, m.m.</pre><pre>1991/92:Bo10 av Eva Zetterberg (v)</pre><pre>1991/92:Bo11 av Inger Lundberg och Sture Ericson\r\n(s)</pre><pre>1991/92:Bo12 av Rune Thorén m.fl. (c)</pre><pre>1991/92:Bo13 av Oskar Lindkvist m.fl. (s)</pre><pre>med anledning av prop. 1991/92:151 Vissa\r\nändringar i förmånssystemet för läkemedel m.m.</pre><pre>1991/92:Sf36 av Marianne Jönsson (c)</pre><pre>1991/92:Sf37 av Johan Brohult och Bengt Dalström\r\n(nyd)</pre><pre>1991/92:Sf38 av Ingvar Carlsson m.fl. (s)</pre><pre>1991/92:Sf39 av Berith Eriksson m.fl. (v)</pre><pre>1991/92:Sf40 av Kent Carlsson (s)</pre><pre>med anledning av prop. 1991/92:157 Vissa\r\ngymnasie- och vuxenutbildningsfrågor m.m.</pre><pre>1991/92:Ub69 av Larz Johansson m.fl. (c,fp,kds)</pre><pre>1991/92:Ub70 av Larz Johansson (c)</pre><pre>1991/92:Ub71 av Stina Gustavsson m.fl. (c)</pre><pre>1991/92:Ub72 av Stina Gustavsson och Stina\r\nEliasson (c)</pre><pre>1991/92:Ub73 av Anders G Högmark (m)</pre><pre>1991/92:Ub74 av Björn Samuelson m.fl. (v)</pre><pre>1991/92:Ub75 av Lena Hjelm-Wallén m.fl. (s)</pre><pre>1991/92:Ub76 av Åke Gustavsson m.fl. (s)</pre><pre>med anledning av förs. 1991/92:18 Riksdagens\r\nrevisorers förslag angående samordnad\r\ninvesteringsplanering för transporter</pre><pre>1991/92:T21 av Kenneth Attefors (nyd)</pre><pre>1991/92:T22 av Bengt Hurtig (v)</pre><pre>Justitieutskottets betänkanden</pre><pre>1991/92:JuU22 Anslag till kriminalvården, m.m.</pre><pre>1991/92:JuU23 Anslag till polisväsendet</pre><pre>Socialförsäkringsutskottets betänkande\r\n1991/92:SfU9 Studiestöd</pre><pre>18 § Anmälan om interpellation</pre><pre>Anmäldes att följande interpellation framställts</pre><pre>den 21 april</pre><pre>1991/92:182 av Christel Anderberg (m) till\r\nstatsrådet Bo Lundgren om samverkan mellan\r\nbanker och posten:</pre><pre>Posten har nyligen beslutat om en ny\r\nregionindelning och att antalet postkontor i landet\r\nskall minska med ca 1 000 st. I storstäderna blir\r\neffekten härav, i form av sämre service, i allmänhet\r\nganska måttlig. I de små samhällena i glesbygden\r\nkan resultatet bli rent förödande, dels för att det\r\nmoderna samhällslivet kräver tillgång till postala\r\ntjänster, dels för att det lätt uppstår s.k. domino-\r\neffekter när servicen i en bygd börjar naggas i\r\nkanten.</pre><pre>En lösning på de problem postens rationalisering\r\nmedför skulle vara en ökad samverkan mellan\r\nbanker och posten. I Dalarna har man varit inne på\r\nsådana tankar men detta har stupat på att\r\nregelverket f.n. ej synes medge något egentligt\r\nsamarbete.</pre><pre>När posten hade beslutat sig för att lägga ned\r\npostkontoret i Stora Skedvi i Säters kommun fick\r\nSparbanken HHS, Hedemora, en förfrågan från\r\npostens regionkontor i Borlänge om att få köpa\r\nvissa tjänster av Sparbanken i Stora Skedvi, där\r\nSparbanken har ett kontor och i vars bankhus\r\nposten förhyrde sina lokaler. De tjänster som var\r\naktuella var sortering av boxpost till 80--100 boxar\r\n(mobila, som skulle tillhandahållas av posten) samt\r\nutlämning av värdeförsändelser och paket.</pre><pre>Sparbanken HHS var positiv till uppdraget och\r\nförklarade sig ha såväl personella, kunskapmässiga\r\nsom lokalmässiga förutsättningar för det tilltänkta\r\nsamarbetet med posten.</pre><pre>I ett yttrande av den 3 december 1991 har\r\nfinansinspektionen emellertid konstaterat att\r\nverksamhet som inbegriper handläggning av brev-\r\noch pakettjänster, frimärksförsäljning och liknande\r\ninte har sådant samband med in- och utlåning som\r\när förutsatt för att få bedriva bank enligt\r\nbankrörelselagen. Den service som Sparbanken\r\nönskade vara posten behjälplig med i Stora Skedvi\r\nvar därför av den karaktären att finansinspektionen\r\ninte kunde finna det tänkta samarbetet förenligt\r\nmed bankrörelselagen.</pre><pre>Enligt ett samarbetsavtal som ingicks mellan posten\r\noch Sparbanksgruppen AB i juni 1991 skall\r\nkontorssamverkan kunna ske och sparbank kunna\r\nåtaga sig att på uppdragsbasis tillhandahålla viss\r\npostal service på sparbankskontor.</pre><pre>Avtalet synes f.n. dock bara kunna fungera i\r\nmotsatt riktning mot vad som här diskuteras, dvs.\r\nså att det öppnas möjligheter för posten att ta över\r\nvissa banktjänster när sparbankskontor läggs ned.</pre><pre>För människorna i Husby i Hedemora kommun,\r\nsom nu står i tur att förlora sin postservice, är det\r\nsvårförståeligt att samarbetet mellan Sparbanken\r\noch posten inte skall kunna gå i båda riktningarna\r\nså att deras bank också skall kunna ge service för\r\npostens räkning. De anser -- med rätta -- att\r\nbibehållen glesbygdsservice kräver ett nytänkande.\r\nDe kan inte acceptera att framtiden för deras\r\nhemort riskeras på grund av något som framstår\r\nsom rena formaliteter.</pre><pre>Om finansinspektionens tolkning av\r\nbankrörelselagen är korrekt anser jag att en\r\nlagändring bör övervägas.</pre><pre>Med hänvisning till vad som ovan anförts vill jag\r\nfråga skatteministern:</pre><pre>Är skatteministern beredd att göra en sådan\r\nändring i bankrörelselagen att banks\r\ntillhandahållande av vissa postala tjänster kan bli\r\nförenligt med bankverksamhet enligt 2:1\r\nbankrörelselagen?</pre><pre>19 § Anmälan om frågor</pre><pre>Anmäldes att följande frågor framställts</pre><pre>den 21 april</pre><pre>1991/92:684 av Bengt-Ola Ryttar (s) till\r\nnäringsministern om konkurrensbegränsning i\r\nsamband med driftsnedläggningar:</pre><pre>LB-Invest som efter konkurs övertagit husföretaget\r\nBoro har lagt husfabriken i Mockfjärd i ''malpåse''.\r\nHusfabriken var kommunens största\r\nindustriarbetsplats, nu står den öde. LB-Invest fick\r\nköpa anläggningen av konkursförvaltaren eftersom\r\nman deklarerade att driften skulle fortsätta. Så har\r\ninte blivit fallet.</pre><pre>Företaget är beredd att upplåta lokalerna för annan\r\nverksamhet, men inte för konkurrerande\r\nverksamhet.</pre><pre>I Borlänge har Farmek stängt sitt slakteri.\r\nSlakterifastigheten är till salu, men med villkoret\r\natt köparen inte får bedriva slakteriverksamhet.</pre><pre>Avser näringsministern att vidta några åtgärder\r\nmot den beskrivna konkurrensbegränsningen?</pre><pre>1991/92:685 av Sten Svensson (m) till statsrådet\r\nReidunn Laurén om lönegarantin:</pre><pre>Konkursformen har kommit att bli en attraktiv\r\nform för rekonstruktion av företag. Dess\r\nattraktionskraft beror till stor del på hur\r\nlönegarantin används.</pre><pre>Ett flertal köpeavtal mellan ett konkursbo och en\r\nförvärvare av konkursboets rörelse innehåller en\r\nanställningsgaranti med förbehåll att lönegaranti\r\nskall utgå. Köparen garanterar därvid fortsatt\r\nanställning för gäldenärbolagets anställda. De\r\nanställdas löner skall då utgå av lönegaranti under\r\nde anställdas återstående uppsägningstid, varefter\r\nåteranställning av de aktuella anställda skall ske\r\nsuccessivt.</pre><pre>Det ovan beskrivna förfarandet medför att en\r\nkonkurrenssnedvridande fördel uppstår för det\r\nföretag som köper konkursboet.</pre><pre>Vilka åtgärder avser statsrådet vidta för att\r\nlönegarantin inte skall användas i sådant syfte?</pre><pre>1991/92:686 av Sten Andersson i Malmö (m) till\r\nstatsrådet Bo Lundgren om skattelagstiftningen\r\noch kostnaderna för underhåll av kulturhus:</pre><pre>Som en effekt av skatteomläggningen 1991 riskerar\r\npå sikt slott och kulturhus att förfalla. Orsaken är\r\natt kostnader för underhåll av kulturhus inte längre\r\när avdragsgilla. Sker ingen ändring avseende\r\nreglerna för underhåll av kulturhus går en viktig del\r\nav vårt kulturarv förlorat.</pre><pre>Vilka åtgärder är statsrådet berett att vidta så att\r\ndet blir realistiskt ekonomiskt möjligt att\r\nunderhålla kulturhus?</pre><pre>20 § Kammaren åtskildes kl. 22.34.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 3 § anf. 8 (delvis),</pre><pre>av talmannen därefter t.o.m. anf. 26 (delvis),</pre><pre>av förste vice talmannen därefter t.o.m. anf. 58\r\n(delvis),</pre><pre>av tredje vice talmannen därefter t.o.m. 4 § anf. 85\r\n(delvis),</pre><pre>av andre vice talmannen därefter t.o.m. 5 § anf. 124\r\n(delvis),</pre><pre>av tredje vice talmannen därefter t.o.m. 10 § anf.\r\n171 (delvis) och</pre><pre>av förste vice talmannen därefter till\r\nsammanträdets slut.</pre><pre></pre><pre>§ Anmälan om interpellation</pre><pre>Anmäldes att följande interpellation framställts</pre><pre>den 21 april</pre><pre>1991/92:182 av Christel Anderberg (m) till\r\nstatsrådet Bo Lundgren om samverkan mellan\r\nbanker och posten:</pre><pre>Posten har nyligen beslutat om en ny\r\nregionindelning och att antalet postkontor i landet\r\nskall minska med ca 1 000 st. I storstäderna blir\r\neffekten härav, i form av sämre service, i allmänhet\r\nganska måttlig. I de små samhällena i glesbygden\r\nkan resultatet bli rent förödande, dels för att det\r\nmoderna samhällslivet kräver tillgång till postala\r\ntjänster, dels för att det lätt uppstår s.k. domino-\r\neffekter när servicen i en bygd börjar naggas i\r\nkanten.</pre><pre>En lösning på de problem postens rationalisering\r\nmedför skulle vara en ökad samverkan mellan\r\nbanker och posten. I Dalarna har man varit inne på\r\nsådana tankar men detta har stupat på att\r\nregelverket f.n. ej synes medge något egentligt\r\nsamarbete.</pre><pre>När posten hade beslutat sig för att lägga ned\r\npostkontoret i Stora Skedvi i Säters kommun fick\r\nSparbanken HHS, Hedemora, en förfrågan från\r\npostens regionkontor i Borlänge om att få köpa\r\nvissa tjänster av Sparbanken i Stora Skedvi, där\r\nSparbanken har ett kontor och i vars bankhus\r\nposten förhyrde sina lokaler. De tjänster som var\r\naktuella var sortering av boxpost till 80--100 boxar\r\n(mobila, som skulle tillhandahållas av posten) samt\r\nutlämning av värdeförsändelser och paket.</pre><pre>Sparbanken HHS var positiv till uppdraget och\r\nförklarade sig ha såväl personella, kunskapmässiga\r\nsom lokalmässiga förutsättningar för det tilltänkta\r\nsamarbetet med posten.</pre><pre>I ett yttrande av den 3 december 1991 har\r\nfinansinspektionen emellertid konstaterat att\r\nverksamhet som inbegriper handläggning av brev-\r\noch pakettjänster, frimärksförsäljning och liknande\r\ninte har sådant samband med in- och utlåning som\r\när förutsatt för att få bedriva bank enligt\r\nbankrörelselagen. Den service som Sparbanken\r\nönskade vara posten behjälplig med i Stora Skedvi\r\nvar därför av den karaktären att finansinspektionen\r\ninte kunde finna det tänkta samarbetet förenligt\r\nmed bankrörelselagen.</pre><pre>Enligt ett samarbetsavtal som ingicks mellan posten\r\noch Sparbanksgruppen AB i juni 1991 skall\r\nkontorssamverkan kunna ske och sparbank kunna\r\nåtaga sig att på uppdragsbasis tillhandahålla viss\r\npostal service på sparbankskontor.</pre><pre>Avtalet synes f.n. dock bara kunna fungera i\r\nmotsatt riktning mot vad som här diskuteras, dvs.\r\nså att det öppnas möjligheter för posten att ta över\r\nvissa banktjänster när sparbankskontor läggs ned.</pre><pre>För människorna i Husby i Hedemora kommun,\r\nsom nu står i tur att förlora sin postservice, är det\r\nsvårförståeligt att samarbetet mellan Sparbanken\r\noch posten inte skall kunna gå i båda riktningarna\r\nså att deras bank också skall kunna ge service för\r\npostens räkning. De anser -- med rätta -- att\r\nbibehållen glesbygdsservice kräver ett nytänkande.\r\nDe kan inte acceptera att framtiden för deras\r\nhemort riskeras på grund av något som framstår\r\nsom rena formaliteter.</pre><pre>Om finansinspektionens tolkning av\r\nbankrörelselagen är korrekt anser jag att en\r\nlagändring bör övervägas.</pre><pre>Med hänvisning till vad som ovan anförts vill jag\r\nfråga skatteministern:</pre><pre>Är skatteministern beredd att göra en sådan\r\nändring i bankrörelselagen att banks\r\ntillhandahållande av vissa postala tjänster kan bli\r\nförenligt med bankverksamhet enligt 2:1\r\nbankrörelselagen?</pre><pre>   § Anmälan om frågor</pre><pre>Anmäldes att följande frågor framställts</pre><pre>den 21 april</pre><pre>1991/92:684 av Bengt-Ola Ryttar (s) till\r\nnäringsministern om konkurrensbegränsning i\r\nsamband med driftsnedläggningar:</pre><pre>LB-Invest som efter konkurs övertagit husföretaget\r\nBoro har lagt husfabriken i Mockfjärd i ''malpåse''.\r\nHusfabriken var kommunens största\r\nindustriarbetsplats, nu står den öde. LB-Invest fick\r\nköpa anläggningen av konkursförvaltaren eftersom\r\nman deklarerade att driften skulle fortsätta. Så har\r\ninte blivit fallet.</pre><pre>Företaget är beredd att upplåta lokalerna för annan\r\nverksamhet, men inte för konkurrerande\r\nverksamhet.</pre><pre>I Borlänge har Farmek stängt sitt slakteri.\r\nSlakterifastigheten är till salu, men med villkoret\r\natt köparen inte får bedriva slakteriverksamhet.</pre><pre>Avser näringsministern att vidta några åtgärder\r\nmot den beskrivna konkurrensbegränsningen?</pre><pre>1991/92:685 av Sten Svensson (m) till statsrådet\r\nReidunn Laurén om lönegarantin:</pre><pre>Konkursformen har kommit att bli en attraktiv\r\nform för rekonstruktion av företag. Dess\r\nattraktionskraft beror till stor del på hur\r\nlönegarantin används.</pre><pre>Ett flertal köpeavtal mellan ett konkursbo och en\r\nförvärvare av konkursboets rörelse innehåller en\r\nanställningsgaranti med förbehåll att lönegaranti\r\nskall utgå. Köparen garanterar därvid fortsatt\r\nanställning för gäldenärbolagets anställda. De\r\nanställdas löner skall då utgå av lönegaranti under\r\nde anställdas återstående uppsägningstid, varefter\r\nåteranställning av de aktuella anställda skall ske\r\nsuccessivt.</pre><pre>Det ovan beskrivna förfarandet medför att en\r\nkonkurrenssnedvridande fördel uppstår för det\r\nföretag som köper konkursboet.</pre><pre>Vilka åtgärder avser statsrådet vidta för att\r\nlönegarantin inte skall användas i sådant syfte?</pre><pre>1991/92:686 av Sten Andersson i Malmö (m) till\r\nstatsrådet Bo Lundgren om skattelagstiftningen\r\noch kostnaderna för underhåll av kulturhus:</pre><pre>Som en effekt av skatteomläggningen 1991 riskerar\r\npå sikt slott och kulturhus att förfalla. Orsaken är\r\natt kostnader för underhåll av kulturhus inte längre\r\när avdragsgilla. Sker ingen ändring avseende\r\nreglerna för underhåll av kulturhus går en viktig del\r\nav vårt kulturarv förlorat.</pre><pre>Vilka åtgärder är statsrådet berett att vidta så att\r\ndet blir realistiskt ekonomiskt möjligt att\r\nunderhålla kulturhus?</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}