{"dokumentstatus":{"dokument":{"hangar_id":"2438917","dok_id":"GE0929","rm":"1990/91","beteckning":"29","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"29","slutnummer":"0","datum":"1990-11-21 00:00:00","systemdatum":"2010-02-17 00:00:00","publicerad":"1990-11-21 00:00:00","titel":"Riksdagens snabbprotokoll 1990/91:29 Onsdagen den 21 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{B89EB120-006B-45E5-92A6-7D06D5336DEB}","dokument_url_text":"http://data.riksdagen.se/dokument/GE0929/text","dokument_url_html":"http://data.riksdagen.se/dokument/GE0929","dokumentstatus_url_xml":"http://data.riksdagen.se/dokumentstatus/GE0929","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:29</div>\r\n<div class=\"sidhuvud_datum\">Onsdagen den 21 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Meddelande om ändringar i kammarens\r\nsammanträdesplan</pre><pre>Anf. 1 TALMANNEN:</pre><pre>Sammanträdena den 3 och 10 december för\r\ninterpellationssvar inleds kl. 10.00. Vid\r\nsammanträdet den 7 december kl. 9.00\r\nförekommer endast interpellationssvar.</pre><pre>2 § Justering av protokoll</pre><pre>Justerades protokollet för den 15 november.</pre><pre>3 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:K12--K14 till konstitutionsutskottet</pre><pre>4 § Beslut rörande utskottsbetänkanden som\r\nslutdebatterats den 14 november</pre><pre>Företogs till avgörande socialförsäkringsutskottets\r\nbetänkande 1990/91:SfU4, socialutskottets\r\nbetänkande 1990/91:SoU4, kulturutskottets\r\nbetänkanden 1990/91:KrU5 och KrU7 samt\r\njordbruksutskottets betänkanden 1990/91:JoU7,\r\nJoU8 och JoU17 (beträffande debatten i dessa\r\närenden, se prot. 24).</pre><pre>Socialförsäkringsutskottets betänkande SfU4</pre><pre>Mom.3 (feriearbetstillstånd)</pre><pre>Utskottets hemställan bifölls med 188 röster mot\r\n115 för reservation 2 av Gullan Lindblad m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls</pre><pre>Socialutskottets betänkande SoU4</pre><pre>Mom. 1 (fritt läkarval)</pre><pre>Hemställan</pre><pre>Utskottets hemställan bifölls med 271 röster mot 38\r\nför hemställan i reservation 1 av Rosa Östh och\r\nGöran Engström. 1 ledamot avstod från att rösta.</pre><pre>Motivering</pre><pre>Utskottets motivering godkändes med 231 röster\r\nmot 59 för den i reservation 3 av Sten Svensson\r\nm.fl. anförda motiveringen i motsvarande del. 20\r\nledamöter avstod från att rösta.</pre><pre>Mom. 2 (husläkare)</pre><pre>Hemställan</pre><pre>Utskottets hemställan bifölls med 268 röster mot 38\r\nför hemställan i reservation 2 av Daniel Tarschys\r\noch Ingrid Ronne-Björkqvist. 1 ledamot avstod\r\nfrån att rösta.</pre><pre>Motivering</pre><pre>Utskottets motivering godkändes.</pre><pre>Mom. 5 (återinrättande av en medicinalstyrelse)</pre><pre>Utskottets hemställan -- som ställdes mot\r\nreservation 4 av Sten Svensson m.fl. -- bifölls med\r\nacklamation.</pre><pre>Mom. 8 (enskilda vårdhem)</pre><pre>Utskottets hemställan -- som ställdes mot\r\nreservation 7 av Daniel Tarschys m.fl. -- bifölls med\r\nacklamation.</pre><pre>Mom. 9 (förebyggande hälso- och sjukvårdsarbete)</pre><pre>Utskottets hemställan bifölls med 254 röster mot 58\r\nför reservation 8 av Rosa Östh m.fl.</pre><pre>Mom. 11 (insatser för att förebygga olycksfall\r\nm.m.)</pre><pre>Utskottets hemställan -- som ställdes mot\r\nreservation 10 av Daniel Tarschys och Ingrid\r\nRonne-Björkqvist -- bifölls med acklamation.</pre><pre>Mom. 12 (kost och hälsa)</pre><pre>Utskottets hemställan -- som ställdes mot\r\nreservation 11 av Daniel Tarschys m.fl. -- bifölls\r\nmed acklamation.</pre><pre>Mom. 14 (röstförsämring hos barn)</pre><pre>Utskottets hemställan -- som ställdes mot\r\nreservation 13 av Daniel Tarschys och Ingrid\r\nRonne-Björkqvist -- bifölls med acklamation.</pre><pre>Mom. 37 och 38 (utbildning om smärta och\r\nsmärtbehandling samt smärtkliniker i varje\r\nlandsting)</pre><pre>Utskottets hemställan bifölls med 292 röster mot 20\r\nför reservation 23 av Paul Ciszuk.</pre><pre>Mom. 40 (epilepsivård)</pre><pre>Utksottets hemställan -- som ställdes mot\r\nreservation 25 av Daniel Tarschys och Ingrid\r\nRonne-Björkkqvist -- bifölls med acklamation.</pre><pre>Mom. 44 (alternativmedicinsk behandling m.m.)</pre><pre>Utskottets hemställan -- som ställdes mot\r\nreservation 27 av Paul Ciszuk -- bifölls med\r\nacklamation.</pre><pre>Mom. 46 (personalförsörjning och\r\npersonalutveckling inom hälso- och sjukvården)</pre><pre>Hemställan</pre><pre>Utskottets hemställan bifölls med 225 röster mot 73\r\nför hemställan i reservation 28 av Daniel Tarschys\r\nm.fl. 10 ledamöter avstod från att rösta.</pre><pre>Mom. 55 (förbud mot amalgam)</pre><pre>Utskottets hemställan bifölls med 234 röster mot 71\r\nför reservation 32 av Rosa Östh m.fl. 5 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU5</pre><pre>Mom. 1--4</pre><pre>Utskottets hemställan bifölls.</pre><pre>Mom. 5 (bevarande av unika stadsmiljöer)</pre><pre>Utskottets hemställan -- som ställdes mot\r\nreservationen av Jan Hyttring och Stina Eliasson --\r\nbifölls med acklamation.</pre><pre>Kulturutskottets betänkande KrU7</pre><pre>Utskottets hemställan bifölls.</pre><pre>Jordbruksutskottets betänkande JoU7</pre><pre>Utskottets hemställan bifölls.</pre><pre>Jordbruksutskottets betänkande JoU8</pre><pre>Utskottets hemställan bifölls.</pre><pre>Jordbruksutskottets betänkande JoU17</pre><pre>Utskottets hemställan bifölls.</pre><pre>\r\nMeddelande om samlad votering</pre><pre>Talmannen meddelade att\r\narbetsmarknadsutskottets betänkande AU14,\r\nkonstitutionsutskottets betänkanden KU8 och\r\nKU10, lagutskottets betänkanden LU6, LU7, LU8,\r\nLU9 och LU10, socialförsäkringsutskottets\r\nbetänkande SfU5 samt trafikutskottets betänkande\r\nTU5 skulle avgöras i ett sammanhang efter avslutad\r\ndebatt.</pre><pre>5 § Ombildning av Nordkalottens AMU-center\r\ntill stiftelse</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU14 Ombildning av Nordkalottens\r\nAMU-center till stiftelse (prop. 1990/91:2).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 14 §.)</pre><pre>6 § Riksdagsfrågor</pre><pre>Föredrogs</pre><pre>konstitutionsutskottets betänkande</pre><pre>1990/91:KU8 Riksdagsfrågor.</pre><pre>Anf. 2 ELISABETH FLEETWOOD (m):</pre><pre>Herr talman! Under en följd av år har jag under\r\nallmänna motionstiden motionerat om att vi här i\r\nriksdagen på något sätt skulle manifestera vår\r\nrespekt för den kamp för mänskliga rättigheter som\r\nRaoul Wallenberg förde under sin tid i Budapest.\r\nDet finns en allmän uppslutning kring idén att hylla\r\nhonom och hans gärning, men tyvärr tycks denna\r\ntanke falla på teknikaliteter.</pre><pre>Jag fick först frågan remitterad till KU, där jag nu\r\nsitter själv, och man sade där att det inte var en KU-\r\nfråga. Så försökte jag med att få frågan hänvisad till\r\nförvaltningsstyrelsen, men den hamnade i alla fall i\r\nKU, där den avstyrktes. Jag gick då tillbaka till KU,\r\noch nu har motionen avstyrkts en gång till, även om\r\ndet naturligtvis har skett med all respekt för\r\nändamålet.</pre><pre>När jag ser vad majoriteten skriver -- det är bara\r\nvi moderater som har reserverat oss -- blir jag litet\r\nkonfunderad. På s. 9 skriver nämligen majoriteten:\r\n''Det kan därför komma att göras fler\r\nframställningar om att få placera monument och\r\nminnesmärken inom eller i direkt anslutning till\r\nriksdagens byggnader. Ett exempel på detta är det\r\nminnesmärke över svenskar som avlidit i FN-tjänst\r\nsom arméstaben vill uppföra på riksplan. Den\r\nfrågan behandlas för närvarande av\r\nförvaltningsstyrelsens direktion.''</pre><pre>Jag har mycket svårt att förstå varför inte min\r\nönskan om att också den här motionen skulle gå till\r\nförvaltningsstyrelsen skulle kunna beviljas. Om\r\narméstaben har kunnat föra fram sitt önskemål, bör\r\nockså vår samfälliga respekt för mänskliga\r\nrättigheter och kampen för dem kunna behandlas\r\nav förvaltningsstyrelsen.</pre><pre>Jag skall naturligtvis inte dra ut på debatten, och\r\njag avstår också från att yrka bifall till min motion.\r\nOrsaken är inte att jag inte tror på motionen, utan\r\natt jag inte vill låsa mina kolleger i kammaren inför\r\nett omtänkande till nästa motionsperiod.</pre><pre>Anf. 3 BIRGIT FRIGGEBO (fp):</pre><pre>Herr talman! Jag vill först göra en liten kommentar\r\ntill Elisabeth Fleetwoods inlägg.\r\nKonstitutionsutskottets majoritet konstaterade att\r\ndet får ankomma på förvaltningsstyrelsen att ta\r\nställning till den här typen av framställningar. Man\r\nbehandlar alltså framställningarna om\r\nminnesmärken över FN-svenskarna resp. över\r\nWallenberg på samma sätt, utan att avge någon\r\nrekommendation.</pre><pre>Herr talman! Vi har fått en vital debatt om\r\ndemokratin och om hur Sverige styrs. I den ingår\r\nockså en diskussion om parlamentets roll. Inför\r\nnomineringsarbetet diskuteras dessa frågor inom\r\npartierna. Det gäller att rekrytera nya människor\r\nsom skall företräda folket. Vi gamla\r\nriksdagsledamöter skall också ta ställning till om vi\r\nvill bli omvalda eller inte.</pre><pre>Det har också förts en diskussion om\r\nrepresentativiteten och kontakten mellan väljare\r\noch valda. Riksdagens inflytande har ökat under de\r\nsenaste åren beroende på den parlamentariska\r\nsituation vi har. I denna diskussion ingår också\r\nfrågan om ledamöternas arbetsförhållanden. Det\r\nhar skett en väsentlig förbättring om man bara ser\r\ntillbaka ett tiotal år och jämför med hur det var då.</pre><pre>I utskottsutlåtandet finns en enig skrivning om den\r\nservice som skall stå till ledamöternas förfogande.\r\nJag vill bedöma den skrivningen som ett mycket\r\nstort steg framåt för att förbättra\r\narbetsförhållandena här i riksdagen. Det har, som\r\nalla vet, skett en upprustning vad gäller\r\nsekreterarhjälpen. Men det finns forfarande\r\nbrister, framför allt vad avser tillgången till mer\r\nkvalificerad assistenthjälp i form av handläggare\r\noch liknande.</pre><pre>Nu har utskottet gått vidare och konstaterar att det\r\nfinns ett behov av också mer kvalificerad\r\nassistenhjälp. Men framför allt talar man om att det\r\nfinns ett behov av en personlig sekreterar- och\r\nhandläggartjänst. Det är ett litet trendbrott i\r\nförhållande till hur vi behandlat dessa frågor\r\ntidigare i riksdagen.</pre><pre>Vi ser framför oss möjligheten att kunna få service\r\noch hjälp också på hemorten. Det pågår en\r\ndiskussion om användningen av riksdagens lokaler,\r\noch det är självfallet en förutsättning om vi skall\r\nkunna bygga ut hjälpen kraftigt. Men det finns\r\nenskilda riksdagsledamöter som skulle kunna knyta\r\ntill sig service oberoende av tillgång till fler\r\narbetsrum eller liknande.</pre><pre>Det pågår också en utvärdering av\r\nassistenstödet. Utskottet konstaterar att man i\r\nsamband med den utvärderingen bör kunna gå\r\nvidare. Det betyder enligt min uppfattning att vi\r\nredan i vår borde kunna ta tag i dessa frågor och\r\nbestämma oss för en större individualisering och en\r\nutvidgning av assistenthjälpen. Jag tror att det\r\nskulle bidra till ett större förtroende för folkets\r\nföreträdare när vi på ett professionellt sätt kan\r\nsköta våra arbeten. Framför allt kan vi representera\r\noch företräda våra väljare på ett bättre sätt.</pre><pre>Herr talman! Folkpartiet har också en reservation\r\nfogad till detta betänkande. Jan-Erik Wikström och\r\nMargitta Edgren har föreslagit att riksdagen skall\r\nha tillgång till service i form av språkvårdare. Jag\r\nhar själv personlig erfarenhet från regeringskansliet\r\nav vad sådana språkvårdare kan åstadkomma. De\r\nkunde förvandla tunga och byråkratiska texter och\r\nskrivningar till flytande och lättförståelig svenska,\r\nutan att innehållet och precisionen gick förlorad.\r\nRiksdagen producerar ju en mängd officiell text,\r\nframför allt betänkanden. Jag anser att vi har ett\r\nansvar för hur språket vårdas, hur vi använder vårt\r\nspråk, och att det skall vara lättillgängligt och\r\nlättläst. Det finns många avnämare till våra\r\nofficiella texter.</pre><pre>Tanken bakom att ha sådana språkvårdare är att\r\nde skall kunna granska texter och ge service både\r\ntill tjänstemän och till ledamöter. Nu tar utskottet\r\ninte ställning i denna fråga, utan skjuter över den\r\ntill förvaltningsstyrelsen. Jag avstår här från att\r\nyrka bifall till vår reservation, men lovar i stället att\r\nsom ledamot i förvaltningsstyrelsen fortsätta att\r\ndriva denna fråga.</pre><pre>Anf. 4 ELISABETH FLEETWOOD (m)\r\nreplik:</pre><pre>Herr talman! Med anledning av vad Birgit\r\nFriggebo här sade vill jag säga att min uppfattning\r\ntyvärr är den att förvaltningsstyrelsen hittills har\r\nförsökt skjuta frågan ifrån sig. Men genom dessa\r\ntvå saker, dels det majoritetsbeslut som kommer att\r\nfattas här i dag, dels genom den debatt som förts,\r\nhar frågan förts framåt. Om den då hamnar på\r\nförvaltningsstyrelsens agenda är ingen mer glad än\r\njag.</pre><pre>Anf. 5 HANS LEGHAMMAR (mp):</pre><pre>Herr talman! Jag skall inte bli mångordig, bl.a.\r\ndärför att det i så fall krävs mycket papper för att\r\ntrycka vad jag säger.</pre><pre>Ingela Mårtensson har väckt en motion om\r\npappersflödet i riksdagen och vill att det skall göras\r\nen plan för att minska detta pappersflöde. Jag\r\ntycker att den motionen är rätt och riktig, och jag\r\nvill gärna stödja den. Jag tror att det finns mycket\r\nstora potentialer för att spara papper i detta hus.</pre><pre>Jag yrkar bifall till reservation 1.</pre><pre>Anf. 6 KURT OVE JOHANSSON (s):</pre><pre>Herr talman! De motioner som vi nu behandlar\r\nhärrör sig från den allmänna motionstiden 1989 och\r\n1990. Utskottets ställningstaganden föranleder\r\nåtmintone i ett fall förslag till ändringar i\r\nriksdagsordningen. Några kommentarer kring\r\ndetta kan därför vara på sin plats.</pre><pre>Enligt de regler som gäller utser\r\nkonstitutionsutskottet en JO-delegation med sex\r\nledamöter. Detta sker i enlighet med vad som\r\nstipulerats i riksdagsordningens 8 kap.\r\ntilläggsbestämmelse 8.10.1. Vid val av JO är\r\ndelegationen ett beredande organ. Det regleras i\r\nriksdagsordningen 8.10.2.</pre><pre>Det förhållandet att inte alla i KU representerade\r\npartier får plats i JO-delegationen har kritiserats\r\nutifrån principiella utgångspunkter. Som framgår\r\nav utskottsbetänkandet föreslås nu en ordning som\r\nlöser det beskrivna problemet på ett sätt som alla\r\npartier i riksdagen har kunnat ställa sig bakom.</pre><pre>Förslaget innebär att JO-delegationen avskaffas.\r\nDelegationens uppgifter övertas av\r\nkonstitutionsutskottet i dess helhet. Därmed\r\nbortfaller också behovet av samråd med partiernas\r\nrepresentanter som föreskrivs i riksdagsordningen.\r\nDenna nyordning, som enligt utskottets förslag\r\nskall tillämpas fr.o.m. nästa valperiod, förutsätter\r\nemellertid ändringar i riksdagsordningens\r\ntillläggsbestämmelser 8.10.1. och 8.10.2.</pre><pre>Den ändring som här föreslås i riksdagsordningens\r\ntilläggsbestämmelser får konsekvenser även i\r\ninstruktionen för riksdagens ombudsmän. Men om\r\ndetta återkommer utskottet till riksdagen vid ett\r\nsenare tillfälle.</pre><pre>Beträffande de reservationer som har lämnats i\r\nanslutning till betänkandet vill jag göra en kort\r\nkommentar till nr 2, den som handlar om\r\nutsmyckning i riksdagens lokaler. Jag vill då säga till\r\nElisabeth Fleetwood att vi naturligtvis är eniga om\r\nRaoul Wallenbergs stora betydelse. Likaså är vi\r\neniga om att det är viktigt att hålla hans minne\r\nlevande.</pre><pre>På s. 9 i utskottets betänkande redovisar vi varför\r\nvi inte är beredda att bifalla Elisabeth Fleetwoods\r\nmotion 324. Vi anser, vilket bör ha framkommit i\r\ndebatten, att det bör ankomma på\r\nförvaltningsstyrelsen att pröva frågan om\r\nmonument och minnesmärken för riksdagens\r\nvidkommande. Jag tycker att vi har uppgett starka\r\nskäl för varför det är förvaltningsstyrelsen som skall\r\npröva frågan. Jag instämmer med Birgit Friggebo\r\npå den här punkten.</pre><pre>Men, herr talman, långt ifrån alla motioner\r\navstyrks av konstitutionsutskottet: En motion med\r\nLars Gustafsson (s) som första namn har vunnit\r\nbifall.</pre><pre>Det innebär att arbetet med riksdagsbiografierna\r\nbör fortsätta och omfatta även\r\nenkammarriksdagen. Vi har menat att i första hand\r\nbör perioden 1971--1982 bli föremål för\r\nbiografikommitténs intresse efter det att man har\r\nfullföljt sitt arbete med tvåkammarriksdagen.</pre><pre>Herr talman! Jag yrkar bifall till utskottets\r\nbetänkande och avslag på de reservationer det\r\nyrkas bifall till.</pre><pre>Anf. 7 BO HAMMAR (v):</pre><pre>Herr talman! Jag yrkar också bifall till hemställan\r\ni betänkandet. Jag vill gärna tacka de andra\r\npartierna, och framför allt utskottets ordförande\r\nOlle Svensson, för att vi nu får en bra lösning på\r\nproblemet med beredningen av JO-val.</pre><pre>Vi har diskuterat det här länge i utskottet, och vårt\r\nparti har motionerat många gånger i frågan.\r\nProblemet har varit att inte alla partier har varit\r\nföreträdda i beredningen av JO-val. Nu tycker jag\r\natt utskottet har hittat en elegant lösning genom att\r\nhelt enkelt föreslå att JO-delegationen avskaffas\r\noch att konstitutionsutskottet in pleno förbereder\r\nJO-valen.</pre><pre>Det är viktigt att samtliga partier är företrädda i\r\nberedningsarbetet därför att JO-ombudsmännen\r\nskall vara hela riksdagens ombudsmän. Vi är\r\nväldigt nöjda med detta. Jag vill som sagt tacka\r\nutskottet för ett konstruktivt arbete för att lösa\r\nfrågan. Det var inte bara biografimotionen, Kurt\r\nOve Johansson, som tillstyrktes, utan faktiskt\r\nockså denna motion från vänsterpartiet.</pre><pre>Jag är mycket nöjd i dag över huvud taget, men jag\r\nvill särskilt tacka för att vi har fått en bra skrivning\r\nvad gäller frågan om polisingripanden i riksdagens\r\nlokaler.</pre><pre>Det inträffade en ganska olustig episod för något år\r\nsedan. I samband med en presskonferens på vårt\r\nriksdagskansli hade vi en polisiär närvaro som vi i\r\ngruppen inte kände till. Det uppstod en ganska\r\nladdad och tillkrånglad situation.</pre><pre>Nu löstes detta tack vare ett omdömesgillt arbete av\r\nvår egen säkerhetstjänst, som jag inte på något sätt\r\nvill kritisera -- jag tycker att den gör ett väldigt bra\r\narbete. Denna episod föranledde ändå mig och\r\nMargó Ingvardsson att väcka en motion till\r\nriksdagen om att man borde se över detta.</pre><pre>Nu får vi bra och starka skrivningar på denna\r\npunkt, där det bl.a. heter att utskottet för sin del\r\nstarkt vill understryka vikten av att man skall ta\r\nhänsyn till de speciella förhållanden som råder i\r\ndetta hus, partigruppernas arbete m.m. Jag anser\r\natt i praktiken även denna motion tillstyrkts.</pre><pre>Herr talman! Avslutningsvis vill jag yrka bifall till\r\nhemställan i betänkandet.</pre><pre>Överläggningen var härmed avslutad.</pre><pre></pre><pre>7 § Tryckfrihets- och sekretessfrågor</pre><pre>Föredrogs</pre><pre>konstitutionsutskottets betänkande</pre><pre>1990/91:KU10 Tryckfrihets- och sekretessfrågor.</pre><pre>Anf. 8 HANS NYHAGE (m):</pre><pre>Herr talman! I här föreliggande betänkande har\r\nkonstitutionsutskottet behandlat ett antal motioner\r\nfrån allmänna motionstiden rörande tryckfrihet och\r\nsekretess. Så när som med ett undantag avstyrks\r\nmotionsyrkandena av utskottet.</pre><pre>I några fall sker detta med hänvisning till pågående\r\nberedning av ärendena inom regeringskansliet. Hit\r\nhör yrkandet om att bestämmelserna vid\r\nregistreringen hos säpo skall vara offentliga, vidare\r\nfrågan om skärpt sekretess för uppgifter i\r\nvapenregistret liksom kravet på att\r\noffentlighetsprincipen skall begränsas beträffande\r\nrekryteringsärenden inom den offentliga sektorn.</pre><pre>Ytterligare några frågor, som utskottet avvisar med\r\nhänvisning till pågående beredning, gäller dels\r\nmöjligheten för förföljda personer att byta\r\npersonnummer, dels sekretessen vid rapportering\r\ninom hälso- och sjukvårdsområdet, när det gäller\r\nrapportering av läkemedelsmissbrukare samt\r\nslutligen också frågan om den uppgiftsöverföring\r\nsom sker från landstingen till socialstyrelsens\r\nforsknings- och statistikregister.</pre><pre>I ett fall har utskottet således gjort ett\r\ntillkännagivande. Det gäller\r\nsekretessbestämmelserna i samband med såväl\r\nanmälan som beslut av ärenden hos hälso- och\r\nsjukvårdens ansvarsnämnd. Där råder för\r\nnärvarande den regeln att sekretess inte skall gälla,\r\nvilket har motiverats med att det finns ett viktigt\r\noffentlighetsintresse, när det gäller\r\nansvarsnämndens ärenden. Med hänsyn till att det\r\nofta nog förekommer integritetskänsliga uppgifter i\r\nen anmälan anser emellertid utskottet att det finns\r\nanledning för regeringen att åter pröva frågan.</pre><pre>Till utskottsbetänkandet har fogats sju\r\nreservationer. Vi moderater har ställt oss bakom\r\nfyra av dessa, och jag vill nu helt kort beröra dem.</pre><pre>I reservation nr 1 yrkar vi på stärkt sekretesskydd\r\nvid taxeringsförfarandet. Den skattskyldige är i\r\nsammanhanget skyldig att lämna uppgifter om\r\npersonliga och ekonomiska förhållanden, vilka kan\r\nbli offenliga i samband med taxeringsmyndighetens\r\nbeslut. Eftersom det kan vara fråga om uppgifter av\r\nmycket känslig karaktär för den enskilde, är det\r\nenligt vår mening angeläget att motiveringarna för\r\nmyndighetens beslut åtnjuter sekretsskydd.</pre><pre>I reservation nr 4 hävdar vi den enskildes rätt att\r\nsjälv i ökad omfattning kunna bestämma över hur\r\npersonliga uppgifter används och sprids av\r\nmyndigheter, vilket skulle kunna åstadkommas\r\ngenom att besvärsrätt införs för den som berörs av\r\nutlämnade sekretesskyddade uppgifter. Frågan har\r\nberörts av data- och offentlighetskommittén, som\r\nanfört bl.a.:</pre><pre>''En effektivare tillsyn över sekretesslagen och en\r\nförbättrad garanti mot slapp tillämpning av\r\ndensamma skulle eventuellt kunna åstadkommas\r\nom man inför besvärsrätt för den om berörs av de\r\nsekretessprövade uppgifter som har lämnats ut.''</pre><pre>Kommittén avgav emellertid inget förslag i\r\nsammanhanget utan anförde att frågan borde\r\növervägas på nytt i samband med en framtida\r\növersyn av sekretsslagen. Kommitténs borgerliga\r\nledamöter påtalade i ett särskilt yttrande att en\r\nutredning borde ha kommit till stånd redan inom\r\nutredningens arbete.</pre><pre>Vi reservanter anser således att det är angeläget att\r\nfrågan om besvärsrätt för den enskilde blir föremål\r\nför en skyndsam utredning.</pre><pre>I reservation nr 6 konstaterar vi, att sekretesslagen\r\nhar varit i kraft i närmare tio år och att någon\r\növersyn inte ägt rum under denna tid beträffande\r\nmyndigheternas tillämpning av lagen. Samtidigt har\r\nanvändningen av ADB kraftigt ökat. Enligt vår\r\nmening är det därför rimligt att en sådan översyn nu\r\nkommer till stånd.</pre><pre>Slutligen anför vi i reservation nr 7, att vissa\r\nuppgifter av känslig karaktär för den enskilde skall\r\nkunna utgallras ur registren efter en viss tid eller\r\nnär myndigheterna inte längre behöver dem. Hit\r\nhör t.ex. bibliotekens utlåningsregister. I\r\nsammanhanget måste givetvis sådana aspekter\r\nbeaktas som gäller forskningens behov och rätten\r\natt ta del av offentliga handlingar. Det är därför\r\nnödvändigt att en översyn kommer till stånd om hur\r\nhithörande frågor skall regleras, vilket bör ges\r\nregeringen till känna.</pre><pre>Herr talman! Av numera kända skäl yrkar jag bifall\r\ntill endast en av de avgivna reservationerna och\r\nväljer då reservation nr 1.</pre><pre>Anf. 9 YLVA ANNERSTEDT (fp):</pre><pre>Herr talman! Jag vill först ta upp frågan om kravet\r\npå förstärkt skattesekretess som folkpartiet\r\ntillsammans med centern och moderaterna har\r\nreserverat sig för i reservation nr 1, vilken jag yrkar\r\nbifall till. Bakgrunden är att taxeringsnämndernas\r\nbeslut om taxering skall införas i taxeringslängden.\r\nDet betyder också att avvikelser från och\r\nmotiveringar för dessa skall hamna där så\r\nsmåningom. Därmed blir en lång rad personliga\r\nförhållanden offentliga. Det rör sig om uppgifter\r\nsom egentligen är menade för den skattskyldige när\r\ntaxeringsnämnden skriver om avvikelsen.</pre><pre>Konstitutionsutskottet har inte minst medverkat till\r\natt beslutsmotiveringarna har blivit alltmer\r\nutförliga. KU har sagt att det är viktigt att\r\nbeslutsmotiveringarna är tydliga och\r\nlättförståeliga.</pre><pre>I betänkandet förs ett ganska långt resonemang om\r\nden nya taxeringslagen. Det är faktist irrelevant i\r\ndet här sammanhanget, eftersom\r\nbeslutsmotiveringarna fortfarande är offentliga.</pre><pre>Man hänvisar också till riksskatteverkets yttrande,\r\ndär sägs att offentlighetsprincipen får väga tyngre\r\nän behovet av sekretess. Om man läser hela\r\nyttrandet ifrån riksskatteverket finner man att det\r\näven innehåller en uppräkning av nackdelarna med\r\noffentligheten i det här sammanhanget. Man säger\r\nockså att skyddsaspekten borde väga mycket tungt\r\nnär så många personliga uppgifter nu kan avslöjas i\r\nbeslutsmotiveringarna. Det gäller speciellt med\r\ntanke på att de skattskyldiga har så långtgående\r\nskyldigheter att lämna uppgifter till\r\nskattemyndigheterna.</pre><pre>Jag vill också ta upp frågan om besvärsrätt. I en\r\nmotion har vi ställt krav på en utredning om\r\nmöjligheter för den enskilde att besvära sig när\r\nsekretesskyddade uppgifter har lämnats ut. Det\r\nkravet tycker jag ytterligare stärks genom data- och\r\noffentlighetskommitténs betänkande. Hans Nyhage\r\nciterade en del av kommitténs yttrande. Jag vill ta\r\nupp ytterligare ett par uttalanden av data- och\r\noffentlighetskommittén som understryker det här\r\nkravet. Kommittén säger: ''När det gäller\r\ntillämpningen av sekretesslagen tycker vi oss, som\r\nnämnts, ha funnit en del brister.'' Angående\r\ninförande av besvärsrätt säger kommittén vidare:\r\n''Det skulle också kunna leda till en mera\r\nomsorgsfull menprövning och en vitalare debatt om\r\nutvidgad besvärsrätt enbart med utgångspunkt från\r\nde begränsade erfarenheter beträffande\r\ntillämpningen av sekretesslagen som vi har\r\nuppmärksammat.''</pre><pre>Kravet är således fortfarande mycket aktuellt och\r\nhar också förstärkts genom den ökade ADB-\r\nanvändningen.</pre><pre>Herr talman! Folkpartiet avser att stödja\r\nreservation nr 5 om minskad sekretess beträffande\r\nuppgifter om faderskap. I våras uttalade\r\nkonstitutionsutskottet att åtgärder skulle vidtas för\r\natt tillförsäkra barnen rätt att få veta sin börd. Inget\r\nhar hänt. Särskilt mot bakgrund av bestämmelsen\r\nom denna rätt vid givarinsemination är det viktigt\r\natt något händer även när det gäller utredningar om\r\nfaderskap.</pre><pre>Herr talman! Vi har från folkpartiets sida även ett\r\nsärskilt yttrande som gäller översyn av\r\nmyndigheters tillämpning av\r\nsekretesslagstiftningen. Innan vi stöder ett sådant\r\nkrav vill vi ha klarare information och uppgifter om\r\nvilka frågor som behöver utredas och vilka delar\r\nsom skall ses över. Vi är därför inte att beredda att\r\nnu ta det initiativ som har föreslagits i motion\r\n1989/90:K434.</pre><pre>Herr talman! Jag yrkar bifall till reservation nr 1.</pre><pre>Anf. 10 BO HAMMAR (v):</pre><pre>Herr talman! Det är bra att Ylva Annerstedt sade\r\natt folkpartiet stöder reservation nr 5. Jag var litet\r\nförvånad när jag blev ensam om den reservationen,\r\nmen nu kanske det finns möjligheter för flera\r\npartier att ställa upp bakom den. Denna fråga torde\r\ninte vara partipolitiskt kontroversiell på något sätt.</pre><pre>Bakgrunden är att Björn Samuelson i en motion har\r\nkrävt minskad sekretess när det gäller uppgifter om\r\nfaderskap. Motionen är föranledd av ett enskilt\r\noch, tycker jag, mycket tragiskt fall. På grund av\r\ngällande sekretessbestämmelser förvägras en\r\nkvinna rätten att få del av uppgifter om vem som är\r\nhennes far. Enligt min mening står detta i strid med\r\nFN-konventionen om barnets rättigheter.</pre><pre>Såväl socialutskottet som konstitutionsutskottet\r\nhar tidigare sagt att det finns anledning för\r\nregeringen att i lämpligt sammanhang överväga en\r\nändring av sekretesslagen för att tillgodose intresset\r\nav att en person kan få tillgång till uppgifter om sin\r\nbörd. Det är bra sagt, och det är gott och väl. Inget\r\nhar dock hänt sedan dess.</pre><pre>Jag tycker därför att det finns anledning att skjuta\r\npå litet i den här frågan och se till att vi omgående\r\nfår till stånd en lagändring så att dessa problem kan\r\nundanröjas.</pre><pre>Eftersom folkpartiet nu sluter upp bakom\r\nreservationen och det kanske finns möjlighet att få\r\nmed ytterligare partier yrkar jag bifall till\r\nreservation nr 5.</pre><pre>Vi har ytterligare en reservation som är fogad till\r\ndetta betänkande. Den gäller frågan om\r\nbrevhemligheten, som är en mycket viktig\r\nintegritetsfråga. Det är naturligtvis särskilt\r\nallvarligt om det snokas i post som ställts till en\r\ntidning. Pressfriheten kan då hotas och\r\nanonymitets- och meddelarskyddet kan kränkas.\r\nJag tror att om brev till någon av våra stora\r\ntidningar, t.ex. Dagens Nyheter eller Svenska\r\nDagbladet, skulle tas i beslag och öppnas skulle det\r\nbli ett ramaskri och en enorm debatt. När en liten\r\noch, för många, obskyr anarkistisk tidning som\r\nBrand drabbas blir reaktionerna mera stillsamma.\r\nDet oroar mig, och det oroar också Svenska\r\nJournalistförbundet.</pre><pre>Mot den här bakgrunden skrev jag en motion till\r\nriksdagen i avsikt att stärka brevhemligheten för\r\ntidningar och andra mediaföretag. Tyvärr har jag\r\nbara fått med mig miljöpartiet på den linjen, vilket\r\njag beklagar. Nog kunde väl utskottet ha kostat på\r\nsig att begära en översyn av de här bestämmelserna.</pre><pre>Jag yrkar, herr talman, också bifall till reservation\r\nnr 3.</pre><pre>Slutligen vill jag framhålla att jag självfallet\r\nkommer att stödja reservation nr 2 trots att\r\nbetänkandet kan tyda på motsatsen.</pre><pre>Anf. 11 HANS LEGHAMMAR (mp):</pre><pre>Herr talman! Jag har reserverat mig för\r\nmiljöpartiet de grönas räkning i tre olika fall i det\r\nhär betänkandet. Jag står givetvis fast vid de åsikter\r\nsom ligger till grund för mina reservationer, men\r\njag tänker yrka bifall bara till en reservation,\r\nnämligen reservation 2. Den handlar om SÄPOs\r\nregistrering av politisk verksamhet. Jag blev litet\r\nförvånad över att Bo Hammar inte fanns med på\r\nden reservationen. Jag har ett minne av att han\r\nreserverade sig i utskottet, men han klarlade ju här\r\natt han kommer att stödja den vid en eventuell\r\nvotering.</pre><pre>Frågan om SÄPOs registrering har varit uppe till\r\ndebatt i många fall, och frågetecknen kring denna\r\nregistrering har varit många. Det tillsattes också\r\ntacknämligt en SÄPO-kommitté. Men i och med att\r\nden kommittén tillsattes upphörde väl det\r\ntacknämliga med denna, eftersom de partier som\r\nhar kritiserat och varit föremål för misstanke när\r\ndet gäller diverse registreringar och annat inte blev\r\nbetrodda, eller åtminstone inte fick vara med i\r\ndenna kommitté. Vi i miljöpartiet har därför blivit\r\nföranlåtna att väcka en motion i ämnet, trots att\r\npropositionen med anledning av kommitténs arbete\r\ninte är färdig. Vi har alltså valt att motionera i\r\nstället för att invänta ett betänkande. Vi har dess\r\nvärre inte sett att våra synpunkter i detta\r\nsammanhang har tagits upp eller förväntas bli\r\nupptagna i det betänkande som skall läggas på\r\nriksdagens bord.</pre><pre>Om det nu förekommer en registrering för att\r\nskydda människor, t.ex. riksdagsledamöter eller\r\nandra personer, mot intrång av personer som vill\r\nlandet ont, vilket man säger från olika håll -- JK,\r\nBengt K Å Johansson och Carl Lidbom, som har\r\nutrett frågan -- tycker jag att det är ganska\r\nsjälvklart att de berörda skall få reda på att de är\r\nregistrerade i skyddssyfte. För att dessa personer\r\nskall kunna bedriva den grundlagsskyddade fria\r\nopinionsbildningen anser jag att det är lika\r\nsjälvklart att det skall vara klart för var och en vad\r\ndet finns för grund för en eventuell SÄPO-\r\nregistrering. Vad har det här landet egentligen\r\nuppställt för kriterier för att en person skall anses\r\nsom en säkerhetsrisk? De här reglerna kan vi dess\r\nvärre inte debattera i dag, eftersom de är\r\nsekretessbelagda.</pre><pre>Jag yrkar bifall till reservation 2.</pre><pre>Anf. 12 ULLA PETTERSSON (s):</pre><pre>Herr talman! Det här betänkandet rör vid en nerv\r\ni vårt statsskick. Tryckfrihetsfrågorna har ju\r\ngrundlagsstatus i vårt land, och intresset av\r\noffentlighet är stort. Vi är alla överens om behovet\r\nav insyn i offentliga myndigheters verksamhet. Det\r\när också lätt att förstå att enskilda har ett berättigat\r\nintresse av att var och en inte kan få reda på de\r\nuppgifter av privat natur som kan finnas i olika\r\nregister och andra arkiv.</pre><pre>Det finns mycket å ena sidan och å andra sidan i\r\nsekretesslagstiftningen. Jag har tidigare i debatter i\r\ndet här ämnet hävdat, och det är en uppfattning\r\nsom jag står fast vid, att det sekretessbelagda\r\nområdet bör vara så litet som möjligt, medan\r\ndäremot gränsen, alltså det man släpper ut från det\r\nområdet, skall vara mycket strikt.</pre><pre>Vi skall som lagstiftare inte göra det lätt för\r\nmyndighetspersoner och tjänstemän i vårt land att\r\nmed hänvisning till sekretesslagstiftning ta in och\r\nhemlighålla uppgifter som inte är oundgängligen\r\nnödvändiga. Bl.a. kan man anlägga det synsättet\r\nnär det gäller beslut om skatteuttag. Det kan man\r\nse som ett av skälen till att vi inte anser att man bör\r\nsekretessbelägga skattelängderna. Det bör som\r\nregel inte finnas integritetskänsliga uppgifter där.\r\nJag kan som ett komplement till det som Ylva\r\nAnnerstedt sade säga att riksskatteverket verkligen\r\nhar gjort en avvägning mellan å ena sidan och å\r\nandra sidan, och riksskatteverkets slutsats är ändå\r\natt man är för offentlighet i dessa frågor.</pre><pre>Vi har som vanligt, höll jag på att säga, avstyrkt en\r\ndel propåer i det här ärendet om att detta\r\nsekretessbelagda område skall utökas. Det kan ofta\r\nframstå som skäligt, när man ser en sådan här\r\nbegäran om utökning, att i det enskilda fallet göra\r\nen utökning av sekretesskyddet. Men vi måste\r\nsamtidigt göra en helhetsbedömning med hänsyn\r\ntill det stora intresset av offentlighet.</pre><pre>I ett fall har vi den här gången sett det som\r\nmotiverat att utvidga det sekretessbelagda\r\nområdet, och det gäller anmälningar till hälso- och\r\nsjukvårdens ansvarsnämnd. Det avser de ärenden\r\ndär det handlar om ansvar eller behörighet. Det\r\nkan alltså handla om återkallande eller begränsning\r\nav legitimation för sjukvårdspersonal. Jag kan\r\nerkänna att jag tyckte att det inte var helt enkelt att\r\nta ställning i den är frågan. Men med hänvisning till\r\natt det vore olyckligt om människor avstod från att\r\nanmäla sådana ärenden om de inte vet att de kan få\r\nsin anmälan sekretesskyddad har vi ställt oss bakom\r\ndet här kravet.</pre><pre>Också reservation 3 handlar om avvägningar\r\nmellan olika intressen. Riksdagen har ju ganska\r\nnyligen gjort ett övervägande, och vi ser inte att det\r\nfinns någon direkt anledning att ompröva detta\r\nställningstagande, även om detta liksom många\r\nandra ärenden på detta område inte är enkelt.</pre><pre>Bo Hammar och även Ylva Annerstedt var\r\nbekymrade över faderskapssekretessen. Det har\r\nockså jag varit. Utskottet uttryckte ju ganska\r\ntydligt sin uppfattning i våras i samband med att vi\r\nantog barnkonventionen, då vi sade att det nog\r\nfanns skäl att se över detta i lämpligt sammanhang.\r\nMina informationer skiljer sig litet grand från Bo\r\nHammars i detta avseende. Jag vet att man på\r\ndepartementet är medveten om de här problemen\r\noch att man där håller på att gå igenom dem. Jag\r\ntycker alltså inte att det är nödvändigt att göra ett\r\ntillkännagivande i det här läget.</pre><pre>Även besvärsrätten för den som berörs av\r\nsekretesskyddade uppgifter har tagits upp. Jag\r\nmedger att det kan verka litet bestickande. Men\r\nsamtidigt är en av grundstenarna i detta\r\nsammanhang att besluten skall ske snabbt. Man\r\nskall alltså inte kunna segdra sådana ärenden. Om\r\nman skulle införa en besvärsrätt skulle man\r\nmotverka syftet, och det tror jag inte vore lyckligt.\r\nSekretesslagen har nu fått verka under 1980-talet.\r\nNär det föreslås en översyn av sekretesslagen\r\nundrar jag vad man är ute efter. Det ligger litet i\r\nsakens natur att det här är en materia som man\r\nständigt får se över. Och jag tror inte att jag har fel\r\nnär jag säger att vi årligen har gjort revideringar i\r\nsekretesslagen. Jag tror inte att det är något som\r\nman kan komma ifrån. Jag tror att vi får fortsätta\r\natt fila på den här sekretesslagen. Om vi skall göra\r\nen översyn tror jag att vi skall göra en sådan den\r\ndag vi är osäkra på konstruktionen av lagen som\r\nsådan. Det tycker jag inte att vi är i dag. Jag kan väl\r\näven tillägga att riksdagens ombudsmän har följt\r\nden här frågan ganska intensivt under senare år.\r\nDet har inte minst vi i utskottet kunnat konstatera.</pre><pre>Beträffande gallring av uppgifter i vissa register har\r\nvi faktiskt ganska nyligen fattat ett beslut om\r\nmöjligheter till en sådan. När det gäller de här\r\nbiblioteksuppgifterna, Hans Nyhage, har vi redan\r\ntidigare fattat beslut om att det skall finnas\r\nmöjlighet att sekretessbelägga dem.</pre><pre>Jag avser inte att kommentera de ärenden som är\r\nföremål för beredning i regeringskansliet.</pre><pre>Herr talman! Slutligen yrkar jag bifall till\r\nhemställan i utskottets betänkande.</pre><pre>Anf. 13 YLVA ANNERSTEDT (fp):</pre><pre>Herr talman! Först vill jag säga till Ulla Pettersson\r\natt jag helt håller med henne när hon säger att det\r\nsekretessbelagda området skall vara så litet som\r\nmöjligt. Anledningen till att vi ändå tycker att\r\nbeslutsmotiveringarna i skattelängden kan\r\nsekretessbeläggas är att motsvarande uppgifter\r\nfaktiskt är sekretessbelagda när t.ex.\r\nriksskatteverket lämnar ut förhandsbesked eller\r\nnär domstol sekretessbelägger handlingar i\r\nskattemål, därför att de anser att uppgifterna är så\r\npersonliga att det kan vara till skada för den\r\nenskilde att de lämnas ut. Här menar vi att det finns\r\nett samband som gör att uppgifterna också borde\r\nkunna sekretessbeläggas i skattelängderna.\r\nAlternativet är naturligtvis att taxeringsnämnden\r\nskriver olika beslutsmotiveringar: en utförligare till\r\nden skattskyldige och en mera summarisk och\r\nmindre avslöjande att införas i skattelängden. Men\r\ndet skulle nog innebära ett stort merarbete.\r\nEftersom det nu finns undantag från\r\noffentlighetsprincipen i just det här avseendet,\r\nborde man kunna göra motsvarande när det gäller\r\nskattelängden.</pre><pre>Ulla Pettersson sade vidare att departementet\r\nkommer att titta på frågan om offentligheten av\r\nfaderskapsutredningar för berörda personer. Då\r\nskulle jag gärna vilja höra vad hon har för uppgifter\r\nom vilken tidtabell som departementet har. När\r\nkommer det ett förslag? I detta sammanhang passar\r\njag på att yrka bifall till reservation 5.</pre><pre>När det sedan gäller frågan om besvärsrätten, som\r\nvi har motionerat om, tycker jag att man här\r\nfaktiskt måste väga behovet av snabbhet mot\r\nskyddet för den enskilde. I det här fallet, liksom i\r\nde flesta andra, tar folkpartiet ställning för den\r\nenskilda människan.</pre><pre>Anf. 14 ELISABETH FLEETWOOD (m):</pre><pre>Herr talman! I all korthet vill jag bara nämna en\r\nmotion om skärpt sekretess i vapenregisterfrågor,\r\nsom jag har väckt under ett flertal år. Det finns\r\ningen reservation, därför att utskottet har skrivit så\r\nväl och vi har haft en utredning i ärendet. Vi väntar\r\nett initiativ från regeringen. Eftersom frågan har\r\nblivit väldigt uppmärksammad ute i landet vill jag\r\nbara fastställa här att vi väntar en proposition och\r\natt frågan nu har fallit framåt. Det är vi motionärer\r\nväldigt glada för.</pre><pre>Anf. 15 ULLA PETTERSSON (s):</pre><pre>Herr talman! När det gäller skatteärenden är det,\r\nYlva Anderstedt, inte det enda tillfälle då\r\nhandlingar är offentliga på ett ställe men inte på ett\r\nannat. Vi har medvetet valt den konstruktionen att\r\nsekretessen inte omedelbart följer med en\r\nhandling, utan det skall faktiskt prövas i varje\r\ninstans. Sedan tror jag att det här är ett uttryck för\r\nen grundläggande ideologisk skillnad mellan våra\r\npartier. Det handlar om synen på äganderätten och\r\nsamhällets möjligheter i förhållande till den\r\nenskildes äganderätt. Jag misstänker att vi aldrig\r\nkommer att hamna på samma linje i den frågan.</pre><pre>Anf. 16 YLVA ANNERSTEDT (fp):</pre><pre>Herr talman! Till Ulla Pettersson: Det är alldeles\r\nuppenbart att vi inte kommer att ha samma syn på\r\näganderätten. I det här fallet tycker jag att frågan\r\ninte har med äganderätten att göra, utan den har att\r\ngöra med den enskildes skydd för den personliga\r\nintegriteten. Här tar folkpartiet ställning för den\r\nenskilda människan.</pre><pre>Anf. 17 ULLA PETTERSSON (s):</pre><pre>Herr talman! Det ligger onekligen också ett\r\nintresse hos den enskilde att insynen i\r\nskattemyndigheternas arbete är så stor som\r\nmöjligt.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>8 § Exekutionsrättsliga frågor</pre><pre>Föredrogs</pre><pre>lagutskottets betänkande</pre><pre>1990/91:LU6 Exekutionsrättsliga frågor.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 14 §.)</pre><pre>\r\n9 § Ersättning till efterlevande till två AMU-\r\nelever som omkom vid flygolyckan i Oskarshamn\r\nden 8 maj 1989</pre><pre>Föredrogs</pre><pre>lagutskottets betänkande</pre><pre>1990/91:LU7 Ersättning till efterlevande till två\r\nAMU-elever som omkom vid flygolyckan i\r\nOskarshamn den 8 maj 1989 (prop. 1989/90:159).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 14 §.)</pre><pre>10 § Fastighetsmäklarlagen</pre><pre>Föredrogs</pre><pre>lagutskottets betänkande</pre><pre>1990/91:LU8 Fastighetsmäklarlagen.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 14 §.)</pre><pre>11 § Kronofogdemyndigheternas\r\narbetsvillkor</pre><pre>Föredrogs</pre><pre>lagutskottets betänkande</pre><pre>1990/91:LU9 Kronofogdemyndigheternas\r\narbetsvillkor.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 14 §.)</pre><pre></pre><pre>12 § Ändring i konkurslagen m.m.</pre><pre>Föredrogs</pre><pre>lagutskottets betänkande</pre><pre>1990/91:LU10 Ändring i konkurslagen m.m. (prop.\r\n1990/91:22).</pre><pre>Anf. 18 ELISABET FRANZÉN (mp):</pre><pre>Herr talman! I proposition nr 22 i år föreslår\r\nregeringen en ny hantering av utbetalning av\r\nsmåbelopp i samband med utdelning i konkurs. Om\r\nnågon borgenär skall få ut mindre än 100 kr. i\r\nutdelning skall enligt förslaget beloppet inte betalas\r\nut till borgenären, utan konkursförvaltaren skall i\r\nstället fördela beloppet till övriga\r\nutdelningsberättigade borgenärer som inte\r\ntillgodoses fullt ut. Om särskilda skäl finns skall\r\ndock utbetalning kunna ske.</pre><pre>Enligt propositionen är kostnaden för varje\r\nutbetalning hela 67 kr. Den höga kostnaden anges\r\nsom skäl till den nya bestämmelsen. Utskottets\r\nmajoritet går på regeringens linje och föreslår bifall\r\ntill förslaget om en generell möjlighet för\r\nkonkursförvaltaren att låta bli att betala ut små\r\nbelopp. Det gör man trots att man samtidigt\r\nframhåller vikten av den konkursrättsliga principen\r\natt alla borgenärer skall ha rätt att få utdelning för\r\nsina fordringar i den mån konkursbos tillgångar\r\ntillåter det. I betänkandet påstås att det här inte\r\ninnebär något ingrepp i den enskilde borgenärens\r\nprincipiella rätt till utdelning.</pre><pre>Från miljöpartiets sida vill vi hävda denna rätt till\r\nutdelning på ett mera handfast sätt genom att säga\r\nnej till förslaget. Det gör vi av två skäl. För det\r\nförsta är det viktigt att även små fordringsägare\r\nskall få behålla sin rätt till utdelning. Man tar på\r\nalltför många områden i samhället inte hänsyn till\r\nden lilla människan med små krav. Även om det\r\ninte alltid är fråga om en liten människa eller ett\r\nlitet företag med små fordringar, är det ändå ofta\r\nså. För det andra anser vi att grunden för förslaget,\r\nkostnaden 67 kr. för utbetalning, är felaktigt\r\nberäknad. Det är möjligt och rimligt att hela\r\nproceduren, att komma fram till hur stor\r\nutdelningsumman är, kostar 67 kr. Men det måste\r\nkonkursförvaltaren göra oavsett om beloppet\r\nbetalas ut eller inte för att veta om man kommer\r\nupp till 100 kr. eller inte. Själva\r\nutbetalningsproceduren är inte så dyr. Dels finns\r\nmed de moderna databehandlingssystemen i dag\r\nmöjligheter att göra det oerhört billigt, och\r\ndessutom kan man göra det manuellt. Jag gjorde en\r\negen studie hemma på utbetalningar. Jag räknade\r\nut att det tar ungefär 2,5 minuter för varje\r\nutbetalning. Räknar man med att en högavlönad\r\nekonomichef sköter utbetalningarna och är\r\nlångsam och tar kanske 5 minuter på sig för varje\r\nutbetalning, blir det ungefär 12:50 kr. per varje\r\nutbetalt belopp. Det är stor skillnad jämfört med 67\r\nkr. Nu är jag fullt medveten om att denna uträkning\r\ninte är alldeles vetenskapligt oantastligt gjord, men\r\natt skillnaden är så pass så stor mellan de belopp\r\nsom vi har kommit fram till gör att det finns skäl till\r\natt lägga viss vikt vid den.</pre><pre>Från miljöpartiets sida vill vi alltså avstyrka\r\npropositionen i den del som innebär att man skall\r\nunderlåta att betala ut små belopp. Däremot kan\r\ndet alltså finnas fall då det är oerhört många\r\nfordringsägare och oerhört små belopp. Då kan det\r\nbli orimligt, men det skall finnas en undantagsregel\r\nsom innebär att man inte behöver göra någon\r\nutbetalning, om särskilda skäl föreligger. Men\r\nhuvudregeln bör vara att alla belopp skall betalas ut\r\ntill borgenärerna.</pre><pre>Anf. 19 ROLF DAHLBERG (m):</pre><pre>Herr talman! Förslaget att en konkursförvaltare\r\nskall slippa betala ut små belopp som understiger\r\n100 kr. i samband med utdelningen vid en konkurs\r\nkommer ursprungligen från riksskatteverket, som i\r\nen framställan till regeringen har påpekat det\r\norimliga i att kostnaderna vid den typen av\r\nutbetalningar ofta överstiger det belopp som skall\r\nbetalas ut.</pre><pre>Förslaget har remissbehandlats och en nästan enig\r\nremisskår har tillstyrkt förslaget. Utskottet har\r\nsedan behandlat propositionen och den motion som\r\nElisabet Franzén har inlämnat. Utskottet finner att\r\ndet är skäligt att göra den här ändringen i\r\nkonkurslagen. Det är rimligt att sådana här mycket\r\nsmå belopp inte betalas ut. I propositionen berörs\r\ndessutom fall då det görs avsteg från huvudregeln.\r\nDet gäller fall då det vore orimligt att inte betala ut\r\nde små beloppen, t.ex. fall med enbart små belopp\r\ntill borgenärer som så att säga har fordringar i\r\nkonkursboet men där antalet borgenärer med små\r\nbelopp är mycket stort och där ett litet antal\r\nborgenärer har stora fordringar, som innebär att\r\ndet skulle bli en orimligt stor utdelning, om de små\r\nborgenärerna inte fick ut sin del.</pre><pre>Elisabet Franzén hävdar att detta bryter mot den\r\ngrundläggande principen i konkurslagen att alla\r\nborgenärer skall ha rätt att få utdelning efter de\r\nregler som gäller. Det märkliga är då att Elisabet\r\nFranzén i sitt förrstahandsyrkande också menar att\r\nman skall tillåta att utdelning inte betalas ut, om\r\nsärskilda skäl föreligger. Här kan man alltså säga att\r\näven Elisabet Franzén gör ett avsteg från\r\nhuvudregeln. Det ifrågavarande argumentet\r\nbortfaller således i Elisabet Franzéns\r\nargumentering.</pre><pre>Utskottet har bortsett från Elisabet Franzén enigt\r\nfunnit att det är rimligt att göra den föreslagna\r\nlagändringen. Därför ber jag, herr talman, att få\r\nyrka bifall till utskottets hemställan och avslag på\r\nden reservation som finns i betänkandet.</pre><pre>Anf. 20 ELISABET FRANZÉN (mp):</pre><pre>Herr talman! Jag medger att det är en viss\r\ninkonsekvens i resonemanget. I vårt förslag finns\r\ndet ett avsteg från principen om full utdelning. Det\r\nfinns emellertid fall som är orimliga. Man kan ta\r\nexemplet med en större tidning som går i konkurs.\r\nAlla prenumeranter har betalat in sin\r\nprenumerationsavgift, och det kan tänkas röra sig\r\nom små men oerhört många belopp. I det\r\nsammanhanget kan det bli fråga om ett\r\nundantagsfall. Det skall alltså röra sig om speciella\r\nfall.</pre><pre>Överläggningen var härmed avslutad.</pre><pre>(Beslut fattades under 14 §.)</pre><pre>13 § Tandvårdsförsäkringen</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU5 Tandvårdsförsäkringen.</pre><pre>Anf. 21 BERTIL PERSSON (m):</pre><pre>Herr talman! Tandvården står inför en osäker\r\nframtid, och det finns flera anledningar. Karies\r\nminskar, troligen tack vare fluortandkrämen och\r\nkanske delvis på grund av den förebyggande\r\nvården. Den förebyggande vården bland barn och\r\nungdomar tilldrar sig allt större intresse. Den\r\nhögkvalificerade tandvården med bl.a. inplantat av\r\ntitan och keramiska material kommer att öka\r\nmycket starkt under de kommande åren. Allt fler\r\näldre har tänderna kvar, och människorna lever\r\ndessutom åtskilliga år längre än bara för tio år\r\nsedan. En ny grupp kommer att ställa stora krav på\r\ntandvården. Det här innebär att en omvälvning\r\nförestår och att ett stort efterutbildningsbehov\r\nföreligger inför det ändrade panoramat inom\r\ntandvården.</pre><pre>Vår tandläkarkår har en hög medelålder, och\r\npensionsavgångarna blir under de närmaste åren\r\nstora. Detta gör att framtiden blir osäker i varje fall\r\ni vad gäller tandläkartillgången. Vi har fått en\r\ndubblering av specialistvården med parallella\r\norganisationer. Det finns en specialisttandvård i\r\nfolktandvården och en på tandläkarhögskolorna i\r\nstorstadsområdena. Detta medför att det blir en\r\nmycket rörlig och mycket osäker bild.</pre><pre>Vi saknar en regionvårdsorganisation för den mest\r\nkvalificerade vården. Specialistutbildningen har\r\njust utretts, och utredarna har fastnat för bara tre\r\nspecialiteter, vilket jag tror på sikt kan hota\r\nkvaliteten i tandvården. Samordningen mellan\r\nöronsjukvård och tandvård när det gäller\r\nansiktskirurgin är fortfarande oklar.</pre><pre>Vi har här i landet just nu ett litet\r\ntandläkaröverskott, men vi riskerar att få ett\r\nunderskott om några år. Den risken accentueras av\r\natt åtskilliga tandläkarstuderande aldrig tar sin\r\nexamen. Det finns också på våra högskolor många\r\nutländska tandläkarstuderande, som sannolikt\r\nkommer att resa till sina hemländer när de är\r\nfärdiga med utbildningen.</pre><pre>Amalgamdebatten har varit aktuell. Det finns för\r\nnärvarande ganska få och dåliga alternativ, trots att\r\nett genombrott här skulle skapa en förmögenhet för\r\ndem som finner det idealiska fyllnadsmaterialet. Vi\r\nhar ett märkligt regelverk på tandvårdsområdet.\r\nInom sjukvården har den offentliga vården främst\r\nhand om allmänläkeriet, medan de\r\nprivatpraktiserande läkarna i första hand är\r\nspecialister. Inom tandvården är det precis tvärtom.\r\nInom sjukvården har vi fri vård när\r\nhögkostnadstaket har nåtts, i tandvården blir det\r\nbara en successiv ökning av försäkringsbidraget.\r\nMan söker förgäves efter logiken. Det finns en\r\netableringskontroll som motiverades av\r\nsvårigheten att rekrytera tandläkare till\r\nfolktandvården. Detta problem finns inte i dag,\r\nmen ändå fortsätter man att förlänga den\r\nbegränsningsregel som från början skulle gälla bara\r\n1973--1975. Både privattandläkarna och\r\ntjänstetandläkarna motsätter sig\r\netableringsbegränsningar, och nu är det sannerligen\r\nhög tid att avskaffa dem. Taxan inom\r\ntandläkarvården har länge halkat efter. Både\r\nmaterial och teknikerarbete har ökat i pris\r\nsnabbare än vad som motsvaras av den allmänna\r\nkostnadsutvecklingen. Det är faktiskt dags för en\r\nrejäl översyn. Speciellt viktigt är detta när det gäller\r\nglesbygdsetableringarna, eftersom man i\r\nglesbygden faktiskt behöver en specialtaxa för att\r\nkunna stimulera de etableringar som skall ge\r\nvalfrihet även i glesbygden. Privata specialister på\r\ntandvårdsområdet får inte använda specialisttaxa\r\nom de har etablerats efter 1972. Det stärker\r\nspecialistmonopolet för den offentliga sektorn. Jag\r\ntror att konkurrens vore bra även här, och jag\r\ntycker att det måste vara en fördel om offentlig och\r\nprivat vård får konkurrera på lika villkor. Det är\r\nklar fördel om båda dessa sektorer kan erbjuda en\r\nkomplett vårdkedja, och om även tandvårdens\r\npatienter kan få sin valfrihet.</pre><pre>Kostnadsfri amalgamsanering får man om det finns\r\nett klart samband, grundat på positiva kriterier,\r\nmellan sjukdom och amalgam. För den patient som\r\nupplever sig som sjuk men inte kan få detta klara\r\nsamband bevisat, krävs en lång och komplicerad\r\nutredning i tre steg för att försäkringen skall täcka\r\nen amalgamsanering. Det tycker vi är överdrivet\r\nkrångel. Här bör försäkringen kunna komma in\r\nutan detta omfattande regelverk.</pre><pre>Slutligen vill vi ha möjlighet till en helhetssyn i\r\ntandvården. Därför vill vi skapa möjligheter för\r\nfamiljetandvård -- att barn och föräldrar skall\r\nkunna gå till samma tandläkare, som har hand om\r\nhela familjens tandhälsa. Men det går inte utan\r\nmycket stora kostnader, eftersom\r\ntandvårdsförsäkringen inte täcker kostnaderna för\r\nbarn och ungdomar. Här behövs en förändring av\r\nförsäkringen, så att den omfattar även barn och\r\nungdomar -- så att barn och föräldrar kan få\r\nvalfrihet när det gäller vilken tandläkare de skall\r\nbesöka.</pre><pre>Jag står bakom samtliga m-reservatioer, men jag\r\nvill bara yrka bifall till reservation 1 och till\r\nreservationen om amalgamsanering -- reservation\r\n9.</pre><pre>Anf. 22 SIGGE GODIN (fp):</pre><pre>Herr talman! Tandhälsan hos svenska folket har\r\nförbättrats avsevärt de senaste åren. Barn- och\r\nungdomstandvården är sedan några år helt\r\nutbyggd. Den förebyggande tandvårdens arbete på\r\natt förbättra människors -- särskilt barns och\r\nungdomars -- tänder har också påverkat tandhälsan\r\npositivt.</pre><pre>Dagens tvistefrågor -- etableringskontrollen, barn-\r\noch ungdomstandvården, rätten till specialisttaxa\r\nm.m. -- har varit föremål för debatt sedan början av\r\n70-talet. Trots samhällets utveckling har\r\nmajoriteten inte förmått att bidra till ökade\r\nvalmöjligheter för svenska folket. Man frågar sig\r\nom även tandvården skall bryta samman innan\r\nsocialdemokraterna är beredda till några\r\nförändringar.</pre><pre>Folkpartiet fortsätter sin kamp för friheten att själv\r\nvälja sin tandläkare oavsett om man är vuxen eller\r\nbarn.</pre><pre>Herr talman! Etableringskontrollen för tandläkare\r\ninfördes när det rådde brist på tandläkare. Man kan\r\nförstå att socialdemokraterna då hade en sådan\r\ninställning. Socialdemokratin har ju alltid trott att\r\nkontroll och regleringar är den enda lösningen på\r\ngårdagens och dagens vårdproblem.</pre><pre>I dag finns ett visst överskott på tandläkare, och\r\ndärför bortfaller motiven för etableringskontroll.\r\nTrots detta fortsätter socialdemokraterna att hävda\r\nsamma motiv som i början av 70-talet. Risken att\r\nen fri etableringsrätt skulle medföra att\r\nkostnaderna för tandvården skjuter i höjden är\r\nytterst liten. Ett antal utredningar på senare tid\r\nredovisar att privattandläkarna har lägre\r\nkostnader, och i andra undersökningar visas att\r\nfolktandvården väl kan konkurrera med de privata\r\ntandläkarna.</pre><pre>Det finns inte längre motiv för\r\netableringsbegränsningar, varför folkpartiet kräver\r\natt etableringskontrollen skall upphävas.</pre><pre>Herr talman! Folkpartiet har år efter år hävdat\r\nhusläkartanken. I samma anda anser vi också att\r\ndet är av stort värde att privattandläkare kan\r\nerbjuda familjetandvård, så att såväl vuxna som\r\nbarn kan gå till samma tandläkare. Endast i\r\nglesbygden skall enligt majoritetens mening\r\nprivattandläkare få erbjuda barn- och\r\nungdomstandvård. Jag vill fråga utskottets\r\nmajoritet: Vilken skillnad är det på barn i glesbygd\r\noch barn i tätort, varför kan den ene erbjudas\r\nprivattandvård men inte den andre?</pre><pre>Folkpartiet hävdar också valmöjligheter och\r\nkonkurrens inom specialisttandvården. Vi\r\naccepterar inte de begränsningar som råder när det\r\ngäller specialisttandläkarnas möjligheter att utföra\r\nspecialisttandvård. Även här har vi drivit frågan i\r\nmånga år. Majoriteten åberopar fortfarande\r\nsamma skäl som när det var brist på tandläkare.</pre><pre>Är argumenten inga andra än de ni anger i\r\nutskottets betänkande? Har inte utvecklingen\r\nförändrat samhället även i detta fall?</pre><pre>Herr talman! Många människor lider av reaktioner\r\nmot dentala material, vilket yttrar sig i form av\r\nallergier och kvicksilverförgiftningar. För att byte\r\nav dentalmaterial skall kunna ske krävs en\r\ngenomgripande medicinsk utredning. Dessa\r\nutredningar är både tidskrävande och kostsamma.\r\nDessutom påverkar de patienterna negativt.</pre><pre>Vi anser att paitenter som på grund av\r\nsjukdomsbesvär vill byta ut sina amalgamfyllningar\r\nskall kunna göra detta på ett enkelt sätt och till en\r\nrimlig kostnad. De bör då kunna omfattas av\r\nhuvudregeln om ersättning från\r\ntandvårdsförsäkringen.</pre><pre>Med detta, herr talman, vill jag yrka bifall till\r\nreservationerna 1 och 9. Självfallet står folkpartiet\r\nbakom övriga reservationer som vi avgivit i\r\nbetänkandet, men jag avstår från att yrka bifall till\r\ndessa.</pre><pre>Anf. 23 KARIN ISRAELSSON (c):</pre><pre>Herr talman! Tandhälsan i Sverige är mycket god.\r\nMen jag tror att det är viktigt att vi inte stannar vid\r\ndet förhållandet utan även slår vakt om att\r\nutvecklingen fortsätter -- att vi anslår medel och\r\npersonal så att vi kan behålla en god tandhälsa.\r\nGenom förebyggande insatser bör vi också öka\r\nmöjligheterna för människor att behålla denna\r\ngoda tandhälsa hela livet.</pre><pre>I besparingstider kan man naturligtvis hysa oro\r\näven när det gäller tandvården. Min förhoppning är\r\natt vi skall ha råd att slå vakt om denna fina\r\nutveckling, som ju har stått som mönster för andra\r\nländer.</pre><pre>I det betänkande som behandlas i dag diskuterar vi\r\nett gammalt ärende, nämligen\r\netableringskontrollen för privattandläkare. Från\r\noppositionens sida har vi ju under ett antal år varit\r\nlika envisa som utskottsmajoriteten när det gäller\r\nsynen på möjligheterna att förändra denna\r\netableringskontroll. Det är inte bra för tandvården,\r\noch för tandläkarnas möjlighet att bedriva en god\r\nvård, att den här etableringskontrollen bibehålls. I\r\nkölvattnet, vill jag påstå, utvecklas en liten osund\r\nmarknad av försäljningar av privatkliniker, vilket\r\ninte kan vara regeringens mening.</pre><pre>Det finns alltså många skäl, utöver dem som vi har\r\nanfört i våra motioner, till att upphäva den här\r\netableringskontrollen. I dag finns inga skäl som\r\ntalar för att den skall finnas kvar. Jag har en känsla\r\nav att det har gått prestige i den här frågan, och den\r\nprestigen borde man kunna lätta på för att ge\r\nmöjligheter till fri etablering för privattandläkare.</pre><pre>Jag yrkar därmed bifall till reservation 1 i detta\r\nbetänkande.</pre><pre>När det gäller tandvårdstaxans inriktning, som ju är\r\nunder diskussion här, har vi i vår motion framhållit\r\ndet förebyggade arbetet -- att man bör utnyttja alla\r\nkompetenser inom tjänstesektorn i tandvården för\r\nen god förebyggande insats. Bastandvården är ju\r\nett bra initiativ. Det kanske finns vissa delar\r\ndärvidlag som man behöver putsa på för att detta\r\ninitiativ också skall vara användbart. Det gäller\r\nnaturligtvis inte minst taxesättningen, som kan vara\r\nproblematisk från vissa tandläkares synpunkt.</pre><pre>I fråga om specialisttandvården yrkar vi inte bifall\r\ntill någon reservation i det här betänkandet. Men vi\r\när väl medvetna om att något måste göras när det\r\ngäller specialisttaxan, eftersom antalet\r\nspecialisttjänstgörande tandläkare ständigt\r\nsjunker. Dessa tandläkare har stora svårigheter att\r\nbibehålla sin kompetens, eftersom de för att kunna\r\növerleva måste använda mycket av sin tid till allmän\r\ntandvård. Det kan inte vara meningen, utan de\r\nmåste få en möjlighet att använda sina kunskaper\r\njust som specialister i mycket större utsträckning än\r\nvad som är möjligt i dag.</pre><pre>I vår reservation nr 10 om tandvårdsersättning\r\nvid amalgamsanering har vi fört fram samma krav\r\nsom tidigare, nämligen att man måste ta\r\nmänniskors oro på allvar om de anser att det är\r\namalgam som är grunden till de bekymmer de har.\r\nDet bör ske i god samverkan med patienten när\r\nman skall sanera eller vidta andra åtgärder för att\r\nge patienten en god behandling. Vi har utvecklat\r\ndessa tankar i reservation nr 10, som jag också\r\nyrkar bifall till. Om den reservationen faller,\r\nkommer vi att stödja reservation 9, som har samma\r\ninriktning, med något skarpare skrivning, där man\r\nvill upphäva de krav som i dag ställs från\r\nriksförsäkringsverkets sida när det gäller\r\nutredningar.</pre><pre></pre><pre>Anf. 24 JAN-OLOF RAGNARSSON (v):</pre><pre>Herr talman! När det gäller\r\nsocialförsäkringsutskottets betänkande om\r\ntandvårdsförsäkringen tänker jag uppehålla mig vid\r\nett oerhört stort problem som både Bertil Persson,\r\nSigge Godin och Karin Israelsson har talat om,\r\nnämligen kvicksilverpåverkan genom\r\namalgamfyllningar.</pre><pre>Det finns undersökningar som visar att närmare\r\n370 000 människor anser sig vara\r\nkvicksilverpåverkade genom sina\r\namalgamfyllningar och att 100 000 av dem har\r\npåbörjat eller slutfört amalgamsanering. Men det\r\när få av dessa människor som fått sin sanering\r\nbekostad genom tandvårdsförsäkringen.</pre><pre>Från vänsterpartiets sida anser vi att\r\ntillämpningen av tandvårdstaxans s.k.\r\nomgörningsparagraf måste göras mer generös, så\r\natt de människor som genom läkare\r\nrekommenderas att byta ut sina amalgamfyllningar\r\nfår full kostnadsersättning, samt att de som visat sig\r\nlida av dental kvicksilverförgiftning skall erhålla\r\nekonomiskt stöd av samhället.</pre><pre>Vi anser vidare att den s.k. bevisregeln som\r\ntillämpas inom arbetsskadeförsäkringen skall\r\ntillämpas även vid amalgamsanering, så att\r\nsamband mellan amalgam och sjuklig påverkan\r\nskall anses föreligga om inte betydligt starkare skäl\r\ntalar emot det. Därför föreslår vi att de människor\r\nsom av läkare konstaterats ha blivit sjuka av\r\ntandamalgam skall få tandsaneringen utförd med\r\nkostnadstäckning via tandvårdsförsäkringen. Vi\r\nföreslår även att socialstyrelsen ges i uppdrag att\r\nutfärda föreskrifter om att samband mellan\r\namalagam och sjuklig påverkan skall anses\r\nföreligga om inte betydligt starkare skäl talar emot\r\ndet.</pre><pre>Herr talman! Jag vill yrka bifall till reservation nr 8.</pre><pre>Anf. 25 RAGNHILD POHANKA (mp):</pre><pre>Herr talman! Det här är en gammal följetong. Jag\r\nhar visserligen inte suttit i riksdagen så länge, men\r\nfrågan har varit uppe till debatt flera gånger under\r\nmin korta tid.</pre><pre>Jag vill i huvudsak hålla mig till det som gäller\r\namalgamet. Vi menar, som också Jan-Olof\r\nRagnarsson sade, att man måste ha en omvänd\r\nbevisregel. Om inget annat talar däremot skall man\r\nfå ersättning för amalgamsanering. Det menar vi att\r\nman skall få fullt ut. Det har vi skrivit i reservation\r\n8 mom. 10. Jag yrkar bifall till den reservationen.\r\nDen omvända bevisregeln använder man ju också\r\nvid rättegångar att man hellre friar än fäller. Men\r\ndär krävs ju oerhört starka bevis för att fälla. Här\r\nvill vi ha den omvända bevisföringen.</pre><pre>Vi har också diskuterat det som står i\r\nreservationerna 10 och 9 av centern resp.\r\nmoderaterna och folkpartiet och anser att det är\r\nnästa steg: att man kan få ersättning enligt\r\ntandvårdsförsäkringen. Det är många tandläkare\r\nsom i dag resonerar som så att ett flertal av de\r\nplomber som skall bytas ut vid en amalgamsanering\r\nhade behövt bytas ändå. Det kan gälla gränsfall\r\nsom är svåra att bedöma, men på så sätt blir det\r\nbilligare för patienten, som då inte behöver betala\r\nhela kostnaden. Detta förekommer i begränsad\r\nutsträckning redan i dag. Vi vill sanktionera det så\r\natt om man inte kan bevisa motsatsen -- att\r\npatienten inte lider av amalgamplomberna -- skall\r\nman få ut ersättning från tandvårdsförsäkringen.</pre><pre>Vi kommer alltså att votera för reservation 10 och i\r\nandra hand reservation 9. Vi tycker att det är ett\r\nsteg mot det vi vill ha. Det blir ju en helt annan sak\r\natt få behandling under flera års tid, vilket\r\nrekommenderas av tandläkare för\r\namalgamsanering. Då kanske man kan betala 25 %\r\nav sina kostnader. När det är stora ingrepp som\r\nskall göras kommer man ju upp i ett\r\nhögkostnadsskydd.</pre><pre>En annan motion handlar om kostnadsfria proteser.\r\nDe flesta människor som i dag behöver protes eller\r\nbehöver förnya sin protes tillhör den äldre gruppen.\r\nVi har alltså en förbättrad tandhälsa i landet.\r\nMånga av dem är sådana pensionärer som har låg\r\npension; alltså den lägsta pensionen utan ATP eller\r\nmed mycket låg ATP. Vi vill utreda behovet,\r\nförhållandena och hur man kan stödja och hjälpa\r\nde pensionärerna. Jag har varit i kontakt med\r\nförsäkringskassan där man säger att många\r\npensionärer måste ta lån för att ha råd att skaffa\r\nprotes. Många har små utsikter att klara\r\navbetalningarna på de lånen, eftersom de har så\r\nsmå marginaler. Vi yrkar alltså bifall till en\r\nutredning på detta område.</pre><pre>I övrigt yrkar vi bifall till utskottets hemställan.</pre><pre>Anf. 26 CHRISTINA PETTERSSON (s):</pre><pre>Herr talman! Vid inledningen av årets riksmöte\r\nframförde talmannen synpunkten att vi inte skulle\r\nanvända vår tid till att debattera det som redan var\r\ndebatterat och beslutat och där det inte\r\nframkommit något nytt. Jag tycker att det var en\r\nmycket klok uppmaning.</pre><pre>När vi nu behandlar socialförsäkringsutskottets\r\nbetänkande nr 5 angående tandvårdsförsäkringen\r\nvill jag därför när det gäller reservationerna 1, 2, 3,\r\n5, 8 och 11 hänvisa till protokoll från riksmötet\r\n1988/89 SfU1. Jag gör det eftersom reservationerna\r\nvid årets behandling är identiska med förra årets.\r\nDebatten i år skulle inte tillföra något nytt.</pre><pre>Men till övriga reservationer i betänkandet vill jag\r\ngöra några kommentarer.</pre><pre>I reservation nr 4 tar moderaterna upp frågan om\r\ntandvårdstaxan i glesbygd och föreslår där en extra\r\nstimulans. Som tidigare talare varit inne på har vi\r\nen etableringskontroll som fungerar. Om vi tog bort\r\netableringskontrollen skulle det få svåra följder i\r\nglesbygden. Jag tycker därför att det är\r\nmotsägelsefullt när man påstår att det inte behövs\r\nnågon etableringskontroll, samtidigt som man\r\nföreslår särskilda stimulansåtgärder i glesbygden.\r\nDetta är för socialdemokratin inte någon\r\nprestigefråga, utan vi anser att det är viktigt att man\r\nhar kvar etableringskontrollen för att tandvården\r\nskall fungera något så när jämlikt i hela landet. Jag\r\nnoterar också att moderaterna och folkpartiet har\r\nnågot skilda uppfattningar i frågan om\r\nförsörjningen med tandläkare.</pre><pre>I reservation nr 6 tar vänsterpartiet upp frågan om\r\nhögkostnadsskydd vid viss tandvård. Jag vill här\r\nhänvisa till den kommitté som arbetar med att se\r\növer förmånssystemet inom socialförsäkringen för\r\ngrupper som har stora kostnader för läkemedel,\r\nförbrukningsartiklar, vård och behandling.</pre><pre>Reserveration nr 7 av vänsterpartiet och\r\nmiljöpartiet gäller frågan om kostnadsfria\r\ntandproteser. Även den frågan behandlades i förra\r\nårets utskottsbetänkande, men då förelåg ingen\r\nreservation. Utskottet har samma uppfattning i\r\nfrågan som förra året, nämligen att ett\r\ngenomförande av förslaget skulle medföra stora\r\nkostnader och att det skulle vara mycket svårt att få\r\nrättvisa i ett sådant system.</pre><pre>I reservation nr 9 från moderaterna och folkpartiet\r\noch i nr 10 från centerpartiet tar man upp frågan om\r\namalgamsanering. Det är inte heller någon ny\r\nfråga. En skillnad jämfört med förra året är att\r\nmoderaterna nu har anslutit sig till reservation nr 9;\r\nförra året stod folkpartiet ensamt för\r\nreservationen. Frågan om amalgamsanering har\r\ndebatterats mycket ingående, och man kan få\r\nuppfattningen att det inte händer någonting på\r\nområdet. Men utvecklingen har faktiskt gått\r\nmycket fort. I en rapport från riksförsäkringsverket\r\nsom nu bereds inom regeringskansliet behandlas\r\nfrågan om förändringar, förenklingar och\r\nförbättringar i tandvårdstaxan.</pre><pre>Sigge Godin frågade om tandvården skulle behöva\r\nbryta samman innan socialdemokraterna föreslår\r\nnågra förändringar. Den frågan tycker jag är\r\nmärklig. Vi har en mycket fin tandvård i Sverige,\r\nsom naturligtvis kan göras bättre. Det pågår också\r\nett arbete med att förbättra tandvårdsförsäkringen.\r\nDet finns olika lokala projekt, där man prövar hur\r\nman skall kunna använda resurserna effektivare\r\ngenom att decentralisera och anpassa vården\r\nindividuellt. Det är mycket intressant att följa det\r\narbetet, och jag är övertygad om att vi kommer att\r\nfå anledning att framöver här i kammaren\r\ndebattera utvecklingen i stället för att år efter år\r\ndiskutera samma motioner och reservationer.</pre><pre>Herr talman! Med vad jag anfört yrkar jag bifall till\r\nutskottets hemställan och avslag på\r\nreservationerna.</pre><pre>Anf. 27 BERTIL PERSSON (m) replik:</pre><pre>Herr talman! Jag förstår att Christina Pettersson\r\ninte vill debattera det dåliga\r\ntandvårdsförsäkringssystemet och försöker ta\r\ntalmannen till hjälp för att slippa göra det. Det är\r\nalldeles uppenbart att socialdemokraterna inte har\r\nföljt utvecklingen. Det är inte längre svårt att\r\nrekrytera tandläkare till folktandvården. Det kan\r\nju inte vara något problem om man i glesbygden får\r\nmöjlighet att utöver tandvårdens tandläkare välja\r\nprivattandläkare. Det måste vara en tillgång att få\r\ndenna valfrihet.</pre><pre>Om man har ett tandvårdsförsäkringssystem som\r\nger bekymmer och om man inte rättar till det utan\r\nbara tillför det tilläggsregler, skapar man så\r\nsmåningom en härva av regler och begränsningar\r\nsom kan bli så trasslig som den vi har på\r\nbostadsområdet. Om vi har ett tillräckligt antal\r\ntandläkare, fri etableringsrätt och en allmän\r\nobligatorisk tandvårdsförsäkring, blir det mycket\r\nsmidigare än med politisk planering och reglering.</pre><pre>Anf. 28 SIGGE GODIN (fp) replik:</pre><pre>Herr talman! Jag förstår också att Christina\r\nPettersson tycker att det blir jobbigt att debattera\r\nde här frågorna, eftersom socialdemokratin inte\r\nhar flyttat fram positionerna sedan början av 70-\r\ntalet. Men jag tycker ändå att det finns skäl att peka\r\npå några punkter i betänkandet som vi i folkpartiet\r\ntycker är speciellt viktiga.</pre><pre>Vi tror att det är av avgörande betydelse för\r\nfamiljer som har en tandläkare att barnen och\r\nungdomarna i familjen kan gå till samma\r\ntandläkare som föräldrarna. Jag har svårt att förstå\r\natt ni kan ha någonting emot det i dessa tider när vi\r\nhar tillgång till tandläkare och människor har\r\nmöjlighet att välja mellan privata tandläkare och\r\nfolktandvården. I många fall är det den personliga\r\nkontakten med tandläkaren som avgör om man\r\ntycker att vården fungerar bra eller inte.\r\nSkickligheten är det inget fel på vare sig på den ena\r\neller på den andras sida.</pre><pre>Det ser faktiskt ut som om i varje fall oppositionen\r\nflyttar fram positionerna en hel del. Det har hänt en\r\nhel del med våra reservationer, exempelvis i frågan\r\nom ersättning för amalgamsanering. Detta är en\r\npositiv utveckling, och jag tycker att det är\r\nunderligt att socialdemokraterna i denna fråga som\r\nalltid annars hänvisar till att ärendet bereds i\r\nregeringskansliet. Vi har sett hur det har gått med\r\närenden som bereds där; de hinner förändras\r\nväldigt mycket på vägen fram och tillbaka mellan\r\nriksdag och regering.</pre><pre>Christina Pettersson tyckte tydligen att jag var litet\r\nelak när jag frågade om socialdemokraterna skulle\r\nvänta till dess tandvården bryter ihop innan de gör\r\nnågonting. Jag vill här bara hänvisa till vad Bertil\r\nPersson sade i sitt inledande anförande. Det hopar\r\nsig orosmoln ovanför oss, och det finns därför skäl\r\nför oss som har att fatta de politiska besluten att\r\nförsöka få en uppfattning om hur framtiden\r\nkommer att se ut, vilka risker det finns för\r\ntandvården osv. Skulle vi inte kunna vara överens\r\nom att flytta fram positionerna? Jag tycker att det\r\när litet galet att ni socialdemokrater håller er kvar\r\nvid förhållandena i början av 1970-talet.</pre><pre>Anf. 29 KARIN ISRAELSSON (c) replik:</pre><pre>Herr talman! Oppositionen för den här debatten i\r\nkammaren i dag bl.a. med anledning av att vi under\r\ndet senaste året har varit med om att\r\nregeringspartiets företrädare i\r\nsocialförsäkringsutskottet vid flera tillfällen intagit\r\nståndpunkter som föranlett regeringen att dra\r\ntillbaka propositioner. Frågan om sjuklönen är ett\r\nbra exempel på det. Hoppet finns då fortfarande\r\nkvar att regeringen skall vakna till även i frågan om\r\netableringskontrollen. Därför tycker jag att det är\r\nvettigt att vi diskuterar frågan år efter år, även om\r\nföreträdarna för regeringspartiet kan tycka att det\r\nblir litet tjatigt. Vi fortsätter alltså på det sättet,\r\neftersom vi har sett att det kan ge framgång.</pre><pre>När man 1973 införde etableringskontrollen\r\nberodde det på att vi hade ett underskott på\r\ntandläkare. Syftet med etableringskontrollen var\r\natt tandläkarna skulle fördelas över landet på ett\r\nrättvist sätt. Nu har vi inte längre något underskott\r\noch därmed inte heller något skäl för\r\netableringskontrollen. Efter vad jag kan förstå av\r\nutskottsskrivningen har vi nu i stället ett överskott\r\npå tandläkare. Jag tror att farhågorna är överdrivna\r\natt försäkringen skulle komma att ansträngas\r\nväldigt hårt om de människor som är utbildade\r\nockså skulle få arbeta. Det finns ett behov av\r\ntandvård, och det finns ett antal läkare som står till\r\nförfogande för att ge befolkningen tandvård. Jag\r\ntycker att det är rimligt att de får möjlighet att\r\netablera sig där behovet finns. Efterfrågan kommer\r\nockså snart att styra tandläkarströmmarna. Är det\r\nstor efterfrågan på tandläkare i glesbygden och en\r\növeretablering i tätorterna, är det klart att\r\ntandläkarna väljer de områden där det finns ett\r\nbehov och där de kan få en inkomst. Jag tycker inte\r\natt socialdemokraternas skäl för att slå vakt om en\r\netableringskontroll som spelat ut sin roll håller.\r\nDärför finns det alla skäl för att vi i dag kräver att\r\netableringskontrollen skall upphävas.</pre><pre>Jag nämnde något i mitt anförande om att det på\r\nställen där man har ett tillstånd utvecklas en osund\r\nmarknad när tillståndet skall överlåtas på någon\r\nannan. Vi skulle här få en sanering om\r\netableringskontrollen upphävdes.</pre><pre>Att det börjat hända saker och ting på\r\namalgamsaneringens område beror just på att vi\r\ndrivit denna fråga effektivt. Annars skulle\r\ningenting ha skett.</pre><pre>Anf. 30 JAN-OLOF RAGNARSSON (v)\r\nreplik:</pre><pre>Herr talman! Jag yrkade i mitt anförande bifall till\r\nreservation nr 8 om kostnadsfri amalgamsanering.\r\nJag sade i mitt anförande också att vi tar\r\nmänniskors oro för kvicksilverpåverkan på\r\ndjupaste allvar. Därför kommer vi i voteringen i\r\nlikhet med miljöpartiet att i första hand stödja\r\nreservation nr 10 och i andra hand reservation nr 9.\r\nEtt bifall till någon av dessa reservationer skulle\r\nvara ett sätt att flytta fram positionerna. Som Sigge\r\nGodin sade tar oppositionen dessa frågor på\r\ndjupaste allvar och därför inte vill nöja sig med\r\nhänvisningar till utredningar i regeringskansliet.</pre><pre>Anf. 31 RAGNHILD POHANKA (mp)\r\nreplik:</pre><pre>Herr talman! Jag skall förtydliga mig. Jag avsåg att\r\nyrka bifall till reservationerna nr 7 och 8. I övrigt\r\ntror jag att det jag sade var tydligt och klart.</pre><pre>Vi anser att det är viktigt att det görs en utredning\r\nav frågan om kostnadsfria tandproteser. Hur stora\r\nkostnaderna härför blir kan man inte veta förrän\r\nfrågan har utretts. Det har sagts att detta är en svår\r\navvägningsfråga, men detta är ju också någonting\r\nsom utredningen skall belysa. Därför tycker jag att\r\ndet är viktigt att frågan blir föremål för en ordentlig\r\nutredning. Frågan huruvida de kostnadsfria\r\ntandproteserna skall vara behovsprövade är också\r\nen sak som utredningen bör ta ställning till.</pre><pre>Vi vet att hälsan blir sämre hos de äldre som inte\r\nhar tänder att tugga med. Det bästa är naturligtvis\r\negna tänder men det näst bästa är proteser. Därför\r\när detta en för folkhälsan viktig fråga. Fler och fler\r\nblir äldre och äldre. Det är viktigt att människorna\r\nfår behålla hälsan även i livets slutskede, må bättre\r\noch därmed belasta samhället mindre.</pre><pre>Amalgamsanering är en sak som jag har intresserat\r\nmig för i åtminstone trettio år. Det började jag\r\nalltså göra långt innan frågan blev aktuell i den\r\nallmänna debatten. På den tiden blev man\r\nutskrattad när man talade om kvicksilverförgiftning\r\noch amalgamproblem, men i dag inser alla risken\r\nmed kvicksilvret. Tidigare var det människor\r\nutanför parlamentet som arbetade med denna\r\nfråga, och det är först på senare år som detta blivit\r\nen fråga som debatteras även i riksdagen. Det är\r\nviktigt att vi här flyttar fram positionerna. Många\r\nmänniskor skulle kunna börja sanera sin amalgam\r\nom de bara behövde betala 25 % av kostnaderna i\r\nenlighet med tandvårdsförsäkringens regler. Om\r\nman skulle tvingas att betala hela kostnaden för\r\namalgamsaneringen, kanske 20 000 kr. eller mer, är\r\ndet bara ett begränsat antal människor som kan få\r\nen sådan sanering. Det har hittills varit ont om\r\ntandläkare som arbetar med amalgamsanering,\r\nmen även i det avseendet håller situationen nu på\r\natt bli bättre. Fler och fler tandläkare ägnar sig åt\r\ndenna verksamhet. Det har alltså gjorts framsteg\r\nbåde ute på fältet och bland beslutsfattarna.</pre><pre></pre><pre>Anf. 32 CHRISTINA PETTERSSON (s)\r\nreplik:</pre><pre>Herr talman! Jag undrar vilken uppfattning\r\noppositionen egentligen har om antalet tandläkare\r\ni vårt land. Bertil Persson sade inledningsvis att\r\nman kan anta att antalet tandläkare framöver\r\nkommer att minska och att det blir ett underskott.\r\nCentern och folkpartiet däremot hävdar att vi har\r\nett överskott på tandläkare. Som situationen är i\r\ndag tror jag att det är nödvändigt att ha en\r\netableringskontroll.Trots att vi har en\r\netableringskontroll är tillgången på tandläkare\r\nstörre i storstadsregionerna än i glesbygden.\r\nSkillnaden är faktiskt ganska stor.</pre><pre>Till Sigge Godin vill jag om barn- och\r\nungdomstandvården säga att jag anser att vi på det\r\nområdet har kommit mycket långt. Ungdomarna i\r\ndag har friska tänder. Jag tycker att det är viktigt att\r\nvi inriktar diskussionen om tandvårdsförsäkringen\r\npå de områden som vi anser att det är angeläget att\r\nutveckla. Vi bör inte i första hand förbättra\r\nområden som redan är väl tillgodosedda eller\r\nförändra system som har visat sig vara mycket bra.</pre><pre>I frågan om amalgamsaneringen hänvisar jag till\r\nvad jag sade tidigare. Vi har nått långt på det\r\nområdet, och människor som har behov av\r\namalgamsanering får i dag också sådan. Som Bertil\r\nPersson sade i sitt anförande finns det i dag inte\r\nnågot riktigt bra ersättningsmedel till amalgam.\r\nDet är ett av problemen. Man kan ju inte bara ta\r\nbort amalgam, utan det måste ersättas med något.</pre><pre>Anf. 33 BERTIL PERSSON (m) replik:</pre><pre>Herr talman! Det behövs en debatt när\r\nsocialdemokraterna inte har märkt att 1990-talet\r\ninte är 1970-talet. Jag tycker att Christina\r\nPettersson bör säga som det är, nämligen att\r\nsocialdemokraterna tror på politisk planering och\r\npolitiska styrmedel. Vi däremot tror på valfrihet för\r\npatienterna. Det är där skiljelinjen går. Det är\r\npatienterna som är det väsentliga i tandvården, inte\r\npolitikerna.</pre><pre>Christina Pettersson har inte heller fattat detta med\r\nhelhetssyn i vården. Denna har börjat slå igenom\r\nkraftigt inom sjukvård. Däremot är man inte\r\nberedd att acceptera familjetandläkare.</pre><pre>Christina Pettersson säger att som situationen är i\r\ndag behöver vi en etableringskontroll. Vi har i dag\r\nett överskott på tandläkare. Överskottet är inte\r\nsärskilt stort, men det är inga svårigheter att\r\nrekrytera tandläkare till folktandvården. Vi\r\nbehöver därför inte någon reglering. Däremot är\r\ndet osäkert hur det blir i framtiden, och därför\r\nmåste vi följa utvecklingen och se till att vi utbildar\r\ntillräckligt många tandläkare för att kunna\r\ntillgodose det framtida behovet.</pre><pre>Jag tycker inte heller att man kan krypa bakom den\r\nhär utredningen med det långa och konstiga\r\nnamnet, den som vi kallar\r\nmerkostnadsutredningen. Den skall enligt\r\ndirektiven inte ta upp frågan om\r\ntandvårdskostnaderna, utan den har att behandla\r\nfrågan om sjukvårdskostnaderna. Det argumentet\r\när alltså inte särskilt hållbart.</pre><pre>I amalgamdebatten har ni kommit långt på\r\nefterkälken. Det är naturligtvis synd om er, men jag\r\nhoppas att ni så småningom vaknar upp.</pre><pre>Anf. 34 SIGGE GODIN (fp):</pre><pre>Herr talman! Jag kanske inte behöver förlänga den\r\nhär debatten, men jag vill poängtera att det är ingen\r\nskillnad mellan folkpartiets och moderaternas syn\r\npå riskerna i framtiden. Precis som Bertil Persson\r\nsade, finns det ett litet överskott på tandläkare i\r\ndag, men tandläkarkårens åldersstruktur är sådan\r\natt det finns risk för problem i framtiden. Där har\r\nvi inga delade uppfattningar.</pre><pre>Att barns och ungdomars tandhälsa är god är vi\r\növerens om, Christina Pettersson. Men det är\r\ningalunda folktandvårdens förtjänst att det är så,\r\nutan det beror snarast på att man har satt till\r\nresurser för att komma dithän.</pre><pre>Ingen skall inbilla sig att det är vare sig speciellt\r\nmycket dyrare eller billigare om man får en\r\nhustandläkare, utan vad det handlar om är att se till\r\nhelheten, att hela familjen får en och samma person\r\natt gå till. Det kan vara väldigt viktigt framför allt\r\nför barn, som inte alltid tycker att det är så\r\nfantastiskt roligt att gå till tandläkaren. Kan de följa\r\nmed föräldrarna och upptäcka att det är samma\r\ntandläkare som föräldrarna har, kan det överbrygga\r\nmånga besvärligheter.</pre><pre>Anf. 35 KARIN ISRAELSSON (c) replik:</pre><pre>Herr talman! Christina Pettersson har litet\r\nbekymmersamt, som jag ser det, att förklara varför\r\netableringskontrollen måste finnas kvar. Både\r\növerskott och underskott av tandläkare tycks vara\r\nskäl till att den bör finnas kvar.</pre><pre>Om underskottet 1973 avhjälptes genom\r\netableringskontrollen, kan inte det receptet vara\r\ngångbart i dag, när vi har ett överskott. Möjligtvis\r\nkan det bli det i framtiden, långt om länge, om vi\r\nfår ett underskott av samma storleksordning som\r\n1973. Så det argumentet talar närmast för att man i\r\ndag kan släppa etableringskontrollen, speciellt som\r\nden inte heller har givit några effekter.</pre><pre>Christina Pettersson påstår ju att det i dag finns\r\nalldeles för många tandläkare i storstäderna. Då är\r\ndet inte etableringskontroll man skall använda som\r\nmedel för att fördela tandläkarna, utan det måste\r\ntill andra saker. Då tycker jag att allt talar för att\r\netableringskontrollen har spelat ut sin roll och att\r\ndet därför inte finns någon anledning att behålla\r\nden.</pre><pre>Jag hoppas att det här går hem också i\r\nregeringskansliet, som ju står för förslagen till nya\r\nbeslut och nya tankegångar.</pre><pre>Anf. 36 CHRISTINA PETTERSSON (s)\r\nreplik:</pre><pre>Herr talman! Bertil Persson hävdar valfrihet, och\r\ndet är ju inget nytt från de borgerliga partierna. När\r\ndet gäller valfrihet brukar man också ställa frågan:\r\nValfrihet för vem? Vi tycker att det är viktigt att se\r\ntill att det finns en god tandvård för alla, och en del\r\ni det är ju att man var man än bor skall ha tillgång\r\ntill tandläkare.</pre><pre>Jag har det inte så bekymmersamt att försvara\r\netableringskontrollen som Karin Israelsson säger.\r\nVi har haft etableringskontroll, och ändå har vi\r\nstörre tillgång till tandläkare i storstadsområdena.\r\nHur skulle det ha sett ut, om vi inte hade haft\r\netableringskontroll?</pre><pre>Moderaterna inser tydligen att det kan vara ett\r\nproblem att få tandläkare i glesbygdsområden,\r\neftersom de har förslag till stimulansåtgärder i\r\nglesbygden. Det är inte så svårt att se att det behövs\r\nåtgärder för att fördela tandvården till alla\r\nmänniskor i landet.</pre><pre>Tredje vice talmannen anmälde att Bertil Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 37 ISA HALVARSSON (fp):</pre><pre>Herr talman! I det här betänkandet om\r\ntandvårdsförsäkringen beskrivs en rapport från\r\nriksförsäkringsverket, vilket på regeringens\r\nuppdrag har utarbetat ett förslag till ändringar i\r\ntandvårdstaxan. Uppdraget gällde ett baspaket,\r\nbestående av undersökning, några röntgen,\r\ntandpolering och undersökningsformulär i tre\r\ndelar. Paketet skulle till ett fast pris erbjudas varje\r\nsvensk var adertonde månad. Kostnaden för detta\r\nföreslogs bäras av försämringar i den övriga\r\ntandvårdsförsäkringen.</pre><pre>Det skulle vara mycket olyckligt, om man införde\r\ndet skisserade baspaketet. Förslaget är fyllt av\r\nmycket byråkrati, kontroll och ransonering. Och\r\ndetta i en tid när man på andra samhällsområden\r\navreglerar. Jag tycker inte att det är riktigt klokt.</pre><pre>Så när Christina Pettersson säger att ett system\r\nenligt riksförsäkringsverkets rapport skulle\r\ninnebära förenklingar och förbättringar, är det helt\r\nenkelt inte sant.  Tvärtom, patienter med stort\r\nbehandlingsbehov skulle få ett sämre\r\nförsäkringsskydd och ökade kostnader.\r\nTandläkarna skulle komma att få ägna sig mera åt\r\nstatistik och mindre åt patientarbete. Och\r\nförsäkringskassorna skulle få än mer\r\nadministration.</pre><pre>God tandhälsa åstadkommer man inte genom\r\nformulär och byråkrati, utan det åstadkommer man\r\ngenom personlig påverkan, inte minst genom\r\nhandfast instruktion och träning i egen munhygien.\r\nFör det krävs individuella åtgärder och inte\r\nstereotypa kallelser, utskickade centralt ifrån med\r\n18 månaders intervall.</pre><pre>Detta har också påpekats av socialstyrelsen,\r\nnämligen: ''Från odontologisk synpunkt kan man\r\ninte påstå att det finns något lämpligt\r\nrevisionsintervall, utan det får man lov att titta på\r\nför varje patient för sig.'' Människor är faktiskt\r\nolika, också i munnen.</pre><pre>Riksförsäkringsverket anger i sin rapport att\r\ninförande av bastandvård för hela den vuxna\r\nbefolkningen skulle innebära en kostnadsökning\r\nför tandvårdsförsäkringen i storleksordningen 700\r\nmilj.kr. per år, detta egentligen utan att på något vis\r\ntillföra tandvården någonting positivt. Enligt\r\nverkets mening bör en sådan förändring helt enkelt\r\ninte genomföras, om finansieringen skall ske\r\ngenom försämrad försäkringsersättning för övrig\r\ntandvård.</pre><pre>I stället föreslår verket att ett baspaket skall\r\nerbjudas dem som nyligen lämnat den regelbundna\r\nbarn- och ungdomstandvården, 20--29-åringarna.\r\nMan kan verkligen ifrågasätta om 20--29-åringarna\r\nskall omfattas av ett sådant paket, eftersom de\r\nutgör en grupp som redan har mycket god\r\ntandhälsa. Jag skulle tro att inte heller 30--40-\r\nåringarna, ja kanske inte ens 50-åringarna utgör\r\nnågon resurskrävande grupp för tandvården.</pre><pre>Däremot ökar nu antalet betandade patienter högt\r\nupp i åldrarna, och de ställer helt naturligt också\r\nhögre krav på tandvården. Dessa patienter vill inte\r\nha löstagbara proteser. De vill ha fast protetik, och\r\ndet var ju vad som en gång lovades vid införandet\r\nav tandvårdsförsäkringen. Alla skulle kunna\r\nerbjudas god tandvård. Det vore ett förfärligt steg\r\ntillbaka i utvecklingen, om vi skall återgå till gamla\r\ntider, när många människor av ekonomiska skäl\r\ntvingades välja tandutdragning och lösproteser.</pre><pre>Det behöver faktiskt inte finnas någon motsättning\r\ni det som regeringen anför: ''Trots att det under de\r\nsenaste åren blivit uppenbart att tandhälsan\r\nsuccessivt har förbättrats för större delen av\r\nbefolkningen och att allt talar för att denna\r\nutveckling kommer att fortgå, fortsätter emellertid\r\nsjukförsäkringens utgifter för tandvård att öka på\r\nett otillfredsställande sätt.'' Viktiga orsaker till\r\ndetta är helt enkelt dels att vi svenskar lever längre,\r\ndels att vi har flera egna tänder kvar i högre ålder.</pre><pre>Regeringen påstår frankt: ''Mycket talar för att\r\nantalet av försäkringen ersatta behandlingar som\r\ninte är odontologiskt nödvändiga successivt ökar.''\r\nVarken regeringen eller riksförsäkringsverket har\r\npå minsta sätt underbyggt detta påstående, och\r\nriksförsäkringsverket vidarebefordrar bara\r\nuttalandet utan några som helst analyser, trots att\r\nsocialstyrelsen i sitt yttrande verkligen uppmanar\r\nverket att kommentera påståendet.</pre><pre>Socialstyrelsen i sin tur nämner några, helt andra,\r\nförklaringar till ökningen av\r\ntandvårdsförsäkringens kostnader under senare år:\r\nökad andel vuxentandvård inom folktandvården,\r\nökad produktivitet framför allt inom\r\nfolktandvården, ökad användning av\r\ntandhygenister inom vuxentandvården, en ökad\r\nambitions- och kvalitetsnivå inom tandvården i takt\r\nmed samhällets krav i övrigt samt en minskad\r\nanvändning av amalgam med åtföljande ökad\r\nanvändning av dyrare ersättningsalternativ.</pre><pre>När det gäller amalgam intar myndigheterna en\r\nmycket inkonsekvent attityd. Socialstyrelsens s.k.\r\ntungmetallgrupp skall bl.a. behandla frågan om hur\r\ntandvårdspersonal skall kunna påverkas att i\r\nmindre utsträckning använda amalgam. Samtidigt\r\nsäger regeringen att kostnaderna för tandvård\r\nmåste minska, och man ger riksförsäkringsverket i\r\nuppdrag att lägga fram ett förslag som begränsar\r\nbehandlingarna. Riksförsäkringsverket föreslår att\r\nkronterapi bakom premolarerna skulle kunna utgå\r\nur vad som ersätts av försäkringen -- och detta i ett\r\nläge där det inte finns någon annan ersättning för\r\namalgam i sidopartierna än just de mer\r\nresurskrävande terapierna med kronor eller inlägg\r\nav keramik, titan eller guld. Jag skulle vilja säga att\r\nhär saknas verkligen både en\r\nverklighetsuppfattning och en helthetssyn.</pre><pre>Inkonsekvens och storebrorsmentalitet\r\nkännetecknar också synen på och behandlingen av\r\npatienter som vill byta ut sina amalgamfyllningar.\r\nAtt man vill byta ut dessa beror på att man starkt\r\nupplever att man har blivit sjuk av dem eller att\r\nman befarar att man skall bli sjuk av dem. Här ger\r\nförsäkringen i princip patienten täckning för allt\r\neller intet.</pre><pre>Den möjlighet att få ersättning för amalgamutbyte\r\nsom infördes 1989 är mycket byråkratist,\r\ntidskrävande och kostsam. Dessutom kräver den\r\ninsatser av specialister på både läkarsidan och\r\ntandläkarsidan. Inte minst upplever berörda\r\npatienter detta som både krångligt och stötande.</pre><pre>Nu har riksdagen alltså chans att ge dessa patienter\r\nen möjlighet att omfattas av huvudregeln om\r\nersättning inom tandvårdsförsäkringen. Det verkar\r\nsom om oppositionen i dag kommer att kunna enas.\r\nDet blir faktiskt fullt möjligt om partier som i första\r\nhand kräver en helt kostnadsfri amalgamsanering i\r\nandra hand förmår sig till realistiskt tänkande. Det\r\när speciellt roligt för mig, eftersom jag förra året\r\nmotionerade i just den här frågan och eftersom\r\nmina tankar från förra året redan i år verkar ge\r\nresultat i form av ett beslut i Sveriges riksdag.</pre><pre>Christina Pettersson har alltså fel när hon säger att\r\nallt är sig likt i detta ärende, att det år från år har\r\nvarit på samma sätt, och att det inte behövs någon\r\ndebatt.</pre><pre>Herr talman! Jag ställer mig helt bakom det som\r\nSigge Godin tidigare har anfört i den här debatten.\r\nOckså jag yrkar bifall till reservationerna 1 och 9.</pre><pre>Anf. 38 CHRISTINA PETTERSSON (s):</pre><pre>Herr talman! Jag vill bara helt kort kommentera\r\nIsa Halvardsons inlägg. Det gäller rapporten från\r\nriksförsäkringsverket och den oro som Isa\r\nHalvarssontalade om. När det gäller vissa områden\r\nkan jag hålla med Isa Halvarsson. Jag förstår att\r\nman känner oro. Det är här alltså fråga om en\r\nrapport, och man tar upp olika områden. Men\r\ndärmed är det inte sagt att beslut kommer att fattas\r\ni enlighet med rapporten.</pre><pre>I mitt anförande var jag också inne på detta med att\r\ndet pågår olika projekt. Det finns alltså stora\r\nregionala skillnader, och man försöker anpassa\r\ntandvården mera regionalt och individuellt. Det\r\nfinns exempelvis ett projekt i Tomelilla. Jag har\r\nsagt att det vore intressant att följa projekten och\r\nutvecklingen här. Även om det alltså finns en\r\nrapport som man har behandlat är det inte säkert\r\natt alla beslut fattas i enlighet med den rapporten.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre></pre><pre>14 § Trafiksäkerhet och trafikföreskrifter\r\nm.m.</pre><pre>Föredrogs</pre><pre>trafikutskottets betänkande</pre><pre>1990/91:TU5 Trafiksäkerhet och trafikföreskrifter\r\nm.m.</pre><pre>Anf. 39 GÖREL BOHLIN (m):</pre><pre>Herr talman! Ingen kan säga annat än att vi i\r\nSveriges riksdag bedriver en ambitiös\r\ntrafiksäkerhetspolitik. Olycksfrekvensen\r\nbeträffande vägarna är jämförelsevis låg, i\r\nförhållande till flertalet industriländer. Tyvärr har\r\nkurvan, efter att under ett antal år ha gått ner, nu\r\nvänt uppåt. Vi har alltså ett stigande antal olyckor.</pre><pre>Trots ansträngningar från både\r\ntrafiksäkerhetsverket och engagerade\r\norganisationer går alltså olyckskurvan uppåt. Beror\r\ndet på trafikökningen? Nej, denna är\r\nförhållandevis liten. Jag tycker att vi måste fråga\r\noss om vi gör rätt saker och om det vi gör är det\r\nbästa för att vända utvecklingen.</pre><pre>Jag vill nämna några exempel:</pre><pre>Vad betyder vägmiljön i samband med olyckor?\r\nOch vad betyder det skyltningsraseri som faktiskt\r\nfinns eller bristen på bra skyltning? Vad betyder\r\ntydligheten i skyltningsanvisningarna? Mörker och\r\ndåligt väder, det vet vi, ökar olycksrisken. Tre\r\ngånger så många olyckor inträffar när det är\r\nmörker, halka och dålig sikt än under dagtid. Det\r\när självklart svårare att avläsa skyltar i dåligt väder\r\noch i mörker.</pre><pre>Vi vet också för litet om de psykologiska orsakerna\r\ntill olyckor i trafiken. Det gäller irritation i\r\nsamband med köer, ''väglusar'' resp. ''utbrytare'' i\r\nhögerfilen och hur dessa påverkar andra\r\ntrafikanter. Den jämna trafikrytmens betydelse\r\nkänner vi till ur miljösynpunkt men mindre ur\r\ntrafiksäkerhetssynpunkt.</pre><pre>Hur upplever trafikanten hastighetsangivelser?\r\nAnses dessa befogade, eller blir trafikanten\r\nmestadels irriterad därför att vederbörande tycker\r\natt det är fel? Men i så fall är det en dålig trafikant.\r\nKanske trafikanten blir irriterad över att\r\ninformation om tillfälliga hastighetsbegränsningar\r\ninte ändrats då dessa inte längre är befogade.</pre><pre>Statens väg- och trafikinstitut bedriver en mycket\r\nambitiös forskning på flera områden. Frågan om\r\nmänniskans ''varseblivningsförmåga'' i olika\r\nsituationer eller reaktionsmöjligheter i olika åldrar\r\nhar studerats. Men hur tillämpas sedan\r\nkunskaperna praktiskt?</pre><pre>Inte minst viktig är vägmiljön vad gäller goda eller\r\ndåliga vägar, vägbeläggningens kvalitet, eventuella\r\nsår och spårbildningar i ytbeläggningen, felaktig\r\ndosering av kurvor, farliga korsningar m.m. Om\r\ndessa faktorer, som kanske är de viktigaste som\r\nföraren har att handskas med, vet vägverket\r\nmycket. Man samarbetar givetvis med TSV, och\r\nman motiverar sina anslagsäskanden just med\r\nnämnda saker.</pre><pre>Men man kan faktiskt fråga sig om det inte sker ett\r\ndubbelarbete här. Kanske skulle både en\r\nrationalisering och en effektivisering kunna\r\nåstadkommas genom en sammanslagning av\r\ntrafiksäkerhetsverket och vägverket.</pre><pre>Enligt bl.a. socialstyrelsens PM till trafikutskottet\r\nförra året i samband med den aktuella\r\nutskottsutfrågningen finns det brister i det\r\nstatistiska materialet både i fråga om bredd och som\r\nunderlag för fortsatt och förbättrad forskning samt\r\nför bedömning när det gäller att förebygga olyckor.</pre><pre>Statistik skall inte bara användas för att beskriva\r\nomfattningen av antalet olyckor utan också givetvis\r\ntill att analysera orsakerna. Den statistik som finns\r\nkommer främst från polisen för närvarande, och\r\nden måste förbättras. Hälso- och sjukvårdens\r\nkunskaper liksom försäkringsbolagens egen\r\nstatistik kan bli en komplettering.</pre><pre>Jag förutsätter att TSV och VTI fortsatt kommer att\r\nsträva efter att samla kunskaper om olyckornas\r\norsaker och att förbättra samarbetet med andra\r\ninstitutioner samt att åtgärderna riktas efter det\r\nkunskapsmaterial som insamlas.</pre><pre>Herr talman! Vi i moderata samlingspartiet ser\r\nallvarligt på ökningen av vägtrafikolyckorna. Vi\r\nhar i såväl en partimotion och en kommittémotion\r\nsom i ett antal enskilda motioner kommenterat\r\nsituationen och föreslagit en rad åtgärder för att\r\nåstadkomma en förbättring.</pre><pre>I reservation 1 i trafikutskottets betänkande\r\n1990/91:TU5 framhåller vi i moderata\r\nsamlingspartiet att hela det svenska vägnätets\r\nhastighetsgränser bör ses över. För en efterföljd av\r\nangivna gränser för fart är motiverade\r\nhastighetsgränser synnerligen viktigt.</pre><pre>Det är också för att få en så jämn trafikrytm som\r\nmöjligt som detta bör ske. Det finns vägar t.ex.\r\ninom Stockholmsområdet där man får köra 90 km i\r\ntimmen och som absolut inte borde ha så höga\r\nmaxgräns. Å andra sidan borde en högre fart ur\r\ntrafiksäkerhetssynpunkt kunna tillåtas på\r\nmotorvägar, som ju har den absolut lägsta\r\nolycksfrekvensen i vägnätet. En EG-harmonisering\r\nbör också ske -- detta framför allt därför att en jämn\r\ntrafikrytm bör eftersträvas, inte bara inom ett land\r\nutan också mellan länder.</pre><pre>I reservation 9 påminner vi om att bedömningen av\r\nkörkortsåterkallelse måste påverkas av\r\nomständigheterna i det enskilda fallet. Det kan inte\r\nvara rimligt att den som kör 31 km över\r\nhastighetsgränsen på motorväg bedöms lika hårt\r\nsom den som kör 31 km över hastighetsgränsen i\r\ntättbebyggt område.</pre><pre>I USA tillämpas högersväng i korsning med rött\r\nljus, vilket medför en smidig trafikföring. Det blir\r\nknappast några negativa effekter. Detta bör\r\növervägas även i Sverige, och det här säger vi i\r\nreservation 13.</pre><pre>En ungdomsbil att få framföras av en 16-åring kan\r\nmycket väl vara ett alternativ till eller en\r\nkomplettering beträffande ett s.k. körkort på prov.\r\nOckså detta bör övervägas.</pre><pre>Svensk Bilprovning har säkerligen genom sina\r\nkontrollbesiktningar bidragit till en minskad\r\nolycksfrekvens. Emellertid måste effekterna av\r\nbilprovningen vägas mot kostnaderna för den\r\nenskilde när det gäller resor och andra utgifter. Vi\r\nföreslår därför en licensiering av väl utrustade\r\nbilverkstäder, så att resandet och kostnaderna för\r\nden enskilde minskas. Dessutom föreslår vi att\r\nkontrollen på helt nya bilar minskas. Inte minst i\r\nglesbygden är en komplettering av Svensk\r\nBilprovnings provanläggningsnät önskvärd. Detta\r\nframhåller vi i reservationerna 25 och 26, som vi har\r\nframställt tillsammans med folkpartiet.</pre><pre>Slutligen pekar vi på risken med en vägskyltning\r\nsom inte är tydlig nog. Det finns många exempel\r\npå -- och det har utskottet nyligen fått information\r\noch demonstration av -- utomordentligt dålig\r\nskyltning. Det kan vara fråga om olämplig storlek\r\npå skyltar i samband med vägarbeten, för många\r\nskyltar, oenhetlighet över landet osv.</pre><pre>Som jag inledde med bedrivs det ett ambitiöst\r\ntrafiksäkerhetsarbete ute i landet från både\r\nmyndigheter och organisationer. Utskottets\r\nbetänkande visar också på en enighet på de flesta\r\npunkter här i riksdagen, trots ett flertal\r\nreservationer. Utredningar pågår t.ex. om\r\nförarutbildning och frågor i anslutning till\r\nkörkorten. Även om vi strävar mot samma mål här\r\ni riksdagen, har vi en differentierad uppfattning i\r\nvissa fall om medlen och effekterna beträffande en\r\ndel åtgärder.</pre><pre>Herr talman! Jag yrkar bifall till reservation 1. Men\r\njag vill samtidigt säga att jag givetvis står bakom\r\növriga reservationer där moderata namn återfinns.</pre><pre>Anf. 40 ANDERS CASTBERGER (fp):</pre><pre>Herr talman! I dag skall vi behandla\r\ntrafiksäkerheten. Det innebär också, och det\r\nförvånar nog de flesta, miljöpartiets förslag om\r\nökad trafiksäkerhet i form av att fler, inte färre, av-\r\noch påfarter skall kunna anordnas på\r\nmotorvägsdelen av E 6-an. Dessutom skall\r\ncyklister tillåtas att färdas trots enkelriktning.</pre><pre>Och självaste kommunistpartiledaren har förslag\r\nom att trafiksäkerheten kan öka om avgifterna för\r\nstillastående bilar höjs. Med andra ord skulle\r\nbegränsningstaket för felparkeringsavgifter tas\r\nbort. Det är möjligen inte särskilt lätt att vinna\r\nmassornas gillande med sådana\r\ntrafiksäkerhetsreformer.</pre><pre>Något som vi i folkpartiet anser vara viktigt för\r\ntrafiksäkerheten och som vi upplever att människor\r\nstöder är att rattfylleriet minskar. Men den saken\r\nbehandlas tyvärr inte.</pre><pre>Vägtrafiken skördar allt fler offer. Jag kan inte låta\r\nbli att nämna att många av dessa olyckor, kanske\r\nbortemot en tredjedel, faktiskt kan hänföras just\r\ntill rattfylleri. Dessutom ökar rattfylleriolyckorna --\r\nen i sanning skrämmande situation.</pre><pre>Vi får aldrig glömma hur fruktansvärt sådant här är\r\nför dem som drabbas. Utvecklingen under 1980-\r\ntalet är tragisk. 1988 dödades och skadades över\r\n23 000 personer, och det var 4 000 fler än under\r\n1981. Vi är nu tillbaka på de nivåer som gällde vid\r\nhögertrafikreformens genomförande 1967. Antalet\r\nsingelolyckor ökar mest. En del av, men långtifrån\r\nhela, olycksutvecklingen förklaras naturligtvis av\r\nden ökade trafiken.</pre><pre>Som politiker har vi därför ett ansvar att vända\r\ndenna utveckling, och jag är övertygad om att det\r\ngår att åstadkomma det. Vi som lagstiftare men\r\nockså de ideella organisationerna och många\r\nenskilda människors engagemang spelar\r\ntillsammans en viktig roll. Det visar också\r\nerfarenheterna. En rad beslut alltsedan\r\nhögertrafikomläggningen och framåt har skapat\r\nförutsättningar för en lugnare och säkrare trafik. I\r\ndet sammanhanget kan nämnas ständiga\r\nskärpningar av bilbältesreglerna, halvljuslagen,\r\nhjälmlagen avseende mopedister, fartgränser och\r\nolika andra förslag.</pre><pre>Under lång tid gick också utvecklingen åt rätt håll,\r\ntrots en ökande trafik.</pre><pre>Men när trafiken blir brutalare ökar kraven på allt\r\nhårdare motåtgärder och restriktioner. De går ut\r\növer alla dem som kör lagenligt och framför allt\r\növer dem som är beroende av bilen.</pre><pre>Vi i folkpartiet hävdar därför att trafiksäkerheten\r\noch disciplinen måste förbättras också för att\r\nsäkerställa att bilen i framtiden kan spela rollen\r\nsom vårt främsta kommunikationsmedel. Här ges\r\ndet inget utrymme för bilfientlighet. Då man\r\nutnyttjar bilen har man ju möjlighet att välja tid,\r\nväg och mål för resandet. För ett liberalt parti som\r\nfolkpartiet är det en självklarhet att vi skall slå vakt\r\nom denna livskvalitet. Det finns därför ytterligare\r\ndimensioner i sökandet efter att öka säkerheten i\r\ntrafiken.</pre><pre>Enligt vår uppfattning erfordras det egentligen en\r\nkraftsamling när det gäller att uppnå\r\ntrafiksäkerhet. Det görs mycket nu, men\r\nuppenbarligen är det inte nog. En krisplan i syfte\r\natt förhindra trafikolyckor måste innefatta åtgärder\r\npå både lång och kort sikt. Dit hör investeringar i\r\njärnvägar för att i fråga om kommunikationerna\r\nmellan trafiktäta regioner kunna erbjuda ett gott\r\nalternativ till vägtransporter. Dessutom gäller det\r\nutbyggnaden av kringfartsleder -- något som\r\nmiljöpartiet och kommunistpartiet har motarbetat,\r\nfastän sådana här leder är bra för en säkrare trafik\r\ni städerna. Omkörningsfiler, planskilda korsningar\r\noch separerade cykelbanor har också stor betydelse\r\nnär det gäller att minska antalet olyckor.</pre><pre>Som vi ser detta handlar det egentligen om ett brett\r\nprogram, som borde innefatta en rad punkter. Jag\r\nskall ge några exempel: bättre\r\nhastighetsövervakning, bättre anpassning av\r\nhastighetsreglerna till de aktuella\r\nvägförhållandena, en höjning av\r\nfortkörningsböterna, ett inrättande av en\r\nhaverikommission, bekämpandet av rattfylleriet,\r\nfler trafikpoliser, ett bättre utnyttjande av de\r\npolisresurser som faktiskt finns, förbättrad\r\nutbildning främst för unga bilförare, hälsokontroll\r\noch syntest vid förnyelse av körkort och en\r\nstimulans till äldre bilförare avseende\r\nvidareutbildning. Dessutom måste\r\ntrafiksäkerhetens flaskhalsar så att säga byggas\r\nbort.</pre><pre>Men, herr talman, riksdagens arbetsformer är\r\nsådana att vad vi i dag har fått oss förelagt är en s.k.\r\nmotionsslakt -- ett ''uppsamlings-heat'' för att inte\r\nstöra den sittande regeringen. Så skall goda och\r\ndåliga förslag buntas ihop och avslås -- rakt av.</pre><pre>Därför kommer inte alla de förslag som jag nyss\r\nnämnde, och som säkert många kan hålla med om\r\nhar med ämnet trafiksäkerhet att göra, ens en gång\r\nupp till behandling. Vissa har ryckts loss och\r\nbehandlats tidigare. Andra kommer längre fram.\r\nMärkligt nog är inte heller trafiksäkerhetsrådets\r\nhandlingsplan för de närmaste åren,\r\nTrafiksäkerhetsprogram 1990, något som formellt\r\nhar med denna debatt att göra.</pre><pre>Inför behandlingen i utskottet inbjöd vi dock\r\ntrafiksäkerhetsverket, och vi tolkar det nog så att\r\nmånga av de förslag som vi i folkpartiet väckt fick\r\nstöd av verket, exempelvis en ombyggnad av 125\r\nmil av dagens tvåfiliga vägar för att nå\r\nomkörningsmöjligheter på ett säkrare sätt. Det\r\nräddar 137 liv varje år. Men man kan också undra\r\nom inte även en socialdemokratisk riksdagsman\r\nborde fråga sig hur den socialdemokratiska\r\nregeringen behandlar både betydligt billigare och\r\nmindre kontroversiella insatser. Några exempel på\r\ndessa, enligt expertisen mest kostnadseffektiva och\r\nsmå, men olycksbesparande åtgärder, är införandet\r\nav obligatoriskt högt placerat bromsljus eller\r\nunderkörningsskydd på lastfordon. Men den\r\ntröttkörda socialdemokratiska regeringen tar inte\r\ntag i dessa frågor heller.</pre><pre>Ett ämne som med riksdagsordningen hamnar\r\nunder trafiksäkerhet är frågorna om fordonsbuller.\r\nDet skall bli intressant att se hur\r\nsocialdemokraterna hanterar detta. För mindre än\r\nen månad sedan beslöt nämligen ett enigt\r\njordbruksutskott, på initiativ av folkpartiet, att av\r\nden socialdemokratiska regeringen och mot dess\r\nvilja beställa en samlad aktionsplan mot buller.\r\nDäri ingår också skärpta bullerkrav på motorcyklar\r\noch system för kontroll av fordon och deras buller\r\nbåde i produktion och i trafik. Men när nu dessa\r\nfrågor kommer upp här fullföljer inte\r\nsocialdemokraterna den framsynta inställningen\r\nutan i stället den hårda avslagslinjen. Ett gott skäl\r\nför vår del att yrka bifall till reservation nr 23.</pre><pre>Herr talman! Slutligen vill jag påminna om att de\r\nflesta människor är nöjda med Svensk Bilprovnings\r\nkvalitet, och något utbrett missnöje finns inte.\r\nÄndå menar många bilägare att väntetiderna på\r\nbesiktningar kunde vara kortare och\r\nöppethållandet längre. Det finns då skäl att\r\nifrågasätta om vi skall ha monopol på bilprovning i\r\nvårt land. Jag instämmer i den gemensamma\r\nreservation som folkpartiet och moderaterna har.\r\nRent generellt gäller ju att monopol av olika slag\r\nkan medföra sämre service och högre priser än om\r\nkonkurrens finns. Om man hade provplatser med\r\nolika huvudmän, vilket man faktiskt har i t.ex.\r\nVästtyskland, skulle bl.a. väntetiderna kunna\r\nförkortas och bilägarna få bilprovningarna utförda\r\npå närmare håll. Förslag bör därför komma från\r\nregeringen om att släppa fram konkurrens på detta\r\nområde. Svensk Bilprovning och andra skulle\r\nkunna agera inom ramen för de bestämmelser vi\r\nhar om obligatorisk fordonsbesiktning. Med\r\nutgångspunkt från detta vill jag yrka bifall till\r\nreservation nr 26.</pre><pre>Herr talman! Folkpartiet står naturligtvis även\r\nbakom de övariga reservationer som vi avgivit men\r\navstår med hänsyn till kammarens arbetsbörda från\r\natt yrka bifall till dessa.</pre><pre></pre><pre>Anf. 41 HUGO ANDERSSON (c):</pre><pre>Herr talman! Det betänkande som vi nu skall\r\nbehandla rubriceras Trafiksäkerhet och\r\ntrafikföreskrifter m.m., kanske med betoning på\r\ndet sista. Det är en mängd detaljfrågor som tas upp\r\ninom detta område, och det visar vilket stort\r\nengagemang som riksdagsledamöterna har när de\r\nväcker motioner under rubriken Trafiksäkerhet.\r\nEnstaka motioner kanske kan ses som små och\r\nbetydelselösa i sammanhanget, men\r\nförhoppningsvis kan de här frågorna i slutändan ge\r\nen bättre trafiksäkerhet på våra vägar. Jag kommer\r\natt i mitt anförande ta upp två av dessa områden.\r\nDet gäller dels hastighetsbegränsningarna, dels\r\nskolskjutsarna.</pre><pre>Hastighetsbegränsningarna infördes en gång i\r\nvärlden av trafiksäkerhetsskäl, och de gäller\r\nnaturligtvis fortfarande. På senare år har dock även\r\nmiljöskäl kommit med i debatten om vilken\r\nhastighet som skall vara den högsta tillåtna på våra\r\nvägar.</pre><pre>Sänkningen av maximalhastigheten på vissa av våra\r\nvägar under sommarmånaderna 1989 visar att man\r\nfår ett mindre antal olyckor när man sätter en lägre\r\nmaximal hastighet. Detta är det färskaste beviset på\r\nhastighetens inverkan på olycksfrekvensen.</pre><pre>Men även miljöskälen talar, som jag sade tidigare,\r\nför en sänkt hastighet. Miljöskälen talar också för\r\nåtgärder som ger en jämn trafikrytm. Det är bevisat\r\natt ryckig körning ger mer utsläpp av miljöfarliga\r\nämnen. Centerpartiet har i en motion föreslagit att\r\nmaximal tillåten hastighet sänks från 110 km/tim till\r\n100 km/tim på motorvägar och från 90 km/tim till\r\n80 km/tim på andra vägar, dock undantaget\r\nNorrlandslänen. Motivet för detta är att det finns\r\nett klart samband mellan hastighet och utsläpp av\r\nskadliga ämnen. I bl.a. en utredning som\r\nnaturvårdsverket presenterade 1987 och klart\r\nbevisas detta samband. Vi säger också att\r\nhastighetsbegränsningarna fortlöpande bör prövas\r\nur miljösynpunkt. Bl.a. kommer ny teknik och\r\navgasrening att slå igenom i de bilar som trafikerar\r\nvåra vägar längre fram i tiden. Tekniken har i dag\r\nmånga möjligheter att göra bilismen\r\nmiljövänligare; det gäller bara att låta dem komma\r\ntill praktisk användning. Vi tycker därför att det\r\nfinns skäl för en fortlöpande prövning av detta.</pre><pre>Trafiksäkerhetsverket har i en rapport som\r\növerlämnats till regeringen i år föreslagit\r\nförändringar i nuvarande bestämmelser om\r\nhastighetsbegränsning som i stort sett\r\növerensstämmer med de förslag som vi har fört\r\nfram i den här motionen. Frågan bereds nu, som\r\ndet står i betänkandet, i regeringskansliet. Vi\r\ntycker att det vore lämpligt och bra att bifalla vår\r\nreservation nr 2 i detta avseende och inte säga som\r\nman gör i betänkandet att motionen därmed skulle\r\nvara besvarad.</pre><pre>Herr talman! Jag vill yrka bifall till reservation nr 2.</pre><pre>Så till det andra området som jag tänkte beröra.\r\nDet gäller skolskjutsningen. Varje dag under\r\nläsåret transporteras ungefär 300 000 elever med\r\nskolskjuts. En tredjedel av dem åker i speciella\r\nfordon avsedda enbart för skolskjutsning. Resten,\r\ntvå tredjedelar, åker i ordinarie buss i linjetrafik. Vi\r\ni centerpartiet menar att ambitionen skall vara att\r\nskolbarnen skall ha sittplatser i skolbussarna. Jag\r\nkan tillägga att detta särskilt gäller\r\nlandsvägstransporter där hastigheterna är högre\r\noch där också faran är större vid olyckor eller\r\nkraftiga inbromsningar och liknande. Utskottets\r\nmajoritet har sagt att man ''vill understryka att det\r\när angeläget att alla barn erbjuds sittplatser vid\r\nskolskjutsning i buss''. Från centerns sida tycker vi\r\natt man skulle gå ett steg längre och tillstyrka de\r\nkrav som vi framför i vår motion.</pre><pre>Ytterligare en fråga som gäller skolskjutsar är\r\nhuruvida det skall vara tillåtet eller inte att köra om\r\nen stillastående skolbuss som håller på att släppa av\r\neller ta på skolelever. Vi tycker att det finns många\r\nskäl som talar för ett omkörningsförbud när en\r\nskolbuss står stilla på det här sättet. Det gäller\r\nnaturligtvis inte om det finns en särskild plats, en\r\nsärskild bussficka där man åker av den egentliga\r\nvägbanan för att klara av detta.\r\nUtskottsmajoriteten avslår detta med motiveringen\r\natt det skulle skapa en falsk säkerhet hos\r\nskolbarnen. En säkerhet som inte finns på samma\r\nsätt när de åker med andra fordon. Det är en\r\nväsentlig skillnad på att gå av en stor buss och efter\r\ndet korsa vägbanan -- man måste gå ut i vägbanan\r\nbakom en stor buss för att se om vägbanan är fri\r\neller om det kommer en annan bil -- och att kliva ur\r\nen personbil. Detta gäller även om skolbarnen är\r\nsmå. Man har en helt annan möjlighet att se om det\r\nkommer någon bil eller inte, innan man kliver ut i\r\nvägbanan. Jag tror alltså inte att det anförda skälet\r\när tillräckligt hållbart för att man med hänvisning\r\ntill det skall kunna avfärda våra krav.</pre><pre>Herr talman! Vi tycker att det är viktigt för\r\nskolbarnens säkerhet att införa en stopplikt i\r\nanslutning till stillastående skolskjutsar.</pre><pre>Med detta vill jag yrka bifall till vår reservation nr\r\n2. I övrigt står vi naturligtvis bakom de\r\nreservationer som har centernamn bland\r\nreservanterna.</pre><pre>Anf. 42 EVA ZETTERBERG (v):</pre><pre>Herr talman! Eftersom Viola Claesson\r\nbeklagligtvis är sjuk skall jag ta upp några av de\r\nsynpunkter som vänsterpartiet har på detta\r\nbetänkande.</pre><pre>Jag vill först konstatera att betänkandet handlar om\r\nolika förslag med syfte att höja trafiksäkerheten.\r\nFörslagen är definitivt inte heltäckande, utan det är\r\ni mina och de flestas ögon bara detaljförslag på små\r\nförbättringar, i vissa fall små försämringar, inom det\r\nexisterande trafiksystemet.</pre><pre>Den i mina ögon bästa åtgärden för att allmänt höja\r\ntrafiksäkerheten är att få till stånd en fungerande\r\noch väl utbyggd kollektivtrafik för att därmed\r\nminska behovet av privatbilismen. I dagens läge är\r\ndet mycket svårt att genomföra förändringar för\r\nbilister utan att samtidigt hårt och konsekvent driva\r\nkravet på en bättre anpassad kollektivtrafik. Jag\r\ntror att det är en av de viktigaste åtgärderna för att\r\nhöja trafiksäkerheten. Och det skall då särskilt\r\ngälla spårbunden trafik.</pre><pre>Jag vill inledningsvis poängtera att de mål för\r\ntrafiksäkerheten som ställs upp i detta betänkande\r\noch i andra sammanhang där trafiksäkerheten\r\nbehandlas, nämligen att minska antalet dödade och\r\nskadade i trafiken samt att skyddet för oskyddade\r\ntrafikanter -- särskilt barn -- skall förbättras, är\r\nmycket allmängiltiga och självklara för\r\nvänsterpartiet, och jag har svårt att tro att något\r\nparti inte ställer sig bakom dem. Betänkandet har\r\nändå i vissa avseenden fört en del av frågorna\r\nframåt. För att förverkliga en förbättring av\r\ntrafiksäkerheten borde man enligt min uppfattning\r\ni högre grad ha tagit till vara de förslag som har förts\r\nfram i motioner från vänsterpartiet och i vissa fall\r\nfrån andra partier.</pre><pre>De frågor som jag här särskilt vill ta upp gäller\r\nhastighetsgränser. Det är min och vänsterpartiets\r\nuppfattning att det, till dess att vi har mer\r\nmiljövänliga bilar, är nödvändigt att farterna sänks.\r\nVi vet att de hastighetsgränser som vi har i dag\r\növerskrids i väldig stor utsträckning på våra vägar\r\nrunt om i landet.</pre><pre>Inte bara av miljöhänsyn utan även av\r\ntrafiksäkerhetsskäl är det alltså nödvändigt att\r\nsänka hastigheten generellt. Detta tas upp i\r\nreservation nr 2 från vårt parti.</pre><pre>Man har i betänkandet beskrivit hur användningen\r\nav mobiltelefoner ökar i rasande takt. Jag hör till\r\ndem som ser mobiltelefonen som ett mycket\r\npositivt instrument, särskilt om det utvecklas\r\nmodeller som kan användas inom den kollektiva\r\ntrafiken. Tyvärr fungerar en del av de modeller som\r\nsaluförs inte särskilt bra om man vill använda dem\r\nnär man åker buss eller tunnelbana eller när man\r\när ute till fots på egen hand. Det är t.ex. väldigt få\r\nmobiltelefoner som fungerar i tunnelbanan i\r\nStockholm.</pre><pre>Jag tycker att detta är en väldig brist. Jag har själv\r\nskaffat mobiltelefon just för att kunna ha den med\r\nmig när jag är ute i olika ärenden. Jag kan\r\nkonstatera att den då ofta är obrukbar, dels därför\r\natt batteriet tar slut efter sex timmar, dels därför att\r\nden inte fungerar i tunnlar. Det är enligt min\r\nuppfattning en stor brist att de modeller som har\r\nutvecklats egentligen bara fungerar bra i bilar.\r\nDetta skulle ju vara ett utmärkt hjälpmedel även i\r\nandra sammanhang.</pre><pre>Jag anser emellertid att mobiltelefonen, på det sätt\r\nsom den används i bilar, är en trafikfara. Det är för\r\nmig en gåta att så många bilförare anser att man kan\r\nköra bil samtidigt som man håller en lur i handen.\r\nDet vore därför av synnerligen stor vikt att man\r\nsnabbt fick fram föreskrifter som sade att de\r\nmobiltelefoner som man är tvingad att hålla i\r\nhanden skall användas endast när bilen står stilla.\r\nDet går ju utmärkt att använda dem också på det\r\nsättet.</pre><pre>Det är emellertid mycket svårt att ställa om de\r\nmobiltelefoner vi har i dag till den modell som går\r\natt använda när man kör bil, den s.k. hands free-\r\nmodellen. Det är fråga om en mycket hög\r\nkostnad -- jag har inga uppgifter om någon exakt\r\nsumma, men det rör sig om minst 5 000--6 000 kr.\r\nEnligt tillverkarna är det egentligen bäst att göra sig\r\nav med den telefon man har och få en mycket liten\r\nsumma för den för att, till en mycket hög kostnad,\r\ni stället skaffa sig en helt ny s.k. hands free-modell.\r\nJag tycker att detta är ett exempel på att\r\ntillverkarna av mobiltelefoner inte är särskilt\r\nintresserade av att få fram billiga och enklaste\r\ntänkbara hjälpmedel för dem som vill ha\r\nmobiltelefon samtidigt som man ser till att\r\ntrafiksäkerheten inte åsidosätts.</pre><pre>Det är enligt min uppfattning ett steg framåt att\r\nutskottet i betänkandet skriver att man skall följa\r\nutvecklingen nogsamt och se vad som händer. Men\r\ndetta räcker inte för vänsterpartiets del. Det finns\r\nenligt vår uppfattning ett starkt behov av\r\nföreskrifter för hur mobiltelefonerna skall\r\nanvändas, men det behövs också en\r\ninformationskampanj om de risker som de som\r\nanvänder mobiltelefoner på det sätt jag nyss talade\r\nom utsätter sig själva och sina medtrafikanter för.</pre><pre>En annan fråga som gäller säkerheten och som inte\r\nnämns i betänkandet är risken att förstöra synen i\r\nsamband med användning av mobiltelefon.\r\nÅtminstone en person har hävdat att det finns en\r\nklar risk att förstöra synen vid användandet av\r\nmobiltelefon. Frågan berörs över huvud taget inte i\r\nbetänkandet, men den borde ha tagits upp.</pre><pre>Det tredje område som vi anser vara av stor vikt är\r\nolika åtgärder med syfte att skydda oskyddade\r\ntrafikanter. Vi har i detta sammanhang flera förslag\r\nsom jag tror skulle förbättra trafiksäkerheten för\r\nbarn, gående och cyklister. Vi har lagt fram förslag\r\nsom rör gåendes säkerhet vid övergångsställen och\r\nom att barn i skolbuss skall ha sittplats. Vidare\r\ngäller det det som föregående talare var inne på,\r\nnämligen att trafiken borde stanna efter en skolbuss\r\noch vänta till dess att den har kört vidare. Vi har\r\nockså förslag om att man borde separera gångbanor\r\nfrån cykelbanor för att förhindra olyckor.</pre><pre>Herr talman! Jag och övriga ledamöter från\r\nvänsterpartiet står bakom och hänvisar till våra\r\nreservationer i det här betänkandet och även till\r\ntidigare mer genomgripande debatter på det\r\ntrafikpolitiska området som har förts här i\r\nkammaren. Jag vill särskilt yrka bifall till\r\nreservationerna nr 2 och 11 från vänsterpartiet, i\r\nnågot fall tillsammans med andra partier.</pre><pre></pre><pre>Anf. 43 ROY OTTOSSON (mp):</pre><pre>Herr talman! Vi har under senare år tvingats åse en\r\nökning av antalet trafikolyckor i Sverige. Antalet\r\nskadade och dödade har ökat. Orsaken är främst en\r\nökning av biltrafiken.</pre><pre>De senaste årens bensinprishöjningar har däremot i\r\nnågon liten mån lett till en minskning av biltrafiken,\r\nvilket naturligtvis avspeglar sig i färre olyckor. Det\r\nborde vara uppenbart, även för de mest inbitna\r\nbilfanatikerna, att en minskning av biltrafiken är\r\nbra om man vill förbättra trafiksäkerheten.</pre><pre>En minskning av biltrafiken ger också en rad andra\r\npositiva effekter. Det ökar framkomligheten för\r\ndem som behöver komma fram på vägarna och\r\nminskar därmed de förluster som i dag görs på\r\ngrund av trängseln på vägarna.</pre><pre>Det minskar utsläppen av miljöfarliga ämnen, och\r\ndärmed minskas belastningen på vår natur --\r\nskogar, sjöar, vattendrag, hav och inte minst\r\nmarken i sig.</pre><pre>Det minskar också de hälsoproblem som orsakas av\r\nluftföroreningar från bilarna.</pre><pre>Det minskar energianvändningen, vilket leder till\r\nett minskat behov av import av oljeprodukter.\r\nDärmed får vi en bättre hushållning med dessa\r\nändliga råvaror och naturligtvis också en bättre\r\nbytesbalans.</pre><pre>Det minskar slitaget på våra vägar, vilket dels\r\nöppnar möjligheten till ett bättre vägunderhåll,\r\ndels innebär rent ekonomiska besparingar för oss\r\nalla.</pre><pre>Miljöpartiet menar att biltrafiken kan minskas utan\r\natt vi försämrar transportmöjligheterna i stort. Det\r\när möjligt dels genom att effektivisera\r\nanvändningen av bilen -- t.ex. genom ökad\r\nsamåkning, bättre beställningstrafik, bättre\r\nhyrbilssystem osv. --, dels genom att utnyttja\r\nkollektivtrafiken och cykla mycket mer, dels genom\r\natt överföra långväga godstransporter till järnväg\r\ndär så är möjligt. Miljöpartiet har naturligtvis lagt\r\nfram en rad förslag i riksdagen med denna\r\ninriktning. De behandlas i huvudsak inte i detta\r\nbetänkande, utan på andra håll.</pre><pre>Ett annat bra sätt att öka trafiksäkerheten är att\r\nminska missbruk av alkohol i samband med\r\nbilkörning. Miljöpartiet har tidigare medverkat till\r\natt få till stånd en sänkning av gränsen för\r\ntrafikonykterhet. Visserligen ville miljöpartiet gå\r\nlängre än dit vi kom den här gången -- miljöpartiet\r\nville ha en gräns vid 0,1 promille. Nu blev det en\r\npromillegräns på 0,2 som majoriteten. Men det\r\nblev ändå en förbättring, och det har naturligtvis\r\nockså inneburit en förbättring för trafiksäkerheten.</pre><pre>En tredje huvudgrupp av relativt enkla åtgärder för\r\natt förbättra trafiksäkerheten är att sänka\r\nhastigheterna på vägarna. Det kan ske på olika sätt.\r\nDels genom att man helt enkelt skyltar ner till lägre\r\nhastigheter på vägarna och då också ger lokala och\r\nregionala myndigheter rätt att sätta ner hastigheten\r\nför att utnyttja den kunskap som finns där, dels\r\ngenom att begränsa motorfordonens prestanda vad\r\ngäller effekt i förhållande till motorvikt.</pre><pre>Herr talman! Jag avser nu att närmare kommentera\r\nde ställningstaganden där miljöpartiet avviker från\r\nutskottets majoritet i det nu aktuella betänkandet.\r\nDet gäller först frågan om hastighetsgränser. Jag\r\nhar redan hunnit nämna att det är bra att sänka\r\nhastighetsgränserna av hänsyn till trafiksäkerheten.\r\nVi får också en del andra positiva effekter. Det blir\r\nmindre utsläpp av miljöfarliga ämnen med\r\nminskade hastigheter för vanliga bilar utan\r\nkatalysator. Det har också i ett antal studier visats\r\natt sänkta hastigheter är det mest kostnadseffektiva\r\nsättet att minska kväveoxidutsläppen i Sverige. Det\r\när betydligt billigare än att minska utsläpp från\r\nindustrier, energianläggningar och annat, och det\r\nskall vi naturligtvis utnyttja.</pre><pre>Om man sänker hastigheten gör man naturligtvis\r\nockså samhällsekonomiska förluster genom att det\r\ntar längre tid att resa, men de är i detta fall betydligt\r\nmindre än de vinster som man gör för miljön.\r\nMiljöpartiets förslag till hastighetssänkningar\r\ninnebär att vi generellt vill sänka den maximala\r\nhastigheten på våra vägar till 90 km/tim. Dessutom\r\nvill vi att man oftare skall sänka gränsen till 70\r\nkm/tim av trafiksäkerhetsskäl och i vissa fall också\r\ndär det finns särskilt föroreningskänsliga områden.</pre><pre>Miljöpartiet vill också ge trafiksäkerhetsverket\r\nstörre befogenheter att föreskriva lägre hastigheter\r\ngenom att skriva in den rätten i\r\nvägtrafikkungörelsen så att det finns ett direkt\r\nlagstöd för detta. Skulle det visa sig att\r\ntrafiksäkerhetsverket inte utnyttjar denna\r\nmöjlighet optimalt på ett sätt som miljön skulle må\r\nbra av, bör det enligt vår mening övervägas om inte\r\nnaturvårdsverket i stället borde ges den rätten.\r\nNaturvårdsverket är ju den myndighet som normalt\r\nhandhar miljöfrågor. Vi anser också att kommuner\r\noch länsstyrelser bör få rätt att sänka hastigheter,\r\neftersom de är väghållare.</pre><pre>När det gäller cykling vill miljöpartiet förbättra och\r\nunderlätta för cykling på en rad olika sätt. Det\r\nkanske viktigaste är att bygga separata cykelbanor\r\ni och kring tätorter. Men det kan också vara fråga\r\nom att se över de trafikregler som finns. Anders\r\nCastberger från folkpartiet tog här upp ett sådant\r\nförslag, nämligen att kunna ge cyklisterna rätt att\r\ncykla mot enkelriktat inne i städerna. Det\r\nförutsätter naturligtvis att man har en tydlig\r\nmarkering med skyltar och helst också att man har\r\nen upphöjning eller någon annan anordning som\r\nskiljer cyklarna från biltrafiken. Annars kan det,\r\nsom Anders Castberger mycket riktigt påpekade,\r\nbli trafikfarligt.</pre><pre>Man kan också förbättra trafiksäkerheten genom\r\natt se över bestämmelserna om tyngre fordon. Det\r\nhar visat sig att tyngre fordon ofta är inblandade i\r\nsärskilt allvarliga trafikolyckor, och de är över\r\nhuvud taget överrepresenterade i olycksstatistiken.\r\nMiljöpartiet har ansett, och anser naturligtvis\r\nfortfarande, att man bör se över bestämmelserna\r\nom vikt och längd för tunga fordon. Vi anser att\r\nman borde kunna följa EG-standarden 40 ton och\r\n18 meter och inte som nu snart tillåta upp till 60 ton\r\noch 24 meter. Det skulle naturligtvis gynna\r\njärnvägen, stärka dess konkurrensförmåga och leda\r\ntill att vi får en överföring av transporter från väg\r\ntill järnväg, vilket naturligtvis förbättrar\r\ntrafiksäkerheten.</pre><pre>Miljöpartiet stöder de krav som Hugo Andersson\r\nfrån centern tog upp angående skolskjutsar. Vi har\r\nockså en del krav när det gäller motorfordonens\r\negenskaper. Vi har lämnat ett förslag om att\r\nbegränsa motorstyrka i förhållande till totalvikt.\r\nUtvecklingen när det gäller personbilar har mycket\r\nsnabbt gått mot en ökad effekt i förhållande till\r\nbilens vikt. Detta har motiverats med att man får\r\nbättre accelerationsförmåga, dvs. att det går att\r\naccelerera snabbare. Men det leder också till att\r\nbilarna går att köra mycket fortare. Detta är en av\r\nde bidragande orsakerna till att\r\nhastighetsgränserna på våra vägar överskrids så\r\nofta. Detta är naturligtvis ett stort\r\ntrafiksäkerhetsproblem på många håll.</pre><pre>Om effekten skulle begränsas i förhållande till\r\nvikten skulle man naturligtvis kapa toppen.\r\nMiljöpartiet har föreslagit att man skall införa en\r\nbegränsning på 80 hk/ton fr.o.m. 1994 års\r\nbilmodeller. Under en övergångsperiod skulle man\r\nkunna sänka gränsen till 90 hk/ton. För att förstärka\r\ndenna effekt behövs dessutom fordonsskatten\r\nfördubblas för de äldre fordon som överskrider\r\ndessa gränser. Detta förslag behandlas i\r\nskatteutskottet.</pre><pre>Man har invänt mot detta förslag att det skulle\r\ninnebära att personbilar får en sämre dragförmåga\r\nmed avseende på husvagnar, lastsläp och sådant.\r\nOm man ser till lättare lastfordon, små bussar och\r\nliknande, har de en ganska låg effekt i förhållande\r\ntill vikt. Jag har själv tittat på en ny modell, Toyota\r\nPrevia, som sägs accelerera från 0 till 100 km/tim på\r\n11 sekunder. Den sägs ha plats för sex sju personer,\r\nvilket är bra för min familj, eftersom vi nu är så\r\nmånga. När jag räknade ut vad den bilen har för\r\nmotorstyrka i förhållande till vikt kom jag fram till\r\nbara 73 hk/ton.</pre><pre>Detta visar att man kan tillverka bilar med en bra\r\ndragförmåga -- den här bilen drar vikter på upp till\r\n1 600 kg, men den väger visserligen en hel del --\r\nutan att för den skull behöva övereffekter. Det\r\nhandlar naturligtvis om motorkonstruktionen och\r\natt motorn har en bra dragförmåga samt\r\nväxellådans utväxling. En sådan utveckling bör vi\r\nstimulera på något sätt, och vi anser att denna\r\nbegränsning kan vara ett sätt.</pre><pre>Miljöpartiet anser också att motorfordon skall\r\navgasdeklareras, precis som bränsleförbrukningen\r\nmåste deklareras. Det är en viktig\r\nkonsumentupplysning. Jag är litet förvånad över att\r\njag inte har fått något större stöd för detta krav i\r\ntrafikutskottet. Det borde väl ändå vara ganska\r\nenkelt att kräva detta. Man kan då ge den\r\nmiljömedvetne konsumenten en möjlighet att välja\r\nsådant som är bra för miljön, och det skulle styra\r\nhela samhället mot en bättre miljö. När det gäller\r\nandra områden brukar de andra partierna kunna\r\nställa upp, men just här har det varit svårt att få\r\nförståelse. Det vore intressant om jag här kunde få\r\nen förklaring till detta från socialdemokraternas\r\nföreträdare.</pre><pre>Miljöpartiet har också ställt sig bakom vissa krav\r\nom att utöka kontrollen av fordonsbuller. Det\r\ngäller framför allt detta med däck och vägbana. Vi\r\nvill stimulera ett framtagande av fler elbilar och\r\ngynna dem. Det är också viktigt.</pre><pre>Ett annat förslag som tas upp i detta betänkande\r\ngäller körkortsprövningen. Miljöpartiet anser att\r\nden bör vara återkommande. Eftersom en\r\nutredning just nu arbetar med dessa frågor, har vi\r\navstått ifrån att reservera oss. Utskottet behandlar\r\nhelt enkelt inte dessa frågor i betänkandet, utan\r\nskjuter på det hela.</pre><pre>När det gäller bilprovning i glesbygd anser\r\nmiljöpartiet att man borde kunna få en bättre\r\nsamverkan mellan verkstäder i glesbygd och AB\r\nSvensk Bilprovning. Det skulle kunna ske en viss\r\nefterkontroll på verkstäder, kanske genom att en\r\nkontrollant från Svensk Bilprovning åker ut till\r\nglesbygden. På detta sätt kan människor som bor i\r\nglesbygd slippa att åka långa sträckor och ta ledigt\r\nhela dagar bara för en enkel efterkontroll och\r\nliknande.</pre><pre>Herr talman! Miljöpartiet står naturligtvis bakom\r\nalla de reservationer till detta betänkande där vi\r\nfinns med. För att i någon mån underlätta\r\nbehandlingen i kammaren yrkar jag nu bifall endast\r\ntill de reservationer som jag senare avser att begära\r\nvotering på. Jag yrkar bifall till reservationerna 5,\r\n16 och 22.</pre><pre>Anf. 44 STEN-OVE SUNDSTRÖM (s):</pre><pre>Herr talman! Låt mig börja med, till skillnad från\r\nmånga av de andra talare som har varit uppe här i\r\ndag, att konstatera att det är glädjande att\r\ntrafikdöden minskar i vårt land. Nu när siffrorna är\r\nklara för årets tio första månader, visar dessa att 553\r\npersoner har omkommit, jämfört med 633 personer\r\nförra året.</pre><pre>Minskningen gäller i första hand bilpassagerare,\r\ncyklister och gående. Även om man naturligtvis\r\ninte skall dra förhastade slutsatser på grund av\r\nstatistik som sträcker sig över relativt kort tid, är\r\ndet positivt att kunna notera detta resultat. Trots\r\ndenna positiva trend gäller det naturligtvis att\r\narbeta vidare för att pressa ner olyckstalen\r\nytterligare, och det betänkande som vi behandlar\r\ninnehåller många förslag om hur detta kan gå till.</pre><pre>Till betänkandet har fogats ett trettiotal\r\nreservationer som jag inte till alla delar kommer att\r\nkommentera eftersom många är ''gamla kändisar''\r\nsom riksdagen har avslagit vid ett flertal tillfällen.\r\nAvslagsmotiveringarna är desamma som tidigare.</pre><pre>Som vanligt innehåller ett flertal av\r\nmotionsförslagen krav på justeringar av nuvarande\r\nhastighetsgränser -- antingen handlar de om att\r\nhöja hastighetsgränserna eller om att sänka dem.\r\nIbland är huvudmotivet trafiksäkerheten, ibland\r\nmiljön. Dessa yrkanden avstyrks därför att\r\ntrafiksäkerhetsverket har lämnat ett förslag till\r\nregeringen och detta är under beredning. I\r\navvaktan på resultatet bör vi inte nu ta några\r\ninitiativ i just denna fråga.</pre><pre>När det sedan gäller vem som skall ha befogenhet\r\natt föreskriva hastighetsbegränsningar, finns det\r\nmånga bud: trafiksäkerhetsverket, länsstyrelserna,\r\nlandstingen eller kommunerna. Här förutsätter\r\nutskottet att såväl trafiksäkerhet som\r\nmiljöintressen beaktas vid fördelning av\r\nbefogenheten att föreskriva hastighetsgränser.</pre><pre>Ett annat motionskrav handlar om möjligheten att\r\nsvänga till höger i korsning med rött ljus. Enligt\r\nmotionärerna används tekniken högersväng mot\r\nrött ljus i USA. I Sverige har vi använt oss av annan\r\nteknik, alltså den med särskild körfil vid\r\nhögersvängar. Majoriteten anser att undantag att\r\nstanna vid rött ljus kan leda till att respekten för\r\nljussignalerna minskar.</pre><pre>Några motionskrav gäller skolskjutsar, ett gäller\r\nförbud att köra om stillastående skolskjuts. Tyvärr\r\nkan ett sådant förbud skapa en falsk säkerhet hos\r\nskolbarnen, en säkerhet som inte finns när de åker\r\nmed andra fordon.</pre><pre>Framför allt skapas dock direkt farliga situationer\r\ni trafiken för skolbarnen i de blandformer mellan\r\nrenodlad kollektivtrafik och skolskjutstrafik som\r\nförekommer, främst på landsbygden. Hur skall\r\nt.ex. en sexåring kunna avgöra när den vanliga\r\nlandsbygdsbussen fungerar som skolskjuts och\r\ntrafiken står still med stopplikt, och när samma buss\r\nkör vanlig trafik och den omgivande trafiken inte\r\nhar stopplikt?</pre><pre>Detta förslag från miljöpartiet, centern och\r\nvänsterpartiet är ett dåligt underbyggt förslag som\r\nriskerar att skapa olyckor i trafiken i stället för att\r\nminska dem.</pre><pre>Vidare har trafikutskottet behandlat motionskrav\r\nom utvändigt fordonsbuller och befogenhet att\r\nmeddela föreskrifter om buller från fordon.</pre><pre>I det sammanhanget hänvisar vi till det förslag som\r\njordbruksutskottet lagt om en samlad aktionsplan\r\nmot buller som skyndsamt skall föreläggas\r\nriksdagen. Vi vill inte heller flytta över\r\nmeddelandet av föreskrifter om trafikbuller från\r\ntrafiksäkerhetsverket till naturvårdsverket.</pre><pre>Ett annat område som behandlas av trafikutskottet\r\när de årliga kontrollbesiktningarna av personbilar.\r\nRiksrevisionsverket har föreslagit i en rapport att\r\nde s.k. högriskfordonen skall prioriteras vid\r\nkontrollerna, samt att den periodiska kontrollen av\r\nandra fordon skall minskas och att tillämpningen av\r\nkontrollprogrammen skall ses över.</pre><pre>Med anledning av den rapporten har AB Svensk\r\nBilprovning i en skrivelse till regeringen föreslagit\r\nen rad förändringar, t.ex. att den nuvarande\r\nskyldigheten för kontrollbesiktningen skulle flyttas\r\nfrån två till tre år gamla fordon. I avvaktan på\r\nregeringens ställningstagande till RRVs och ASBs\r\nförslag bör inte motionsförslagen föranleda någon\r\nåtgärd.</pre><pre>När det gäller Svensk Bilprovnings verksamhet har\r\nmoderaterna och folkpartiet i flera år motionerat\r\nom slopandet av bilprovningsmonopol. Förslaget\r\nhar avstyrts av utskottsmajoriteten varje år, och så\r\nsker även denna gång.</pre><pre>AB Svensk Bilprovning har bildats bl.a. för att fylla\r\nkraven på sakkunskap och objektivitet och för att\r\nservicen i verksamheten skall tillgodoses bäst\r\ngenom att staten får ett ordentligt inflytande i\r\nverksamheten.</pre><pre>Enligt ett annat förslag som aktualiseras av\r\nmiljöpartiet vill man begränsa motorstyrkan för\r\nmotorfordon med en totalvikt av högst 3,5 ton. Det\r\ninnebär konkret att motorstyrkan för vanliga bilar\r\npå sikt iinte skulle överstiga 80 hk per ton vikt. Ur\r\ntrafiksäkerhetssynpunkt är detta förslag inte bra,\r\ndessutom är dagens bensinpriser så höga att det\r\nsjälvfallet påverkar valet av motorstyrka på\r\nbilarna.</pre><pre>I detta betänkande har också utskottet behandlat\r\nmotionskrav om föreskrifter för användning av\r\nmobiltelefoner i fordon. Motionärerna vill förbjuda\r\nenhandskörning när bilförarna talar i telefon.</pre><pre>Nu finns det tekniska lösningar så att man kan tala\r\ni mobiltelefonen utan att hålla i den, via den s.k.\r\nhandsfree-utrustningen, som är ganska enkel att\r\nmontera och som numera förekommer på alla\r\nmoderna modeller av denna typ av utrustning. Men\r\nbehöver alltså inte släppa ratten med bägge\r\nhänderna när man talar i en sådan mobiltelefon.</pre><pre>Tyvärr tycks det finnas en grupp fordonsförare som\r\nändå föredrar att vingla fram i trafiken med en hand\r\npå ratten och den andra på telefonluren. Dessa\r\nförare kommer man säkert inte åt med ytterligare\r\nförbud eller information.</pre><pre>De kommer förmodligen att använda den andra\r\nhanden till något annat om inte mobiltelefonluren\r\nfinns -- att pillra med radion eller\r\nstereobandspelaren t.ex. Detta är ett område som\r\när väldigt svårt att komma åt med hjälp av\r\nytterligare förbud som inte går att kontrollera.</pre><pre>Slutligen har utskottet behandlat en motion som\r\nhandlar om värdet av att stödja ungdom som\r\nengageras i någon motorhobby t.ex. motorsport,\r\nrenovering av bilar och motorcyklar m.m. Här är\r\nutskottet överens om den betydelse som en\r\nmotorhobby kan ha för de unga. De finns ju också\r\nstöd från samhället t.ex. genom statens\r\nungdomsråd till Sveriges motorcyklisters\r\ncentralorganisation m.fl.</pre><pre>Därmed, herr talman, yrkar jag bifall till\r\nhemställan i trafikutskottets betänkande nr 5 på\r\nalla punkter.</pre><pre>Anf. 45 GÖREL BOHLIN (m) replik:</pre><pre>Herr talman! Sten-Ove Sundström säger först och\r\nfrämst att trafiksäkerhetsverket nu har lämnat in ett\r\nförslag till regeringen om förändrade\r\nhastighetsgränser på vårt vägnät. Jag hoppas att\r\nman har tagit hänsyn till samordningen med EG.</pre><pre>Jag tycker att man i den här\r\ntrafiksäkerhetsdebatten alltför ofta betonar\r\nhastighetens betydelse. Det är inte hastigheten som\r\när avgörande, utan det är hastigheten i\r\nkombination med trafikmiljön, t.ex. dåliga vägar,\r\ndåligt väder eller plötsliga förändringar i trafiken.\r\nFör hög hastighet på dåliga vägar är ett utslag av\r\ndåligt omdöme och brist på erfarenhet och beror\r\ninte i första hand på själva hastigheten.</pre><pre>Det kan faktiskt vara litet missvisande om man\r\nbetonar hastigheten så mycket som man gör i\r\ndebatten. Det är riktigt generellt sett att sänkta\r\nhastigheter leder till färre olyckor. Det\r\nresonemanget skulle i så fall leda till att inga\r\nolyckor alls inträffade om man stod stilla, och om\r\nman kryper fram inträffar väldigt få olyckor.\r\nSjälvfallet är det så.</pre><pre>Det beslut som fattades sommaren 1989 om att\r\nsänka hastigheten har redovisats statistiskt.\r\nKonsekvenserna av beslutet har studerats under en\r\nalldeles för kort tidsperiod för att dessa skall tjäna\r\nsom bevis statistiskt sett. Tidsperioden var tre\r\nmånader, och man har gjort en redovisning jämfört\r\nmed en antagen utveckling. Jag tycker inte att det\r\när tillfredsställande.</pre><pre>Jag tycker också att miljöskäl inte är ett bra skäl\r\nför en sådan minskning av hastigheten. Man\r\ntvingade trafiksäkerhetsverket att anta lägre\r\nhastighet av miljöskäl. I januari i år har Svensk\r\nBilprovning och naturvårdsverket visat att\r\nutsläppen från katalytiskt avgasrenade bilar är\r\nlägre vid 110 km/tim än vid 90. Vi har faktiskt nu\r\n30 % av katalytiskt avgasrenade bilar.</pre><pre>Om man skall fatta sådana beslut måste\r\ntrafiksäkerhetsverket ha egen miljöexpertis. Det är\r\nannars orimligt att ta ansvaret för ett\r\nställningstagande. Om man inte ser till andra\r\nfaktorer kan det ge regeringen skäl till att inte ge\r\nvägverket tillräckliga anslag för förbättring av\r\nvägnätet, vilket inte minst orsakar trafikolyckor.\r\nDet är en oerhörd fara.</pre><pre>Anf. 46 ANDERS CASTBERGER (fp)\r\nreplik:</pre><pre>Herr talman! Nog är det fantastiskt att Sten-Ove\r\nSundström så snabbt avfärdar alla de förslag som\r\nhar lagts fram här. Det är gamla kändisar, säger\r\nSten-Ove Sundström, de har avslagits tidigare och\r\ndärför kan de avslås även nu. T.o.m. när det gäller\r\nfrågor som myndigheter har lagt fram förslag om till\r\nregeringen gömmer sig socialdemokraterna bakom\r\nde formella reglerna. Varför kan man inte ge ett\r\nklart besked om var socialdemokraterna står?\r\nKommer socialdemokraterna t.ex. att behandla de\r\nförslag om hastigheter som har avgivits i enlighet\r\nmed, som t.ex. moderaterna här nämner, en\r\ninriktning mot EG? Kommer man att ta andra\r\nhänsyn? Vilka hänsyn tar socialdemokraterna? Vi\r\nfår inte ett enda besked. Varför är det ett sådant\r\nhemlighetsmakeri?</pre><pre>Sten-Ove Sundström bara sågar av det ena förslaget\r\nefter det andra i den här motionsslakten. De är\r\nnaturligtvis bara till för att regeringen skall kunna\r\nköra vidare utan att behöva redovisa någon\r\ninriktning. Vi är naturligtvis glada för att siffrorna\r\növer antalet döda tillfälligtvis går ner. Det är dock\r\ningen effekt av regeringens eller riksdagens\r\nplanlagda åtgärder, utan det råkar bara inträffa vid\r\nen speciell tidpunkt. Vi får t.ex. inte ett enda svar\r\npå den fråga som jag tog upp om högt placerade\r\nbromsljus eller underkörningsskydd. Det har inte\r\ngjorts någon kommentar kring dessa frågor. Ställer\r\nsocialdemokraterna inte längre upp på detta?</pre><pre>Frågan om buller avfärdas också. Det är möjligt\r\natt socialdemokraterna blir lomhörda av det lilla\r\nbuller som vi i oppositionen försöker åstadkomma\r\nhär. Faktum är dock att de flesta människor blir bra\r\nmycket mera lomhörda av det buller som\r\nmotorcyklister, bilar och fordon över huvud taget\r\nåstadkommer ute i trafiken.</pre><pre>Man får inte heller något besked från\r\nsocialdemokraterna om varför man inte kan flytta\r\nbestämmelserna om buller från TSV till\r\nnaturvårdsverket. Inte ett skäl redovisas.</pre><pre>Svara på dessa frågor så att vi sakligt kan diskutera\r\noch bedöma socialdemokraternas argument för och\r\nemot! Låt inte denna diskussion bli precis så som ni\r\nönskar, nämligen en s.k. motionsslakt där både\r\ngoda och dåliga förslag buntas ihop och avslås rakt\r\növer! Socialdemokraterna är skyldiga att ge besked\r\nom hur de tänker sig den framtida inriktningen i\r\ndessa frågor.</pre><pre></pre><pre>Anf. 47 ROY OTTOSSON (mp) replik:</pre><pre>Herr talman! Jag noterar först att Sten-Ove\r\nSundström verifierar mitt påstående att den\r\nminskade biltrafiken till följd av högre bensinpriser\r\nfaktiskt har medfört en minskning av antalet\r\ntrafikolyckor. Man behöver inte diskutera om det\r\nhar den effekten. Det är snarast fråga om att hitta\r\nlämpliga nivåer och lämpliga avvägningar.</pre><pre>Jag instämmer i det som Anders Castberger sade\r\nom buller. Buller är ett mycket undervärderat och\r\nförsummat miljöproblem i Sverige. I många länder\r\ni omvärlden har man bättre normer och krav än vad\r\nvi har. Det gäller inte bara trafiken. Faktum är att\r\nbiltrafiken i Sverige i sig orsakar att tre miljoner\r\nsvenskar får problem på grund av bullret. Det är\r\nfråga om sömnstörningar, psykiska rubbningar,\r\nkoncentrationssvårigheter m.m. Det här problemet\r\nhar man inte gjort särskilt mycket åt under de\r\nsenaste tio åren. Det var länge sedan en\r\nbudgetutredning pekade ut vad som borde göras.\r\nInget har i stort sett gjorts. Jag tycker därför att det\r\när motiverat att se över vilken myndighet som\r\nfaktiskt skall handlägga dessa frågor.\r\nNaturvårdsverket är trots allt den myndighet som\r\nsysslar med miljöfrågor och har den bästa\r\nkompetensen på detta område. Det är rimligt att\r\nverket mer och mer tar över frågor om buller.\r\nSådana propåer kommer från många håll, även från\r\nmyndighetshåll.</pre><pre>Sten-Ove Sundström sade att motorstyrkan\r\ntrafiksäkerhetsmässigt inte är så bra. Han\r\nmotiverade inte detta. Om man sänker\r\nmotorstyrkan i förhållande till bilens vikt, får man\r\nett lugnare tempo på vägarna och färre\r\nomkörningar. Man får färre överträdelser av högre\r\nhastighetsgränser. Man får lägre bensinförbrukning\r\noch mindre utsläpp. Det är väl bra. Nackdelen, som\r\njag kan finna, är att det kan ta längre tid att köra\r\nom ifall man har lägre effekt på bilen. I mitt\r\ninledningsanförande gav jag ett konkret exempel.\r\nDet exemplet visar att man kan få god\r\naccelerationsförmåga även med relativt låg effekt.\r\nSten-Ove Sundström bör motivera sitt uttalande så\r\natt vi vet vad vi diskuterar.</pre><pre>Jag ställde också följande fråga som jag inte fick\r\nsvar på: Varför ställer inte socialdemokraterna upp\r\npå kravet på en avgasdeklaration? I annonser måste\r\nman deklarera bensinförbrukningen för\r\npersonbilar. Varför kan man inte också ta med\r\nuppgifter om avgaser så att man underlättar för\r\nvarje människa att välja det fordon som är bättre\r\nför miljön?</pre><pre>Anf. 48 EVA ZETTERBERG (v) replik:</pre><pre>Herr talman! Jag vänder mig till Sten-Ove\r\nSundström och vill instämma med Anders\r\nCastberger så till vida att vi tycker att Sten-Ove\r\nSundström mycket snabbt går förbi de\r\ngrundläggande förslag som framställs i\r\nreservationerna. Det förekommer mycket\r\nkortfattade argumentationer eller ingen\r\nargumentation alls när förslagen avslås.</pre><pre>Ett exempel är mobiltelefonerna. I utskottets\r\nutlåtande sägs att man skall fortsätta att bevaka\r\nfrågan samt att den är väsentlig, vilket Sten-Ove\r\nSundström inte framförde här.</pre><pre>Det sätt som Sten-Ove Sundström uttalade sig på i\r\ndet avseendet finner jag vara litet oroväckande,\r\nnämligen att om man inför föreskriften att man inte\r\nfår använda mobiltelefoner utan handsfree-\r\nutrustning, skulle folk övergå till att använda den\r\nena handen till något annat. Att säga att man genast\r\nskulle övergå till något annat tycker jag uttrycker\r\nett förakt för människor som kör bil. Jag tror att\r\nmånga håller telefonluren i förvissningen att det\r\ninte finns föreskrifter och således inte finns några\r\nhinder. Har man inte upptäckt det själv, tycker jag\r\natt det är en uppgift att ur trafiksäkerhetssynpunkt\r\npåpeka risken.</pre><pre>Sten-Ove Sundström förbigår problemet med att\r\nsäga att ett byte från en biltelefon utan mikrofon,\r\nhandsfree, skulle vara mycket enkelt. Det är säkert\r\nen mycket enkel åtgärd. Det bytet kostar emellertid\r\nmycket i dagens läge. Även för modeller som bara\r\när ett till två år gamla rör det sig om 5 000--6 000 kr.\r\ni kostnad för att skaffa en mikrofon. Det är inte en\r\nföraktlig summa, och det gör att många människor\r\navstår från den möjligheten. Jag tycker att man\r\nskall studera detta närmare, och även om man\r\navslår vår reservation bör man aktivt gå vidare med\r\nfrågan. Jag är mycket överraskad över att vi är\r\nensamma om den reservationen.</pre><pre>Till Anders Castberger vill jag påpeka vad det\r\ngäller ...</pre><pre>Anf. 49 TREDJE VICE TALMANNEN:</pre><pre>Jag får erinra om att repliken gällde Sten-Ove\r\nSundströms inlägg.</pre><pre>Anf. 50 EVA ZETTERBERG (v) replik:</pre><pre>Herr talman! Anders Castberger ställde tidigare en\r\nfråga om felparkeringsavgifter. Jag anser att det\r\nfinns ett klart samband mellan kommunens\r\nmöjligheter att ta ut höga felparkeringsavgifter och\r\ndess möjligheter att förbättra trafiksäkerheten.</pre><pre>Anf. 51 STEN-OVE SUNDSTRÖM (s)\r\nreplik:</pre><pre>Herr talman! Låt mig till Görel Bohlin säga\r\nföljande. Självfallet har hastigheten en stor\r\nbetydelse när det gäller olycksstatistiken. Det är\r\ntyvärr på det sättet. Jag vet att man från moderat\r\nhåll inte gillar den här typen av argumentation när\r\ndet gäller hastighetens koppling till\r\nolycksstatistiken. Men det är tyvärr ett faktum att\r\nlägre hastigheter ger färre olyckor.</pre><pre>Anders Castberger håller som vanligt ett högt\r\nröstläge i debatten. Jag upptäckte egentligen inte\r\nnågot nytt i hans argumentation. Den går igen år\r\nefter år. Låt mig nu bara säga att när vi debatterar\r\nett sådant här betänkande med 30 reservationer är\r\ndet naturligtvis inte möjligt för mig att ta upp alla\r\ndetaljer som förekommer i diskussionen. Det\r\nskulle ta alldeles för lång tid. Dessutom utgår jag\r\nifrån att Anders Castberger liksom alla andra\r\nledamöter i utskottet kommer ihåg de här\r\ndetaljerna. Och jag skall väl inte behöva citera\r\ndirekt ur betänkandet för en ledamot av utskottet.</pre><pre>Buller är ett viktigt problem. Anders Castberger\r\nförbigick naturligtvis det faktum att\r\njordbruksutskottet har avstyrkt folkpartimotionen\r\ni den här frågan. Jag kan därför förstå att Anders\r\nCastberger känner sig litet missnöjd när det gäller\r\nden här frågan. Men självklart skall vi följa upp\r\näven det här problemet. Sedan kan vi naturligtvis\r\ndiskutera om det är naturvårdsverket, vilket Roy\r\nOttosson och miljöpartiet anser, som är mest\r\nlämpligt att ta över den här bedömningen. Det kan\r\nju finnas ett bra samarbete mellan TSV och\r\nnaturvårdsverket och att det av den anledningen\r\nkan vara angeläget att låta det vara som i dag.</pre><pre>När det gäller motorstyrka tycker jag att Roy\r\nOttosson själv svarade på sin fråga. Motorstyrkan\r\när inte oväsentlig ur trafiksäkerhetssynpunkt. Den\r\när mycket viktig vid omkörning av andra bilar. Har\r\nman en alltför motorsvag bil kan man få stora\r\nproblem vid omkörningar. Man skall inte göra det\r\nså lätt för sig i fråga om detta, Roy Ottosson, att\r\nman tror att man bara kan ställa in en nivå på\r\nhästkrafterna och anpassa den till olika vikter på\r\nbilarna.</pre><pre>Eva Zetterberg tyckte att jag för snabbt gick\r\nigenom reservationerna och att jag borde ha varit\r\nmer detaljrik. Jag utgick även när det gäller\r\nbiltelefonerna ifrån att Eva Zetterberg hade läst\r\nutskottsbetänkandet och att jag inte heller i detta\r\nfall behövde föredra alla detaljer. Det är tyvärr på\r\ndet sättet att det finns en grupp bilförare i trafiken\r\nsom har svårt att hålla händerna på ratten. Oavsett\r\nom de håller i en telefon eller fingrar på stereon\r\neller något annat så har de en förmåga att syssla\r\nmed mycket annat under bilkörningen. Låt mig\r\nbara säga att om man har råd att kosta på sig en\r\nmobiltelefon, som tyvärr är ganska dyr, tror vi att\r\nman även har möjlighet att välja den teknik som\r\ngör att man kan hålla händerna på ratten och\r\ndärmed uppträda som vanliga bilförare. Men det\r\nframgick inte vad Eva Zetterberg egentligen ville\r\ngöra i stället. Vill Eva Zetterberg förbjuda\r\nbiltelefoner?</pre><pre>Anf. 52 GÖREL BOHLIN (m) replik:</pre><pre>Herr talman! Jag har inte förnekat att lägre\r\nhastigheter leder till mindre risker. Det är alldeles\r\nsjälvklart. Men jag tycker att man försummar att ta\r\nmed i bilden andra faktorer som påverkar\r\nolycksriskerna och som naturligtvis samverkar med\r\nhastigheterna. Det gäller t.ex. hur stor andel av\r\nförarna som är unga, eftersom de unga förarna\r\nutgör en riskgrupp, och hur stor andel av förarna\r\nsom är äldre, vilka också utgör en riskgrupp. Och\r\ndet gäller inte minst vägnätets beskaffenhet. Det är\r\noerhört avgörande för hur stora olyckstal vi får.\r\nDetta mäter man på vägverket. Därför kan det inte\r\nförnekas av Sten-Ove Sundström. När man bara\r\ntalar om hastigheternas betydelse finns det en stor\r\nrisk för att man struntar i andra faktorer och att\r\nman köper sig fri från ansvaret för ett välskött\r\nvägnät.</pre><pre>Jag vill gå över till frågan om Svensk Bilprovning\r\noch verkstäderna, som jag tyckte att Sten-Ove\r\nSundström avfärdade litet väl lätt. Om man har ett\r\nså pass glest provningsnät som vi nu har, leder det\r\ntill onödigt resande och därmed till miljöförstöring\r\noch till onödiga kostnader. Det finns i andra länder\r\nlicensierade verkstäder som provar bilarna. Det\r\nfinns ingen anledning till att vi i Sverige inte också\r\nskulle pröva detta.</pre><pre>Anf. 53 ANDERS CASTBERGER (fp)\r\nreplik:</pre><pre>Herr talman! Nu försöker Sten-Ove Sundström\r\nblanda bort korten när det gäller frågan om buller.\r\nFaktum var ändå att sedan folkpartiet lagt fram ett\r\nförslag om en aktionsplan mot buller bröt\r\njordbruksutskottet loss den frågan och\r\nsärbehandlade den i ett särskilt betänkande där\r\njordbruksutskottet enhälligt uppdrog åt\r\nregeringen, mot den socialdemokratiska\r\nregeringens önskan, att beställa en samlad\r\naktionsplan just mot buller. Vill Sten-Ove\r\nSundström nu påstå att fordonsbuller inte skall tas\r\nupp i en sådan samlad aktionsplan? Skall inte den\r\nfrågan behandlas i en samlad auktionsplan mot\r\nbuller i samhället? Det var en mycket konstig och\r\nunderlig inställning från socialdemokraterna som\r\nytterligare understryker behovet av att vi har\r\ntummen på knappen när det gäller att rösta i dessa\r\nfrågor.</pre><pre>Nu avfärdar Sten-Ove Sundström även frågan om\r\nargumentationen genom att säga till mig att\r\neftersom jag inte har kommit med något nytt\r\nargument så behöver Sten-Ove Sundström inte\r\nkomma med några argument alls för sina\r\navslagsyrkanden. Men, snälla nån, det är inte\r\nnågon formell verksverksamhet som pågår här i\r\nkammaren, utan det är en politisk debatt där\r\nsjälvklart argumenten för och emot olika förslag\r\nskall vägas och framför allt redovisas. Detta gäller\r\nsjälvklart också socialdemokraterna. Låt mig ta det\r\nexempel som också moderaterna nämnde,\r\nnämligen frågan om Svensk Bilprovning. Sten-Ove\r\nSundström avfärdade denna fråga genom att säga\r\natt servicen tillgodoses bäst genom ett statligt\r\nmonopol. Egentligen är det precis tvärtom. Sten-\r\nOve Sundström, fråga människorna i t.ex. Torsby\r\noch Årjäng om de anser att Svensk Bilprovning\r\nhåller den goda service när det gäller tidsbokning\r\noch annat som man faktiskt borde kunna kräva. Jag\r\ntror att det finns en och annan t.o.m. här i\r\nkammaren från dessa ställen som möjligen har litet\r\navvikande åsikt i den frågan.</pre><pre>Anf. 54 ROY OTTOSSON (mp) replik:</pre><pre>Herr talman! Beträffande buller vill jag säga\r\nföljande till Sten-Ove Sundström. För över tio\r\nsedan lade en utredning fram ett antal förslag som\r\ninte har fullföljts. Därför måste man naturligtvis se\r\növer detta problem. ta det på allvar och inte vifta\r\nbort det så enkelt. Det är klart att man kan klara\r\ndet genom samarbete mellan trafiksäkerhetsverket\r\noch naturvårdsverket om det samarbetet fungerar\r\nbra. Men nu har vi väntat så länge att man måste\r\nifrågasätta det. Det finns ändå en samordningsvinst\r\natt göra genom att man för över alla stora\r\nmiljöfrågor till det verk som sysslar med\r\nmiljöfrågor, nämligen naturvårdsverket. Det måste\r\näven Sten-Ove Sundström kunna inse.</pre><pre>När det gäller motorstyrkan, effekten i\r\nförhållande till bilvikten, visar det sig att jag gissade\r\nrätt, nämligen att det var accelerationen hos bilarna\r\nsom Sten-Ove Sundström ville slå vakt om. Jag gav\r\nett exempel i mitt inledningsanförande där man\r\nmed god marginal klarar de gränser som vi har\r\nföreslagit och att man ändå kan accelererafrån 0--\r\n100 km/tim på 11 sekunder. Då måste jag fråga\r\nSten-Ove Sundström: Är det för dålig acceleration\r\nför en trafiksäker omkörning? Jag noterar också att\r\nandra delar av socialdemokratin här i kammaren\r\nhar andra uppfattningar även i fråga om detta. Det\r\nhar ju väckts förslag om en miljöavgift på\r\nhögeffektbilar i miljöavgiftsutredningen. Det var\r\nsocialdemokraterna där som drev fram det. Det\r\nkommer bara att få karaktären av en lyxskatt och\r\nkommer i själva verket inte alls att vara styrande.\r\nDå är vårt förslag mycket mer konstruktivt om man\r\nverkligen vill komma åt såväl miljöproblemen som\r\ntrafiksäkerhetsproblemen när det gäller just dessa\r\nfordon.</pre><pre>Varför ställer sig socialdemokraterna inte bakom\r\nen avgasdeklaration?</pre><pre>Anf. 55 EVA ZETTERBERG (v):</pre><pre>Herr talman! Jag tycker att Sten-Ove Sundström\r\ngör rätt i att utgå från att andra ledamöter läser\r\nutskottets handlingar till dagens ärende. Det tror\r\njag är en riktig utgångspunkt, som gäller samtliga\r\nledamöter.</pre><pre>När det gäller Sten-Ove Sundströms fråga om vår\r\ninställning till mobiltelefoner så är vår\r\nutgångspunkt att riksdagen bör fatta beslut om\r\nföreskrifter om hur sådana skall användas och gå ut\r\nmed information om riskerna med att använda en\r\nmobiltelefon som inte ger föraren möjlighet att\r\nanvända båda händerna för körningen. Jag tycker\r\natt jag förklarade det rätt tydligt tidigare.</pre><pre>Vår utgångspunkt är att man inte skall behöva\r\ninföra förbud. Jag nämnde inledningsvis att jag och\r\nflera andra ser mobiltelefonen som en bra teknisk\r\napparatur, ett hjälpmedel. Däremot är jag\r\növertygad om att för att människor skall inse hur\r\nden bör användas är det en fördel om vi har\r\nföreskrifter.</pre><pre>Sten-Ove Sundström var själv inne på skolskjutsar.\r\nHan sade att om man ställer krav på att all trafik\r\nskall stanna efter skolskjutsar invaggar man barn\r\noch människor i falsk trygghet. Precis på samma\r\nsätt tror jag att det är när det gäller mobiltelefon\r\noch en rad andra åtgärder. Vi invaggar människor\r\ni en falsk föreställning om vi inte anseratt det kan\r\ninnebära risker eller faror att man använder\r\nmobiltelefon som inte har högtalare och mikrofon\r\ninbyggda, så att man måste hålla den med ena\r\nhanden.</pre><pre>Jag tror också det är en fara med att tala om att\r\nkostnaden för att byta till en mobiltelefon som har\r\ninbyggd mikrofon är så låg. Så länge det inte ställs\r\nkrav från samhällets sida finns inte motivation att\r\nbyta för många som inte själva inser faran. De utgör\r\nsamtidigt en fara för sig själva och för sina\r\nmedtrafikanter. Därför kvarstår vårt krav på att\r\nman från riksdagens sida skall uttala sig för\r\nföreskrifter om användandet av mobiltelefon. Jag\r\nvidhåller vårt yrkande i reservationen. Jag har som\r\nsagt svårt att förstå varför varken\r\nsocialdemokraterna eller något annat parti ställt sig\r\nbakom vår reservation.</pre><pre>Anf. 56 STEN-OVE SUNDSTRÖM (s)\r\nreplik:</pre><pre>Herr talman! Låt mig först till Görel Bohlin säga\r\natt det naturligtvis är riktigt att även många andra\r\nfaktorer spelar in när det gäller olyckor i trafiken,\r\nsom unga förare, äldre förare och inte minst\r\nvägnätets beskaffenhet. Det är otvetydigt så. Det\r\nbetyder inte heller att vi får glömma bort att\r\nhastigheten ändå är en av de viktigaste faktorerna.\r\nDet kan vi vara överens om.</pre><pre>Görel Bohlin och Anders Castberger tog upp\r\nSvensk Bilprovnings provning av bilar. Här har det\r\nmycket att göra med objektivitet och saklighet.\r\nSvensk Bilprovning har under senare år avsevärt\r\nbyggt ut sin service. Man har kvällsöppet, och man\r\nprövar alla möjliga förbättringar för att skapa en\r\nbättre service för kunderna över hela landet. Den\r\nservice som kan ha varit dålig på en del ställen har\r\nförbättrats avsevärt. Självfallet finns det alltid i vårt\r\navlånga land några punkter där vi kan göra mycket\r\nmer, men det finns nu en klar inriktning från\r\nföretagets sida att bygga ut servicen och förbättra\r\nden. Det tycker jag är viktigt att notera i det här\r\nsammanhanget.</pre><pre>Sedan några ord till Anders Castberger, som\r\nunderströk att det är politisk debatt. Det var ganska\r\nonödigt att göra det i den här kammaren, för vi\r\nsysslar här bara med politik. Jag förstår att Anders\r\nCastberger är litet irriterad när det gäller\r\nargumentation om vägtrafikbuller, eftersom hans\r\noch folkpartiets motion avstyrktes i\r\njordbruksutskottets behandling. Men vi är eniga\r\nom grundtesen, att vi behöver samlade insatser för\r\natt få bort bullret. Det finns med i det beslut som\r\nriksdagen fattade med anledning av\r\njordbruksutskottets betänkande nyss. Det finns\r\ningen anledning för oss att tvista om något som vi\r\nnyligen har fattat beslut om och där majoriteten var\r\növerens.</pre><pre>Sedan vill jag till Roy Ottosson säga att\r\nmotorstyrkan naturligtvis har en avgörande\r\nbetydelse för accelerationen. De kan också vara av\r\nganska stor betydelse när det gäller nya tekniker på\r\nen del fordon med fyrhjulsdrift o.d. Man skall alltså\r\ninte nonchalera vikten av motorstyrka på en del\r\nfordon som vi kommer att få framöver. Ibland kan\r\ndet gå bra ändå, och man kan alltså åstadkomma en\r\nhyfsad acceleration även i relativt motorsvaga bilar.\r\nPrincipen är att ju mer hästkrafter, desto större\r\nmotorstyrka. Framför allt får vi inte glömma bort\r\natt bensinpriserna nu är så höga att fordonsköpare\r\ninte gärna drar på sig för mycket hästkrafter, för det\r\när helt enkelt för dyrt att driva sådana fordon.</pre><pre>Till slut till Eva Zetterberg. Det blir litet löje över\r\nden här diskussionen. Jag tror inte att vi behöver\r\ninformera fordonsförare om att man skall ha två\r\nhänder på ratten. Det är grundläggande saker som\r\nman får lära sig vid all körkortsutbildning. Det är\r\nganska naturligt att man skall hålla uppsikt över\r\nvägen och att man också skall se till att man har\r\nhänderna på det ställe där de behövs för att kunna\r\nframföra bilen. Att man sedan kanske behöver\r\nytterligare information om att t.ex. stanna bilen för\r\natt hålla i telefonen om man inte har inbyggd\r\nmikrofon är en annan sak. Sådan information\r\ntycker jag man kan ge i själva\r\nkörkortsutbildningen. Det pågår undervisning på\r\nområdet. Men vi skall inte driva den här typen av\r\ninformation till fordonsförare till löje. Då kanske vi\r\nfår en lagstiftning som minst sagt är krånglig.</pre><pre>Tredje vice talmannen anmälde att Roy Ottosson\r\nanhållit att till protokollet få antecknat att han inte\r\nägde rätt till ytterligare replik.</pre><pre></pre><pre>Anf. 57 BERNDT EKHOLM (s):</pre><pre>Herr talman! Jag vill ta upp motion 418, där jag och\r\nmina medmotionärer har avgivit två yrkanden. I\r\ndet första yrkandet kräver vi att\r\nvägtrafikkungörelsen ändras så, att möjlighet ges\r\nför länsstyrelsen att fatta beslut om nedsättning av\r\nhastighetsgränserna för längre sträckor och för hela\r\nområden samt att i det sammanhanget naturligtvis\r\nmiljöhänsyn skall kunna anges som motiv. I det\r\nandra yrkandet anför vi att vägtrafikkungörelsen\r\nbör ändras så att det klart framgår att\r\ntrafiksäkerhetsverket skall väga in miljöhänsyn när\r\ndet sätter hastighetsgränserna. Utskottet avvisar\r\ndessa båda yrkanden.</pre><pre>När det gäller det första yrkandet om möjligheten\r\ntill nedsättning av hastighetsgränserna för\r\nlänsstyrelsen på längre sträckor och i hela områden\r\nanger utskottet egentligen inget motiv. Situationen\r\ni dag är otillfredsställande. Det är enligt min\r\nuppfattning väldigt snäva marginaler för\r\nlänsstyrelsen. I mitt län exempelvis skulle\r\nlänsstyrelsen på riksväg 40 på en mycket\r\nolycksdrabbad delsträcka vilja sänka hastigheten.\r\nMen det fick den faktiskt inte göra enligt\r\ntrafiksäkerhetsverket. Det finns flera län som gjort\r\nsådana försök. Det finns efterfrågan i många län på\r\nett snabbare agerande, bl.a. på sträckor där det\r\nhänder mycket olyckor men också av miljöhänsyn,\r\noch på att kunna göra mera lokala anpassningar av\r\nhastighetsgränserna. De är inte tillfredsställda i\r\ndag, eftersom länsstyrelserna efterfrågar detta.</pre><pre>Jag inser att det finns ett avvägningsproblem. Man\r\nkan inte driva friheten för länsstyrelsen att agera\r\nhur långt som helst. Ändå menar jag att man bör\r\nkunna gå vidare. Jag skall tillåta mig att citera ur\r\nmin motion: ''Länsstyrelsen bör få besluta om\r\nnedsättning av hastigheten för längre sträckor och\r\nför hela områden. För större områden upp till hela\r\nlän bör även fortsättningsvis trafiksäkerhetsverket\r\nvara beslutsinstans för att en likvärdig och\r\nsammanhängande sättning av hastighetsgränserna\r\nskall möjliggöras.''</pre><pre>Jag tycker att motionsförslaget utgör en rimlig\r\navvägning med de två intressena. Jag tycker alltså\r\natt man bör vidta åtgärder i princip i enlighet med\r\nreservation 6. Men i min motion pekar jag inte bara\r\npå miljöhänsyn som skäl, vilket man gör i\r\nreservation 6, och det är en brist i den\r\nreservationen. Man borde också där påpeka att den\r\nhär åtgärden är angelägen av exempelvis\r\ntrafiksäkerhetsskäl.</pre><pre>Reservationen lär inte vinna majoritet i kammaren.\r\nDärför hoppas jag verkligen att regeringen tar upp\r\ndenna fråga när man bereder\r\ntrafiksäkerhetsverkets förslag.</pre><pre>Det andra yrkandet om att skriva in i\r\nvägtrafikkungörelsen krav på att\r\ntrafiksäkerhetsverket också väger in miljöhänsyn\r\nhar fått en mycket oklar behandling i utskottet. I\r\ndag krävs enligt vägtrafikkungörelsen att man vid\r\nsättande av lokala hastighetsgränser, som\r\nlänsstyrelsen gör, skall väga in miljöhänsyn. Men\r\ndet krävs faktiskt inte av trafiksäkerhetsverket när\r\nman sätter hastighetsgränser.</pre><pre>Utskottet refererar till ett uttalande i den\r\ntrafikpolitiska propositionen 1988 som stöd för\r\ntrafiksäkerhetsverket i denna fråga. Jag tycker att\r\ndet är otillräckligt, och det är litet konstigt att vi\r\nskall vara oklara just på denna punkt när vi har en\r\nså stark oponion för sänkta hastigheter också av\r\nmiljöskäl. Det är fel signal att inte vidta åtgärder.</pre><pre>Det framgår av betänkandet att\r\ntrafiksäkerhetsverkets förslag när det gäller\r\nhastighetsgränssättandet har kommit. Jag tolkar\r\ndet så att man föreslår en sänkning av\r\nbashastigheterna till 80 och 100 km. i timmen och\r\natt högre hastigheter tillhör undantagen. Det\r\nkommer alltså, om detta omsätts i verkligheten, bli\r\nsänkta hastigheter på vägnätet. Det tycker jag är\r\nintressant. Men jag saknar i utskottets redovisning\r\nmiljöskäl som ett av kriterierna för sänkta\r\nhastighetsgränser. Därför tycker jag att det blir än\r\nmer angeläget att på förekommen anledning så att\r\nsäga tydliget redovisa i vägtrafikkungörelsen att\r\nman skall väga in miljöhänsyn, precis som föreslås\r\ni reservation 5.</pre><pre>Det är likadant i detta fall. Reservationen kommer\r\nväl inte att få stöd av någon majoritet. När man ser\r\növer förslagen från trafikverkets kriterieutredning,\r\ntycker jag därför att det är mycket viktigt att\r\nregeringen tar upp denna fråga till behandling.</pre><pre>Anf. 58 STEN-OVE SUNDSTRÖM (s):</pre><pre>Herr talman! Låt mig bara säga till Berndt Ekholm\r\natt gränsdragningen naturligtvis är svår när det\r\ngäller att bestämma vem som skall ha befogenheten\r\natt föreskriva hastighetsbegränsningar. Som jag\r\nsade i mitt anförande har det på det här området\r\nframlagts många bud i motioner. Utskottet\r\nförutsätter alltså att såväl trafiksäkerhet som\r\nmiljöintressen beaktas vid fördelningen av\r\nbefogenheter när det gäller att föreskriva\r\nhastighetsgränserna. Det är oerhört viktigt.</pre><pre>Låt mig sedan framhålla att beträffande\r\ntrafiksäkerhetsverkets tidigare förslag om\r\nhastighetsgränser, bestämmelser som också har\r\nträtt i kraft, har miljöbedömningen funnits med.\r\nDet är alltså inte någonting nytt.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande arbetsmarknadsutskottets\r\nbetänkande 1990/91:AU14, konstitutionsutskottets\r\nbetänkanden 1990/91:KU8 och KU10,\r\nlagutskottets betänkanden 1990/91:LU6, LU7,\r\nLU8, LU9 och LU10, socialförsäkringsutskottets\r\nbetänkande 1990/91:SfU5 samt trafikutskottets\r\nbetänkande 1990/91:TU5.</pre><pre>Arbetsmarknadsutskottets betänkande AU14</pre><pre>Utskottets hemställan bifölls.</pre><pre>Konstitutionsutskottets betänkande KU8</pre><pre>Mom. 5 (pappersflödet i riksdagen)</pre><pre>Utskottets hemställan -- som ställdes mot\r\nreservation 1 av Hans Leghammar och Ingela\r\nMårtensson -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU10</pre><pre>Mom. 1 (förstärkt skattesekretess)</pre><pre>Utskottets hemställan -- som ställdes mot\r\nreservation 1 av tredje vice talman Bertil Fiskesjö\r\nm.fl. -- bifölls med acklamation.</pre><pre>Mom. 2 (införande av offentliga föreskrifter för\r\nregistrering i SÄPOs register)</pre><pre>Utskottets hemställan -- som ställdes mot\r\nreservation 2 av Hans Leghammar -- bifölls med\r\nacklamation.</pre><pre>Mom. 7 (förstärkt skydd för meddelares\r\nanonymitet vid beslag m.m.)</pre><pre>Utskottets hemställan bifölls med 266 röster mot\r\n39 för reservation 3 av Bo Hammar och Hans\r\nLeghammar.</pre><pre>Mom. 11 (minskad sekretess beträffande uppgifter\r\nom faderskap)</pre><pre>Utskottets hemställan bifölls med 252 röster mot\r\n50 för reservation 5 av Bo Hammar.</pre><pre>Övriga moment</pre><pre>Utskottets hemställan bifölls</pre><pre>Lagutskottets betänkande LU6</pre><pre>Utskottets hemställan bifölls.</pre><pre>Lagutskottets betänkande LU7</pre><pre>Utskottets hemställan bifölls.</pre><pre>Lagutskottets betänkande LU8</pre><pre>Utskottets hemställan bifölls.</pre><pre>Lagutskottets betänkande LU9</pre><pre>Utskottets hemställan bifölls.</pre><pre>Lagutskottets betänkande LU10</pre><pre>Utskottets hemställan bifölls.</pre><pre>Socialförsäkringsutskottets betänkande SfU5</pre><pre>Mom. 1 (etableringsbegränsning för\r\nprivattandläkare)</pre><pre>Utskottets hemställan bifölls med 174 röster mot\r\n130 för reservation 1 av Gullan Lindblad m.fl.</pre><pre>Mom. 9 (kostnadsfria tandproteser)</pre><pre>Utskottets hemställan -- som ställdes mot\r\nreservation 7 av Ragnhild Pohanka och Jan-Olof\r\nRagnarsson -- bifölls med acklamation.</pre><pre>Mom. 10 (kostnadsfri amalgamsanering)</pre><pre>Utskottets hemställan bifölls med 262 röster mot\r\n40 för reservation 8 av Ragnhild Pohanka och Jan-\r\nOlof Ragnarsson. 2 ledamöter avstod från att rösta.</pre><pre>Mom. 11 (tandvårdsersättning vid\r\namalgamsanering)</pre><pre>Först biträddes reservation 9 av Gullan Lindblad\r\nm.fl. med 95 röster mot 71 för reservation 10 av\r\nKarin Israelsson och Rune Backlund. 138 ledmöter\r\navstod från att rösta.</pre><pre>Härefter bifölls utskottets hemställan med 143\r\nröster mot 162 för reservation 9 av Gullan Lindblad\r\nm.fl.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU5</pre><pre>Mom. 2 (översyn och ändring av hastighetsgränser)</pre><pre>Först biträddes reservation 2 av Rune Thorén\r\nm.fl. med 71 röster mot 59 för reservation 1 av Sten\r\nAndersson i Malmö m.fl. 173 ledamöter avstod från\r\natt rösta. Härefter bifölls utskottets hemställan\r\nmed 148 röster mot 72 för reservation 2 av Rune\r\nThorén m.fl. 83 ledamöter avstod från att rösta.</pre><pre>Mom. 4 (befogenheter för TSV att föreskriva\r\nhastighetsbegränsningar)</pre><pre>Utskottets hemställan bifölls med 265 röster mot 40\r\nför reservation 5 av Roy Ottosson och Eva\r\nZetterberg.</pre><pre>Mom. 10 (föreskrifter om användning av\r\nmobiltelefon i motordrivna fordon)</pre><pre>Utskottets hemställan bifölls med 272 röster mot\r\n22 för reservation 11 av Eva Zetterberg. 8\r\nledamöter avstod från att rösta.</pre><pre>Mom. 16 (minskning av bruttovikt och största\r\nlängd)</pre><pre>Utskottets hemställan bifölls med 266 röster mot\r\n37 för reservation 16 av Roy Ottosson och Eva\r\nZetterberg.</pre><pre>Mom. 28 (avgasdeklarationer på motorfordon)</pre><pre>Utskottets hemställan bifölls med 267 röster mot\r\n37 för reservation 22 av Roy Ottosson och Eva\r\nZetterberg.</pre><pre>Mom. 29 (kontroll av utvändigt fordonsbuller)</pre><pre>Utskottets hemställan bifölls med 230 röster mot\r\n73 för reservation 23 av Kenth Skårvik m.fl.</pre><pre>Mom. 40 (organ för fordonsbesiktningar)</pre><pre>Utskottets hemställan bifölls med 209 röster mot\r\n94 för reservation 26 av Kenth Skårvik m.fl.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut om samlad votering</pre><pre>Beträffande de på föredragningslistan närmast\r\nupptagna ärendena, jordbruksutskottets\r\nbetänkande JoU10 samt arbetsmarknadsutskottets\r\nbetänkanden AU3, AU4, AU5, AU6, AU8 och\r\nAU2, beslöt kammaren på förslag av tredje vice\r\ntalmannen medge att de fick företas till avgörande\r\ni ett sammanhang sedan debatten i alla dessa\r\närenden avslutats.</pre><pre>15 § Jakt och viltvård</pre><pre>Föredrogs jordbruksutskottets betänkande\r\n1990/91:JoU10 Jakt och viltvård.</pre><pre>Anf. 59 ARNE ANDERSSON i Ljung (m):</pre><pre>Herr talman! I ett utomordentligt tunt -- jag vill\r\nnog påstå alltför tunt -- betänkande från\r\njordbruksutskottet behandlas ett trettiotal\r\nmotioner om jaktliga frågor. Än fler är yrkandena.\r\nNu är jag väl medveten om att utskottet har en\r\nprincip som har benämnts förenklat förfarande,\r\nvilket gör att jag har haft anledning att fundera över\r\nhur det ser ut när vi uppnår den graden av förenklat\r\nförfarande att vi får hela buntar med denna typ av\r\ndokument i handen; om inte vän av ordning då\r\nmåste fråga sig hur vårt kammararbete ser ut.</pre><pre>Herr talman! Det kanske för litet väl långt att driva\r\nden diskussionen just nu. Men då man har kommit\r\ntill den graden av förenkling att man t.o.m.\r\ntillämpar ett förenklat förfarande beträffande\r\nmotioner som inte tidigare har behandlats, finns det\r\nanledning att uttrycka rent av kritik mot utskottets\r\nsätt att hantera motioner. Härav följer att jag\r\nkommer att yttra mig i högre grad om behandlingen\r\ni utskottet än om den sakfråga som det gäller.</pre><pre>Det betyder inte att jag inte anser att ett högre\r\nnyttjande av småviltjakten på statens marker i\r\nfjällregionen borde ha givits en genomlysning på\r\ndet sätt som de moderata reservanterna anför. De\r\nhar pekat på förhållandet att motionen innehåller\r\nsubstans för en saklig behandling. Jag vill också\r\nnämna att det för övrigt finns två motioner, varav\r\nen från socialdemokraten Leif Marklund, som\r\nbehandlar ungefär likartade problem.</pre><pre>Sedan jag har sagt detta att förenklad behandling\r\nmå så vara om än med betydande tveksamhet, vill\r\njag rikta mig till utskottets socialdemokratiska\r\nmajoritet. Jag ser att vice ordföranden i utskottet,\r\nherr Fransson, inte finner detta ämne så intressant\r\natt han vill närvara. Men jag riktar mig likväl till\r\nutskottets socialdemokrater, som har funnit skäl att\r\nutan att motionerna i detta fall har varit behandlade\r\ntidigare genomdriva ett sådant förfarande. Detta är\r\ninte enlighet med det beredningstvång som faktiskt\r\nfinns i riksdagen. Förfarandet är klandervärt. För\r\nden skull är detta ett oefterrättligt förhållande som\r\nvi i annat sammanhang rimligen måste återkomma\r\ntill. Så här får det inte vara.</pre><pre>Nu vet jag att det finns ett bakomliggande\r\nförhållande, som gör att man hade haft för avsikt\r\natt ha en real behandling i samband med\r\nrennäringslagen. Nu ville det sig inte bättre i denna\r\nfråga heller för regeringen än att det blev en\r\nmajoritet mot rennäringslagen, vilket dock på intet\r\nvis hindrade att de motioner som man avsåg att\r\nbehandla i detta sammahang mycket väl hade\r\nkunnat sakbehandlas. När jag nu tar så kraftfulla\r\nuttryck som mannamål och godtycke i min mun och\r\nriktar mig till socialdemokraterna i utskottet, gör\r\njag det på den mycket bestämda grunden att ni\r\nsocialdemokrater i en reservation som finns fogad\r\ntill rennäringslagen har funnit för gott att upprepa\r\nvad som står i och tar ställning för Leif Marklunds\r\nmotion, som i alla avseenden är likalydande med\r\nmin egen, medan man finner för gott att låta min\r\nmotion bli föremål för det s.k. förenklade\r\nförfarandet. Mannamål och godtycke, Leif\r\nMarklund, är omdömet om den hantering som ni\r\nhar bestått min motion med.</pre><pre>Enda anledningen till att jag nu avstår från yrkande\r\när att jag inte tycker att det finns någon rimlig\r\nanledning att utskottets övriga ledamöter och\r\nutskottets kansli skall behöva schavottera med att\r\nta upp denna motion igen. Ni socialdemokrater har\r\nsatt en stämpel på er, där ni faktiskt har fått till\r\nprotokollet att ni inte ser sakfrågan, objektiviteten,\r\nsom det bestämmande utan helt enkelt går omkring\r\noch klackar med sakfrågor så som ni tycker är gott\r\nför stunden. Det är inte en respektabel hantering.\r\nJag beklagar verkligen den nye vice ordföranden i\r\nutskottet som har börjat sitt arbete på detta\r\nsynnerligen olyckliga sätt.</pre><pre>Anf. 60 LEIF MARKLUND (s):</pre><pre>Fru talman! Jag hade förväntat mig ungefär denna\r\ndiskussion från Arne Andersson i Ljung i samband\r\nmed detta ärende. Men jag hade nog trott att vi\r\nskulle kunna mötas i debatten, då vi skulle\r\ndiskutera rennäringslagen, där denna fråga i allra\r\nhögsta grad hör hemma, eftersom den rör\r\nrennäringen som sådan. Jag hoppas, Arne\r\nAndersson, att vi kan komma igen och föra\r\ndebatten den dag vi skall behandla rennäringslagen\r\ni kammaren. Då är jag beredd att gå på djupet i\r\ndenna fråga.</pre><pre>Anf. 61 ARNE ANDERSSON i Ljung (m):</pre><pre>Fru talman! Det är en from önskan från Leif\r\nMarklund att jag med öppen och glad blick skall\r\nvara med och föra debatt om en motion en vecka\r\nefter det att den har avslagits i kammaren. Vet Leif\r\nMarklund över huvud taget vad han pratar om? Så\r\nhär brukar vi sannerligen inte hantera frågor. Upp\r\ntill bevis. Det är mannamål och godtycke som Leif\r\nMarklund försvarar.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>16 § Anställningsskydd, m.m.</pre><pre>Föredrogs</pre><pre>arbetsmarknadsutskottets betänkanden</pre><pre>1990/91:AU3 Förtroendemannalagen (prop.\r\n1990/91:157),</pre><pre>1990/91:AU4 Styrelserepresentation för\r\nprivatanställda,</pre><pre>1990/91:AU5 Anställningskydd samt</pre><pre>1990/91:AU6 Medbestämmande i arbetslivet.</pre><pre>Förste vice talmannen meddelade att\r\narbetsmarknadsutskottets betänkanden AU3,\r\nAU4, AU5 och AU6 skulle debatteras gemensamt.</pre><pre>Anf. 62 SONJA REMBO (m):</pre><pre>Fru talman! Årets upplaga av\r\narbetsmarknadsutskottets betänkanden om den\r\narbetsrättsliga lagstiftningen, nu samlade till en\r\ndebatt, visar att också det socialdemokratiska\r\npartiet långt om länge har nåtts av insikten att tiden\r\nhar gått ifrån mycket av den arbetsrättsliga\r\nlagstiftningen. Men det krävdes en partikongress\r\noch en LO-utredning för att socialdemokraterna i\r\narbetsmarknadsutskottet skulle erkänna detta.</pre><pre>Under många år har vi moderater och de andra\r\nborgerliga partierna begärt en parlamentarisk\r\növersyn av den arbetsrättsliga lagstiftningen. Varje\r\når har denna begäran avslagits. Samma sak i år.</pre><pre>Nu är emellertid motivet ett annat. Även den\r\nsocialistiska majoriteten erkänner nu behovet av en\r\növersyn. Utskottsmajoriteten talar till och med om\r\ndet entydiga behovet av en övergripande översyn.\r\nEfter många års kallsinnighet har översynsbehovet\r\nplötsligt blivit entydigt.</pre><pre>Också utskottsmajoriteten har upptäckt att\r\narbetslivet förändrats och att framtidens\r\narbetsmarknad måste tillgodose andra krav än\r\n1960- och 1970-talets och att detta i sin tur kräver\r\nändringar i regelsystemet.</pre><pre>Men varför då inte här i kammaren fatta beslut om\r\nen parlamentarisk utredning? Varför hänvisa till\r\nregeringen? Är socialdemokraterna helt\r\nointresserade av att få en bred förankring av en\r\narbetsrättslig reform?</pre><pre>En del av svaret får vi kanske om vi studerar\r\nrapporterna från den socialdemokratiska\r\npartikongressen för ett par månader sedan. Det var\r\nnämligen där beslutet om en översyn av den\r\narbetsrättsliga lagstiftningen egentligen togs.</pre><pre>Vad är det då socialdemokraterna tänker sig?\r\nRapporterna från partikongressen är talande.\r\nSamtidigt som de säger en hel del bra och riktiga\r\nting om behovet av förnyelse och av att göra\r\nmedbestämmandet och utvecklingsarbetet verkligt\r\nute på de lokala arbetsplatserna och behovet av\r\nökat inflytande för de enskilda anställda, så ligger\r\ntyngdpunkten i de konkreta förslagen på ökade\r\nrättigheter för fackliga organisationer, ökade\r\npålagor på arbetsgivarna, nya kostnadskrävande\r\nrättigheter, nya fonder och ökad politisering.</pre><pre>Inriktningen framgår också av de förslag som\r\nregeringen redan presenterat.</pre><pre>Ett sådant skall vi besluta om i dag, nämligen rätt\r\nför regionala förtroendemän till tillträde till\r\narbetsplatserna. Vi moderater säger liksom centern\r\noch folkpartiet nej till detta. Det har inte påvisats\r\natt det finns något behov av sådan lagstiftning. I\r\nförsta hand anser jag att sådana här frågor bör\r\navgöras av de anställda på berörda arbetsplatser i\r\nsamråd med arbetsledningen, inte av fackliga\r\ncentralorganisationer eller av oss i denna kammare.</pre><pre>Regeringen motiverar sitt förslag med att det under\r\nen följd av år har väckts motioner i riksdagen om\r\nlagfäst tillträdesrätt. Skulle det förhållandet att det\r\nhar väckts motioner i riksdagen under en lång följd\r\nav år vara till fyllest för lagstiftning, så borde vi\r\nmoderater inom den närmaste tiden kunna se fram\r\nmot en lång rad propositioner som tillgodoser våra\r\nmångåriga yrkanden, ett väldigt dåligt argument\r\nför lagstiftning från den socialdemokratiska\r\nregeringen.</pre><pre>Ett annat exempel på regeringens syn på den\r\narbetsrättsliga lagstiftningen är den olycksaliga\r\nlagrådsremissen med anledning av det s.k.\r\nBritanniamålet. Här föreslår regeringen i sin iver\r\natt tillgodose fackliga krav regler, som står i direkt\r\nstrid med internationellt vedertagen rätt och praxis.</pre><pre>Regeringens agerande är motsägelsefullt.\r\nSamtidigt som arbetsmarknadsdepartementet har\r\nutvecklats till en beställningscentral för krav från\r\nLO, avgick regeringen i januari för att den inte fick\r\nigenom förslag om bl.a. strejkförbud.</pre><pre>Regeringen har tillsatt Rehnbergkommissionen,\r\nsom, om den lyckas, i realiteten kommer att lansera\r\nen statlig lönepolitik, dvs. berövar parterna deras\r\nprimära uppgift att träffa avtal om löner och\r\nanställningsvillkor och ta ansvar för de avtal som de\r\nträffar.</pre><pre>Regeringen har också tillsatt den Nicklassonska\r\nutredningen om spelreglerna på arbetsmarknaden.\r\nDen har den viktiga och nödvändiga uppgiften att\r\nförsöka få fram ett regelsystem för att bl.a.\r\nbegränsa antalet vilda konflikter. Enligt uppgifter\r\nfunderar den på bl.a. tvångsmedling, vilket också\r\nskulle innebära statlig lönepolitik. Däremot är det\r\npositivt att också socialdemokraterna nu kan\r\ndiskutera ett kraftigt ökat skadestånd vid vilda\r\nkonflikter. I samband med det famösa förslaget om\r\nlönestopp och strejkförbud föreslogs 5 000 kr i\r\nstället för nuvarande 200 kr.</pre><pre>Det är verkligen inte lätt, fru talman, att få något\r\nbegrepp om vart regeringen egentligen syftar med\r\nsina motsägelsefulla förslag och idéer. Å ena sidan\r\ntillmötesgående av krav som stärker de fackliga\r\norganisationernas korporativa maktposition och\r\nderas makt och inflytande över enskilda anställda\r\noch företag. Å andra sidan långtgående ingrepp i\r\nderas primära roll som ansvarsfulla\r\nförhandlingspartners.</pre><pre>Hade de krav på en parlamentarisk översyn av den\r\narbetsrättsliga lagstiftningen som de borgerliga\r\npartierna har begärt i denna kammare under ett\r\nantal år vunnit gehör långt tidigare, hade\r\nregeringen kunnat undvika den förvirring som nu i\r\nså hög grad präglar situationen på\r\narbetsmarknaden. Vi hade haft bättre och klarare\r\nspelregler.</pre><pre>I motiven för en översyn erkänner\r\nsocialdemokraterna nu indirekt riktighet i mycket\r\nav såväl den kritik som vi moderater fört fram\r\nunder årens lopp som de behov av förändringar som\r\nvi framhållit.</pre><pre>-- Kontakterna mellan arbetsgivare och\r\narbetstagare på arbetsplatserna har formaliserats.\r\nDe centrala fackliga organen har stärkts på de\r\nlokalas bekostnad. Därför måste de enskilda\r\narbetstagarnas inflytande på den egna\r\narbetsplatsen stärkas. Den enskildes rätt också\r\ngentemot de fackliga organisationerna måste\r\nstärkas genom lagstiftad negativ föreningsrätt.</pre><pre>-- Lagarna har lett till inlåsningseffekter,\r\nineffektivitet och byråkrati. Regelsystemet är\r\nomfattande och svårhanterat. I stället måste\r\narbetsmarknadens funktion underlättas, hinder\r\nundanröjs och utrymme ges för nyskapande.\r\nHänsyn måste tas till de mindre företagens\r\narbetsvillkor. Lagarna måste sättas in i ett eget\r\nperspektiv.</pre><pre>-- Lagarna har lett till oklarhet om gränsdragningen\r\nmellan medbestämmandet och den politiska\r\ndemokratin. Denna konflikt är tydlig inom stat,\r\nkommuner och landsting. Sådana oklarheter måste\r\nundanröjas.</pre><pre>-- Lagarna förutsätter att de anställda är ett\r\nhomogent kollektiv där individerna är utbytbara\r\nmot varandra. Så är mera sällan fallet på dagens\r\narbetsmarknad.</pre><pre>Däremot har arbetsmarknaden delats upp på dels\r\nde etablerade som har trygghet och alla de\r\nrättigheter som lagarna ger och dels dem som står\r\nutanför och som på grund av lagarnas\r\ninlåsningseffekter har fått allt svårare att få en fast\r\nfot på arbetsmarknaden. Dit hör bl.a. alla de\r\nkvinnor som har tidsbegränsade anställningar, dvs.\r\nvikarierna. Bara inom landstingen fanns 50 000\r\nvikarier år 1989 dvs. en fjärdedel av de anställda.\r\nMånga av dem går i en tröstlös rundgång mellan\r\ntillfälliga jobb, deltidsarbetslöshet och fullständig\r\narbetslöshet. Kombinationen av andras rätt till\r\nanställningstrygghet och generösa ledigheter och de\r\noffentliga vårdmonopolen har gillrat en präktig\r\nkvinnofälla.</pre><pre>De här problemen löser man inte med tvång och\r\nförbud, som arbetsmarknadsministern har hotat\r\nmed. I stället måste lagarna utformas så att de\r\nbättre lämpar sig för dagens och framtidens\r\nverklighet. Möjligheterna för avtal direkt mellan\r\nenskilda arbetstagare och arbetsgivare måste\r\nutökas.</pre><pre>Fru talman! Det uppgivna syftet med lagarna har\r\nalltid varit gott. De har dels varit avsedda att öka\r\nde anställdas inflytande, dels öka tryggheten i\r\nanställningen. Dessa syften är vällovliga och\r\nallmänt accepterade. De har säkerligen medverkat\r\ntill att skapa förståelse för arbetstagarnas\r\nberättigade krav på medinflytande, personlig\r\nutveckling och anställningstrygghet.\r\nFramåtsyftande arbetsgivare med god\r\npersonalpolitik arbetar i dag med att tillgodose\r\ndessa krav. Det finns ett stort medvetande om att\r\nen sådan personalpolitik är en förutsättning för en\r\nframgångsrik verksamhet.</pre><pre>Men lagarna har också haft andra syften, nämligen\r\natt stärka de fackliga organisationernas politiska\r\noch ekonomiska inflytande. Den totala brist på\r\nförståelse för näringslivets -- främst de mindre\r\nföretagens -- synpunkter och arbetsvillkor som\r\nsocialdemokratin visat i så hög grad, väcker\r\nmisstanken att det kanske var detta som var\r\nhuvudsyftet.</pre><pre>Vi kan nu se hur lagarna medverkat till den stelhet\r\noch byråkrati och bristande anpassningsförmåga till\r\nen ny tids villkor och förutsättningar, som är roten\r\ntill Sveriges djupgående strukturella problem och\r\nden ökande arbetslöshet vi ser framför oss.</pre><pre>I vissa fall har lagarna konsekvenser som strider\r\nmot rättsmedvetandet. Dit hör blockadrätten och\r\ntillämpningen av de s.k. entreprenadreglerna.\r\nAvsikten var aldrig att bestämmelserna skulle\r\nhindra seriösa entreprenörer. Ändå sker det i stor\r\nomfattning. Företag blockeras eller svartlistas\r\nenbart på grund av att de inte har tecknat\r\nkollektivavtal. De beläggs med andra ord med\r\nnäringsförbud. I vissa fall har vetorätten utvidgats\r\ntill att omfatta upphandling i största allmänhet.</pre><pre>Vi har ännu i färskt minne de massiva\r\nblockadåtgärder från en rad olika fackliga\r\norganisationer som sattes in mot Tore Gustafssons\r\ncamping och servering på Gotland. Enda skälet var\r\natt varken han eller hans anställda ville ha\r\nkollektivavtal. De löste sina mellanhavanden på\r\negen hand och var fullt nöjda med den ordningen.\r\nMen Tore Gustafssons camping fick läggas ner.\r\nFacket visade musklerna.</pre><pre>Tore Gustafsson är bara ett exempel. De börjar bli\r\nmånga, de skötsamma och seriösa småföretag och\r\nensamföretagare som under åren har utsatts för\r\nregelrätt förföljelse av en eller flera fackliga\r\norganisationer eller belagts med näringsförbud\r\nenbart på grund av att de har hävdat att det i\r\nSverige inte finns något tvång att teckna\r\nkollektivavtal. För dem sitter rätten i spjutstångs\r\nände.</pre><pre>Med dessa företagare har socialdemokraterna i\r\narbetsmarknadsutskottet inte visat något\r\nförbarmande. För dem har dessa företagare snarare\r\npåvisat behovet av att behålla den fackliga\r\nvetorätten mot entreprenader liksom den\r\nobegränsade blockadrätten.</pre><pre>När det gäller vetoreglerna brukar Sten Östlund\r\nhänvisa till sina erfarenheter från varven och de\r\ngråfirmor som uppträdde där. Det är för att\r\nförhindra sådan organiserad brottslighet som\r\nvetoreglerna skulle behövas. Nu är det ju bara det\r\natt när det gäller organiserad brottslighet i verkligt\r\nstor skala tycks det inte vara mycket bevänt med\r\nden fackliga dådkraften. Det visar den s.k. Mond-\r\nhärvan som nu håller på att rullas upp i Stockholm.\r\nTrots uppenbara misstankar om oegentligheter har\r\nbl.a. Mond fått fortsätta sin verksamhet.</pre><pre>Företrädare för den och andra firmor står nu under\r\nåtal för misstankar om bl.a. skattebrott och olaglig\r\nuthyrning av arbetskraft. Svenska Dagbladet, som\r\nhar avslöjat härvan, antyder att den av allt att döma\r\när endast en i en rad liknande härvor. Det handlar\r\nom stora företag och stora pengar.</pre><pre>Det här tycker man borde vara typfallet, då facket\r\nmed kraft skulle ha tillämpat vetoreglerna enligt\r\nmedbestämmandelagen. Men nej. Bygg-Ettan i\r\nStockholm och dess ordförande, händelsevis också\r\nordförande i arbetsmarknadsutskottet, har trots\r\nmisstankar inte vare sig reagerat eller än mindre\r\nagerat. Man har godkänt avtal efter avtal. Plötsligt\r\nhade det stora mäktiga facket inga muskler alls. Det\r\när anmärkningsvärt att såväl stora välrenommerade\r\nbyggföretag som byggfacket i de här fallen har varit\r\ntotalt handlingsförlamade.</pre><pre>Jag skall med stort intresse följa den fortsatta\r\npolisutredningen. Jag kan inte se utskottets\r\nordförande i kammaren. Men det vore intressant\r\nom Lars Ulander ville förklara för oss på vilket sätt\r\nvetorättsreglerna i det här fallet inte har varit\r\nanvändbara, av allt att döma.</pre><pre>Fru talman! Jag har velat ta fram de här exemplen\r\nför att visa på hyckleriet och -- än allvarligare -- den\r\nrättslöshet som råder.</pre><pre>Fru talman! Den här debatten omfattar fyra viktiga\r\nlagar inom arbetsrätten: Medbestämmandelagen,\r\nlagen om anställningsskydd,\r\nförtroendemannalagen och lagen om\r\nstyrelserepresentation. Ytterligare lagar kommer\r\natt beröras i de närmast följande debatterna. Av\r\nnödvändighet har mitt inlägg koncentrerats på\r\nprincipiella synpunkter som moderata\r\nsamlingspartiet har på lagarna och nödvändigheten\r\nav en genomgripande översyn i en parlamentariskt\r\nsammansatt utredning. Våra konkreta förslag och\r\nyrkanden framgår av reservationerna till\r\nbetänkandena. De har utförligt motiverats i våra\r\nmotioner och i ett stort antal debatter här i\r\nkammaren under årens lopp.</pre><pre>Vi har kunnat glädja oss åt att vi successivt har fått\r\nett ökat stöd för många av våra ståndpunkter och\r\natt det sedan några år föreligger ett med folkpartiet\r\noch centerpartiet gemensamt yrkande om en\r\nparlamentarisk översyn.</pre><pre>Jag skall inte tynga kammarens arbete med att yrka\r\nbifall till samtliga reservationer som bär moderata\r\nnamn. Vi ställer oss självfallet bakom dem. Jag\r\nnöjer mig med att yrka bifall till följande\r\nreservationer: i AU3 reservation 1, i AU4\r\nreservation 2, i AU5 reservation 1 och i AU6\r\nreservation 1.</pre><pre></pre><pre>Anf. 63 ELVER JONSSON (fp):</pre><pre>Fru talman! Precis som i fjol vid denna tid skall vi\r\nnu debattera fyra betänkanden som rör de\r\narbetsrättsliga villkoren: förtroendemannalagen,\r\nlagen om styrelserepresentationen för de\r\nprivatanställda, lagen om anställningsskydd, ofta\r\nförkortad LAS, och lagen om medbestämmande i\r\narbetslivet, mest känd under beteckningen MBL.\r\nDet mesta är sig likt. Motionerna, betänkandena,\r\nflertalet av talarna liksom utskotts- och\r\nreservationstexterna känns igen. Till yttermera\r\nvisso har fru talmannen även detta år tagit på sig\r\nuppgiften att leda kammarens överläggning. Det\r\nkänns för övrigt tryggt.</pre><pre>Från folkpartiets sida har vi drivit på och i en del\r\nfall varit initiativtagare till lagstiftning på dessa\r\nområden. Utifrån både rationella och principiella\r\nutgångspunkter är det föga originellt att konstatera\r\natt en så omfattande lagstiftning som finns i så\r\ndynamiska områden som det svenska arbetslivet\r\nbåde behöver reformeras och justeras. Det hindrar\r\ninte att arbetsrätten med efterföljande avtal i stort\r\nhar fungerat väl.</pre><pre>Det var främst under 1970-talet som arbetsrätten\r\nkom att få stort utrymme i den svenska\r\nlagstiftningen. Lagarna om medbestämmande och\r\nstyrelserepresentation innebar att arbetstagarna\r\ngavs ökat inflytande över sin egen situation i form\r\nav medbestämmande och större ansvar. I takt med\r\natt samhället i allmänhet och arbetsmarknaden i\r\nsynnerhet blivit mer komplex under senare år har\r\ndet visat sig alltmer angeläget att se över\r\nspelreglerna på arbetsmarknaden. Det gäller\r\nsituationen på den enskilda arbetsplatsen men\r\nockså övergripande lagstiftning, för att inte tala om\r\nde regelsystem som blir kontaktyta mot omvärlden.</pre><pre>Av och till har det gjorts gällande att enbart ett\r\narbetsrättsligt system kan säkra jobben. Jag tror att\r\ndet är viktigt att slå fast att en aldrig så perfekt\r\narbetsrättslig lagstiftning inte kan bli mer än viktiga\r\nkomplement när det gäller att säkra sysselsättning\r\noch välfärd. Här måste också andra instrument till.\r\nVi måste ha en samhällsekonomi i ordning, där\r\ninflation och lönekostnader dämpas och där\r\nproduktiviteten ökar, en näringspolitik där\r\nnyföretagande och utveckling uppmuntras. Mellan\r\nsådana fundamentala politikområden måste det\r\nråda en inbördes harmoni, också gentemot den\r\narbetsrättsliga lagstiftningen.</pre><pre>Tittar vi i backspegeln, kan vi se ett antal faser i\r\nutvecklingen från sekelskiftets tilltagande\r\nindustrialisering, tillväxtåren på 50- och 60-talen,\r\nfördelningsdiskussionen under 70-talet med krav\r\nom ökat inflytande, krav som följdes av en aktiv\r\nreformpolitik på medbestämmandets område. Så\r\nlångt hade liberaler och socialdemokrater ofta\r\nfunnit varandra i avsikt att stärka de anställdas\r\nvillkor och inflytande på arbetsplatsen. Under\r\nsenare år har vi dock gått skilda vägar.</pre><pre>Folkpartiet har länge krävt att vi objektivt bör\r\npröva den lagstiftning som vi slår vakt om men\r\nsamtidigt vill se över, både för att hävda den\r\nharmonisering som jag nyss nämnde men också för\r\natt på sikt hävda arbetstagares legitima rättigheter.</pre><pre>Såväl regeringen som socialdemokraterna i\r\nriksdagen har motsatt sig sådana prövningar. Jag\r\nkan bara erinra om den våldsamma kritiken från\r\nsocialdemokratiskt håll, med starkt understöd från\r\nLO, både då lagen om anställningsskydd\r\nreformerades 1982 och när debatten har förts om\r\nden s.k. 200-kronorsregeln.</pre><pre>Hela 1980-talet har gått utan att ''någonting fick\r\nröras''. Men så klippte man till i våras. Likt\r\ninnehållet i en ketchuptub har det kommit\r\nforsande. Det började med attacken mot legala\r\nstridsåtgärder på arbetsmarknaden. Generellt\r\nstrejkförbud skulle införas. Här fick hela riksdagen\r\nfrån höger till vänster mobiliseras för att få hejd på\r\ndetta våldsamma angrepp mot grundläggande\r\nvärden i arbetsrätten. Regeringen t.o.m. offrade\r\nstolvärmen i taburetterna i ett par veckor i försöket\r\natt genomdriva denna högst märkliga och\r\nfackföreningsfientliga åtgärd.</pre><pre>Vad regeringens avsikt var är svårt att tolka, därför\r\natt den har blivit så okonventionell i sitt arbetssätt.\r\nDet gäller så viktiga områden för arbetslivet som\r\ntransfereringar i socialförsäkringssystemet. I\r\nsamma krispaket kan det dessutom dyka upp inte\r\nbara ekonomiskt-politiska åtgärder utan så\r\nväsensskilda frågor som skolstart för småbarn till\r\nhur långa perioder vi skall tjänstgöra i denna\r\nkammare.</pre><pre>Därför tror jag, fru talman, att det är viktigt att i\r\ndenna regeringens yra -- eller skall vi säga oreda? --\r\ninte tappa bort viktiga grundläggande värden, som\r\nvi bör slå vakt om. Dit hör onekligen det bästa --\r\noch jag höll på att säga det mesta -- i den\r\narbetsrättsliga lagstiftningen.</pre><pre>När detta är sagt kan vi med större tyngd driva det\r\nberättigade kravet på en översyn. Men den\r\nreformeringen bör ske lugnt och avspänt, vilket inte\r\nhindrar att arbetet bedrivs med kraft och\r\nkonsekvens.</pre><pre>Med liberala utgångspunkter är det särskilt\r\nangeläget att arbetsrätten tar hänsyn till individuell\r\nfrihet och integritet. Anställda bör ha rätt till\r\ninflytande, oavsett facklig tillhörighet eller\r\navsaknad av en sådan. Vi har i reservation nr 7 i\r\nMBL-betänkandet påpekat att även\r\narbetsmiljökommissionen i sitt betänkande Arbete\r\noch hälsa har förutsatt att man vid en kommande\r\növersyn av arbetsrätten tar upp frågan om\r\nmöjligheten till ökat inflytande för de enskilda\r\narbetstagarna. Det är ett viktigt konstaterande,\r\nsom riksdagen redan nu borde ställa sig bakom.</pre><pre>Det som här känns så konstigt är att\r\nsocialdemokraterna inte heller i år vill gå med på en\r\nallmän utredning om arbetsrätten. Det vore särskilt\r\nskäl att göra det eftersom den arbetsrättsliga\r\nberedningsgruppen i kanslihuset har upphört. Det\r\ngår alltså inte längre att, såsom man tidigare år\r\ngjort, hänvisa till denna. Det intressanta, fru\r\ntalman, är att det inte bara är den borgerliga\r\noppositionen som efterlyser en sådan här översyn.\r\nDen socialdemokratiska partistyrelsen och LOs\r\ngemensamma arbetsrättsliga grupp\r\nrekommenderade ju höstens socialdemokratiska\r\nkongress att göra en bred översyn av arbetsrätten.\r\nTyvärr har den rekommendationen inte gjort\r\ntillräckligt starkt intryck på socialdemokraterna i\r\narbetsmarknadsutskottet.</pre><pre>Till detta kommer, som jag nyss sade, att den\r\npolitiskt tunga arbetsmiljökommissionen förutsatt\r\natt en allmän översyn av det arbetsrättsliga\r\nregelsystemet måste komma till stånd.</pre><pre>De socialdemokratiska ledamöterna har i\r\nutskottsskrivningen pekat på en rad viktiga\r\nomständigheter som talar för att man ser över 1970-\r\ntalets arbetsrättsliga regelverk. Därför blir min\r\nfråga till Sten Östlund: Varför är det så omöjligt för\r\nSten Östlund och hans partikamrater att tänka sig\r\natt vi i utskottet skriver ihop oss om en översyn av\r\narbetsrätten, när vi alla, nästan i varje fall, är\r\növerens om att en sådan är av behovet påkallad?</pre><pre>I Sverige är rätten att stå utanför en förening ingen\r\nsjälvklarhet. Brister i lagstiftningen gör att det\r\nfortfarande är möjligt att vägra en medlem i en\r\nfacklig organisation utträde. Det är oacceptabelt.\r\nDels möjliggör den bristfälliga lagstiftningen\r\ninskränkningar i den enskildes intregritet, dels\r\nanser vi att rätten till arbete, liksom den enskildes\r\npersonliga rättigheter i förhållande till\r\narbetsgivaren, aldrig får göras beroende av\r\nhuruvida den enskilde arbetstagaren är medlem i en\r\nfacklig organisation eller ej. Medlemskapet är den\r\nenskildes angelägenhet.</pre><pre>Av samma skäl anser vi att införande av\r\norganisationsklausuler i kollektivavtal kan\r\nbetraktas som en form av yrkesförbud och även\r\ninnebär ett otillbörligt ingrepp.</pre><pre>Vidare anser vi att så många arbetstagargrupper\r\nsom möjligt bör få inflytande genom att vara\r\nrepresenterade i ett företags styrelse. Lagen om\r\nstyrelserepresentation för de privatanställda kan då\r\nleda till att många mindre organisationer kommer\r\natt stå utanför representationen. Vi anser att det är\r\nolyckligt, då sådana organisationer i många fall\r\nföreträder ett betydande antal arbetstagare inom\r\nföretaget. Även dessa organisationer borde få\r\nmöjlighet att påverka genom att få platser i\r\nstyrelsen.</pre><pre>En annan angelägen fråga som vi drivit genom åren\r\när förhållandet mellan arbetsrätten och den\r\npolitiska demokratin. Det finns ett behov av att\r\nklarlägga gränsdragningen mellan människors\r\nmöjligheter att påverka i sin egenskap av anställd\r\noch i sin egenskap av väljare genom den politiska\r\nbeslutsprocessen. Att exakt klarlägga var denna\r\ngräns går överlåts i dag till de avtalsslutande\r\nparterna. Gränsdragningsproblem av detta slag kan\r\ninte hänskjutas till förhandlingslösningar hos de\r\nberörda parterna. Det är angeläget att snabbt se\r\növer hur man skall kunna lösa denna fråga.\r\nRegeringens passivitet har förmodligen med den\r\nsocialdemokratiska splittringen att göra -- också i\r\ndenna fråga, höll jag på att tillägga. Men det är\r\ningen ursäkt för att en otillfredsställande situation\r\nfår fortsätta.</pre><pre>Skadeståndsreglerna i arbetsrätten i den\r\narbetsrättsliga lagstiftningen utgör numera ett\r\nomfattande regelverk med ett dussintal lagar.\r\nDärtill kommer den reglering som sker genom\r\nkollektivavtalen. Det är svårt att överblicka ett så\r\nomfattande regelsystem och efterleva det i alla dess\r\ndetaljer. Det gäller inte minst de mindre och riktigt\r\nsmå företagen, som av naturliga skäl inte har\r\ntillgång till egen arbetsrättslig expertis. Skadestånd\r\nutkrävs emellertid även för bagateller. Exempel på\r\ndenna vittgående skadeståndsskyldighet finns i\r\nlagen om styrelserepresentation för de\r\nprivatanställda. Lagens sanktionsregler rönte vid\r\nremissbehandlingen kritik, främst från juridiska\r\ninstanser, eftersom även små misstag kan leda till\r\nansenliga skadestånd.</pre><pre>Den omfattande skadeståndsskyldigheten på\r\narbetsgivarsidan, ofta för småföretagare, skall\r\nsättas i relation till den s.k. 200-kronorsregeln som\r\ngäller för arbetstagare. Denna över 60 år gamla\r\nbestämmelse om en påföljd av 200 kr. gäller\r\nfortfarande. Här är en fråga där regeringen och\r\nsocialdemokraterna äntligen insett att de inte\r\nlängre kan vara overksamma. Från att inte ens ha\r\nkunnat diskutera en måttlig justering, är man\r\nnumera öppen för häftiga uppräkningar av\r\nbötesbeloppen för olovlig stridsåtgärd. Från den\r\ns.k. Niklassonska utredningen om spelreglerna på\r\narbetsmarknaden har det läckt ut att man kan tänka\r\nsig en uppräkning till ett belopp tio gånger större än\r\ndet som varit så omhuldat av riksdagens\r\nsocialdemokrater, för att inte tala om regeringens\r\nförslag tidigare i år, då man ville öka bötesbeloppen\r\nmed 2 500 %!</pre><pre>De entreprenadregler vi har i MBL har diskuterats\r\nalltsedan lagens tillkomst. Reglerna föreskriver\r\nskyldighet för arbetsgivarna att förhandla om\r\nentreprenader och ge facket möjligheter att inlägga\r\nveto mot åtgärden. Eftersom vetoreglerna i MBL\r\nibland används för att försöka stoppa även seriösa\r\nentreprenörers verksamhet, behöver lagen ses\r\növer. Bruket av vetot har särskilt hårt drabbat\r\nenmansföretag. Dessa bör särskilt ges bättre\r\nförutsättningar för sin yrkesverksamhet genom\r\nändringar i MBL, så att påtalade missförhållanden\r\nundanröjs. Av och till har socialdemokraterna\r\nhävdat att vetorättsreglerna är ett medel att komma\r\nåt användningen av grå arbetskraft. Det förutsätter\r\natt fackföreningarna med sin branschkännedom\r\nskulle kunna sätta stopp för oseriösa\r\nentreprenadföretag. Det har skett i en del fall, men\r\ndet verkar som om man på fackligt håll inte alltid\r\nvill, eller orkar, göra något åt saken, att döma av\r\nden diskussion som uppkommit om användningen\r\nav sådan arbetskraft vid det stora Globenbygget i\r\nStockholm, vilket också omnämndes av den\r\nföregående talaren. Denna fråga har nu i efterhand\r\nundersökts på central nivå, bl.a. inom\r\nByggnadsarbetareförbundet. Det skall bli\r\nintressant att se resultatet härav då alla fakta ligger\r\npå bordet.</pre><pre>Frågan om uthyrning av arbetskraft har på nytt\r\naktualiserats. Förra året presenterade\r\narbetsmarknadsdepartementet en promemoria om\r\narbetsförmedlingslagen. En översyn har pågått i\r\ndepartementet av den här gamla lagen från år 1935.\r\nRegeringen har länge energiskt hävdat att det\r\nendast skulle gälla en lagteknisk översyn. På den\r\nhär punkten har man ändrat sig. Ändå hinner\r\nregeringen i det här avseendet inte med i\r\nsvängarna. AMS framhöll redan förra året att\r\nregeringens promemoria inte löste de nuvarande\r\nproblemen och inte heller passar i den framtida\r\narbetsmarknaden. Bl.a. invände AMS att\r\nentreprenörer och konsulter som i dag är tillåtna\r\nskulle bli förbjudna i fortsättningen.\r\nDepartementets förslag var inte anpassat till en\r\nannan arbetsrättslig lagstiftning, och det skulle\r\nkunna medföra stor och onödig byråkrati vid\r\nbehandlingen av tillståndsärenden.</pre><pre>Jag påstod redan i fjol i debatten att regeringens\r\nsenfärdighet och beslutskramp i denna för\r\nsocialdemokraterna så känsliga fråga har gjort att\r\ntiden runnit ifrån skrivarna av\r\ndepartementspromemorian. AMS menade att det\r\nbör vara parterna på arbetsmarknaden som genom\r\navtal kommer överens om hur företagens\r\npersonalförsörjning skall ske, antingen genom\r\nanställning, inhyrning, konsulter eller\r\nentreprenader. I folkpartiet har vi länge drivit den\r\nuppfattningen att kravet om legalisering av seriös\r\nuthyrningsverksamhet skall godkännas. AMS har\r\nför övrigt pekat på att det i MBL redan finns ett\r\nsystem för förhandlingar mellan parter genom\r\nlagens entreprenadregler, vilka man kan bygga\r\nvidare på.</pre><pre>Men tiden står ändå inte stilla. När regeringen och\r\nsocialdemokraterna här i riksdagen inte kommer\r\ntill slutsatser, så orkar ämbetsverket göra det. AMS\r\ngeneraldirektör gick den 4 oktoberi ut med ett\r\npressmeddelande, där han i ett penndrag gjorde\r\nrent hus med monopolet på arbetsförmedlingens\r\nområde. Det är inte lagstiftningen som skall skydda\r\nsvensk arbetsförmedling, hävdar AMS-generalen\r\noch säger att det inte längre är självklart att den\r\noffentliga förmedlingen behöver skyddas just på\r\ndet sätt som sker i dag. Lagstiftning kan dock\r\nbehövas för att förmedlingen skall kunna\r\nupprätthålla en bra och effektiv förmedling.</pre><pre>Fru talman! Jag ser det som positivt att det statliga\r\nämbetsverket när regeringen har tankevånda och\r\nbeslutskramp orkar bearbeta sådana här frågor i en\r\ndynamisk arbetsmarknad.</pre><pre>Jag har i mitt inlägg kretsat kring några principiellt\r\nviktiga punkter i det reformarbete på arbetsrättens\r\nområde som måste komma. I allt väsentligt går de\r\nförslag som behandlas i dessa fyra betänkanden ut\r\npå att följa upp 1970-talets i något fall alltför hastigt\r\ntillkomna lagstiftningsarbete. Det faktum att\r\nfolkpartiet yrkat på ett antal förändringar på det\r\narbetsrättsliga området ändrar för vår del inte\r\nutgångspunkten att lagstiftningen i stort och i allt\r\nväsentligt haft och har en mycket stor betydelse för\r\nbåde arbetstagare och arbetsgivare. Jag tror att det\r\när viktigt att vi är med och skapar en miljö som gör\r\natt lagarbetet kan främjas såväl inom de små\r\nenskilda arbetsplatserna som inom de stora, tunga\r\nindustrierna och verken. Fackligt arbete är viktigt,\r\nmen det är också viktigt med ett regelsystem som\r\nuppmuntrar och utvecklar svensk arbetsmarknad,\r\nså att denna orkar bära upp ett folkhushåll med\r\ndess många uppgifter som det är angeläget att\r\nhävda. Med den justering i lagstiftningen som\r\nföreslås bl.a. från vårt håll kan lagar på\r\narbetsrättens område också i framtiden spela en\r\nstor och positiv roll i hela det svenska arbetslivet.</pre><pre>Fru talman! Jag yrkar bifall till reservationerna 5\r\noch 16 till betänkandet nr 6.</pre><pre>Anf. 64 KERSTI JOHANSSON (c):</pre><pre>Fru talman! Arbetsmarknadsutskottets\r\nbetänkande nr 3 om ändringar i\r\nförtroendemannalagen har sin grund i en\r\nproposition med förslag att fackliga företrädare,\r\ns.k. regionala fackliga förtroendemän, skall ha rätt\r\natt få tillträde till och vara verksamma på\r\narbetsplatser, där de inte själva är anställda.\r\nMotiveringen är bl.a. att motioner med yrkanden\r\nom lagreglering av tillträdesrätten för regionala\r\nfackliga förtroendemän upprepats eller återkommit\r\ntill riksdagen vid ett flertal tillfällen.</pre><pre>Det är ju ingenting ovanligt att motioner i\r\nriksdagen upprepas, men det är långt ifrån alla\r\nmotioner som föranleder propositioner. Ändå kan\r\ndet många gånger gälla frågor som är långt mer\r\nangelägna än denna.</pre><pre>Arbetsmarknadsutskottet har tidigare uttalat,\r\nnågot som det också erinras om i detta betänkande,\r\natt förtroendemannalagen sådan den i dag är\r\nutformad inte utesluter facklig verksamhet som\r\nbedrivs av andra fackliga förtroendemän än\r\nanställda på arbetsplatsen. Deras behov av att\r\nkomma in på arbetsplatsen ifrågasätts inte, även\r\nom de saknar lagfäst rätt till tillträde. Frågan har\r\ninom stora delar av arbetsmarknaden lösts genom\r\nkollektivavtal.</pre><pre>Vi i centern har yrkat avslag på propositionen,\r\neftersom vi ifrågasätter om det verkligen finns ett\r\nbehov av att lagreglera tillträdesrätten. Vi anser\r\ninte att regeringen har kunnat påvisa att det skulle\r\nfinnas några verkliga problem för fackliga\r\nförtroendemän, exempelvis ombudsmän, att få\r\ntillträde till arbetsplatserna. Propositionen har varit\r\nute på remiss, och ingen remissinstans har hävdat\r\natt det skulle förekomma påtagliga problem i\r\nsammanhanget.</pre><pre>Ett flertal tunga remissinstanser har i stället\r\navstyrkt förslaget till förändringar när det gäller\r\nvidgad tillträdesrätt. Man konstaterar att det inte\r\nlängre föreligger behov av en reglering av\r\ntillträdesrätten för de små arbetsplatserna. Ett av\r\nskälen härtill är att den centrala\r\nmedbestämmandelag som tillkom med anledning\r\nav 1977 års förtroendemannalag erbjuder\r\nmöjligheter till avtalsmässiga lösningar av de\r\nproblem som eventuellt finns vid de små\r\narbetsplatserna.</pre><pre>Vi tror också, precis som vi skrivit i den\r\ngemensamma reservationen från centerpartiet och\r\nmoderata samlingspartiet, att det numera finns en\r\nmedvetenhet om att lagstiftning inte i sig är den\r\nbästa metoden att skapa förtroendefulla och\r\neffektivitetsbefrämjande relationer mellan\r\narbetsgivare och arbetstagare.</pre><pre>Jag yrkar bifall till reservation nr 1.</pre><pre>I reservation nr 4 har centern begärt en total\r\növersyn av arbetsrättslagstiftningen. Vi tror att\r\ndetta är mer angeläget än att ytterligare lagreglera\r\ndetaljer. 1970-talets arbetsrättslagstiftning hade\r\nfrämst som syfte att ge arbetstagarna ett ökat\r\ninflytande över beslutsprocessen inom näringsliv\r\noch offentlig förvaltning. Det är en viktig princip att\r\nmänniskor skall kunna vara med och påverka\r\nförhållandena även på sin arbetsplats. Det ökade\r\ninflytandet ger också ett större ansvar för den egna\r\narbetsplatsen. Lagstiftningen har gett möjligheter\r\natt ta till vara arbetstagarnas kunskaper och\r\nspeciella erfarenheter. Men lagstiftningen har\r\nockså kritiserats både för att vara stelbent och för\r\natt den i vissa avseenden har lett till byråkratisering\r\noch centralstyrning. Ett genomgående drag är att\r\nden övervärderar arbetsgivarnas och de fackliga\r\nföreträdarnas juridiska kompetens. Fortfarande\r\nhar den viktiga frågan om gränsdragningen mellan\r\nmedbestämmandet och den politiska demokratin,\r\nsom vi ser det, inte kunnat få en tillfredsställande\r\nlösning.</pre><pre>Vi anser därför att det är dags att se över den\r\narbetsrättsliga lagstiftningen. Reglerna bör så långt\r\nmöjligt bli klart och entydigt utformade, samtidigt\r\nsom det skapas större flexibilitet i tillämpningen, så\r\natt det bättre än nu tas hänsyn också till de mindre\r\nföretagens förhållanden och de enskilda\r\narbetstagarnas rättigheter.</pre><pre>Arbetsmarknadslagarna har varit i kraft i över ett\r\nårtionde. Vi anser alltså att det är dags att\r\nutvärdera vad som har varit bra och vad som har\r\nvarit mindre bra för att sedan göra förbättringar.\r\nDet är krav som det inte borde vara omöjligt för\r\nsocialdemokraterna att ställa upp på.</pre><pre>Fru talman! Vi återkommer i betänkandet nr 5 med\r\nkraven på översyn av anställningsskyddet och i\r\nbetänkandet nr 6 med kraven på medbestämmande\r\ni arbetslivet.</pre><pre>Jag vill ta upp ytterligare en fråga som behandlas i\r\nbetänkandet nr 6, som även den gäller ett tidigare\r\nframfört krav. Det kravet återfinns i reservation\r\nnr 17, som är gemensam för moderaterna,\r\nfolkpartiet och centern. Det gäller förbud mot\r\nblockad av enmansföretag. Både Sonja Rembo och\r\nElver Jonsson har tidigare i debatten berört den\r\nfrågan.</pre><pre>Blockad av enmansföretag och företag där endast\r\nfamiljemedlemmar arbetar är en omotiverad -- ja,\r\norimlig facklig stridsåtgärd. Här är det nödvändigt\r\natt det blir en lagändring. En sådan borde kunna\r\ngenomföras snabbt och utan någon utredning.</pre><pre>Utskottsmajoritetens, dvs. socialdemokraternas,\r\nvänsterpartiets och miljöpartiets, motivering för att\r\nbehålla blockadrätten är ''att det har varit en gänges\r\nprincip att statsmakterna inte bör ingripa med\r\nlagstiftning i arbetsmarknadsparternas rätt att\r\nanvända ekonomiska stridsåtgärder.''</pre><pre>Denna motivering måste betraktas som\r\novidkommande så länge ett företag inte har någon\r\nanställd. Det är fel att ha en lagstiftning som totalt\r\nkan slå ut enskilda företagare. Det är väl ändå inte\r\nnågot som vi vill skall inträffa.</pre><pre>Fru talman! Jag yrkar med detta bifall till de\r\nreservationer i dessa betänkanden som centern står\r\nbakom.</pre><pre></pre><pre>Anf. 65 KARL-ERIK PERSSON (v):</pre><pre>Fru talman! Vi i vänsterpartiet tror att frågorna om\r\nmakt och inflytande kommer att bli 90-talets stora\r\nfrågor för arbetarrörelsen.</pre><pre>När det gäller makten på och inflytandet över\r\narbetsplatserna, beslut angående investeringar och\r\narbetsmiljö, inriktning av produktionen,\r\narbetsorganisation och arbetsledning osv. har reellt\r\nsett ingen avgörande förändring skett sedan\r\narbetarrörelsens barndom. ''Det tredje steget'' som\r\nLO propagerade för på 40-talet och som avsåg den\r\nekonomiska demokratin har fortfarande inte tagits.\r\nBeslut som rör människors sysselsättning, orters\r\növerlevnadsmöjligheter och sådant som påverkar\r\nvår livsmiljö fattas fortfarande i slutna direktörs-\r\noch styrelserum. Arbetarrörelsen krävde en\r\ndemokratisk arbetsledning, men det tänkande som\r\nblev gällande på arbetsplatserna var något helt\r\nannat.</pre><pre>Så här skrev Frederich W Taylor i boken Rationell\r\narbetsledning: ''Rationell arbetsledning utföres av\r\narbetsledningen i enlighet med vetenskapliga\r\nlagar.'' Taylors ''vetenskapliga'' budskap är:\r\nArbetarens skall jobba i sitt anletes svett, så sköter\r\narbetsledningen tänkandet.</pre><pre>Det var länge sedan den socialdemokratiska\r\nregeringen och LOs ledning diskuterade vikten av\r\nekonomisk demokrati och att facket och\r\nmedlemmarna skulle få bli delaktiga i de viktiga\r\nbesluten om produktionsinriktning och\r\ninvesteringar och i makten i företagen.</pre><pre>SAFs högerkampanjer har pressat tillbaka\r\nfackföreningsrörelsen och dessutom påverkat\r\narbetslivsutvecklingen och opinionen ute i\r\nsamhället. Kapitalets avgörande makt i företagens\r\nledning och i samhället är orubbad. Dess ställning\r\nhar snarare konsoliderats. SAFs tänkande har\r\nslagit igenom i samhällsdebatten,\r\nlandstingskommunal och statlig verksamhet och\r\nlyser även igenom i socialdemokraternas agerande\r\noch nu senast i SAPs 90-talsprogram.</pre><pre>Fru talman! För kvinnornas del har inträdandet i\r\nlönearbetet inte enbart varit positivt. Å ena sidan\r\nhar det inneburit en frigörelse från ekonomiskt\r\nberoende och förutsättningar för en personlig\r\nutveckling i arbetslivet. Å andra sidan har\r\nlönearbetet inneburit dubbla bördar och utsugning\r\nav kvinnan. Hon har fått bli den nödvändiga\r\narbetskraftsreserven, samtidigt som hon har\r\nhuvudansvaret för hem och barn. Det är\r\nkvinnornas förvärvsarbete som har räddat\r\nstandarden i de svenska hushållen under 80-talet.\r\nSverige har i dag internationellt sett den högsta\r\nandelen förvärvsarbetande kvinnor. Kvinnornas\r\nställning på arbetsmarknaden är dock avsevärt\r\nsämre än männens. De arbetar ofta inom branscher\r\nmed lägre löner såsom vård, omsorg och handel.\r\nOch de arbetar ofta i fysiskt tunga och psykiskt\r\nslitsamma arbeten. På senare år har det kommit\r\nsignaler om att löneskillnaderna mellan män och\r\nkvinnor även ökat inom samma yrken.</pre><pre>Fru talman! Så här skrev socialdemokraterna och\r\nde borgerliga partierna gemensamt i riksdagens\r\ninrikesutskotts betänkande när MBL föreslogs:\r\n''Reformen ger nya utgångspunkter för ett\r\nsamarbete på arbetsplatserna, som bör vara till\r\ngagn för såväl arbetstagarna som näringslivet och\r\nsamhället. Det är sålunda viktigt att parterna på\r\narbetsmarknaden fyller de ramar för inflytande\r\nsom nu dras upp med ett innehåll som är förenligt\r\nmed effektivitet och smidighet i beslutsfattandet\r\nhos företag och myndigheter.''</pre><pre>Vi föreslog när MBL-propositionen kom att\r\nriksdagen skulle fatta ett beslut som innebar\r\navskaffandet av 1928 års klasslagar. Ett beslut med\r\nen social målsättning att vid en förvandling av\r\narbetslivet skulle arbetstillfredsställelse, bra\r\narbetsmiljö och självbestämmande överordnas\r\nkraven på ökad effektivitet och samverkan.</pre><pre>Den grundläggande skillnaden mellan vårt och\r\nregeringens förslag då var att vi ansåg att facket\r\nskulle ha strejkrätt och andra demokratiska\r\nrättigheter på arbetsplatsen. Detta är fortfarande\r\nvår ståndpunkt. Vår målsättning syftade till att ge\r\nfackföreningarna verkliga rättigheter och\r\nmaktbefogenheter. Dessa skulle användas i\r\nsjälvständig facklig kamp mot den avgörande makt\r\nsom kapitalisterna har i företagen och i samhället\r\ni kraft av äganderätten till produktionsmedlen. Vi\r\nförordar generellt mer tydliga partsförhållanden än\r\ndagens företagsanpassande samarbetsformer. Ett\r\ntydligt partsförhållande fördunklar inte den\r\nverkliga maktstrukturen på samma sätt som dagens\r\nsamverkansformer.</pre><pre>Vänsterpartiet förordar dessutom bl.a. att\r\narbetsmarknadslagarna tillförs nya demokratiska\r\nrättigheter för fackföreningarna och deras\r\nmedlemmar. Förhandlings- och informationsrätten\r\nmåste utvidgas i alla frågor. Strejkrätten för lokala-\r\noch centrala fackföreningar måste lagstadgas.\r\nVetorätten för fackföreningarna måste utökas.\r\nVerklig demokrati på arbetsplatserna kan aldrig\r\nuppnås genom samverkan mellan kapital och\r\narbete.</pre><pre>De senaste decennierna har, på arbetsrättens\r\nområde, inneburit oerhört mycket av besvikelse\r\noch svikna förhoppningar. De stora förväntningar\r\nsom ställdes på de nya arbetsmarknadslagarna har\r\ninte infriats. Dessutom kan det ifrågasättas om det\r\ninte hade varit riktigare att föra samman\r\narbetsrättslagarna i en lag. I dag brister det ofta i\r\nsamordningen mellan å ena sidan skyddsombudens\r\narbetsmiljöbevakning och å andra sidan\r\nfackstyrelsens och kontaktombudens övriga\r\nfackliga arbete.</pre><pre>De flesta fackligt aktiva är i dag rörande ense om\r\natt de anställda inte fått den information, det\r\ninflytande och det medbestämmande på\r\narbetsplatserna som man hoppades på när MBL\r\noch övriga lagar kom.</pre><pre>Det är en politisk huvudfråga att de demokratiska\r\nrättigheterna i arbetslivet skall sättas i centrum\r\nunder 90-talet, i första hand därför att arbetslivets\r\nförhållanden bestämmer människors villkor och\r\nförutsättningar i samhällslivet.</pre><pre>Det är i arbetslivet som kunskap och utbildning\r\nvärderas och bedöms. Där avgörs vilken kunskap\r\noch utbildning som behövs, skall användas och\r\nbedömas som viktig.</pre><pre>Arbetets villkor är av avgörande betydelse för\r\nmänniskors hälsa, psykiska och fysiska\r\nvälbefinnande.</pre><pre>Arbetets innehåll formar människors möjligheter\r\ntill kreativa insatser, deltagande i organisationsliv,\r\nkultur etc.</pre><pre>De ekonomiska ersättningarna för lönearbete\r\navgör boende, konsumtionsval, fritid och\r\nrekreation etc.</pre><pre>Det är i arbetslivet som de beslut fattas som innebär\r\nmiljöförstöring och resursslöseri.</pre><pre>Den maktställning eller det inflytande som en\r\nmänniska har i arbetslivet gäller även i huvudsak\r\nutanför arbetslivet.</pre><pre>Nu måste de lokala fackliga organisationernas och\r\nde anställdas inflytande över besluten på\r\narbetsplatserna ställas i förgrunden inför 90-talet.\r\nDetta är några punkter som vi tycker är viktiga. Det\r\ngår inte att, som utskottsmajoriteten och i\r\nsynnerhet socialdemokraterna gör, säga att\r\nparterna skall komma överens. Jag tycker att det är\r\natt undervärdera de fackliga krav som finns utanför\r\ndetta hus.</pre><pre>Sverige har varit unikt med en stark facklig rörelse,\r\nmen händer det ingenting på detta område när det\r\ngäller inflytande och medbestämmande finns det\r\nstor risk att det är en överspelad tid.\r\nSamhällsförändringen som sker i stort, skall och\r\nmåste också avspeglas inom arbetslivet. Det måste\r\nvara dags att nu se över de lagar som skall skydda\r\nde anställda om man menar allvar med att de\r\nanställda skall få en tryggare anställning. Ser man\r\npå verkligheten kan man i dag t.ex. vara\r\nevighetsvikarie. Det är helt oacceptabelt. Jag kan\r\ninte med bästa vilja i världen förstå att\r\nsocialdemokraterna kan acceptera detta. Eller är\r\ndet ett led i den fackligt politiska samverkan som\r\nfinns? Facket för fram sina krav, och\r\nsocialdemokraterna bryr sig inte om vad facket\r\nsäger. Hur skall man kunna stärka de anställdas\r\narbetsvillkor, om det inte ligger någonting i det som\r\nsocialdemokraterna säger, att man skall stärka de\r\nanställdas anställningsskydd och arbetsvillkor och\r\nom man hela tiden avvisar de anställdas och fackets\r\nkrav på det arbetsrättsliga området?</pre><pre>Fru talman! Jag vill läsa ett utdrag från Svenska\r\narbetsgivareföreningen från 1980: Sänkta löner,\r\nhögre vinster för den privata industrin och större\r\nutdelning för aktieägarna, privata\r\narbetsförmedlingar, sämre sjukförsäkring, hårda\r\nåtgärder mot offentliga sektorn som nedskärningar\r\noch privatiseringar, bl.a. privat sjukvård och flera\r\nprivata skolor, mer kärnkraft, reklam i radio och\r\nTV, fri prisbildning på bostäder, ny skattepolitik\r\noch inga marginalskatter över 50 %.</pre><pre>Detta skrev Svenska arbetsgivareföreningen 1980.\r\nTio år senare kan man nästan säga att allting har\r\nförverkligats. Det skulle kunna kompletteras med\r\natt man infört högre strejkböter, som redan då var\r\nett SAF-krav.</pre><pre>Det är flera som har kommenterat den\r\nNiklassonska utredningen, eller det som har sluppit\r\nut av den. Jag vill fråga Sten Östlund om han ställer\r\nsig bakom det som har sipprat ut från utredningen.\r\nMan talar där om tvångsmedel vid utdragna\r\nkonflikter på arbetsmarknaden och böter för\r\nfackliga ledare som bara halvhjärtat tar avstånd\r\nfrån vilda strejker.</pre><pre>Nytt är även inrättandet av en partssammansatt\r\nnämnd för hela arbetsmarknaden. Man talar om att\r\nden skall vara sammansatt av tre personer från\r\narbetsgivarsidan och tre från löntagarsidan samt att\r\nregeringen skall tillsätta en opartisk deltagare.\r\nFrågan är hur nämnden skall kunna samarbeta. En\r\nriksmedlare skall också utses, med befogenheter att\r\nuppskjuta stridsåtgärder och ta initiativ till något\r\nslags tvångsförlikning.</pre><pre>Detta är egentligen förslag som regeringen förde\r\nfram redan i början av året och som riksdagen då\r\navvisade. Förslagen i dag ser ut att vara rena kopior\r\nav de förslag som kom då. De enda som tycks\r\nkunna bli riktigt nöjda med utredningen är SAF,\r\neftersom det är fråga om rena blåkopian av deras\r\nförslag. Den enda ändringen är att utredningen inte\r\nsom SAF föreslår någon höjning av strejkböterna\r\nfrån 2 000 till 5 000 kr.</pre><pre>Med detta, fru talman, vill jag yrka bifall till\r\nreservationerna 3, 5 och 8 till\r\narbetsmarknadsutskottets betänkande AU3,\r\nreservationerna 4, 6 och 11 till betänkandet AU5\r\nsamt reservationerna 2 och 11 till AU6.</pre><pre>Anf. 66 STEN ÖSTLUND (s):</pre><pre>Fru talman! I de fyra betänkanden från utskottet\r\nsom vi nu diskuterar i denna gemensamma debatt\r\nbehandlas fyra av de viktigaste lagarna på\r\narbetsrättens område. Det kan kanske tyckas att de\r\nborde behandlas var för sig, men, som redan\r\nframkommit i debatten, har den övervägande delen\r\nav de frågor som tas upp i betänkandena redan\r\ndiskuterats vid ett otal tillfällen här i kammaren.\r\nDetta är också ett genomgående konstaterande\r\nfrån utskottet vad gäller praktiskt taget samtliga\r\nmotionsyrkanden.</pre><pre>Nytt i sammanhanget är att vi i betänkandet om\r\nförtroendemannalagen behandlar en proposition\r\noch tillstyrker dess förslag om tillträdesrätt för\r\nregionala fackliga förtroendemän. Detta skall jag\r\nnärmare kommentera senare.</pre><pre>Att de övriga motionsyrkanden som finns är\r\nbehandlade många gånger innebär dock inte att de\r\nfrågor som däri tas upp skulle vara inaktuella i den\r\narbetsrättsliga debatten. Det har väl också delvis\r\nframkommit här i dag.</pre><pre>Mångt och mycket av vad som behandlas står på\r\ndagordningen i debatten inom arbetsmarknadens\r\nparters olika verksamheter och organisationer.\r\nFrån LO, TCO och deras förbund till SAF och dess\r\ntillhöriga och närstående organisationer pågår en\r\ndebatt och ett arbete. Så arbetar exempelvis LO\r\nmed sin demokratiutredning, och SAF har i\r\ndagarna begåvat oss med sitt program för 90-talet,\r\nkallat Marknad och mångfald, vari berörda\r\nförhållanden till betydande delar finns med.</pre><pre>Det kan dock konstateras att det milt uttryckt\r\nknappast råder någon större samstämmighet om\r\nhur parterna vill se utvecklingen gå vidare på\r\nområdet.</pre><pre>Skulle man våga sig på en kort sammanfattning av\r\nståndpunkterna, blir det att de fackliga\r\norganisationerna vill se en utveckling mot större\r\nindividuell frihet med utökade rättigheter och\r\npåverkansmöjligheter i det dagliga arbetets\r\norganisation och utförande för de anställda med\r\nstöd av såväl lagstiftning som sina fackliga\r\norganisationer.</pre><pre>Arbetsgivarna däremot tänker sig en avreglering av\r\nlagstiftningen med större friheter för företagen,\r\nmed uppbrutna organisationsgränser och likvärdiga\r\nanställningsförmåner. Detta skall ge nöjda\r\nmedarbetare, ledda av bättre och dugligare chefer,\r\nvilka genom karriärmöjligheter och lönesättning\r\nskall styra och påverka alltmer. Partsförhållandena\r\nberörs knappast, och fackets medverkan nämns\r\nknappast alls i deras utspel.</pre><pre>Vårt parti har för sin del fattat vissa beslut kring det\r\nprogram under rubriken Arbetsrätten på 90-talet\r\nsom förelades vår kongress i september. Det\r\ninnebär att en större översyn av den arbetsrättsliga\r\nlagstiftningen kan förutses. Det är mot den\r\nbakgrunden vi inte nu har tillstyrkt yrkanden i de\r\nmotioner vi har behandlat. Vi anser att det inte nu\r\nbehövs några särskilda riksdagsbeslut för att\r\nkomma fram till att en utredning skall tillsättas. En\r\nsådan kommer nämligen i alla fall.</pre><pre>Arbetsmiljökommissionen har i sitt arbete också\r\npåpekat behovet av en översyn av lagstiftningen,\r\noch det kan komma att beröra de fyra lagområden\r\nvi behandlar i dag.</pre><pre>En utredning om spelreglerna på arbetsmarknaden\r\npågår. Den har i debatten berörts av Elver Jonsson\r\noch Karl-Erik Persson. Jag har i det sammanhanget\r\nfått en del frågor, särskilt av Karl-Erik Persson. Jag\r\nkan bara konstatera att det, som Karl-Erik Persson\r\nsjälv säger, har läckt ut. Vad som är fakta och vad\r\nsom inte är det av det som har läckt ut kan jag i dag\r\ninte svara på. Det får vi se när Niklasson har\r\npresenterat sin utredning och i samband med att vi\r\nsedan eventuellt här i riksdagen skall behandla dess\r\nförslag. Det är väl ändå ganska klart att inte minst\r\nregeringen har synpunkter på just spelreglerna på\r\narbetsmarknaden.</pre><pre>Som tidigare har nämnts finns en promemoria om\r\nvissa fredspliktsregler, som har sin bakgrund i det\r\ns.k. Britanniafallet. Denna promemoria har varit\r\nute på remiss, och den bearbetas för närvarande i\r\ndepartementet.</pre><pre>Utöver detta finns i betänkandena krav på en\r\növersyn av den arbetsrättsliga lagstiftningen.</pre><pre>Att vi från socialdemokratiskt håll kommer att gå\r\nin i ett utredningsarbete med utgångspunkt i våra\r\nvärderingar är en självklarhet. Dessa värderingar\r\nsammanfaller nog i de flesta fall inte med de\r\nsynpunkter som de tre borgerliga partierna för fram\r\ni sin reservation.</pre><pre>Det finns kanske i det här fallet skillnader. Elver\r\nJonsson vill visa på hur folkpartiet tidigare har\r\nmedverkat i den arbetsrättsliga lagstiftningen. Vi\r\nfår väl hoppas att så också kan bli fallet i framtiden.\r\nJag har emellertid litet svårt att se att detta skall\r\nkunna ske inom det samarbete med moderaterna\r\nsom folkpartiet nu alltmer går in i. Men detta\r\nkanske inte gäller förhållandena på\r\narbetsmarknaden. Det vore i så fall förvånande.</pre><pre>Gemensamt för de borgerliga partierna är att de ser\r\narbetsrätten som ett byråkratiskt hinder, som de i\r\nförsta hand vill anpassa till arbetsgivarnas och\r\nföretagens krav på förenklingar. En konsekvens av\r\ndetta blir enligt vår mening en minskning av de\r\nanställdas möjlighet till inflytande. Som ett allmänt\r\nomdöme kan man konstatera att de borgerligas\r\nförslag ligger närmare SAF-programmet Marknad\r\noch mångfald, vilket måhända faller sig naturligt.</pre><pre>Vilka uttryck detta kan ta sig återspeglas i den\r\nmoderata reservationen nr 1 till betänkandet om\r\nanställningsskydd. I reservationen sägs lakoniskt:\r\n''Det är inte rimligt att det skall behövas juridisk\r\nexpertis för att tolka och tillämpa lagen.'' Det är\r\nalltså här fråga om lagen om anställningsskydd.</pre><pre>För de flesta av oss är rätten till vårt arbete av\r\ngrundläggande betydelse för vår tillvaro. I frågor\r\noch förhållanden som har långt mindre betydelse\r\nför oss som medborgare eller anställda ifrågasätts i\r\nregel inte att vi i livets olika skeden blir hänvisade\r\ntill speciell sakkunskap och ibland till juridisk\r\nexpertis för att få hjälp. Men i moderaternas värld\r\när det så ordnat, att när det gäller det\r\ngrundläggande i vår tillvaro, vårt arbete, skall det\r\nordnas så enkelt och okomplicerat att vilken\r\nnybörjare som helst i företagsvärlden skall vara\r\nskickad att hantera reglerna. Som en konsekvens\r\nblir det i den moderata världen arbetsgivarna som\r\nbestämmer och som i ett återtåg mot andan i gamla\r\n§ 32 fritt antar och avskedar när förhållandena så\r\nkräver. Det är i den riktningen som de förslag går\r\nsom moderaterna lägger fram när det gäller\r\nlagstiftningen på anställningsskyddets område.</pre><pre>Att socialdemokraterna när det gäller hela\r\nlagstiftningen på dessa fyra områden står för\r\nsamsyn med de fackliga organisationerna är lika\r\nklart -- som vi tycker oss kunna konstatera -- som\r\natt de borgerliga, och då särskilt moderaterna, står\r\nför samsynen med SAF. Vi tror inte att det ideala\r\ntillståndet, som jag tycker att SAF-programmet\r\nandas och också hoppas på, någonsin uppnås. Det\r\när vägen mot ett allt bättre tillstånd som är viktig,\r\noch då kommer det även i framtiden att behövas\r\nförändringar i företagen och starka fackliga\r\norganisationer som en förändringskraft.</pre><pre>Debatten kring de frågor vi här behandlar pågår\r\noförtrutet, och det visar att, oavsett från vilka\r\nutgångspunkter vi vill gå vidare, så upplevs\r\narbetsförhållandena som avgörande för inte minst\r\nindustrin och dess möjligheter att rekrytera och\r\nbehålla sina anställda. Dagens ungdom vill inte\r\nnöja sig med, och framtidens ungdomar\r\nförmodligen ännu mindre, att efter en\r\ngymnasieutbildning på två till fyra år utöver den\r\nnioåriga grundskolan ställa in sig på trista, ensidiga\r\narbetsuppgifter vilka i många fall är högrepetetiva\r\noch med arbetscyklar på minuter -- ofta utan några\r\nstörre utvecklingsmöjligheter vare sig i den\r\narbetsorganisation de arbetar eller ut ur denna. Det\r\nlär inte hjälpa att företagsledare ser detta som ett\r\nattitydproblem, om de inte har något konkret att\r\nerbjuda i stället. Detta börjar numera stå klart för\r\nde flesta, om än inte för alla, och den insikten är en\r\ngod grund för utvecklingen i arbetslivet. Med den\r\ninsikten som ryggstöd bör arbetsrätten utvecklas\r\ninför framtiden till nödvändiga instrument för\r\nförändringar och förverkligande av visionerna om\r\ndet goda arbetet.</pre><pre>Innan jag övergår till att tala om\r\nförtroendemannalagen, borde jag här kanske också\r\nnågot ha kommenterat Sonja Rembos synpunkter\r\npå vetorätten och den s.k. Mondhärvan i samband\r\nmed byggandet av Globen i Stockholm. Min\r\nuppfattning om betydelsen av vetorätten behöver\r\njag inte upprepa, och jag kan inte se att det som\r\nhänt i Stockholm på något sätt skulle kunna\r\npåverka min inställning annat än att det visar att\r\nvetorätten behövs. Jag tror att Lars Ulander\r\nkommer att ge belägg för detta efter mitt\r\nanförande.</pre><pre>Mot denna bakgrund anser jag mig ha\r\nkommenterat de tre betänkandena om\r\nmedbestämmandelagen, lagen om\r\nanställningsskydd och lagen om\r\nstyrelserepresentation för de privatanställda.</pre><pre>Fru talman! Det återstår att kommentera\r\nbetänkandet om förtroendemannalagen vari\r\nbehandlas förslag framlagda i propositionen om\r\nregionala fackliga förtroendemän och deras\r\ntillträdesrätt. Tillträdesrätten för fackliga\r\nförtroendemän har diskuterats sedan lagens\r\ntillkomst år 1974. De fackliga organisationerna\r\nansåg redan då att det var en brist i lagstiftningen\r\natt några regler därom inte fanns med. År 1977 lade\r\nnya arbetsrättskommittén fram förslag dels till\r\nlagstiftning, dels till hur verksamheten skulle\r\nfinansieras. Finansieringsfrågan finns inte med i det\r\nnu framlagda förslaget till lagstiftning.</pre><pre>Några förslag till ändringar i lagen kom inte från\r\nden dåvarande regeringen i anslutning till\r\nutredningen. Det var finansieringsfrågan som var\r\nstötestenen. Även de i ett utarbetat PM på\r\ndepartementsnivå upptagna jävsreglerna blev\r\nutsatta för mycken kritik.</pre><pre>Sedan dess har genom avtal och praxis\r\ntillträdesrätten lösts på flera avtalsområden. Det\r\nkvarstår dock som ett faktum att frågan inte har\r\ngått att lösa på alla områden. Det åberopas att de\r\nständigt återkommande motionskraven i riksdagen\r\nkan ses som ett bevis på detta, och så är fallet.\r\nDessa krav har i sin tur sin grund i de fackliga\r\norganisationernas upplevelser av förhållandena i\r\narbetslivet. Det illustreras av ständigt\r\nåterkommande motioner och diskussioner i de\r\nfackliga organisationernas beslutande\r\nförsamlingar. Detta känner de som följer den delen\r\nav tillvaron väl till.</pre><pre>Det förslag till vilket utskottet nu föreslår bifall, ger\r\nde av de fackliga organisationerna utsedda\r\nförtroendemännen rätt till tillträde till arbetsplatser\r\ndär det finns avtal och medlemmar. Syftet är att\r\nstödja och utveckla den lokala fackliga\r\nverksamheten och ge de fackliga organisationerna\r\nmöjlighet att stödja sina medlemmar -- särskilt på\r\nde små arbetsplatserna.</pre><pre>I reservation nr 1 till betänkandet yrkar\r\nmoderaterna och centern gemensamt avslag på\r\npropositionen. De menar att det inte kan anses att\r\nregeringen har visat att det finns några problem för\r\nde fackliga förtroendemännen att få tillträde till\r\narbetsplatser. Det fungerar redan på det sätt som\r\nföreslås i lagen. Reservanterna menar att det nu\r\nfinns avtal på de flesta områden, att lagen\r\nytterligare skulle komplicera den arbetsrättsliga\r\nlagstiftningen, att ledighetsuttaget kan anses öka\r\noch att man tagit för lätt på jävsfrågorna.</pre><pre>I en annan reservation avvisar folkpartiet\r\npropositionen med motiveringen att man hyser\r\nfarhågor för en icke önskvärd centralisering av\r\nmedbestämmandefrågor. Man anser inte att det\r\nvisats att lagen behövs, eftersom det i praktiken\r\nredan fungerar i och med att de fackliga\r\nrepresentanterna får tillträde t.o.m. utan att det\r\nfinns avtal till stöd för detta. I annat fall, säger\r\nfolkpartiet, hade man inte varit främmande för att\r\nbiträda förslaget. Reservanterna menar att enbart\r\ndet faktum att det väckts motioner i riksdagen inte\r\nsäger någonting om hur verkligheten ser ut.</pre><pre>Utskottsmajoriteten menar för sin del att det finns\r\nfog för att biträda förslaget, och jag kan inte finna\r\nannat än att argumenten mot lagen är litet\r\nmärkliga. Det sägs först att det redan fungerar, och\r\ndärefter reses alla betänkligheter om att det som\r\nredan fungerar bra på de allra flesta håll skulle\r\ninnebära alla de svårigheter som särskilt\r\nmoderaterna och centerpartiet radar upp. Det blir,\r\ntycker jag, inte trovärdigt.</pre><pre>Det är utan tvivel rätt att det fungerar bra på de\r\nflesta håll. Men det finns områden med problem\r\ndär en klar lagregel kommer att vara av betydelse\r\ntill nytta för de anställda och ytterst också för de\r\nföretag som berörs.</pre><pre>Till skillnad från folkpartiets representanter i\r\nutskottet, tror vi socialdemokrater, åtminstone jag,\r\nfaktiskt på att de motioner som väckts i riksdagen\r\nsäger något om hur verkligheten ser ut. Ja, t.o.m.\r\nde borgerligas motioner i våra frågor speglar en\r\nverklighet, om än inte sedd genom likadana\r\nglasögon som mina.</pre><pre>Slutligen har vänsterpartiet en reservation vari\r\nkrävs att tillträdesrätten skall gälla även i företag\r\ndär det inte finns avtal eller där den fackliga\r\norganisationen inte har några medlemmar.\r\nUtskottet anser för sin del att det är grundläggande\r\nför stora delar av arbetsrätten att det finns\r\nkollektivavtal, och det är viktigt att detta också blir\r\nfallet när det gäller denna lag. Vilka regler som\r\ngäller för möjligheten att teckna avtal regleras i\r\nandra delar av lagstiftningen, och de fackliga\r\norganisationerna är inte utan medel i det arbetet.\r\nDet är enligt vår mening naturligt att det bör finnas\r\nmedlemmar på arbetsplatsen när tillträdesrätten\r\nenligt lagen skall åberopas. Det är ju för\r\nmedlemmarnas intressen man i första hand skall\r\nkunna utöva verksamheten. Avsikten med lagen är\r\nalltså inte att utöka de områden där en arbetsgivare\r\när skyldig att svara för lön till en förtroendevald när\r\narbetet utförs i det egna företaget, i vilket inte ingår\r\ninternt fackligt arbete.</pre><pre>De övriga reservationerna till detta betänkande rör,\r\nliksom de reservationer som föreligger till de andra\r\nbetänkanden vi nu behandlar, frågor som vi\r\ndebatterat vid en lång rad tillfällen i denna\r\nkammare, varför jag nu inte närmare avser att\r\nkommentera dessa, då det inte kan tillföra debatten\r\nnågot nytt.</pre><pre>Fru talman! Med vad jag nu har anfört yrkar jag\r\nbifall till utskottets hemställan i betänkandena\r\nAU2, AU3, AU4 och AU5 och avslag på alla de\r\nreservationer som fogats till dessa betänkanden.</pre><pre></pre><pre>Anf. 67 SONJA REMBO (m) replik:</pre><pre>Fru talman! Jag tycker att Sten Östlunds inlägg är\r\nväldigt betecknande för det klasskampsperspektiv\r\nsom socialdemokraterna liksom vänsterpartiet,\r\ntidigare vpk, har på organisationernas roll och den\r\nlagstiftning vi behöver på arbetsmarknaden.</pre><pre>Det framgår också av det vi har läst här i ett av mina\r\nhus- och livorgan, LO-tidningen, som redovisar de\r\növerväganden som fanns med på SAP-kongressen i\r\ndet avseendet. Det är ganska omfattande krav på\r\natt arbetsgivarna skall lägga fram planer: det skall\r\ntillsättas kommittéer, nya fonder, facket skall få\r\nökade möjligheter till inflytande genom olika typer\r\nav fonder etc. Man vill vidare verka för att politisk\r\npropaganda på arbetsplatserna inte skall kunna\r\nförbjudas, överväga frågan om höjda skadestånd\r\nför arbetsgivarna, förutsättningarna för det fackliga\r\noch politiska arbetet på arbetsplatserna skall\r\nskyndsamt förbättras, man efterlyser bättre\r\ninternationellt koncernfackligt arbete etc.</pre><pre>Jag påpekade i mitt anförande att det som tycks\r\nvara huvudsyftet med socialdemokraternas\r\narbetsrättsliga lagstiftning är den korporativa\r\nutveckling som vi moderater kritiserar. Man måste\r\nse att organisationer framför sin syn och framhåller\r\nsina särintressen. Vi skall representera\r\nmedborgarnas och nationens intressen och smälta\r\nsamman alla dessa till en fungerande helhet. Detta\r\nhar tydligen socialdemokraterna väldigt svårt att\r\nförstå!</pre><pre>Anledningen till att vi behöver en översyn av den\r\narbetsrättsliga lagstiftningen är ju att lagarna i\r\nmånga avseenden fungerar dåligt, vilket jag har\r\nredovisat. Den tekniska och organisatoriska\r\nutvecklingen har gått mycket snabbt. Vi har nya\r\ntyper av företag, nya typer av yrken och\r\narbetsförhållanden som man måste ta hänsyn till.</pre><pre>Människors kunskapsnivå är nu sådan att man inte\r\naccepterar överhöghet vare sig från facket,\r\narbetsgivaren eller politiker, för den delen. Jag\r\nundrar om inte mycket av den attityd som Sten\r\nÖstlund visar här medverkar till den flykt från de\r\nfackliga organisationerna som vi nu ser.</pre><pre>Jag frågar återigen: Varför, Sten Östlund, tillsätts\r\ninte en parlamentarisk utredning så att vi kan få\r\ndessa frågor belysta ur alla aspekter?</pre><pre>Anf. 68 ELVER JONSSON (fp) replik:</pre><pre>Fru talman! Jag inleder med att säga att det\r\nförmodligen inte framkommer inte så mycket nytt i\r\ndebatten. Det är bara en lätt överdrift.</pre><pre>När man ytterligare läser igenom vad\r\nsocialdemokraterna har skrivit i betänkandet nr 6,\r\nfinner man att de ändå visar en attitydförändring.\r\nLäs noga s. 12--13 och se slående likheter med\r\nreservation 1!</pre><pre>Det var därför jag ställde min fråga till Sten\r\nÖstlund om det inte hade varit rimligt att\r\nutskottet -- med denna förkrossande majoritet för\r\natt det föreligger behov av översyn -- kanske rent av\r\nskulle kunna komma fram till att parlamentet också\r\nborde ha inflytande i denna fråga.</pre><pre>Det finns naturligtvis en gradskillnad här mellan å\r\nena sidan oppositionen och å andra sidan ett\r\nregeringsparti som har foten inne i kanslihuset.\r\nMen vi vet ju hur det kan skifta, det här med att\r\nsitta i regering eller i opposition. Det kan kanske\r\nockså bli till glädje för Sten Östlund att det kan ske\r\nunder parlamentariska former.</pre><pre>Jag noterar den attityd med vilken\r\nsocialdemokraterna besvarar frågan om\r\növersynskravet. Man konstaterar att\r\nsocialdemokraterna hyser stor sympati för de\r\nmotioner som folkpartiet och övriga borgerliga\r\nopponenter har väckt. Jag tycker möjligen att det\r\när litet hårt mot vänsterpartiet att det här väl får\r\nuppfattas som en deklaration om att\r\nsocialdemokraterna ser saken från andra\r\nutgångspunkter. I övrigt nämns inte vänsterpartiet.</pre><pre>Jag noterar det som ett värdefullt tillskott, men jag\r\ntror snarare att det finns ett slags komplex hos de\r\ngoda socialisterna inom socialdemokratin att sätta\r\nsig ner och diskutera i ett brett forum av detta slag\r\ndär vi behöver bli överens för att få stabila regler på\r\narbetsmarknaden.</pre><pre>Sedan säger Sten Östlund att de byråkratiska\r\nhindren är betydligt överdrivna. Men visst finns de!\r\nFramför allt är det på brist på smidig samordning --\r\nnågonting som arbetsmiljökommissionen har\r\nkonstaterat.</pre><pre>En annan iakttagelse gjorde jag när Sten Östlund\r\ntalade för sig och sina partikamrater om den kritik\r\njag framförde mot regeringen för dess attacker på\r\nlegitima stridsåtgärder -- enkannerligen\r\nstrejkrätten, vilken man ville ta bort under\r\nvårvintern. Den kritiken bemötte inte Sten\r\nÖstlund. Jag tolkar det som att Sten Östlund med\r\nledsnad har konstaterat detta regeringens angrepp\r\npå legitima rättigheter på arbetsmarknaden.</pre><pre>Förklaringen till att reaktionen blev så häftig tror\r\njag var att en legal strejkrätt har inte arbetstagarna\r\nfått. Det har man genom decennierna tagit sig rätt\r\ntill, och därför slår man hårt vakt om den\r\nrättigheten.</pre><pre>Anf. 69 KARL-ERIK PERSSON (v) replik:</pre><pre>Fru talman! Sten Östlund säger att, vilket han har\r\nrätt i, vi inte vet vad Nicklassonska utredningen\r\ninnehåller. Jag vet åtminstone inte vad den\r\ninnehåller.</pre><pre>Det som har läckt ut borde i alla fall Sten Östlund\r\nkunna kommentera. Det är som jag sade -- man\r\nskall höja strejkböter, man skall kunna straffa\r\nfackliga förtroendemän som inte helt tar avstånd\r\nfrån olagliga strejker. Det är helt unikt, inte bara i\r\nSverige utan i all europeisk lagstiftning, om detta\r\ngenomförs.</pre><pre>Sedan talar Sten Östlund om experter. Jag kan hålla\r\nmed om att det kan vara svårt att ta ställning till\r\nolika experters utlåtanden. Nu talas det t.ex. om att\r\nman för att man skall få ordning på ekonomin skall\r\nhöja arbetslösheten. Ju högre arbetslöshet, desto\r\nmer blomstrar Sverige enligt vissa ekonomer.</pre><pre>Är det verkligen så att det arbetas alldeles för\r\nmycket här i landet? I så fall tycker jag att det vore\r\nbättra om man sänkte arbetstiden i stället för att\r\nsparka ut arbetare i arbetslöshet!</pre><pre>Krisen är tydligen allra värst på arbetsmarknaden.\r\nHär har den fria prissättningen härskat, och företag\r\nsom har gått bra har betalat ut högre löner för att få\r\narbetskraft. Den osynliga handen verkade och\r\nstyrde resurser dit där de gjorde mest nytta. Det\r\ntycks alla partier vara emot i dag.</pre><pre>Nu visar det sig att just på arbetsmarknaden passar\r\ninte marknadsekonomin som man har talat så\r\nvackert om. Därför skulle ni göra en slags omvänd\r\nperestrojka: Superlönesättaren Rehnberg får bli\r\nvår anti-Jeltsin och ersätta förhandlingar med\r\ncentrala kommandon.</pre><pre>Fråga är om inte regeringen skulle ta sig en extra\r\ntitt på femårsplaner också. I andra länder som har\r\nprövat det finns massor med krismedvetande.\r\nFråga är om inte Sten Östlund, som den gamla\r\nfackliga arbetare han i grund och botten är, skall\r\ndeklarera att han tar avstånd från de tankegångar\r\nsom har sipprat ut från den Nicklassonska\r\nutredningen.</pre><pre>Anf. 70 KERSTI JOHANSSON (c) replik:</pre><pre>Fru talman! Jag yrkade i mitt första inlägg bifall till\r\nvåra reservationer i dessa fyra betänkanden. Det\r\nblir kanske lite för arbetsamt för kammaren, och\r\ndärför vill jag ändra detta och säga att centern står\r\nbakom de reservationer där vi finns med. Jag yrkar\r\nbifall till reservation 1 i arbetsmarknadsutskottets\r\nbetänkande 3 och reservation 1 i\r\narbetsmarknadsutskottets betänkande 6.</pre><pre>Sedan, Sten Östlund, förstår jag att det svårt att\r\nbifalla eller ens sympatisera med motioner som\r\nkommer från andra partier än socialdemokraterna.\r\nAnnars skulle det ju sannerligen vid flertal tillfällen\r\nha funnits möjligheter till förbättringar när det\r\ngäller den arbetsrättsliga lagstiftningen.</pre><pre>Vi vill i likhet med folkpartiet och moderaterna ha\r\ntill stånd en parlamentarisk utredning och en\r\nutvärdering. Vi tror att en utredning där alla får\r\nvara med är den som bäst gagnar saken. Den\r\ninriktning som den arbetsrättsliga lagstiftningen har\r\nhaft mot att stärka de fackliga organisationerna,\r\nhar fört med sig att det i flera hänseenden har blivit\r\nen stelbent utformning. I vissa fall medför den\r\norimliga konsekvenser för den enskilde. Vi pekade\r\npå detta i ett tidigare anförande.</pre><pre>Arbetsrättslagstiftningen har också främst\r\nanpassats efter storföretagen och de centrala\r\nfackliga organisationernas funktionssätt och behov.\r\nSmåföretagens och de enskilda arbetstagarnas\r\nnågot annorlunda situation har inte, som vi ser det,\r\nbeaktats tillräckligt. Det är viktigt att man också\r\nbeaktar småföretagen. De är oändligt många i vårt\r\nland, finns över hela Sverige och sysselsätter många\r\nmänniskor.</pre><pre>När det gäller förtroendemannalagen har det\r\nkonstaterats i många av dessa yttranden -- det håller\r\njag med om -- att goda relationer mellan de\r\nanställda och företagen är nödvändiga för att\r\nföretagen skall bli framgångsrika. Det är viktigt att\r\nslå vakt om detta. Om man vill utveckla\r\nföretagsdemokrati är det viktigt att man i de små\r\nföretagen bygger på de naturliga förutsättningarna\r\ntill samverkan som finns där. Vi har all anledning\r\natt även läsa de yttranden som kommer från de\r\norganisationer som har avstyrkt propositionen om\r\nfackliga förtroendemän.</pre><pre>Anf. 71 STEN ÖSTLUND (s) replik:</pre><pre>Fru talman! Sonja Rembo påtalar att jag är en\r\nklasskampskämpe. Det kanske jag är, åtminstone i\r\nförhållande till Sonja Rembo.</pre><pre>Huvudsyftet med de socialdemokratiska förslagen\r\npå arbetsrättens område är att stödja de enskilda\r\nmedlemmarna så att de får större möjligheter till\r\npåverkan i sin dagliga arbetssituation. Det är\r\ninriktningen för vårt program Arbetsrätten på 90-\r\ntalet.</pre><pre>Vi tror inte att det kan komma till stånd om\r\narbetstagarna inte kan utnyttja ett mycket gott stöd\r\nfrån sina fackliga organisationer. Om man går en\r\nannan väg, som kanske främst kommer till uttryck\r\ni SAFs program Marknad och mångfald, tror vi att\r\narbetsgivarens beredvillighet helt och hållet blir\r\navgörande för hur den enskilde anställde skall\r\nkunna påverka sin situation. Den kommer att bli\r\nmycket begränsad i många företag, även om de på\r\nSAF som har skrivit det här programmet är mycket\r\nvälvilliga i sin inställning. Ute i den praktiska\r\nverkligheten på företagen kommer de anställda att\r\nbehöva stöd från bra lagstiftning, förhoppningsvis\r\nbra avtal och starka fackliga organisationer.</pre><pre>Elver Jonsson, vi anser att det finns ett behov av\r\növersyn. Vi anser inte att vi behöver besluta i den\r\nfrågan i dag. Jag förmodar att det pågår ett arbete\r\npå departementet med utskrift av en instruktion för\r\nutredningen. Så småningom kommer en utredning\r\natt tillsättas. Det beslutet har vi fattat. Det är\r\nvanligt att vi i vårt parti diskuterar så här stora\r\nfrågor -- vi anser att detta är en stor fråga -- i vår\r\nhögsta politiskt beslutande församling.</pre><pre>Karl-Erik Persson tycker att jag skall ta avstånd\r\nfrån Nicklasson och hans förslag. Det kanske man\r\nskall göra till viss del. När det gällde vad som hände\r\npå vårvintern vill jag säga att det inte var fråga om\r\nstrejkböter och förbud mot legitima strejker, utan\r\ndet riktades mot vilda strejker. Nicklassons\r\nutredning kommer väl också att inriktas mot detta.</pre><pre>År 1961 när jag gick på min första instruktionskurs\r\ni Metall var strejkböterna 200 kr. Då fanns det\r\nfaktiskt företrädare från förbundet som ansåg att\r\nman borde se över dem. De är desamma i dag. I\r\npenningvärde vet jag inte om det är ungefär det\r\nsamma som har läckt ut ifrån Nicklassons\r\nutredning.</pre><pre>Jag får återkomma till resten i min nästa replik.</pre><pre>Anf. 72 SONJA REMBO (m) replik:</pre><pre>Fru talman! Elver Jonsson redogjorde för de\r\nområden där vi är överens om behovet av en\r\növersyn inom arbetsmarknadspolitiken. I vår\r\nmotion har vi sagt att syftena är att stärka den\r\nenskildes rätt, att öka den enskildes inflytande på\r\nden egna arbetsplatsen, att undanröja hindren för\r\nen väl fungerande arbetsmarknad, att underlätta\r\narbetsmarknadens funktion och ge utrymme för\r\nnyskapande. Detta är syften som sammanfaller väl\r\nmed dem som Sten Östlund uppger vara hans och\r\nsocialdemokratins syften.</pre><pre>Samtidigt vill jag än en gång hänvisa till de\r\nkonkreta förslag och synpunkter som framkom vid\r\nSAP-kongressen. De tyder snarare på att\r\nsocialdemokratin vill stärka det korporativa\r\ninflytandet i samhället, inte den enskildes, de\r\nlokala fackligas och de enskilda fackliga\r\nrepresentanternas möjligheter att samarbeta med\r\narbetsgivarna.</pre><pre>När Sten Östlund talar om arbetsgivare talar han\r\nom SAF. Det är fortfarande klasskämpen. Jag vill\r\ntacka Sten Östlund för att han inte ville betrakta\r\nmig som klasskämpe. Det tog jag som en ren\r\nkomplimang.</pre><pre>Det finns även andra arbetsgivare. Vi har\r\nkommuner och landsting. De täcker i dag en allt\r\nstörre del av arbetsmarknaden. I mitt inlägg talade\r\njag om 50 000 deltidsanställda och vikarier inom\r\nlandstinget. På arbetsgivarhåll, dvs. hos våra\r\npolitiskt valda kolleger, är man djupt bekymrad\r\növer hur lagstiftningen konkurrerar med den\r\npolitiska demokratin. Det finns också anledning att\r\ntitta på detta, Sten Östlund.</pre><pre>Jag kan fortfarande inte frigöra mig från att\r\nsocialdemokratin talar med dubbla tungor i den här\r\nfrågan liksom i så många andra sammanhang. Det\r\när i så fall därför att syftet inte bara är det som Sten\r\nÖstlund uppger och som vi är eniga om, utan att\r\nstärka de korporativa inslagen.\r\nSocialdemokraterna vill därför inte ha med\r\nborgerliga partier, eller andra partier över huvud\r\ntaget, i detta översynsarbete.</pre><pre>Anf. 73 ELVER JONSSON (fp) replik:</pre><pre>Fru talman! Mitt påstående att Sten Östlund i sak\r\nhade närmat sig den borgerliga oppositionen gjorde\r\natt han blev så uppmuntrad att han inledde sin\r\nreplik med att tala om den allmänna inriktningen,\r\nprinciperna samt att det skulle främja den enskilda\r\narbetstagaren. Det blev riktigt liberal musik. Jag\r\nkan instämma i den delen.</pre><pre>Det finns en del komplex som av och till lyser fram\r\nhär. Sten Östlund återvänder med något slags\r\nhatkärlek till SAFs program.\r\nBranschorganisationerna är naturligtvis viktiga\r\ninslag, och det finns anledning att både lyssna till\r\ndem och ta del av vad de har att säga. Som politiker\r\noch lekmän i sammanhanget tror jag dock att vi inte\r\nskall lockas till att förläsa oss vare sig på SAFs\r\nskrifter eller LOs bulletiner. Låt oss hålla detta en\r\nbit ifrån oss!</pre><pre>När det gäller översynsarbetet är vi i sak överens,\r\nmen vi har inte lyckats nå en samstämmig\r\nuppfattning i utskottet om formerna. Det pågår ett\r\narbete. Jag lyssnade mycket noga på Sten Östlund.\r\nHan lade till ''förmodar jag'', dvs. att detta arbete\r\nskulle pågå. Det tror jag är en riktig iakttagelse.\r\nSten Östlund har farligt rätt på den punkten. En del\r\nförmodanden har kommit på skam. En\r\narbetsförmedlingslag har i omgångar utlovats av\r\nolika statsråd, men den dröjer. När det gäller den\r\ns.k. Britanniapropositionen tror jag också att\r\nregeringen har kört fast. Jag tror alltså att en\r\nparlamentarisk utredning kan hjälpa också\r\nkanslihusets politiker ur den tankevånda och\r\nbeslutskramp som de under det senaste året så ofta\r\nhar visat.</pre><pre>Jag har ingen invändning mot Sten Östlunds tes om\r\natt det är vanligt i vårt parti, som han säger, och att\r\nman bör diskutera det här. Det är helt i sin ordning.\r\nMen som parlamentariker kan vi inte vara nöjda\r\nmed att diskussionen om att beslut som är viktiga\r\noch behöver ha breda majoriteter i denna kammare\r\nförs endast i en partikrets. Den diskussionen\r\nbehöver breddas, och därför behövs det en\r\nparlamentarisk utredning.</pre><pre></pre><pre>Anf. 74 KARL-ERIK PERSSON (v) replik:</pre><pre>Fru talman! Det som sades om klasskämpar var\r\nintressant. Vem som är den bäste klasskämpen skall\r\njag låta vara osagt. Men vi kämpar kanske för var\r\nsin klass. Därför kanske vi bägge två är lika bra\r\nklasskämpar.</pre><pre>Sten Östlund säger att mycket av det som kommit\r\nfram i den Nicklassonska utredningen stämmer\r\növerens med det som hände i våras och att det finns\r\nvissa likheter som man kanske skall ta till vara.\r\nFrågan är egentligen vad det liknade mest. Jag\r\ntycker att det som läckt ut från den Nicklassonska\r\nutredningen mest liknar SAFs program. Det helt\r\nunika är att man skall straffa fackliga företrädare.\r\nIngen annanstans i Europa straffar man de fackliga\r\nföreträdarna för att de inte tar aktivt avstånd från\r\nen vild konflikt. Vi i Sverige blir alltså unika. Det\r\nkan ju kanske vara roligt att vara unik på något\r\nområde. Men jag tror inte att det är rätt område att\r\nvara unik på.</pre><pre>En höjning av strejkböterna är ungefär det samma\r\nsom när man säger att man inte kan sluta fred om\r\nman inte har krigat först. Jag tror faktiskt inte på\r\ndet. Om man inte kan förhandla finns det inga\r\nstrejkböter i världen som kommer att förbättra det\r\nhär, utan det kommer att medföra andra konflikter\r\nom man höjer strejkböterna på det här sättet. De\r\nhar varit nog avskräckande. Jag kan hålla med om\r\natt strejkböterna har varit 200 kr. under en längre\r\ntid, men 200 kr. är faktiskt ganska mycket pengar\r\nför vissa arbetare i dag som har det dåligt ställt. De\r\nhögavlönade går ju knappast ut i vilda strejker, som\r\ndet ser ut i dag. Därför är jag litet fundersam över\r\natt Sten Östlund med sin bakgrund och fackliga\r\nerfarenhet inte kraftfullare tar avstånd från det som\r\nhar läckt ut från den Nicklassonska utredningen.</pre><pre>Anf. 75 STEN ÖSTLUND (s) replik:</pre><pre>Fru talman! Först vill jag säga att det påtalats att\r\njag, när jag yrkade bifall till hemställan i\r\nbetänkandena, angav fel nummer på\r\nbetänkandena. Det skall vara hemställan i\r\nbetänkandena 3, 4, 5 och 6.</pre><pre>Jag skall återgå till att kommentera det som jag inte\r\nhann med i den förra repliken. Kersti Johansson,\r\noch även Elver Jonsson och Sonja Rembo, talade\r\nom att det finns kritik mot systemet, att det är\r\nbyråkratiskt och stelbent. Om man skall ge\r\nanställda vissa rättigheter innebär det att vissa\r\nbyråkratiska och formella regler måste följas av\r\narbetsgivaren. Det finns enligt min mening vissa\r\narbetsgivare som anser att så länge de inte får göra\r\nprecis som de vill, utan det finns regler i vägen för\r\ndem, anser de att det är en byråkrati som är av\r\nondo. Vi måste alltså vara på det klara med att så\r\nlänge det finns människor som går ut och talar om\r\natt det skall finnas en arbetsrätt som ger rättigheter\r\nåt de anställda kommer det också hos arbetsgivare\r\natt finnas inslag av kritik för att detta innebär en\r\nviss byråkrati. Det kommer vi aldrig ifrån.\r\nAlternativet är att man ger den ena eller den andra\r\nparten bestämmanderätt. Och då får väl vi välja ut\r\nde frågor som varje part får bestämma över. Och\r\ndet blir väl inte särskilt mycket bättre.</pre><pre>Sonja Rembo menar att vi bara är ute efter att\r\nstärka facket. Vi behöver åtminstone ha så starka\r\nfack att de kan stödja sina medlemmar så att de ges\r\nökade möjligheter att påverka. Bakåt sett innebär\r\ndet här en indirekt kritik mot den nuvarande\r\nlagstiftningen, dvs. mot att man genom denna än så\r\nlänge inte har förmått föra ut den demokrati som\r\nockså vi förväntade oss i högre grad skulle komma\r\nner ända till den enskilde. Vi vill i framtiden föra ut\r\ndemokratin och möjligheterna att påverka så långt\r\nsom det står i vår makt, ut till de enskilda\r\nmänniskorna, med stöd av deras fackliga\r\norganisationer.</pre><pre>Jag förstår inte vad Sonja Rembo menar med att vi\r\ninte skulle vilja ha med andra partier i utredningen.\r\nJag utgår från att det blir en bred parlamentarisk\r\nutredning som skall ta ställning till den framtida\r\narbetsrätten. Något annat kan jag inte tänka mig.</pre><pre>Elver Jonsson säger att kanslierna har haft\r\nbeslutsvånda. Ja, det har varit svåra frågor att ta\r\nställning till. Arbetsförmedlingslagen är ingen lätt\r\nfråga att ta ställning till och förändra. Men jag tror\r\ninte att det finns någon beslutsvånda i den frågan, i\r\nsynnerhet inte efter den senaste kongressens\r\nbeslut. Denna kongress hade på uppdrag av den\r\nföregående kongressen arbetat fram ett förslag. Nu\r\när vi beslutsfärdiga i partiet.</pre><pre>Förste vice talmannen anmälde att Sonja Rembo\r\noch Kersti Johansson anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Anf. 76 LARS ULANDER (s):</pre><pre>Fru talman! Jag skall inte gå in i den diskussion som\r\nSten Östlund så framgångsrikt har fört, utan skälet\r\ntill att jag tar till orda är att jag hörde Elver\r\nJonssons referat av någonting som har hänt här i\r\nStockholm. Tyvärr hörde jag inte Sonja Rembos\r\ninlägg. Det var av alldeles speciella skäl, och det\r\nber jag om ursäkt för.</pre><pre>När det gäller Elver Jonssons mycket slarviga\r\npåståenden vill jag säga en del saker. Elver Jonsson\r\nhar med anledning av en artikel i Svenska\r\nDagbladet dragit några slutsatser som inte är\r\nriktiga. Han säger att facket inte har lyckats stoppa\r\nen oseriös arbetsplats, bl.a. på Globen i Stockholm.\r\nLåt mig berätta bakgrunden till detta.</pre><pre>Ett företag som är under polisutredning och som är\r\nmisstänkt för att utföra s.k. svartjobb, alltså en\r\nkriminell verksamhet, har vi för närvarande under\r\ndiskussion. Elver Jonsson konstaterade att facket\r\ninte hade lyckats stoppa företagets framfart och tog\r\ndet till intäkt för att det förekommit ett\r\nmisslyckande från fackets sida. Låt mig slå fast en\r\nsak som är mycket viktig, nämligen att en facklig\r\norganisation inte kan och aldrig skall leka polis. Det\r\när polisen som skall sköta sådant arbete. Och det är\r\nalldeles entydigt att det i den arbetsrättsliga\r\nlagstiftningen inte förutsätts att den fackliga\r\norganisationen skall ha den uppgiften.</pre><pre>Följande har hänt. Det handlar om ett företag som\r\nhar ganska många anställda. Det företaget skulle ha\r\nkunnat heta Dr Jekyll  &amp;  Mr Hyde, men det heter\r\nnågot annat. Företaget har en vit verksamhet, som\r\nvisats utåt, med organiserad personal. Företaget\r\nhar skött skattefrågorna, har haft hängavtal med\r\nden fackliga organisationen och har för en del av sin\r\nverksamhet varit alldeles korrekt. Utöver detta har\r\nföretaget en något mörkare sida med s.k. svart\r\narbetskraft. Att polisen har fått detta klart för sig\r\noch åtalat företagsägarna tycker jag är ganska\r\nduktigt. Vi skall ha klart för oss att de som sysslar\r\nmed dessa skumraskaffärer är ganska fiffiga.</pre><pre>Det är dock förvånande att Elver Jonsson drar\r\nslutsatser av tidningsartiklar skrivna av personer\r\nsom inte är speciellt kunniga. Det borde emellertid\r\nElver Jonsson vara efter så lång tid med arbetsrätt\r\nsom specialitet. De här artiklarna ger en felaktig\r\nbild av hur Byggnads avdelning i Stockholm har\r\nagerat. Låt mig få säga att jag tycker att det är bra\r\natt pressen intresserar sig för de här frågorna. Flera\r\ni pressen skulle gå in och arbeta för att få bort den\r\nhär typen av verksamhet från arbetsmarknaden,\r\nmen det skulle naturligtvis vara en fördel om\r\ninformationen var korrekt.</pre><pre>Vad journalisterna har missat är skillnaden mellan\r\narbetsentreprenad och s.k. svart arbetskraft. Det\r\nfinns ett protokoll som har redovisats i Svenska\r\nDagbladet -- som tydligen också Elver Jonsson har\r\nsett och som anförs som ett bevis. Det är ett alldeles\r\nperfekt protokoll, men journalisterna har inte klart\r\nför sig skillnaden mellan entreprenadsavtal och\r\nsvartjobb. Därför har de dragit felaktig slutsats.</pre><pre>Elver Jonsson berättade att\r\nByggnadsarbetareförbundet har begärt en\r\nförklaring från sin avdelning i Stockholm. Låt mig\r\nge det beskedet till Elver Jonsson att\r\nByggnadsarbetareförbundet inte har bett om någon\r\nförklaring och inte heller har någon som helst\r\nanledning att göra det. En facklig\r\nhuvudorganisation arbetar inte på det sättet i\r\nförhållande till sina avdelningar. Det var ytterligare\r\nett ganska grovt övertramp från journalisterna,\r\nmen det kanske inte finns anledning att gå närmare\r\nin på det.</pre><pre>Elver Jonsson skall kanske framdeles, och med\r\nfördel, grunda sina påståenden på något annat än\r\nen tidningsartikel. Med kunskap om den långa tid\r\nsom Elver Jonsson har arbetat med\r\narbetsrättsfrågor är jag litet förvånad över att han\r\ninte ser bakom en tidningsartikel, som faktiskt\r\nganska uppenbarligen är felaktig.</pre><pre>Anf. 77 SONJA REMBO (m):</pre><pre>Herr talman! Det var synd att Lars Ulander inte\r\nhörde vad jag sade i mitt inlägg. Jag refererade\r\nockså till den artikelserie i Svenska Dagbladet som\r\nhar pågått och pågår fortfarande. Även om jag vill\r\nge Lars Ulander en eloge för att han går upp i\r\ndebatten, tycker jag att han gör det väldigt lätt för\r\nsig. Jag utgick Bygg-Ettans agerande i Mondfallet\r\nmed de maffialiknande metoder som framskymtar\r\ni Svenska Dagbladet-artiklar om Mondhärvan, där\r\ndet uppenbarligen är fråga om lagbrott, och\r\njämförde det med den kolossala handlingskraft som\r\nde fackliga organisationerna visade mot Tore\r\nGustavssons camping och servering på Gotland. Då\r\nlade man sannerligen inte fingrarna emellan. Det\r\nena förbundet efter det andra ställde upp med\r\nblockader därför att Tore Gustavsson inte ville\r\nteckna kollektivavtal.</pre><pre>När det gäller svartfirmorna i Stockholms\r\nbyggbransch kan Bygg-Ettan använda vetoreglerna\r\nenligt 38--40 §§ MBL och stoppa sådana. Man har\r\ninte gjort det. Lars Ulanders förbund har godkänt\r\ndet ena avtalet efter det andra. Det har pågått i över\r\nett år. Man skall visserligen inte tro allt som står i\r\ntidningarna -- det håller jag med om -- men Lars\r\nLindblom på Svenska byggnadsarbetareförbundet\r\nsäger ändå enligt Svenska Dagbladet att Bygg-\r\nEttan i Stockholm hade kunnat stoppa Mond Bygg\r\nABs illegala verksamhet med hjälp av 39 § MBL.\r\nSå här efteråt kan man konstatera att det i fallet\r\nMond hade funnits möjligheter att utnyttja 39 §,\r\nsäger Lars Lindblom. Han säger vidare att det som\r\nregel brukar räcka med att föra 39 § på tal för att de\r\nstora företagen skall byta underentreprenörer.\r\nÄndå har inte Lars Ulanders förbundsavdelning\r\nBygg-Ettan agerat i det här fallet. Det är\r\nanmärkningsvärt. När det gäller de små företagen,\r\nden lilla mannen, ensamföretagaren, är facket\r\nhandlingskraftigt och visar muskler, men när det\r\ngäller stora företag och stora pengar är man\r\nplötsligt totalt handlingsförlamad. Det visar på\r\ncynism och hyckleri i tillämpningen av de\r\nstridsåtgärder som blockadrätten och vetoreglerna\r\ninnebär.</pre><pre>Anf. 78 ELVER JONSSON (fp):</pre><pre>Herr talman! Jag sade i mitt debattinlägg att\r\nalltsedan entreprenadreglerna i MBL har\r\ndiskuterats har man funderat kring att lägga in\r\nvetorätt. Det har t.o.m. hänt att vetoreglerna har\r\nkommit till användning när det gällt seriösa\r\nentreprenörers verksamhet. Så vetoreglerna\r\nbehöver ses över.</pre><pre>Min tes var att socialdemokraterna också i\r\nkammaren hävdar att vetorättsreglerna är ett\r\nmedel för att komma åt både oseriös verksamhet\r\noch den gråa arbetskraften och förutsätter att\r\nfackföreningarna med sin branschkännedom skall\r\nkunna sätta stopp för oseriösa entreprenadföretag.</pre><pre>Jag nämnde den härva vars vidd vi ännu inte har\r\nsett -- artikeln ger självfallet inga färdiga besked.\r\nDärför var jag väldigt försiktig med slutsats. Jag\r\nvill, herr talman, upprepa vad jag sade, nämligen\r\natt det skall bli intressant att se hur det ser ut då alla\r\nfakta ligger på bordet.</pre><pre>Det vi hitintills har sett är att vetorätten inte har\r\nkommit till användning även om mycket har talat\r\nför att det kunde vara en oseriös verksamhet. Nu\r\nskyller Lars Ulander på att de riktigt smarta\r\nkommer man naturligtvis inte åt och att här\r\nminsann var det inte lätt att göra någonting, för det\r\nfanns en vit sida och en svart sida. Det låter litet\r\naningslöst med hänvisningen till att det skulle vara\r\nsvårt att upptäcka den oseriösa verksamheten. Men\r\njag tror att det är viktigt att se på frågan, och jag\r\ntror att det styrker den uppfattningen att även de\r\nhär bitarna behöver ses över. Jag är helt ense med\r\nLars Ulander om att oseriösa företag skall vi sätta\r\nhinder för. De seriösa verksamheterna skall vi\r\nuppmuntra och stödja. Men den ekvationen har\r\nnuvarande MBL-paragrafen inte kunnat klara helt.\r\nVi behöver inte leka polis. Med vetorätten i dess\r\nnuvarande utformning har vi inte kunnat knäcka\r\ndet stora problemet att sätta stopp för de oseriösa\r\nföretagen. Den tanken ville jag föra fram i\r\ndebatten.</pre><pre>Anf. 79 LARS ULANDER (s):</pre><pre>Herr talman! Jag undrar om inte det skulle behövas\r\nen specialutbildning för både Sonja Rembo och\r\nElver Jonsson. Förhållandet är detta att om man\r\nicke har en ordentlig bakgrund och ordentligt på\r\nfötterna när man använder sig av 38--39 §§ kan man\r\ninte stoppa en verksamhet. Man kan inte på grund\r\nav att man inte tycker om en verksamhet gå ut och\r\nsäga: Det här får ni inte hålla på med. Man måste\r\nha ordentlig grund för att stoppa en verksamhet.\r\nVisst finns det tillfällen då man har stoppat. Men\r\njag förnekar att man kan göra det om det är seriös\r\nverksamhet, däremot kan man, om man har bevis,\r\nstoppa den icke seriösa verksamheten.</pre><pre>Sonja Rembo tar orden från en ombudsman på\r\nBygg-Ettan som intäkt för att Mond Bygg visst\r\nskulle ha kunnat stoppas med hjälp av 39 §. Det är\r\nfel.För att göra det krävs att man skall ha ett bevis\r\npå att det är en icke seriös verksamhet. I annat fall\r\nblir man själv skadeståndspliktig, om man har\r\nstoppat verksamhet på ett felaktigt sätt. Jag förstår\r\nalltså inte resonemanget. Förmodligen är det här\r\nett försök att få en chans att på något sätt klippa till\r\nmot fackliga organisationer. Men det här var en\r\nganska dålig grund. Jag måste säga att det samtidigt\r\nvar bra att jag fick möjlighet att klargöra vad det\r\nhär är fråga om.</pre><pre>Anf. 80 SONJA REMBO (m):</pre><pre>Herr talman! Jag tror inte att vare sig Elver\r\nJonsson eller jag behöver någon utbildning i det här\r\nfallet. Vi kan inte stoppa utan bevis, säger Lars\r\nUlander. Icke desto mindre har facket gjort det\r\nmånga gånger. Här hade man via sina kontrollanter\r\npå byggena haft möjlighet att gå in. Men jag skall\r\ninte pressa Lars Ulander hårdare i den här frågan,\r\ndärför att det finns många bottnar i detta. Vi\r\nkommer att få höra mycket om Mondhärvan\r\nframöver.</pre><pre>Sedan tror jag att Lars Ulander får göra upp med\r\nsin ombudsman på Byggarbetareförbundet om\r\nhans synpunkter på möjligheterna att använda\r\nMBL för att stoppa verksamheter. Jag tycker ändå\r\natt det här fallet visar att vetorättsreglerna är\r\nolyckligt utformade och att över huvud taget\r\nstridsåtgärder mot enskilda arbetsgivare tar sig\r\nuttryck som inte kan accepteras i ett rättssamhälle,\r\ndärför att bl.a. vetoreglerna i MBL ser ut som de\r\ngör och att möjligheterna till blockader av\r\nensamföretagare och företag som bara arbetar med\r\nfamiljemedlemmar medges i den utsträckning som\r\ndet görs. Vi behöver se över lagstiftningen på det\r\nhär området. Däri bör ingå en parlamentarisk\r\növersyn, såsom vi har begärt. Jag tror att Lars\r\nUlander kommer att vara ganska glad och tacksam\r\nden dag reglerna ses över och han slipper leka polis.\r\nJag håller helt med Lars Ulander om att han inte\r\nskall leka polis. Det är de rättsvårdande\r\nmyndigheterna som skall se efter och stävja\r\nbrottslighet av alla slag. Där är vi också eniga.\r\nBrottslighet av det här slaget är oacceptabel. Med\r\ntanke på de starka fackliga organisationer som vi\r\nhar i Sverige är det häpnadsväckande att företagen\r\nhar fått härja så fritt, så länge och i den omfattning\r\nsom det är fråga om. Detta är för mig obegripligt.\r\nDet understryker ännu mer behovet av att reglerna\r\nändras.</pre><pre>Anf. 81 LARS ULANDER (s):</pre><pre>Herr talman! Det här fallet visar bara en sak: att\r\ndet finns företagare som bedriver brottslig\r\nverksamhet ute på våra arbetsplatser. Det visar\r\ningenting annat än just detta. När Sonja Rembo\r\nsäger att detta är ett bevis på att facket inte skall ha\r\nnågon möjlighet att lägga fram sitt veto, är det fråga\r\nom en mycket underlig argumentation. Det här\r\nfallet visar ingenting annat än att vi kanske behöver\r\nfå en bättre ordning när det gäller polisens kontroll\r\nav denna typ av företag. Det går inte att säga att\r\ndet här hade kunnat stoppas med hjälp av fackets\r\nkontrollanter.</pre><pre>Låt mig bara berätta en ganska intressant sak. I går\r\nhade jag ett samtal med en rätt stor byggmästare.\r\nVi diskuterade av naturliga skäl just den här frågan.\r\nHan sade att han för två månader sedan inte hade\r\nen aning om att företaget i fråga existerade. Detta\r\nvisar att företaget har varit oerhört skickligt när det\r\ngällt att bedriva sin brottsliga verksamhet. Men det\r\nbevisar minsann inte att man inte behöver ha\r\nkontroll på företagen ute på arbetsplatserna,\r\ntvärtom.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>17 § Arbetsmiljö</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU8 Arbetsmiljö.</pre><pre>Anf. 82 MONA SAINT CYR (m):</pre><pre>Herr talman! Arbetsmarknadsutskottets\r\nbetänkande AU8, där det behandlas ett antal\r\nmotioner från allmänna motionstiden, har kommit\r\natt präglas av arbetsmiljökommissionens numera\r\navslutade arbete. I avvaktan på en proposition med\r\nanledning av kommissionens betänkande avslås\r\nmotionerna regelmässigt.</pre><pre>Från moderat håll har vi i avvaktan på klargörande\r\nförslag från regeringen funnit flera av utskottets\r\nformuleringar tillfredsställande. I några avseenden\r\nhar vi däremot funnit det nödvändigt att markera\r\nvår uppfattning genom reservationer.</pre><pre>Innan jag berör innehållet i dessa reservationer,\r\nkan jag emellertid inte underlåta att något röra vid\r\nhela det omfattande sceneri som omgivit\r\nkommissionens breda men korta arbete. Det\r\nsträcker sig från valår till valår. Kommissionen\r\ntillsattes nämligen 1988 -- för nästan exakt två år\r\nsedan, på tre dagar när --, och propositionen är att\r\nvänta valåret 1991.</pre><pre>Utskottet har vid ett tillfälle givits möjlighet att\r\nlyssna på kommissionen, men bland de organ som\r\nhar bildats i anslutning till kommissionen finns det\r\nockså ett råd som inledningsvis kallades till\r\ninformation. Sedan kom kallelserna totalt av sig.\r\nHäromdagen kom det oförhappandes en kallelse\r\nfrån departementet. Information skall ges om en\r\nvecka, räknat från i dag.</pre><pre>Det har förflutit omkring 15 månader sedan rådet\r\nsenast fick information. Kommissionens\r\nslutbetänkande lämnades i början av sommaren.\r\nEn kort remisstid har förflutit sedan dess. Men vi i\r\nrådet har ingenting fått veta. Därför vände jag mig\r\ntill departementet för att få ta del av remissvaren.\r\nDet var dess värre omöjligt. Några sammandrag\r\nexisterade inte heller. Annars tycker man nog att\r\ndet är självklart att en utskottsledamot, tillika\r\nrådsledamot, borde ha fått den här servicen från\r\ndepartementet utan att ens efterlysa den. En sådan\r\ninformation hade passat utmärkt vid detta\r\ndebattillfälle med hänsyn tagen till alla de\r\nhänvisningar som utskottet gör till kommissionens\r\nutförda arbete. Det är bara att beklaga att\r\ndepartementet undanhåller intresserade\r\nutskottsledamöter detta material och väntar\r\nytterligare en hel vecka med att informera rådet.</pre><pre>Herr talman! Jag skall därför i stället kort redogöra\r\nför våra reservationer. En gäller\r\nyrkesinspektionens verksamhet. Vi vill att en\r\ntydligare gränsdragning görs mellan myndighetens\r\nkontroll och företagets egen kontroll.\r\nFöretagshälsovården har den kompetens som\r\nbehövs för en ökad egenkontroll i företaget.\r\nYrkesinspektionens verksamhet med systemtillsyn\r\nbör accentuera myndighetens inspektionsroll i de\r\nsammanhang där den åstadkommer mest nytta.\r\nDet är däremot tvivelaktigt att inspektionens\r\nresurser satsas på interna konflikter i företag, vilket\r\nsker allt oftare i dag.</pre><pre>Vi har vidare en reservation beträffande systemet\r\nmed skyddsombud. Den lagstiftning som finns i dag\r\nhar utformats med tanke på förhållandena i de stora\r\nindustriföretagen. Mindre företag och de allt fler\r\nserviceföretagen erbjuder emellertid andra och\r\nannorlunda miljöer. Man bör kunna finna nya\r\nformer som bättre anpassas till speciella\r\nförhållanden. Därför behöver lagstiftningen prövas\r\nmot nya företagstyper. Samhällets mål bör givetvis\r\nvara en god arbetsmiljö vid alla slags arbetsplatser.\r\nMan bör sålunda sträva efter att finna fler olika\r\norganisationsmodeller. I det sammanhanget\r\nåterkommer vi även till vårt tidigare krav på att\r\nsystemet med de regionala skyddsombuden\r\nutvärderas.</pre><pre>Det händer fortlöpande mycket på våra\r\narbetsplatser. Lagstiftningen får inte bli inaktuell\r\neller för yvig. Den kan då skada mer än den gör\r\nnytta. En av riskerna är att ramlagen kring\r\narbetsmiljöfrågorna kompletteras med en snårskog\r\nav tillämpningsföreskrifter på olika nivåer vid sidan\r\nav regleringar i kollektivavtalen. Det är därför\r\nviktigt att en ständig uppföljning sker av\r\nlagstiftningens och reglernas konsekvenser. Det\r\ngäller då inte enbart kostnaderna, som utskottet\r\nkoncentrerar sig på genom att hänvisa till den s.k.\r\nbegränsningsförordningen. Det gäller också andra\r\neffekter. Är de positiva eller negativa? Utgör de\r\nstöd eller hinder? Har de överlevt sin avsedda\r\nfunktion? Är de redo för utmönstring? Man bör\r\ngivetvis sträva efter att ha ett minimum av\r\nregleringar, även på detta område, regleringar som\r\nmotiverar och är effektiva. Ju mer man bygger ut\r\nden organisatoriska delen på detta område, desto\r\nfler bestämmelser kommer till.</pre><pre>Till sist, herr talman, finns det anledning att\r\nifrågasätta de s.k. MBL-medlen. Ett par hundra\r\nmiljoner kronor ur arbetsmiljöfonden avsätts till\r\ninformation om en reform som infördes för 15 år\r\nsedan! Dessa medel kan användas bättre direkt i\r\nföretagen. Den avgift som finansierar denna\r\nverksamhet -- arbetarskyddsavgiften -- bör\r\nnedsättas i motsvarande mån. I det avseendet\r\nstöder för övrigt riksrevisionsverket våra\r\ntankegångar.</pre><pre>Herr talman! Med det sagda yrkar jag bifall till\r\nreservationerna 4, 6, 9 och 11.</pre><pre></pre><pre>Anf. 83 CHARLOTTE BRANTING (fp):</pre><pre>Herr talman! Vi vet alla hur viktigt det är för\r\narbetet att ha en god arbetsmiljö. Trots den stora\r\nreform om arbetsmiljön som den borgerliga\r\nregeringen genomförde 1977 finns det i dag en hel\r\ndel tecken som inger oro. Arbetsskadorna ökar,\r\nfrämst belastningsskadorna, och den psykosociala\r\narbetsmiljön är på många håll dålig, inte minst\r\ninom den offentliga sektorn.</pre><pre>En genomgående princip bakom\r\narbetsmiljöreformen var att arbetsgivarna och\r\narbetstagarna skulle ha samma inflytande. Denna\r\ngrundprincip tycker vi i folkpartiet bör gälla också i\r\nframtiden. Ibland sägs det att det finns\r\noöverstigliga konflikter mellan\r\nföretagsekonomiska krav och arbetsmiljökrav.\r\nDetta är felaktigt. Förbättrad och utvecklad\r\narbetsorganisation leder oftast till minskad\r\nfrånvaro, lägre personalomsättning och ökad\r\nproduktion. Brister i arbetsmiljön för med sig både\r\nföretagsekonomiska och samhällsekonomiska\r\nkostnader vid sidan av det lidande som de drabbade\r\nutsätts för. Tänk bara på vad en dålig arbetsmiljö\r\nkan kosta i fråga om vårdkostnader,\r\nförtidspensionering, socialförsäkringar och annat!</pre><pre>Det är bra att regeringen nu aviserat en\r\narbetslivsproposition. Folkpartiet vill med sin\r\nreservation 1 markera vilka principer vi tycker att\r\nregeringen skall utgå ifrån.</pre><pre>För det första gäller det decentralisering. Det är på\r\ndet lokala planet, menar vi, som kunskaperna om\r\nde konkreta förhållandena är bäst. Mot denna\r\nbakgrund föreslog vi att de nya fonderna skulle\r\nadministreras av parterna lokalt, av\r\nskyddskommittéerna. Nu blev det inte så, men\r\nfortfarande är vår förhoppning i folkpartiet att\r\npengarna kommer att användas för att stödja det\r\nlokala skydds- och arbetsmiljöarbetet. Jag ser fram\r\nmot att denna förhoppning verkligen kommer att\r\ninfrias.</pre><pre>För det andra gäller det ekonomiska styrmedel.\r\nFolkpartiet har länge i hårt motstånd mot\r\nsocialdemokraterna drivit krav på ekonomiska\r\nstyrmedel inom arbetsmiljön när det gäller\r\nstimulansbidrag till arbetsmiljöinvesteringar. Lika\r\nnegativa var socialdemokraterna från början till\r\nmiljöavgifter i fråga om den yttre miljön.</pre><pre>Nu tändes en strimma av hopp när\r\nsocialdemokraterna i den ekonomiska uppgörelsen\r\nmed folkpartiet i våras accepterade att en\r\narbetsgivarperiod med sjuklön skulle införas. Vi är\r\nnämligen i folkpartiet helt övertygade om att ett\r\nsådant system kraftigt skulle öka arbetsgivarnas\r\nintresse för att förbättra arbetsmiljön i syfte att få\r\nner antalet sjuk- och arbetsskadefall. Stora\r\nadministrationsresurser skulle också frigöras vid\r\nförsäkringskassorna, resurser som skulle kunna\r\nanvändas till rehabilitering. Men tyvärr går det inte\r\natt lita på socialdemokraterna. Nu hoppar man av\r\nden här uppgörelsen för att göra LO till lags.</pre><pre>Jag vill här fråga Kjell Nilsson om han inte anser att\r\nen sjuklön skulle göra att arbetsgivarna satsade mer\r\npå arbetsmiljön.</pre><pre>För övrigt anser vi att det är viktigt med ett mer\r\npreciserat arbetsgivaransvar. Varje år bör\r\narbetsgivarna vara skyldiga att genomföra\r\narbetsplatsundersökningar och i samarbete med\r\nskyddsombud och skyddskommitté utarbeta\r\nåtgärdsprogram. En systematisk\r\nförsöksverksamhet med krav på offentlig\r\nredovisning av arbetsmiljöförhållandena i samband\r\nmed den årliga ekonomiska redovisningen är ett\r\nannat inslag i ett informativt styrmedelssystem.</pre><pre>Det är alltså dessa principer -- decentralisering,\r\ndelegering, ekonomiska styrmedel och ett\r\npreciserat arbetsgivaransvar -- som vi tycker skall\r\nvara vägledande för utformningen av\r\narbetslivspropositionen. Det vore värdefullt att få\r\ndel av regeringens syn på dessa principer i dag.</pre><pre>Det är nu uppenbart att förhållandena inom den\r\noffentliga sektorn måste lyftas fram i\r\narbetsmiljödebatten. Sålunda visar t.ex.\r\narbetsskadestatistiken att det huvudsakligen är i\r\nden offentliga sektorn som arbetsskadorna ökar.\r\nPsykosociala arbetsmiljöfaktorer är ofta\r\nbakomliggande orsaker till exempelvis ryggont.\r\nMånga undersökningar visar alldeles klart att den\r\npsykosociala miljön försämrats rejält inom den\r\noffentliga sektorn.</pre><pre>Vi har i vår motion pekat på en rad åtgärder för att\r\nkomma till rätta med detta, t.ex. frihet för\r\npersonalen att själv fatta beslut, bättre system för\r\nbelöningar och uppskattning, understödjande av\r\npersonlig utveckling, mer allsidiga arbetsuppgifter.\r\nVi är övertygade om att en decentralisering av\r\nbeslutsfunktioner och ökad tilltro till de enskildas\r\nförmåga att lösa sina arbetsuppgifter är viktiga\r\ninslag för att lösa den offentliga sektorns\r\narbetsmiljöproblem. Utskottets majoritet är\r\nalldeles för passiv och hänvisar till att det är svårt\r\nför utomstående tillsynsorgan att angripa\r\narbetsorganisationens brister, och till att det är\r\narbetsgivarna som skall ha ansvaret. Och visst skall\r\narbetsgivarna ha ansvaret, men vi menar att det är\r\nnödvändigt att trycket på dem ökar så att de\r\nverkligen blir medvetna om vad som kan och bör\r\ngöras. Tycker verkligen socialdemokraterna att\r\nman kan slå sig till ro med att det är arbetsgivarnas\r\nansvar -- med tanke på den utveckling som vi ändå\r\nkan se på den psykosociala sidan?</pre><pre>I dag pågår ett seminarium som folkpartiet\r\nanordnar om kvicksilver i amalgam. Där talar bl a\r\nMargareta Molin över ämnet ''Vad händer den\r\nsjuka personalen och hur påverkar\r\nkvicksilverarbetet deras barn?'' Folkpartiet tycker\r\ndet är angeläget att socialstyrelsen,\r\nriksförsäkringsverket och arbetarskyddsstyrelsen\r\nverkligen har samma uppfattning om vilka åtgärder\r\nsom skall till vid kvicksilverförgiftning för både\r\npatienter och tandvårdspersonal. Tyvärr är det inte\r\nså i dag, utan man har en mängd olika tolkningar. I\r\ndet här sammanhanget vill jag speciellt\r\nuppmärksamma tandvårdspersonalens arbetsmiljö.\r\nVi menar i reservation 18 att den personalen måste\r\nfå bättre information om vilka skyddsföreskrifter\r\nsom gäller och också bättre möjligheter till\r\ngenerösare ersättning när personal drabbas av\r\nskador.</pre><pre>Herr talman! Vi hade från folkpartiets sida ett\r\nganska långt avsnitt i vår motion om kvinnors\r\narbetsmiljö. Det avsnittet har fått ett ganska\r\npositivt bemötande, så det är bara en punkt som jag\r\nhär vill kommentera. Det gäller de gravida\r\nkvinnorna. Jag måste säga att jag tycker att det är\r\nynkligt att utskottets majoritet går emot vårt krav\r\natt en gravid kvinna skall ha rätt till\r\nhavandeskapspenning om någon acceptabel\r\nomplacering inte kan ske. Tycker inte Kjell Nilsson\r\natt det finns anledning att ändra uppfattning här, så\r\natt vi inte år efter år måste reservera oss i denna\r\nfråga?</pre><pre>Folkpartiet står naturligtvis fast vid de\r\nreservationer som vi undertecknat, men jag yrkar\r\nbara bifall till reservationerna 1 och 22.</pre><pre>Anf. 84 KERSTI JOHANSSON (c):</pre><pre>Herr talman! I arbetsmarknadsutskottet\r\nbetänkande nr 8 behandlas arbetsmiljöfrågor. Det\r\när motioner från allmänna motionstiden som\r\nbehandlas, och avstyrks -- som vanligt, skulle jag\r\nvilja säga.</pre><pre>Den här gången avstyrks motionerna med\r\nhänvisning till att beredning pågår inom\r\nregeringskansliet av en proposition om\r\narbetslivsfrågor, där bl.a.\r\narbetsmiljökommissionens förslag ligger som\r\ngrund. Jag hoppas verkligen -- ja, jag utgår ifrån --\r\natt man i arbetet med propositionen också tar vara\r\npå förslag som finns i de motioner som väckts i\r\nriksdagen, i år och tidigare.</pre><pre>Nu vet vi att det har gjorts och görs mycket för att\r\nfå bort dåliga arbetsmiljöer. Den tekniska\r\nutvecklingen har förbättrat många jobb. Ökade\r\nkunskaper och större medvetenhet hos den\r\nenskilde har betytt en hel del. De fackliga\r\norganisationernas engagemang i arbetsmiljöarbetet\r\när en styrka när det gäller insatser på enskilda\r\narbetsplatser och i den konkreta situationen.</pre><pre>Men ändå har antalet människor som skadas i\r\narbetet ökat under senare år. Ökningen gäller\r\nockså olika slag av sjukdomar som förorsakats av\r\narbetet. Skadeutvecklingen har medfört en kraftig\r\nstegring både av långtidssjukskrivningarna och av\r\nförtidspensioneringarna. År 1988 uppgick de totala\r\nstatliga kostnaderna för långvarig sjukskrivning,\r\nförtidspensionering och arbetsskadeförsäkring till\r\nca 45 miljarder kronor, vilket är ungefär 4 % av\r\nBNP.</pre><pre>Arbetsskadorna leder till svåra problem och\r\nlidande för de enskilda människor som drabbas,\r\noch för stat och kommun medför arbetsskadorna\r\nlägre skatteintäkter. För företag och andra\r\narbetsgivare medför de olika slag av kostnader och\r\nolägenheter.</pre><pre>Arbetsmiljöfrågorna måste få högre prioritet -- det\r\ngäller även i företagens utbildningsverksamhet.\r\nDet får inte vara så att utbildningen i\r\narbetsmiljöfrågor endast berör arbetsledare och\r\nskyddsombud, utan den måste innefatta alla på ett\r\nföretag. Inte minst viktigt är att skola de anställda i\r\nriskmedvetande.</pre><pre>Även introduktionsprogram är viktiga. Vi vet\r\nexempelvis att arbetsskadorna bland unga\r\nfortsätter att öka. Det finns statistik som bekräftar\r\natt många får för kort introduktion och allför\r\nsnabbt lämnas ensamma i sitt arbete utan att en\r\narbetsledare tar ansvar för inskolningsperioden.\r\nEnligt arbetarskyddsstyrelsen sker mer än 10 % av\r\nungdomsolyckorna redan under första veckan på\r\ndet nya arbetet. 90 % av alla olyckor bland\r\nungdomar på arbetsplatserna inträffar under\r\nsommaren. Ofta beror olyckorna på att\r\nintroduktionen är bristfällig.</pre><pre>Många arbetsskador orsakas också av psykosociala\r\nfaktorer; det kan vara stress, det kan vara problem\r\nmed arbetskamrater -- men också ensamarbete kan\r\nvara oerhört påfrestande. Detta har studerats med\r\nhjälp av ISA-systemet under tiden 1982--1988.\r\nÄven om ISA-systemet är bristfälligt på många\r\npunkter rapporterades under 1988 tio gånger så\r\nmånga fall som under början av perioden. Vissa\r\nyrken har fler anmälda fall än andra. bl.a. är\r\nhemvårdare ett högriskyrke.</pre><pre>Ett annat svårhanterligt problem är mobbningen;\r\nutfrysningen av arbetskolleger.</pre><pre>En del av detta har vi i centern tagit upp i våra\r\nmotioner.</pre><pre>Även om vi återkommer till frågorna -- en\r\nproposition skall enligt uppgift komma i februari\r\n1991 -- vill vi lyfta fram en del av våra motionskrav.\r\nJag börjar med det som jag senast var inne på:\r\nmobbning på arbetsplatsen. Det är ett mycket svårt\r\nproblem för alla som drabbas -- och det är faktiskt\r\nganska många. Bland offren för mobbning finns\r\nalla typer av människor. Därför finns det inga enkla\r\nsvar på varför vissa personer utsätts för mobbning.\r\nMen på arbetsplatser som har hög arbetsbelastning\r\noch otillräckliga resurser och som utmärks av stress\r\nanses risken vara större för att en speciell person får\r\nmissnöjet över sig. Mobbning måste ses som ett lika\r\nallvarligt arbetsmiljöproblem som rent fysiska\r\nskador. Det kan leda till vantrivsel, till att\r\nindividens hela tillvaro krossas, ja, rent av till\r\nsjälvmord. Man beräknar att ett hundratal\r\nsjälvmord begås varje år i vårt land just på grund av\r\nmobbning.</pre><pre>Många av de mobbade söker hjälp hos fackliga\r\nledare, hos arbetsledare och chefer. En del kan\r\nkanske hjälpa till, men de flesta uppges sakna\r\nutbildning och erfarenhet för att klara dessa svåra\r\npsykosociala arbetsmiljöproblem.</pre><pre>Forskning är viktig på det här området. Det har vi\r\nockså påtalat. I betänkandet hänvisas till den\r\nforskning som pågår vid bl.a. Göteborgs\r\nuniversitet. Vi vill från centerns sida betona att det\r\när viktigt att stödja just forskning på området. Det\r\ngår också att arbeta på annat sätt. Fackliga\r\nmobbningsjourer har exempelvis startats bl.a. av\r\nTCO i Dalarna. Enligt uppgift visar verksamheten\r\npå goda resultat. Jag kan inte så mycket om detta,\r\nmen kanske kan det vara något att ta efter på fler\r\nhåll i landet. I ett särskilt yttrande har vi velat\r\nmarkera att det är angeläget att regeringen i\r\nberedningen av den kommande propositionen om\r\narbetslivspolitiken ägnar även det här området\r\nuppmärksamhet.</pre><pre>Vi har också pekat på att vissa kvinnliga\r\nyrkesområden har en både fysikt och psykiskt tung\r\narbetsmiljö. Vi kan ta vårdbiträden som exempel.\r\nDet är ju en personalgrupp där arbetsskadorna är\r\nmånga och personalomsättningen stor. Här har då,\r\nenligt utskottet, arbetsmiljökommissionen i sitt\r\nmaterial belyst skillnaderna i hälsa mellan kvinnor\r\noch män kopplat till arbetsmiljön. Men sedan\r\navstyrks våra motioner med att det är viktigt att\r\nkvinnornas problem synliggörs i det förestående\r\narbetsmiljöarbetet. Jag vill verkligen tillstyrka att\r\nså sker och att något ocskå händer som förbättrar\r\nkvinnornas situation. Jag tänker inte minst på\r\nhemtjänsten och dess personal. I och med att en så\r\nstor del av den tunga vården flyttas ut från\r\ninstitutionerna har arbetet inom hemtjänsten blivit\r\nallt tyngre. Här görs vissa insatser, men ytterligare\r\ninsatser är nödvändiga båda i fråga om utbildning\r\nav personalen och i fråga om utveckling av tekniska\r\nhjälpmedel. Här är det nu möjligt att med medel\r\nfrån arbetslivsfonden påbörja ett systematiskt\r\narbete för att förbättra arbetsmiljön just inom\r\nhemtjänsten.</pre><pre>Det betänkade som vi nu behandlar andas i alla fall\r\nen del välvilja mot kvinnorna. Propositionen är\r\nsom sagt aviserad. När den läggs får vi definitiva\r\nbesked. Det återstår att se vilka dessa blir.</pre><pre>En annan grupp som vi i centern har lyft fram i våra\r\nmotioner är lantbrukarna och deras psykosociala\r\nsituation. Det har skett stora förändringar på den\r\nsvenska landsbygden. Det har i sin tur lett till att\r\nlantbruket i dag är ett utpräglat ensamarbete. Det\r\nsociala nätverket har glesats ut mer och mer.\r\nLönsamheten har försämrats och de ekonomiska\r\nbekymren har tilltagit. Och även om\r\nutskottsmajoriteten anser att det är för tidigt att dra\r\nnågra slutsatser av effekterna av vårens\r\nlivsmedelspolitiska beslut råder just nu en stor oro\r\ninför framtiden bland många jordbrukare. Det\r\nhandlar i många fall om stora omställningar och att\r\nmånga också kanske måste bort.</pre><pre>Vi har i vår motion begärt en analys av de svenska\r\nlantbrukarnas situation när det gäller\r\nlevnadsförhållanden, psykosocial belastning och\r\nhälsa. Majoriteten i utskottet menar att en sådan\r\nkartläggning kan utföras inom jordbrukarnas\r\nföreningsrörelse och dess expertorgan på området.\r\nJa visst, det är fullt möjligt. Men jag tror i alla fall\r\natt det vore positivt om man också från annat håll\r\njust nu intresserade sig för den här yrkesgruppen\r\noch dess i dag långt ifrån ljusa situation. Jag\r\nbeklagar att utskottet är så kallsinnigt.</pre><pre>Jag vill nämna ytterligare en centermotion. Det är\r\nElving Anderssons motion om hörselskador. Enligt\r\nuppgift frikallas varje år ett tusental unga pojkar\r\nfrån militärtjänstgöring på grund av just\r\nhörselskador. Orsakerna kan naturligtvis vara\r\nmånga. Men enligt vissa undersökningar är den\r\nmycket höga ljudnivån vid rockkonserter och på\r\ndiskotek samt de s.k. free-styleapparaterna starkt\r\nbidragande orsaker. Ljudnivån på t.ex. diskotek\r\nligger nästan alltid över de gränsvärden som är\r\nskadliga och som inte accepteras inom t.ex.\r\nindustrin. Att vistas i sådana miljöer kan därför\r\nleda till skador. Inte minst ur arbetsmiljösynpunkt\r\nför dem som jobbar på diskotek och motsvarande\r\nanläggningar är detta en allvarlig fråga.</pre><pre>Det behövs en bättre övervakning av de\r\nbestämmelser som gäller, men det kan också\r\nbehövas en skärpt lagstiftning. Vidare behövs en\r\neffektiv information till ungdomar om vilka risker\r\nde utsätter sig för genom att ha alltför hög volym\r\npå sina free-styleapparater. Den höga ljudnivå man\r\nhar beror säkert i de allra flesta fall på dåliga\r\nkunskaper om hur känsliga hörselorganen är och\r\nhur lätt man kan få obotliga skador. Här anser vi i\r\ncentern att en informationskampanj är nödvändig.\r\nDen borde lätt kunna ordnas i skolan genom t.ex.\r\nskolhälsovårdens försorg.</pre><pre>Herr talman! Det finns mycket mer att ta fram inom\r\ndet viktiga området arbetsmiljö. Men nu har ju en\r\nproposition aviserats och i och med det får vi\r\nanledning att återkomma till frågorna. I centerns er\r\nvi med stort intresse fram emot vad propositionen\r\nkommer att innehålla, inte minst på\r\narbetsmiljöområdet. I centern står vi bakom de\r\nreservationer som vi har i betänkandet, men jag\r\nkommer inte att begära votering på reservationerna\r\ni dag.</pre><pre></pre><pre>Anf. 85 LARS-OVE HAGBERG (v):</pre><pre>Herr talman! Arbetsmiljöns förbättring åstadkoms\r\ngenom den väldiga offensiv som ägde rum i\r\narbetslivet under 1960- och 1970-talen. Då fick vi\r\nförändringar i lagstiftningen. När jag ser på\r\ntalarlistan, finner jag att Kjell Nilsson står där. Vi\r\nhar väl diskuterat dessa frågor i ett tjugotal år. Det\r\nhar hänt ganska mycket under denna tid, och man\r\nkan fundera över var vi befinner oss i dag i\r\narbetslivet. På 1970-talet hade vi en väldig\r\ndiskussion om asbest. När vi i socialutskottet 1975\r\ndiskuterade frågan om ett förbud mot asbest, ansåg\r\nmajoriteten att något förbud inte behövdes.</pre><pre>Så kom 1980-talet och de som försvarade denna\r\nståndpunkt fick vända helt om. Det blev ett förbud,\r\nsom mitt parti hade krävt redan 1971. När man\r\nantog denna lag 1978, sade vi från vårt parti att de\r\npsykosociala delarna på MBL-sidan, alltså makten\r\növer företagen samt skyddsombudens och\r\nfackföreningarnas möjligheter, över huvud taget\r\nhur man skulle handskas med människor, skulle bli\r\nde stora problemen. Mycket riktigt blev de 1980-\r\ntalets problem, och vi fick en\r\narbetsmiljökommission som är framsprungen ur\r\ndessa problem.</pre><pre>Jag vill inte dra några längre slutsatser av detta och\r\nsäga att man skall lyssna på oss även i dag. Men de\r\nkrav som vi ställer i dag kanske blir morgondagens\r\nlösningar. Det sätt på vilket man genom\r\nramlagstiftning och partssamverkan har formulerat\r\nlagstiftningen på detta område har varit en\r\nbidragande orsak. Det är den mest uttalade\r\npartssamverkan som finns i en central lagstiftning,\r\ndär parterna har bestämt innehållet i lagen i stort\r\nsett. Dagens problem är en avläsning av det system\r\nsom vi har i dag, det kapitalistiska systemet.</pre><pre>Klassamhället är inte borta. Klassamhället drabbar\r\nolika människor. De som drabbas hårt av\r\nklassamhället och dålig arbetsmiljö men som\r\nbrukar bli bortglömda är kvinnorna. På något sätt\r\nvill man nästan förneka de specifika\r\narbetsmiljöproblem som kvinnorna har. Deras\r\nställning på arbetsmarknaden är avgörande. Därför\r\natt de är kvinnor har de de sämsta jobben i\r\nsamhället i dag. De har inte omväxlande och\r\nintressanta arbeten vare sig i industrin eller i service\r\noch handeln, inte heller inom den offentliga\r\nverksamheten. Därför får vi specifika kvinnliga\r\narbetsmiljöproblem. Kvinnorna står i dag längst\r\nner på klasstrappan, statusstegen och löneskalan.\r\nDet måste ligga en oerhörd tyngd i detta\r\npåpekande, för alla åtgärder i arbetsmiljön måste\r\ninriktas mot dem som har det sämst ställt i\r\narbetsmiljöhänseende.</pre><pre>Vi fick som sagt en arbetsmiljökommission. Den\r\nbyggde på det politiska uttalandet att de 400 sämsta\r\njobben skulle kartläggas och åtgärdas. Det kom ett\r\nmaterial som talade om förbud mot ackord, om\r\ndifferentierade arbetsgivaravgifter och om\r\nrehabilitering. Det var ett bra underlagsmaterial,\r\nsom egentligen borde ha legat till grund för väldigt\r\nomfattande förslag. Men så är det inte i dag. Den\r\nkartläggning som arbetsmiljökommissionen har\r\ngjort av miljön bevisar ju att det inte har skett\r\nnågon minskning av antalet olycksfall och andra\r\nskador i arbetslivet. Sjuktalen har ökat liksom\r\nantalet arbetsskador och antalet\r\nförtidspensionerade. Kostnaderna för frånvaron\r\ngenom arbetsskador och förtidspensionering har\r\nuppskattats till 60 miljarder kronor per år. Andelen\r\nförtidspensionärer har ökat under 1980-talet.</pre><pre>En rad myndigheter sysslar med arbetsmiljön. Det\r\nfinns i Sverige en stor kunskap om\r\narbetsmiljöfrågorna. Vi har 120 000 aktiva\r\nskyddsombud. Det är alltså inte kunskap och inte\r\ninformation som saknas. I stället är det makten att\r\nkunna använda kunskapen som saknas. Statistiken\r\ntalar sitt tydliga språk. Arbetsmiljön i Sverige har i\r\nsin vida mening faktiskt blivit sämre under senare\r\når. Förhoppningen att arbetsköparna och\r\nfackföreningarna skall tillsammans kunna inse\r\nbehovet av en god arbetsmiljö har visat sig vara en\r\nväldigt naiv tanke. Denna naiva tanke har kostat\r\nmånga människor skada och t.o.m. liv. De\r\nlångtidssjuka och förtidspensionerade lever i\r\nmånga fall inte något gott liv utanför arbetslivet.</pre><pre>Den slutsats som man måste dra av förslitningen av\r\narbetskraften är att man måste förskjuta makten\r\növer arbetsmiljön från arbetsgivarna till de\r\nanställda och fackföreningarna. Så ser vi det från\r\nvårt parti och från en stor del av\r\nfackföreningsrörelsen. Det är den enda garantin för\r\natt arbetsmiljön på ett avgörande skall kunna\r\nvändas rätt.</pre><pre>Arbetsmiljökommissionen har en rad förslag och\r\nvädjanden till arbetsgivarsidan men vill inte ta\r\nnågot rejält kliv framåt. Jag kan ge några exempel\r\npå hur man tassar omkring trots att man har ett gott\r\nmaterial:</pre><pre>Det bör vara möjligt att ge arbetsmarknadens\r\nparter ökat stöd att via avtal utveckla och förändra\r\narbetsorganisationen. Det bör vara möjligt att\r\nbryta ner monotona arbetsuppgifter.\r\nYrkesinspektionen bör i framtiden mer mejsla ut\r\nsin roll som tillsynsmyndighet. Alla anställda bör ha\r\nrätt till kompetensutveckling i arbetet.\r\nKommissionen är nu inte främmande för utvidgade\r\nsanktioner men anser att sanktionsfrågan bör ses\r\növer ytterligare. Möjligheten att döma ut\r\nföretagsbot bör kunna tillgripas i flera fall än i dag.</pre><pre>Detta är luddiga formuleringar på oerhört viktiga\r\noch centrala områden om man skall förbättra\r\narbetsmiljön.</pre><pre>Men som jag sade finns det även positiva delar i\r\narbetsmiljökommissionens förslag. Man talar om\r\npersonalekonomi. Det kan vara en väg att peka på\r\nvad arbetsmiljöskadorna kostar. Det kan medverka\r\ntill att personalomsättningen på grund av\r\narbetsskador inte blir så stor.</pre><pre>Slutsatsen är att kommissionens förslag är väldigt\r\ntunna, medan materialet är oerhört dyrt. Därför\r\nkvarstår de frågor som vi från vänsterpartiet redan\r\nhar ställt. En bättre arbetsmiljö måste bygga på att\r\narbetsmiljölagen och medbestämmandelagen\r\ntillförsäkrar fackföreningar och anställda makt och\r\ninflytande över en rad funktioner i arbetslivet:\r\narbetsorganisation, arbetstider, arbetstempo,\r\npersonalstorlek, rekrytering av arbetsledare,\r\nlöneformer osv. Det är enda möjligheten att kunna\r\ngå framåt. Det är det ansvar som de anställda kan ta\r\nför sitt företag eller sin myndighet i sin verksamhet.</pre><pre>Skyddsombuden har en nyckelroll på vägen mot en\r\nförnyad och bättre arbetsmiljö. Vi har länge krävt\r\natt stoppningsrätten skall vidgas från livsfara till\r\nohälsa på lång sikt. Den utökade stoppningsrätten\r\när nödvändig, framför allt om vi skall kunna\r\nförhindra utslitningsskador framöver.\r\nSkyddsombuden har ett förtroende i arbetslivet\r\nsom är helt nödvändigt för att de skall kunna ta på\r\nsig den rollen. Vissa fackliga företrädare har många\r\ngånger fjärmat sig från arbetslivet.\r\nFörtroendemannalagen har utnyttjats till maximum\r\noch därmed skapat klyftor i arbetslivet.\r\nSkyddsombuden lever i verkligheten och har därför\r\nförtroendet kvar. Skyddsombuden är många gånger\r\nföregångare till den utveckling av\r\nfackföreningsrörelsen som vi kan utläsa t.ex. i\r\nKiruna, där de fackligt förtroendevalda arbetar i\r\nproduktionen i stället för att sitta på sina\r\nexpeditioner. Denna utgångspunkt ser vi såsom\r\nviktig när det gäller att förändra inriktningen av\r\narbetet för en bättre arbetsmiljö.</pre><pre>Individuella ackord och liknande måste förbjudas.\r\nDet är inte omöjligt att yrkesinspektionen får\r\nsådana direktiv att den kan förbjuda sådana\r\narbeten. Arbetarskyddsstyrelsen skall ha en helt\r\nannan organisation.</pre><pre>Förslaget om en 14-dagarsperiod i sjukförsäkringen\r\noch om försämrade villkor vid sjukdom kommer\r\nsäkert inte att förbättra arbetsmiljön. Tvärtom\r\nkommer det att straffa de många troget arbetande\r\nmänniskor som i dag skall upprätthålla vår\r\nproduktivitet och tillväxt. De får bara 75 % i\r\nersättning. Naturligtvis kommer detta att inverka\r\npå arbetets innehåll och medföra en sämre\r\narbetsmiljö. Den subjektiva upplevelsen av ett\r\narbete är väldigt viktig.</pre><pre>En rad frågor tas upp i betänkandet. Jag skall ta\r\nupp en fråga som nämns i den reservation, som vi\r\ndenna gång inte har anslutit oss till. Vi kommer att\r\nrösta på den om den kommer upp till votering. Det\r\när reservation 16, som handlar om asbest och kisel.</pre><pre>Besöker man arbetsplatser får man en del\r\nerfarenheter. I Avesta och Torshälla kan man välja\r\nmellan pest och kolera. Där använde man asbest\r\nmen ville ha ett ersättningsmaterial. Man använde\r\ndå kvarts i en rulle i en glödgningsugn. Då visade\r\ndet sig att det materialet var 10--15 gånger sämre.\r\nDet dammade ofantligt, när man skulle slipa om\r\nrullarna. Till sist fick skyddsombudet välja mellan\r\npest och kolera. Han fick välja asbest. Det var ju\r\nhelt uppåt väggarna. Man visste att\r\nasbestmaterialet var farligt, men hur skulle man\r\ngöra. Efter vad både skyddsombudet och jag kan\r\nförstå har man på något sätt tillåtit kvarts i\r\narbetsmiljön. Man har inte givit ut ordentliga\r\nföreskrifter utan slappt låtit det vara och rullat\r\nvidare. Man skulle ha förbjudit användningen av\r\nasbest på fel ställen. Då hade man kanske tvingat\r\nfram ett ersättningsmaterial. Nu arbetar man där\r\nfastän man vet att arbetarna varje dag får i sig\r\ndammet.</pre><pre>I samband med att jag såg denna reservation\r\nupptäckte jag att registret över dem som råkat ut\r\nför lungskador helt plötsligt hade försvunnit hos\r\narbetarskyddsstyrelsen för två år sedan. Jag vet inte\r\nom detta har något samband. Men det kanske är\r\nvärt att påpeka.</pre><pre>Därmed, herr talman, ställer vi oss bakom Karl-\r\nErik Perssons ställningstagande till reservationerna\r\n8, 16, 19, 20. Jag kommer att begära votering\r\nbeträffande reservationerna 2 och 24.</pre><pre>Anf. 86 ANNA HORN AF RANTZIEN\r\n(mp):</pre><pre>Herr talman! Jag vill börja med att deklarera att\r\nmiljöpartiet står bakom alla de reservationer i AU8\r\nsom mitt namn står på. Jag yrkar bifall till\r\nreservationerna 5, 12, 16 och 20 i AU8.</pre><pre>Det första ärende som jag tänker ta upp här gäller\r\ncenterns motion om miljökunskap, som vi utan\r\nvidare spisning kunde skriva under, eftersom den\r\növerensstämmer väl med delar av miljöpartiets\r\npartimotion från i våras med rubriken Lära för\r\nlivet. -- Det är litet egendomligt att inte vår\r\npartimotion lika väl som centerns tagits upp till\r\nbehandling i AU.</pre><pre>I Lära för livet citeras uttalanden från ungdomens\r\nmiljöriksdag, där ungdomar krävde att skolan\r\nskulle ta sitt anvar och att miljökunskap skulle bli\r\nett eget ämne i både grundskolan och\r\ngymnasieskolan, på universitet och högskolor.\r\nYtterligare står i vår partimotion att lärarna måste\r\nvidareutbildas i miljökunskap och att\r\nlärarhögskolan måste satsa på en särskild\r\nutbildning av miljövårdslärare. Miljökunskap är\r\ndessutom ett inspirerande ämne -- det kan jag av\r\negen erfarenhet intyga. Alla, både elever och lärare\r\ngår ut på upptäcksfärd, antingen i naturen, i\r\narbetsmiljön eller i sina samlade kunskaper, och\r\nman finner spännande och ibland helt nya\r\norsakssamband i de invecklade ekologiska\r\nmönstren. Den elev eller lärare, som en gång\r\nfångats i denna kunskapens livsväv blir därmed\r\nockså en värdefull styrkepunkt i vårt allt mer\r\nnödvändiga miljöförsvar.</pre><pre>Så till miljöpartiets motion A241, där vi begär att\r\nminst 100 milj.kr. ur arbetsmiljöfonden avsätts för\r\nförebyggande av psykiska skador och att en\r\nåtgärdsplan för detta utarbetas. Vi reserverar oss\r\nmot utskottets skrivning, där det sägs att detta\r\narbete kan rymmas inom företagshälsovårdens\r\nordinarie arbete och budget.</pre><pre>Vi vet att de psykiska skadorna tilltar med ökande\r\nstress, konkurrens och krav på anpassning till ny,\r\narbetsbesparande, men omställningskrävande\r\nteknik -- som, trots att den som sagt är\r\narbetsbesparande, kräver större arbetsresultat per\r\ntidsenhet. Företagshälsovårdens viktigaste uppgift\r\när att sköta den förebyggande vården. Det är sant,\r\nmen det visar sig att företagshälsovården i\r\npraktiken får ta på sig mycket av\r\nvardagssjukdomarnas vård.</pre><pre>En viktig del av förebyggande psykisk omsorg\r\nbestår i att spåra och avhjälpa mobbning, en\r\nverkligt otrevlig avart av mänskligt beteende, som\r\ninte borde förekomma i ett civiliserat samhälle. Att\r\nspåra upp mobbningsoffer är ofta besvärligt,\r\neftersom den mobbade ofta har svårt att berätta om\r\nsina bekymmer och lika ofta blir avfärdad såsom\r\nvarande en besvärlig person med\r\nsamarbetssvårigheter. Får inte den drabbade\r\nomsorgshjälp är det risk för att fortsatt mobbning\r\ndriver honom eller henne in i tröstmissbruk av\r\nnågot slag. Att få den eller de mobbande att sluta\r\nmed sitt cyniska beteende kan vara minst lika svårt.\r\nDet kräver större insatser av tid och ibland också\r\nkunskap än vad företagshälsovården har möjlighet\r\natt ge.</pre><pre>Låt mig citera en mening ur den proposition med\r\nförslag om tilläggsbudget, vars motionstid går ut\r\njust i dag. Där föreslås riksdagen godkänna ''att\r\nbidrag till arbetsbiträde även skall kunna avse\r\ninsatser som 'fadder', exempelvis åt en psykiskt\r\nutvecklingsstörd arbetstagare eller personer som\r\nbehöver stöd på arbetsplatsen på grund av psykiska\r\nproblem eller missbruksproblem''. Detta visar att\r\nbehovet är känt och erkänt av regeringen, varför\r\ndet är märkligt motsägande av utskottet att\r\navstyrka denna miljöpartiets motion. En händelse\r\nsom ser ut som en tanke är att moderaterna i sin\r\nreservation 11 i samma moment föreslår att\r\nbidragen från arbetsmiljöfonden minskas med 200--\r\n250 milj.kr. -- så pengar till den i vår motion\r\nföreslagna insatsen väntar i arbetsmiljöfonden på\r\natt bli vettigt använda.</pre><pre>Så till den spännande men dystra historien om\r\nasbestos och silikos. Det är ju inte var dag man\r\nhittar en motion i Stockholms tunnelbana. Där njöt\r\njag en längre tid av Göran Palms blankversepos En\r\nvintersaga och hamnade mitt i motionstid i hans\r\nutredning om hur det kunde gå med en utredning\r\nom två plågsamma sjukdomar -- asbestos och\r\nsilikos eller asbest- och stendammslunga. Göran\r\nPalm själv erkände att han tyckte det var\r\nmärkvärdigt med den tystnad som följde på\r\nutgivningen av hans bok.</pre><pre>Just denna dikt är ju ganska så provocerande och\r\nanklagande -- verkligen värd en utredning. Detta i\r\nförsta hand för att verkligen kontrollera att\r\nsäkerhetsföreskrifterna på framför allt\r\nasbestanvändande arbetsplatser följdes. I vår\r\nhemställan begär vi denna kontroll. Vi begär också\r\natt myndigheterna ges i uppdrag att se till att\r\ninformationen om skyddsåtgärder verkligen har\r\nnått fram till alla på riskarbetsplatser. Nu gäller\r\nlagen om substitutionsprincipen. För asbest finns\r\nofarligare ersättningsmaterial -- men finns detta på\r\nberörda arbetsplatser? Det gäller alltså inte kvarts,\r\nsom Lars-Ove Hagberg nämnde.</pre><pre>Författaren och utredaren Palm anser också att den\r\nursprungliga målsättningen omformulerats och\r\nförsvagats, så att slutrapporten kan anses vara en\r\n''urkundsförfalskning''. Detta bör naturligtvis\r\nprövas juridiskt och eventuellt leda till åtgärder.</pre><pre>En elev på Journalisthögskolan i Göteborg ringde\r\nupp mig för några månader sedan och berättade att\r\nhan och en kamrat beslutat sig för att bedriva litet\r\nundersökande journalistik på grundval av denna\r\nmiljöpartiets motion. I ett Ekoprogram i förra\r\nveckan, alldeles lagom före det här sammanträdet,\r\nredogör dessa journalister för hur\r\ndammlungeregistret råkar suddas ut. Det var det\r\nsom Lars-Ove Hagberg också nämnde. Och\r\narbetarskyddsstyrelsens styrelse underrättas inte av\r\nde ansvariga. Jo, visst hade det gått att renovera --\r\nmen. . . I kungörelsen av den 1 juli 1990 står att data\r\nförs, trots att registret inte existerar.</pre><pre>Samtidigt i en dansk tidning: EG håller på att\r\nåterinföra den dödsfarliga asbesten i Danmark,\r\nfruktar byggbranschens fack, som försöker få\r\nregeringen att ingripa och förhindra återinförandet.\r\nHär krävs ett starkt politiskt initiativ, men man\r\nmöts bara av tystnad, säger det danska byggfacket.</pre><pre>Och arbetsmarknadsutskottet avstyrker med den\r\nsvaga motiveringen att det finns ett principiellt\r\nförbud mot att använda asbest och asbestmaterial.\r\nSkall sådant material ändå användas krävs tillstånd\r\nfrån arbetarskyddsstyrelsen. Punkt slut.</pre><pre>Med denna plädering hoppas jag att ni, mina ärade\r\nriksdagsledamotkollegor, kommer att trycka på\r\nden knapp som kan bidra till att de fruktade\r\nlungsjukdomarna asbestos och silikos bekämpas\r\nmed de medel som redan finns och som borde varit\r\ni användning sedan många år tillbaka. Vad skall\r\nannars arbetarna hosta år er när ni skyller på\r\nmyndigheters slarv och EG-regler? Det gäller alltså\r\natt votera för bifall till miljöpartiets reservation 16,\r\nmoment 29.</pre><pre>Anf. 87 KJELL NILSSON (s):</pre><pre>Herr talman! I detta betänkande behandlar\r\nutskottet 35 motioner som är väckta under den\r\nallmänna motionstiden. Det kanske kan förklara en\r\ndel av innehållet i vissa av motionerna. De har\r\nkommit litet grand som jästen efter degen.</pre><pre>Motionerna har i alla fall resulterat i 25\r\nreservationer som är bifogade utskottets\r\nbetänkande. De flesta av motionsförslagen är\r\nbehandlade vid ett flertal tillfällen i denna\r\nkammare, och utskottsmajoriteten har inte funnit\r\nanledning att ändra ståndpunkter sedan tidigare\r\nbehandling.</pre><pre>Det finns dock några förslag som är nya, och det är\r\nde som egentligen berör arbetsmiljökommissionens\r\narbete. Arbetsmiljökommissionen har, som vi har\r\nhört tidigare, avslutat sitt arbete, och det går inte\r\ngärna att lägga på den några nya arbetsuppgifter.\r\nDet är snarare så att proposition håller på att\r\nskrivas på grundval av arbetsmiljökommissionens\r\nbetänkande.</pre><pre>Det har pratats mycket om den dåliga arbetsmiljön\r\ni Sverige, och visst kunde den vara bättre. Visst har\r\nvi problem, och vi kommer alltid att ha problem\r\neftersom vi lever i ett föränderligt samhälle. Men\r\nom vi ser på förhållandet i Sverige i jämförelse med\r\nhur det är i andra länder, kan det vara bra att erinra\r\nom vad utskottet upplevde på sin resa i höstas. Vi\r\nhörde då från nästan alla andra håll att man såg på\r\nSverige med litet avund, därför att vi hade en så bra\r\noch framåtsyftande arbetsmiljölagstiftning och en\r\nså stabil organisation i arbetsmiljöarbetet. Nästan\r\növerallt sade de: I våra länder saknar vi helt det som\r\nni kan njuta av i Sverige.</pre><pre>Om vi tittar på gränsvärdeslistorna, ser vi att på\r\nnästan alla områden ligger vi långt under\r\ngränsvärdena i andra länder, både i det\r\nförutvarande öst och i väst.</pre><pre>Stoppningsrätten -- att ett skyddsombud kan stoppa\r\narbetet, att arbetet inte får fortsätta förrän\r\nyrkesinspektionen, myndigheten, har kommit och\r\ntagit del av problemen -- saknas runt om på andra\r\nhåll. Enda möjligheten att få rättelse är att gå ut i\r\nvanlig strejk.</pre><pre>Det stora problemet för många fackliga\r\norganisationer är, säger man, anpassningen till EG.\r\nHur skall det gå med vår arbetsmiljölagstiftning?\r\nDet är nog en oro som de allra flesta som jobbar\r\nfackligt tycker är välgrundad.</pre><pre>I vårt land byggs det stabila arbetet på\r\narbetsmiljöområdet upp ute i företagen. Det är på\r\narbetsplatserna, det är de fackliga skyddsombuden,\r\ndet är skyddskommittéerna, förstärkta med\r\nföretagshälsovården, och arbetsgivarnas\r\nrepresentanter som utför det dagliga arbetet och\r\nsom verkligen lägger grunden för ett bra\r\narbetsmiljöarbete. Det här tycker jag att man inte\r\nbara skall kritisera. Det är ett stort arbete som läggs\r\nner, ofta på rent ideella grunder.</pre><pre>Yrkesinspektionen prioriteras också i\r\nanslagsframställningarna varje år och har hitintills\r\ninte behövt vidkännas några prutningar utan i\r\nstället fått ökade resurser för sitt arbete. En enig\r\narbetarskyddsstyrelse har också tillstyrkt det\r\nförhållandet. Däremot har det prutats litet på det\r\ncentrala anslaget.</pre><pre>Utöver de ordinarie anslagen till arbetsmiljöarbete,\r\nsom naturligtvis skulle kunna vara ändå större,\r\ntillkommer nu hela 15 miljarder som\r\narbetslivsfonden förfogar över. De 15 miljarderna\r\nbör kunna ge verklig kraft åt det framtida\r\narbetsmiljöarbetet, så att vi kan komma steget före.\r\nInnan vi hinner förändra gränsvärden och annat\r\noch rätta till förhållandena har ju många redan\r\ndrabbats. De 15 miljarderna kan bli ett verkligt lyft\r\nför arbetsmiljöarbetet i vårt land.</pre><pre>Arbetslivsfondens centrala styrelse har beslutat om\r\nriktlinjer för organisation, uppgifter och\r\narbetsformer för verksamheten. De regionala\r\norganisationerna är bildade och styrelser tillsatta,\r\noch kanslier har byggts upp i varje län. Det här blir\r\nen verkligt massiv satsning på arbetsmiljöområdet\r\nsom jag tycker att vi skall hälsa med största\r\ntillfredsställelse.</pre><pre>Som framgår av betänkandet, kommer riksdagen\r\natt presenteras en proposition i februari 1991 som\r\nbygger på överväganden från fem olika\r\nutredningar, bl.a. andra arbetsmiljökommissionen.\r\nDet arbetet tycker vi i utskottsmajoriteten skall\r\navvaktas innan vi tar ställning till de frågor som är\r\naktualiserade i de reservationer som är fogade till\r\nbetänkandet. Riksdagen kommer också redan i\r\ndecember i år att föreläggas en proposition om\r\narbetslivsforskningen.</pre><pre>Det här tyder på att vi bör avvakta med de\r\nlångsiktiga besluten, så att vi får det bästa\r\nunderlaget för de beslut vi skall fatta. Med hänsyn\r\ntill dessa förhållanden finns det inte någon\r\nanledning att i dag ta ställning till något av\r\nmotionsyrkandena, och jag ber att få yrka avslag på\r\nsamtliga reservationer.</pre><pre>Charlotte Branting har frågat mig, om jag anser att\r\nsjuklön skulle medverka till en bättre arbetsmiljö.\r\nJa, det är möjligt, men jag tror inte att det är det\r\navgörande.</pre><pre>Jag tycker att det finns skäl att någon gång påpeka\r\natt sjuklön i mindre mån, men framför allt\r\ndifferentierad arbetsgivaravgift på detta område\r\ninte bara är ett straff för att arbetsgivaren har en\r\ndålig arbetsmiljö. De kan också komma att\r\nutnyttjas för att inte anställa annat folk än de som\r\när absolut friska och starka och orkar med arbetet.\r\nRisken av att behöva betala mer kan hindra dem\r\nsom har arbetshinder, ett litet arbetshandikapp\r\neller äldre människor från att få ett arbete.\r\nArbetsgivaren kan ju hävda: Jag vågade inte\r\nanställa den här personen. Vem vet vad han har för\r\nskador? Vem vet vad jag åker på för kostnader? Jag\r\ntycker att det är litet dubbelbottnat med de\r\ndifferentierade avgifterna, och detta skall man ha\r\nmed i bilden och vara noga med, om och när man\r\ninför sådana.</pre><pre>Jag tror, Charlotte Branting, att forskning på detta\r\nområde, kunskap hos alla de människor som\r\narbetar med arbetsmiljöfrågor, är ett mycket bättre\r\nverktyg för att få en bra arbetsmiljö än en sjuklön.\r\nJag har därmed inte sagt vad jag tycker om sjuklön\r\ni övrigt.</pre><pre>De ekonomiska förhållandena för företagen är\r\nockså väldigt viktiga. En av de stora bitarna är, som\r\njag nyss sade, de 15 miljarder som skulle gå till\r\narbetslivsfonden. Jag minns inte riktigt, men jag\r\nhar för mig att folkpartiet yrkade avslag på\r\narbetslivsfondens bildande. I sådana fall saknar ni\r\nde 15 miljarder som vi andra har för att förbättra\r\narbetsmiljön i det här landet. Om jag har fel på den\r\npunkten hoppas jag att Charlotte Branting rättar\r\nmig.</pre><pre>En stor del av arbetsmiljökommissionens\r\nbetänkande handlar om de psykosociala frågorna.\r\nMobbning på arbetsplatsen ingår bland dem. De är\r\nmycket bekymmersamma och de får ett stort\r\nutrymme i kommissionens slutrapport. Så är även\r\nfallet när det gäller arbetsorganisationen osv.</pre><pre>När det gäller omplacering av kvinnor vid\r\nhavandeskap finns det att läsa på s. 25 vad som\r\ngäller, och det tycker utskottets majoritet att vi för\r\nnärvarande inte är beredda att ändra på.</pre><pre>Sedan vill jag bara, herr talman, säga ett par ord till\r\nLars-Ove Hagberg. Han hade vänligheten att\r\npåminna mig om att vi har diskuterat arbetsmiljö\r\nhär i kammaren i 20 år. Det är ju sant. Det har dock\r\nhänt en hel del under dessa 20 år, Lars-Ove\r\nHagberg. De problem som vi diskuterade när vi\r\nbörjade för 20 år sedan finns inte i dag. Vi har fått\r\nett asbestförbud -- och det är också ett svar till\r\nAnna Horn af Rantzien. Det är förbjudet med\r\nasbest i det här landet. Detta gäller också mycket\r\nsträngt vid sanering av asbesthaltigt material. Det\r\nfinns något undantag där inget annat material finns,\r\nmen annars är det ett totalförbud. Detta\r\ndiskuterade vi på den tiden.</pre><pre>Det är litet synd att Lars-Ove Hagberg, som har ett\r\nstort engagemang i de här frågorna, alltid låter så\r\nnegativ. Jag tror att de som jämt jobbar och sliter i\r\narbetsmiljöarbetet här i landet skulle uppskatta om\r\nde någon gång fick höra att de har åstadkommit\r\nnågot också. Vi kan gärna tala om att visst har vi\r\nproblem framöver, men vi har också lyckats lösa en\r\nrad problem på ett mycket bra sätt för det\r\narbetande folket i det här landet. Och vi skall också\r\nlösa de nya problem som kommer. Att stå här i\r\ntalarstolen och lova att det aldrig kommer några\r\nproblem är ganska meningslöst, för de kommer,\r\noch det är vår uppgift att lösa dem. Men vi har haft\r\ntrevliga och bra debatter, Lars-Ove Hagberg, och\r\njag hoppas att vi skall kunna fortsätta med det ett\r\ntag till.</pre><pre>Jag tycker att Lars-Ove Hagberg skall tänka på att\r\nvi internationellt sett ligger ganska väl till. Lars-\r\nOve Hagberg, som har goda kontakter med den\r\nfackliga rörelsen, vet att man ofta talar om de\r\nproblem som kan uppstå om vi inte ser upp när vi\r\nbörjar närma oss EG. Att EGs regler skulle komma\r\ntill Sverige och att detta skulle vara negativt för den\r\nsvenska arbetsmiljöslagstiftningen, det tyder också\r\npå att vi inte har så väldigt dåligt på fötterna. Vi\r\ntycker att vi skall använda dessa 15 miljarder och\r\nandra anslag på bästa möjliga sätt framöver.</pre><pre>Herr talman! Jag ber att få yrka bifall till hemställan\r\ni arbetsmarknadsutskottets betänkande nr 8 på alla\r\npunkter och avslag på samtliga reservationer.</pre><pre></pre><pre>Anf. 88 LARS-OVE HAGBERG (v):</pre><pre>Herr talman! Visst har mycket förändrats. Men det\r\nhar inte varit Kjell Nilssons eller regeringens\r\nförtjänst, utan det har varit de idogt arbetande\r\nskyddsombudens. De har tvingat fram en\r\nlagstiftning som alltid har kommit i efterhand och\r\naldrig varit förutseende.</pre><pre>Jag var med redan år 1971 och drev asbestfrågan,\r\noch vi fick vänta ända till 1980-talet på\r\nlagstiftningen i frågan.</pre><pre>Vi i vårt parti frågade redan 1978 varför man inte\r\nskulle vidta åtgärder mot utslagningen och\r\nförhindra dessa förslitningsskador. Varför skulle vi\r\nvänta till 1990-talet? Det är klart att jag blir negativ\r\ntill detta. Men jag är oerhört positiv till de enorma\r\narbetsinsatser som görs framför allt av\r\nskyddsombuden. Kjell Nilsson är ju inte ett\r\nskyddsombud som man kan klappa på ryggen och\r\nsäga att det är bra gjort, tvärtom.</pre><pre>Medan jag kommer ihåg det vill jag instämma i\r\nMona Saint Cyrs kritik mot den behandling som\r\narbetsmiljörådet har fått. Den är minst sagt usel.</pre><pre>Vi lever i ett föränderligt samhälle. Det är väl, Kjell\r\nNilsson, en omskrivning för att vi lever i ett\r\nkapitalistiskt samhälle där vinsten styr.</pre><pre>Betingelserna förändras och människor slås ut.\r\nMänniskorna är en vara som alla andra på\r\nmarknaden och värderas inte annorlunda. Det\r\nkommer ständigt nya faror i arbetsmiljön. Vi har en\r\nbra lagstiftning och vi har en bra målsättning i den.\r\nOrganisationen är bra men innehållet och\r\nförverkligandet av detta i klassamarbetet har\r\nskapat dessa problem, Kjell Nilsson, som vi har\r\nbråkat om nu i 20 år. Vi skriver fina lagar, men\r\nsedan överlämnas de till arbetsmarknadens parter,\r\noch på arbetsmarknaden är det den som äger och\r\nhar makt som bestämmer. Då kan det finnas hur\r\nfina målsättningar som helst i honnörsparagraferna\r\ni arbetsmiljölagen, de förverkligas inte i alla fall.\r\nDet är detta vi upplever nu i dag. Den verkliga\r\nmakten har inte skyddsombuden, och detta har vi\r\nefterlyst. I andra länder tar de till strejk. Vi kanske\r\nockså skulle ha rätt att arbetsmiljöstrejka.</pre><pre>Sedan gjorde Kjell Nilsson ett ganska sensationellt\r\npolitiskt uttalande, tycker jag. Om jag har dragit\r\nrätt slutsatser, skall vi absolut inte ansöka om\r\nmedlemskap i EG, för då skulle det bli en\r\nfullständig katastrof på detta område. Hans parti är\r\nnu i full färd med att verka för att Sverige skall\r\nansöka om medlemskap i EG, och det finns, som\r\njag ser det, ingen som helst garanti för att vi skall få\r\nbehålla denna goda lagstiftning. Jag hoppas att\r\nKjell Nilsson håller ut ända till slutet och säger nej\r\näven till medlemskap där.</pre><pre>Anf. 89 CHARLOTTE BRANTING (fp):</pre><pre>Herr talman! På min fråga om Kjell Nilsson trodde\r\natt en sjuklön skulle vara bra för arbetsmiljön\r\nsvarade han att det var möjligt, men sedan\r\nargumenterade han starkt för att man nu har sagt\r\nnej till en sådan sjuklön. Vi i folkpartiet är alldeles\r\növertygade om att en sjuklön skulle vara mycket\r\nbra för arbetsmiljön. Arbetsgivarna skulle bli\r\nmedvetna om att det är de som skall betala ut\r\nsjuklönen och att arbetsmiljön har stor betydelse\r\nför arbetet. Då måste de anstränga sig för att göra\r\narbetsmiljön så god som möjligt. Det är beklagligt,\r\nja det är faktiskt ynkligt, att när man gör en\r\nuppgörelse mellan två partier hoppar det ena\r\npartiet av en viktig del av uppgörelsen efter ett\r\nhalvår eller knappt det. Vi är mycket besvikna i\r\nfolkpartiet i den här frågan.</pre><pre>Jag har även upplevt att man är mycket besviken\r\nute på försäkringskassorna och på andra ställen där\r\nman hade sett fram emot den här sjuklönen, och\r\ndär man hade sett fram emot att man skulle\r\nanvända mycket av sin personal till rehabilitering i\r\nstället. Nu får man ont om personal för att i stället\r\nadministrera det nya förslag som\r\nsocialdemokraterna kommer med. Men detta skall\r\nvi inte diskutera vidare här.</pre><pre>När det gäller anslag till arbetslivsfonden är det\r\nriktigt, Kjell Nilsson, att vi var emot det från\r\nfolkpartiets sida. Vi ansåg att det var ett orättvist\r\nförslag när man tog ut lika avgift från alla företag\r\noberoende av hur mycket de hade satsat på\r\narbetsmiljön. Det förde med sig att en del företag\r\nsom verkligen hade gjort stora ansträngningar fick\r\nstora ekonomiska bekymmer för dessa avgifters\r\nskull. Det var orättvist. Nu finns dessa pengar, och\r\nnu är det angeläget att vi utnyttjar dem på bästa sätt\r\noch inte slösar bort dem i administration. Vi menar\r\nfrån folkpartiet att det viktigaste är att pengarna\r\nkommer ner på det lokala planet. De som vet bäst\r\nhur pengarna borde användas är\r\nskyddskommittéerna. Om man hade låtit\r\nskyddskommittéerna administrera detta, hade det\r\ninte varit nödvändigt att lägga ut så mycket pengar\r\npå administration.</pre><pre>Jag fick tyvärr inte något svar på min fråga om de\r\ngravida kvinnorna. Jag hade sett fram emot det\r\nsvaret.</pre><pre>Anf. 90 ANNA HORN AF RANTZIEN\r\n(mp):</pre><pre>Herr talman! Kjell Nilsson svarar att asbest är\r\nförbjudet. Även jag påpekade detta i mitt inlägg,\r\nmen jag sade också att det i dag inte finns någon\r\nkontroll på det området. Vi väntar nu på att asbest\r\ngenom EG-reglerna på nytt skall komma in i\r\nlandet. Att inte ta in produkten innebär nämligen\r\nett handelshinder.</pre><pre>Kontrollen skedde tidigare via en kungörelse.\r\nTyvärr sade jag tidigare fel. Jag sade att detta\r\nstartade den 1 juli i år, men det var tvärtom;\r\nkungörelsen upphörde den 1 juli i år. Men den har\r\ndessförinnan inte kunnat användas på två år just på\r\ngrund av att registret är utsuddat. Nu skall\r\nkontrollen i stället ligga hos yrkesinspektionen,\r\nmen där finns det absolut ingen överblick, och\r\ndessutom finns alltså inte detta register kvar. Det är\r\negentligen fantastiskt!</pre><pre>Silikos är inte längre ett sådant stort problem. Men\r\ni och med att kontrollen inte fungerar kan det på\r\nnytt bli ett stort problem. Detta säger också en\r\nspecialist på området, Olle Axelsson i Linköping, i\r\nen intervju.</pre><pre>Vi måste alltså studera problemet och se vad vi kan\r\ngöra. Det finns mycket att göra, och det är\r\nverkligen sorgligt att man bara förnekar problemet.</pre><pre>Anf. 91 KERSTI JOHANSSON (c):</pre><pre>Herr talman! Kjell Nilsson tog i sitt anförande upp\r\nfrågan om vad som skall hända på\r\narbetsmiljöområdet i samband med ett närmande\r\ntill EG. Om detta står inte så mycket i betänkandet.\r\nMan funderar kring detta på sju åtta rader. Det\r\nkanske inte hade varit fel att, som centern föreslår\r\ni en reservation, i ett uttalande till regeringen\r\nbetona att arbetsmiljöfrågorna måste inta en\r\ncentral roll i det internationella ekonomiska\r\nsamarbetet. Utan en stabil grund i form av en\r\növerenskommelse om arbetsmiljön kan man\r\nnämligen riskera att bransch efter bransch hamnar\r\ni en situation där brister i arbetsmiljön blir ett\r\nkonkurrensmedel. Vi har också i vår reservation\r\nsagt att Sverige i förhandlingar med EG och andra\r\norgan samt i EFTA-samarbetet skall försöka se till\r\natt arbetsmiljösatsningar inte belastar företagens\r\nrelativa konkurrenskraft. Detta är oerhört viktiga\r\nfrågor.</pre><pre>Kjell Nilsson tog också upp de psykosociala\r\nfrågorna och bl.a. mobbning. Det är enligt min\r\nmening angeläget att det i den kommande\r\npropositionen finns bra förslag på dessa områden.</pre><pre>I alla de pressmeddelanden som kom i samband\r\nmed att arbetsmiljökommissionen lade fram sitt\r\nbetänkande betonades hur väldigt olycksdrabbade\r\noch utsatta sjukvårdsbiträdena är. Vi kunde där\r\nläsa att inte mindre än 37 % av de bland kvinnor\r\nanmälda belastningsolyckorna sker i denna grupp.\r\nDet är fråga om mer än 10 000 olyckor under fyra\r\nårs tid.</pre><pre>Detta är väldigt oroväckande, och även på detta\r\nområde krävs därför åtgärder. Det finns många\r\nförslag till åtgärder i de motioner som behandlas i\r\nbetänkandet men som avstyrks. Men det finns ju\r\nsom sagt en möjlighet att återkomma till denna\r\nfråga.</pre><pre>Charlotte Branting tar upp arbetsgivarperioden.\r\nÄven jag vill understryka att införandet av en\r\narbetsgivarperiod eller sjuklön skulle kunna\r\nlösgöra personal på försäkringskassorna. Dessa\r\nskulle i stället kunna arbeta med andra viktiga\r\nfrågor, exempelvis rehabiliteringsarbete. Det är\r\nobegripligt att regeringen drog tillbaka förslaget.\r\nRegeringen hade ju här haft chansen att få stöd från\r\nflera partier. Men det kanske var det som var felet.</pre><pre>Anf. 92 MONA SAINT CYR (m):</pre><pre>Herr talman! Kjell Nilsson anförde i sitt inlägg att\r\nde motioner som tas upp i betänkandet är kända,\r\noch det är väl riktigt. Det förvånar mig att jag inte\r\nhar fått någon kommentar på min inledning, som\r\ntill stor del handlade om just\r\narbetsmiljökommissionens arbete och resultat. Jag\r\nsade då någonting i stil med att\r\narbetsmiljökommissionens ande svävar över hela\r\nbetänkandet. Det funnes därför kanske anledning\r\natt få en kommentar av Kjell Nilsson.</pre><pre>Jag fick ju t.o.m. medhåll av Lars-Ove Hagberg om\r\natt det hela har skötts illa och att det i detta\r\nsammanhang har varit fråga om en underlig\r\nhantering av rådsmedlemmarna.</pre><pre>Jag uppfattade ändå att Lars-Ove Hagberg hade en\r\ndel citat från materialet, och det kan ju hända att\r\ndet var pressmeddelanden om det digra material\r\nsom arbetsmiljökommissionen lämnat som han\r\nciterade. Vi kan också misstänka att man på\r\ndepartementet kanske begår mannamån och\r\nfördelar ut material till vissa och inte till andra. Jag\r\nskulle gärna vilja ha en kommentar till detta av\r\nKjell Nilsson. Jag skulle kunna tänka mig att han\r\nkänner till detta bra mycket bättre. Han kanske\r\nsjälv har fått ta del av departementets\r\nremissmaterial, medan vi andra inte har fått göra\r\ndet.</pre><pre>Anf. 93 KJELL NILSSON (s) replik:</pre><pre>Herr talman! Lars-Ove Hagberg betygsätter mitt\r\narbete inom arbetsmiljöområdet. Jag skall vara\r\nhuman mot Hagberg och inte betygsätta honom.</pre><pre>Jag delar hans uppfattning att det är de som jobbar\r\nute på arbetsplatserna -- i skyddskommittéer, som\r\nskyddsombud och annat -- som drar det tunga lasset\r\ni det här sammanhanget. Det är de som dagligdags\r\nutför det stora arbetet och som gör att vi flyttar\r\nfram våra positioner.</pre><pre>Hagberg säger också att det är vinsten som styr och\r\natt vi i det här kapitalistiska landet inte får pengar\r\ntill en bra arbetsmiljö. Jag tycker att det är djärvt\r\nav en kommunist som Hagberg -- jag förmodar att\r\nhan är kommunist fortfarande -- att säga på det\r\nsättet. Vi har i det här utskottet och i andra utskott\r\nrest runt och sett hur arbetsmiljön ser ut i\r\nSovjetunionen, i Polen och i andra östländer. Jag\r\nkan försäkra Hagberg, om han inte har upptäckt\r\ndet själv, att om det inte är vinsten som styr där, så\r\när det i stället något anant. Sämre arbetsmiljöer får\r\nman nämligen leta efter. De är inte på någon punkt\r\natt jämföra med arbetsmiljöerna i Sverige. Det är\r\nalltså inte enbart det kapitalistiska samhället som är\r\navgörande. Men jag är säker på att pengar behövs\r\nför att vi skall få en bra arbetsmiljö.</pre><pre>Jag sade inte att jag är orolig för närmandet till EG,\r\nutan jag sade att fackfolket, som dagligen jobbar\r\nmed vår arbetsmiljölag, är oroligt för att vi vid ett\r\nnärmande skall få en sämre arbetsmiljölag. Jag tror\r\natt man klarar detta, och arbetet rörande\r\nnärmandet mellan arbetarskyddsstyrelsen och EGs\r\nfunktioner har ju pågått länge.</pre><pre>Sedan till det som Charlotte Branting sade om\r\nsjuklönen. Jag tror för min del att kunskap ger\r\nmycket bättre resultat. Det är ju den kunskap vi har\r\nom arbetsmiljöfrågorna som gör att vi kan flytta\r\nfram våra positioner år efter år. Charlotte Branting\r\nhar inte varit med så länge i arbetarskyddsstyrelsen,\r\nmen när hon har varit med litet längre kommer hon\r\natt lära sig att det är genom forskning och kunskap\r\nsom vi med jämna mellanrum gör om våra\r\ngränsvärdeslistor och flyttar fram positionerna.</pre><pre>Charlotte Branting vill inte vara med om att skaffa\r\nde 15 miljarderna och bilda arbetslivsfonden, men\r\nhon vill mycket gärna vara med och avgöra hur de\r\nskall användas. Det kanske kan vara bra om det\r\nkommer några goda förslag därifrån.</pre><pre>Administrationen av arbetslivsfondernas\r\nverksamhet är mycket liten. Det skall läggas upp\r\nbranschprogram, företagsprogram och annat, och\r\ndet sker verkligen på en nivå som ligger nära\r\nföretagen och de lokala arbetsplatserna. Det\r\nkommer säkert att gå alldeles utmärkt.</pre><pre>Jag har det största förtroende för dem som har fått\r\ndessa arbeten, och jag tror att de kan göra ett\r\nmycket bra arbete.</pre><pre>Anna Horn af Rantzien säger att jag förnekar\r\nproblem, men det gör jag inte. Jag har gång på gång\r\nsagt att vi har problem och att vi alltid kommer att\r\nha problem på detta område. Men vi skall lösa dem\r\nutifrån kunskap och forskning, och därför är det\r\nviktigt att lägga mycket pengar på denna\r\nverksamhet.</pre><pre>Kersti Johansson säger att man är orolig för EG.\r\nMen det är samma förhållande här, det är\r\nfackföreningsfolket som verkar oroade över att vi\r\nskall få en sämre lag.</pre><pre>Anf. 94 LARS-OVE HAGBERG (v) replik:</pre><pre>Herr talman! Vi kan ju sätta betyg på varandra om\r\nvi vill det. Men jag försöker bara att lugnt och stilla\r\nanalysera våra roller i politiken. Kjell Nilsson har\r\ntillhört etablissemanget utom några år mellan\r\n1976--1982 -- eller han kanske tillhörde det då\r\nockså. Men under denna tid har han varit\r\nmotsträvig och haft ungefär samma position som\r\nden han nu har i EG-frågan. Han har säkert kunnat\r\nkonstatera att fackföreningsfolk och andra har haft\r\nhelt andra målsättningar än de som han har\r\nförsvarat och som kommit från departementet,\r\nregeringen osv. Det är den roll som jag lugnt och\r\nstilla presenterar, och kanske förhåller det sig så.</pre><pre>Jag konstaterar att vi har förlorat många år på\r\nmånga viktiga områden. Det är skyddsombuden,\r\nde fackliga organisationerna och de som är\r\nintresserade av arbetsmiljön som är basen i\r\nförändringsarbetet framöver. Jag känner därför en\r\noerhörd besvikelse när vi i vänsterpartiet ser\r\nkommissionens resultat. Man vägrar ta i en av de\r\ncentrala frågorna, nämligen om skyddsombuden\r\nskall få den vidgade stoppningsrätten, vilket en\r\nbred opinion inom fackföreningsrörelsen kräver.\r\nMen icke! I denna kommission talar man också om\r\nsamma partssamverkan. En f.d. statssekreterare\r\nsade inför utskottet på den tid det begav sig att det\r\ninte blir några förändringar på detta område om\r\ninte parterna är överens. Denna anda svävar över\r\nkommissionens resultat.</pre><pre>De citat jag tidigare gjorde är hämtade ur\r\narbetsmiljökommissionens slutsatser i\r\nhuvudbetänkande och bilagor. Jag har inte haft\r\nförmånen att få något material från annat håll. Det\r\när naturligtvis driften efter vinst till varje pris som\r\när orsaken till att man sliter ut människor. Om Kjell\r\nNilsson har övergett den analysen är det ganska\r\nfantastiskt. Det man slåss för i våra företag är att få\r\npengar till förändringar, men man får inga! Dessa\r\npengar skall användas till annat än sådana\r\nplaceringar, och det sker på annat håll än inom\r\narbetsmiljöns område.</pre><pre>Jag förstod att om jag ställde en fråga till Kjell\r\nNilsson om huruvida han hade en annan\r\nuppfattning än regeringen i EG-frågan, så skulle\r\nhan vika sig direkt. Han kan konstatera att det\r\nfackföreningsfolk som man bygger sin verksamhet\r\npå är mycket kritiskt till ett närmande till EG i\r\narbetsmiljöfrågan. Men likväl ställer han upp för\r\nett parti som skall ansöka om medlemskap innan\r\nman vet vad denna organisation är! Om Kjell\r\nNilsson var någorlunda hederlig, och trodde på sitt\r\nfackfolk, skulle han säga: Vänta till år 1993, då vet\r\nni åtminstone vad det är fråga om!</pre><pre>Anf. 95 CHARLOTTE BRANTING (fp)\r\nreplik:</pre><pre>Herr talman! Det är riktigt att jag inte har suttit\r\nlika länge i arbetarskyddsstyrelsen som Kjell\r\nNilsson. Jag vet i alla fall väl som gammal lärare vad\r\nkunskap betyder. Vi i folkpartiet hade i varje fall\r\nden kunskap som gjorde att vi ansåg att en sjuklön\r\nskulle vara bra ur arbetsmiljösynpunkt. Om\r\nsocialdemokraterna inte hade denna kunskap, eller\r\nansåg någonting annat, tycker jag att man borde\r\nvarit ärlig och rättfram och redogjort för detta\r\ninnan man träffade uppgörelsen med folkpartiet i\r\nvåras.</pre><pre>Jag fick inte heller nu svar på frågan om hur\r\nsocialdemokraterna ser på möjligheten för gravida\r\nkvinnor att få havandeskapspenning när det inte\r\nfinns någon möjlighet för omplacering. Nu har\r\nKjell Nilsson en möjlighet till att ge mig ett svar på\r\nden frågan, och det skulle vara trevligt om jag den\r\nhär gången kunde få ett positivt svar.</pre><pre>Jag måste ta upp den personalflykt från den\r\noffentliga sektorn som vi nu ser. Jag har inte\r\nupplevt att socialdemokraterna verkligen har fattat\r\natt denna flykt i stor utsträckning beror på att man\r\nanser att det är en dålig miljö inom den offentliga\r\nsektorn. Man har varit alltför passiv i dessa förslag.\r\nDet verkar som man inte är på det klara med att\r\nundersökningar visar att t.ex. 75 % av\r\nsocialsekreterarna känner sig psykiskt pressade och\r\nvill ha ett annat arbete, att mängder av\r\nförskollärare söker sig från den offentliga sektorn\r\nosv. Man måste ta tag i detta och se till att\r\narbetsmiljön blir bättre, annars kommer flykten\r\nfrån den offentliga sektorn att ytterligare öka. Det\r\nskulle vara intressant att få några klara besked om\r\nvad socialdemokraterna egentligen gör på den här\r\npunkten.</pre><pre>Anf. 96 MONA SAINT CYR (m) replik:</pre><pre>Herr talman! Jag fick inget svar av Kjell Nilsson på\r\nmin fråga. Antingen var min fråga för obetydlig och\r\nför ointressant eller så fanns det fog för den. Kan\r\nvissa, t.ex. Kjell Nilsson, få ut detta remissmaterial,\r\nmen inte andra? Om så är fallet: Varför tillämpas\r\ndenna odemokratiska ordning? Är det möjligen så,\r\natt materialet är socialdemokraternas egen leksak?\r\nVilken mening finns det med rådet och dess\r\nexistens när man inte har brytt sig om att\r\nsammankalla det när arbetet pågick som mest\r\nintensivt?</pre><pre>Anf. 97 KJELL NILSSON (s) replik:</pre><pre>Herr talman! Jag vill börja med att be Mona Saint\r\nCyr om ursäkt att jag inte besvarade hennes fråga i\r\nmitt förra inlägg. Men herr talmannen tog i\r\nklubban, jag har stor respekt för herr talmannen\r\noch därför vågade jag inte fortsätta att tala. Min\r\ntaletid var alltså slut.</pre><pre>Jag har inte fått något annat material än det jag\r\nförmodar att alla andra har fått. Jag har inte fått\r\nnågot av det material som Mona Saint Cyr här\r\nnämner. Jag delar den uppfattningen att rådet har\r\nvarit sammankallat vid för få tillfällen. Men jag\r\nförmodar att jag inte har fått något annat material\r\nän vad andra har fått. Jag har endast hämtat ut de\r\nbetänkanden som man kan få på tryckeriet. Något\r\nannat har inte förekommit.</pre><pre>Det jag uttalat mig om, Charlotte Branting, var om\r\njag trodde sjuklönen skulle märkbart påverka\r\narbetsmiljön ute på arbetsplatserna. Något annat\r\nhar jag inte uttalat mig om. Jag tror att sjuklönen\r\nkan påverka ganska litet och att det finns andra\r\nsaker som betydligt mer kan påverka arbetsmiljön,\r\ndvs. att satsa pengar på forskning på\r\narbetslivsfondens arbetsområde och kunskap hos\r\nalla dem som arbetar med arbetsmiljöfrågorna. Jag\r\ntror att det betyder mycket mer.</pre><pre>Jag har en gång tidigare sagt till fru Branting att det\r\nstår på s. 25 vad utskottsmajoriteten anser om de\r\ngravida kvinnornas rätt till havandeskapspenning\r\nom de inte kan få ett arbete intill 60 dagar före\r\nberäknad nedkomst. Om de inte kan vara i arbete\r\noch blir sjukskrivna, får de sjukersättning som\r\nandra.</pre><pre>Jag förstår att Lars-Ove Hagberg är litet bitter och\r\natt han tar i litet ordentligt. Han har i nästan alla de\r\nfrågor vi behandlat i kammaren --\r\narbetsmiljöfrågorna, arbetsmarknadspolitiken och\r\nallt annat -- traskat patrull efteråt. Det året vi\r\nförbjöd asbest hade vpk t.o.m. glömt att skriva en\r\nmotion. Det fungerar alldeles utmärkt att flytta\r\nfram positionerna utan vpk:s insats. Det syns också\r\nom vi gör internationella jämförelser att vi inte\r\nbehöver skämmas i detta land för de insatser vi gör.\r\nMen vi har mycket mer att göra.</pre><pre>Vi skall komma ihåg att ju mer vi kan plocka ut av\r\nvinster i företagen till arbetsmiljöförbättrande\r\nåtgärder, desto bättre arbetsmiljö får vi. Fattiga\r\nföretag brukar sällan ha bra arbetsmiljöer. Det tror\r\njag också Lars-Ove Hagberg vet om.</pre><pre>Jag vet inte hur Lars-Ove Hagberg ställde sig till\r\narbetsmiljöfonden, men jag förmodar att han inte\r\nröstade emot den. Men jag tror inte heller att han\r\nvar initiativtagare till att vi nu kan satsa 15\r\nmiljarder på detta område.</pre><pre></pre><pre>Anf. 98 STINA ELIASSON (c):</pre><pre>Herr talman! Jag vill säga några ord om motion nr\r\nA203, som jag och Ingbritt Ihrhammar väckte\r\nunder allmänna motionstiden. Där tar vi upp\r\nbetydelsen av bra och riktig belysning på\r\narbetsplatser, och dessutom understryker vi\r\nangelägenheten av forskning och\r\nförsöksverksamhet med ljusterapi --\r\nljusbehandling -- mot depression.</pre><pre>Forskning och försöksverksamhet bedrivs vid St\r\nGörans sjukhus, och resultatet har fallit väl ut. Det\r\när därför viktigt att denna verksamhet får resurser\r\nså att den kan fortsätta och utvecklas.</pre><pre>Det här är en viktig folkhälsofråga, och det är\r\nfaktiskt litet förvånande att motionen har hamnat\r\nhos arbetsmarknadsutskottet. Enligt min mening\r\nborde den ha behandlats i socialutskottet.</pre><pre>Nu är det som det är med den saken, och utskottet\r\nhar avslagit våra motionsyrkanden. Det har för all\r\ndel skett med en vänlig klapp på axeln.</pre><pre>Utskottet anser att det i motionen inte anförts\r\ntillräckligt underlag för att bedöma i vad mån det är\r\npåkallat för staten att gå in med särskilda\r\nekonomiska insatser. Därför vill inte utskottet ta\r\nnågot initiativ med anledning av motion A203.</pre><pre>Herr talman! För dagen får jag nöja mig med den\r\nskrivningen, men jag vill redan nu signalera för en\r\nupprepad och ännu mer underbyggd motion i\r\nsamma ärende. Jag återkommer alltså i detta\r\nfolkhälsoärende i januari under allmänna\r\nmotionstiden.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>18 § Ledighet och arbetstid</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU2 Ledighet och arbetstid.</pre><pre>Anf. 99 ERIK HOLMKVIST (m):</pre><pre>Herr talman! Jag vill redovisa några av de\r\nreservationer vi har i betänkandet. Först\r\nreservation 1.</pre><pre>Trots mycket skarp kritik från det svenska\r\nnäringslivet och den borgerliga oppositionen\r\nbeträffande den svenska ledighetslagstiftningen,\r\nsom skapar alltför stora kostnader och försvårar\r\nden svenska konkurrenskraften på marknaderna,\r\navvisar socialdemokraterna och regeringen år efter\r\når en alldeles nödvändig översyn av just dessa\r\nsvenska ledighetslagar. Inte heller de mindre\r\nföretagens likaledes kraftiga kritik av\r\nledighetslagstiftningen har förmått\r\nsocialdemokraterna att inse den allvarliga situation\r\nsom föreligger. Dessutom är lagstiftningen såväl\r\nsvårförståelig som svårhanterlig -- i synnerhet för\r\nde mindre företagen.</pre><pre>Det är anmärkningsvärt att regeringen sedan 1982\r\ninte har funnit det angeläget med den översyn som\r\nvi år efter år begärt och som då redan hade\r\npåbörjats. Socialdemokraterna anser tydligen inte\r\nens att det nu, efter den allra senaste tidens totala\r\nunderkännande av den svenska modellen även när\r\ndet gäller ledigheter -- nu senast också från de stora\r\nmultinationella företagen -- finns någon anledning\r\natt se över ett av skälen till den låga svenska\r\ntillväxten i ekonomin.</pre><pre>Vad behövs, Lars Ulander, för att ni\r\nsocialdemokrater skall vakna? Väntar ni på\r\nfullständigt kaos innan ni tar itu med den här\r\nfrågan? Tabellen på s. 4 i betänkandet borde sedan\r\nlång tid tillbaka ha varit en väckarklocka. Där ser\r\nvi tydligt att mer än 1 miljon människor är borta\r\nfrån sina arbeten varje dag -- alltså mer än 1 miljon\r\nmänniskor! Jag yrkar därför bifall till reservation 1.</pre><pre>Vad gäller reservation 8 har lagstiftningen på\r\narbetstidsområdet visat sig vara alltför stel för att\r\npassa den nya tidens krav från både arbetsgivar-\r\noch arbetstagarhåll. Stora förändringar har under\r\nde senaste åren skett vad gäller familjeförhållanden\r\noch individuella önskemål.</pre><pre>Studier, vård av anhöriga och framför allt vård av\r\nbarn liksom företagens ambitioner att nå ökad\r\neffektivitet och bättre konkurrenskraft, kräver en\r\nannan syn på arbetstid och övriga villkor i dag än\r\nför bara några år sedan. Lagstiftningen på detta\r\nområde behöver ersättas av flera\r\növerenskommelser mellan parterna på marknaden.\r\nVidare ramar behövs för att parterna skall kunna\r\nträffa avtal såväl kollektivt som individuellt. Det\r\ninnebär att lagstiftningen mycket väl kan få vikas åt\r\nsidan. Jag yrkar bifall till reservation 8 i\r\nbetänkandet.</pre><pre>Vad gäller reservation 6, vill jag nämna att\r\nytterligare skärpning av omplaceringsreglerna med\r\nanledning av en ännu ej publicerad studie som\r\nberör föräldraledighetslagen inte är motiverad. Vi\r\ntycker att det är en orimlighet att arbeta för en\r\nytterligare utökning av ledighetslagarna i den\r\nriktning som antyds. Den översyn vi under flera år\r\nhar hävdat är angelägen måste först komma till\r\nstånd.</pre><pre>Några svårigheter att återfå sitt arbete efter en\r\nföräldraledighet föreligger ju inte. De nuvarande\r\nomplaceringsreglerna är till fyllest i avvaktan på\r\nden utredning som vi har begärt.</pre><pre>Anf. 100 TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 101 CHARLOTTE BRANTING (fp):</pre><pre>Herr talman! Enligt arbetskraftsundersökningar\r\nvar under 1989 1 miljon människor frånvarande\r\nhela eller en del av mätveckan. Jämfört med\r\nföregående år har antalet frånvarande personer\r\nökat.</pre><pre>De flesta av de ledighetslagar vi har i Sverige är\r\nmycket värdefulla och något vi skall vara stolta\r\növer. För den enskilde innebär det valfrihet och en\r\nmöjlighet att kombinera arbetet med andra\r\nintressen och värden som man har i livet.</pre><pre>Att människor har möjlighet att kombinera\r\nförvärvsarbete med att vara småbarnsförälder eller\r\natt fortbilda sig är något vi skall slå vakt om. Men\r\ndet måste framgå klart när rätten till ledighet\r\negentligen inträder.</pre><pre>Många, framför allt småföretagare som inte har\r\ntillgång till egen expertis, framför ofta klagomål om\r\natt det inte är så.</pre><pre>En del anser också att ledighetslagarna är alltför\r\nomfattande och för med sig alltför stort\r\nproduktivitetsbortfall och svårigheter att planera\r\narbetet. I vissa fall kan vi dela den uppfattningen\r\nmed folkpartiet vad gäller studieledighetslagen och\r\nförtroendemannalagen.</pre><pre>Tycker t.ex. Lars Ulander att det är rimligt att man\r\nkan få tjänstledighet för studier i flera omgångar\r\nom det är fullständigt klart att man inte tänker\r\nåtergå till jobbet? Det för med sig t.ex. en kedja av\r\nvikariatanställningar, vilket bl.a. ställer till problem\r\ninom den offentliga sektorn. Det har inte heller\r\nbetydelse vilka studier det handlar om när man\r\nbegär tjänstledighet för just studier.</pre><pre>Vad gäller förtroendemannalagen hör man ofta\r\nklagomål på att den är svår att tolka och tillämpa.\r\nDetta gör att vi i folkpartiet anser det riktigt att\r\nåteruppta utredningens arbete angående översyn\r\nav lagarna för att kunna bättre bedöma de samlade\r\neffekterna.</pre><pre>En lag som alla vi reservanter anser skall ges hög\r\nprioritet är ledigheten för vård av barn. Därför har\r\njag en viss förhoppning om att få med moderaterna\r\noch miljöpartiet på vår reservation angående rätt\r\ntill ledighet för småbarnsföräldrar. Eftersom det\r\nhär inte heller kostar något så borde också\r\nsocialdemokraterna stödja den. Det står ju inte\r\nheller i motsatsställning till deras önskan att på sikt\r\nbygga ut föräldraförsäkringen. Jag vill gärna ha ett\r\nsvar på frågan: Varför vägrar staten föräldrar\r\nledighet, som de själva betalar, så att de kan vara\r\nhemma hos sina små barn?</pre><pre>Lika oförklarligt tycker jag att det är att utskottets\r\nmajoritet år efter år genom sin vägran att acceptera\r\nrätt till tjänstledighet för biståndsarbete hindrar\r\nmånga svenskar att göra en insats i våra\r\nbiståndsländer.</pre><pre>Staten har här gått före med långtgående\r\nmedgivanden, men det borde faktiskt gälla hela\r\narbetsmarknaden. Röda korset, Rädda barnen,\r\nkyrkan och frikyrkorna har behov av kvalificerad\r\npersonal från alla områden, också från den privata\r\nsidan. Det kan inte vara rimligt att människor som\r\nsnabbt skulle vilja rycka in och göra en insats i en\r\nkatastrofsituation skall behöva säga upp sin\r\nanställning. Anser verkligen inte utskottets\r\nmajoritet att en sådan insats är värd allt tänkbart\r\nstöd och att tjänstledighet borde vara en\r\nsjälvklarhet? Jag tycker att det är dåligt att\r\nutskottet inte kan vara överens med oss om en\r\nsådan behjärtansvärd sak.</pre><pre>Herr talman! Folkpartiet står naturligtvis bakom de\r\nreservationer som folkpartiet har skrivit under,\r\nmen vi yrkar nu bifall till reservation nr 2 och 3.</pre><pre>Anf. 102 GÖRAN ENGSTRÖM (c):</pre><pre>Herr talman! Jag tror att de flesta av oss erkänner\r\natt det finns ovanligt klart uttalade målkonflikter\r\ninbyggda i betänkandet AU2 beträffande ledighet\r\noch arbetstid inkl. de reservationer som finns\r\nbifogade.</pre><pre>Jag tycker att det här frågekomplexet knappast kan\r\nses utan att det sker i ljuset av dagens ekonomiska\r\nkrissituation och orsakerna till den. En stor del av\r\nmotionerna handlar om insikten om att den\r\nsammantagna floran av ledighetslagar tenderar att\r\nbli för stor. I andra motioner finns samtidigt förslag\r\nom att man skall utöka vissa ledigheter.  Skälen\r\ntill de sistnämnda önskemålen är över lag mycket\r\nväl underbyggda och sedda ur det enskilda\r\nperspektivet.</pre><pre>Det finns skäl att påminna om att en av orsakerna,\r\noch kanske den dominerande orsaken, till dagens\r\nkris för svensk ekonomi och folkhushåll kan\r\nhärledas till den överhettning som kännetecknat\r\narbetsmarknaden i Sverige under ovanligt lång tid\r\nav senare delen av 80-talet. Det har med andra ord\r\nrått en så stor efterfrågan på arbetskraft att\r\nkostnadsinflationen inte har gått att stå emot.\r\nUtbudet på arbetskraft har varit för litet, vilket har\r\nlett till de beskrivna konsekvenserna.</pre><pre>Att i det läget gå ut och föreslå en kraftig generell\r\narbetstidsförkortning -- vilket görs i några\r\nmotioner, särskilt från vänsterpartiet -- är\r\nekonomiskt ansvarslöst. Jag tror att det är helt galet\r\ni det här sammanhanget, såvida man inte får det att\r\ngå ihop att samtidigt som man har ett sänkt utbud\r\nav arbetskraft och en hög efterfrågan skall\r\nekonomin kunna hantera båda motpolerna. Ingen\r\nhar hittills kunnat visa hur man på ett bra sätt skall\r\nkunna förena detta.</pre><pre>I stället är vi nu på väg in i en period med stigande\r\narbeslöshet. Jag tror att det sker helt i onödan och\r\nsom en följd av en felriktad ekonomisk politik.</pre><pre>Målsättningen att man skall kunna få en generellt\r\nkortare arbetstid, måste ses som ett mycket\r\nlångsiktigt politiskt mål. Den närmaste tiden måste\r\ntvärtom arbetet gå ut på att via en högre tillväxt i\r\nekonomin få produktionsresurser för att någon\r\ngång kunna tillgodose dessa önskemål.</pre><pre>Med de förslag till utökad ledighet för särskilda\r\ngrupper som finns i några motioner förhåller det sig\r\ndelvis annorlunda. De riktar sig till de grupper som\r\nhar speciella problem med att ta sig ut på\r\narbetsmarknaden. Dit hör i hög grad\r\nsmåbarnsföräldrar. De är beroende av flera\r\nfaktorer i sin omgivning. Barnomsorgen är en viktig\r\nfaktor. Vi vet att det fortfarande finns stora brister\r\npå det området. Men även familjelivets och\r\narbetslivets krav kan vara utomordentligt svåra att\r\nförena för de enskilda människorna. En generösare\r\nrätt till ledighet kanske inte blir ett utbudshinder,\r\nom småbarnsföräldrarna därmed bättre skulle\r\nkunna orka med både familjeliv och arbetsliv.\r\nKanske skulle frånvaron från arbetsplatserna\r\nminska av andra skäl.</pre><pre>Jag för den här diskussionen utifrån\r\nfrågeställningar eftersom erfarenheterna hittills är\r\nganska små. Man kan nog inte dra några generellt\r\nsäkra slutsatser.</pre><pre>Centerpartiet har reserverat sig för rätten till\r\nförkortad arbetstid och för att den rätten skall\r\nutsträckas tills barnet har fyllt tolv år. Den\r\nmöjligheten finns som regel inom den statliga\r\nsektorn. Vi menar att den bör kunna utsträckas till\r\natt gälla alla småbarnsföräldrar. Som Charlotte\r\nBranting har sagt är det en reform som för\r\novanlighetens skull inte direkt kostar statskassan\r\nnågonting. Det här tas upp i reservation nr 4, vilken\r\njag härmed yrkar bifall till.</pre><pre>Herr talman! Som jag nämnde i min inledning finns\r\nett flertal olika lagar som reglerar ledighet. I en\r\ngemensam reservation yrkar de borgerliga\r\npartierna på att det bör ske en översyn av lagarnas\r\nsamlade effekter. Effekterna för de små företagen\r\nbör inte minst särskilt uppmärksammas. Jag yrkar\r\näven bifall till reservation nr 1.</pre><pre>Jag vill ta upp ytterligare en frågeställning,\r\nnämligen sextimmarsdag inom vården. I\r\nbetänkandet redovisas synen på sextimmarsdag\r\ninom just vårdsektorn. Det finns ganska många\r\nmotioner som behandlar samma tema.</pre><pre>Debatten här i kammaren bör kunna redovisa var\r\nsocialdemokraterna står i den här frågan. Det\r\nbörjar nämligen bli ganska många bud vid det här\r\nlaget. I Landstingsförbundets styrelse har man varit\r\noch är negativ även till försök på det här området.\r\nMed samma socialdemokratiska majoritet i ett\r\nflertal landsting står man däremot i färd med att\r\ngenomdriva en sådan försöksverksamhet. Jag vill\r\ndärför fråga Lars Ulander -- som företräder\r\nsocialdemokraterna här, och vars svar möjligen kan\r\nbli något av en riktlinje för socialdemokratin i\r\növrigt i den här frågan -- om det finns en\r\nsocialdemokratisk linje som är möjlig att uppfatta.</pre><pre>Utredningen om arbetstid och välfärd, som det\r\nflera gånger hänvisas till i betänkandet, har hittills\r\nmynnat ut i en ny utredning med vidare direktiv.\r\nBl.a. skall frågan om årsarbetstid utredas.\r\nFrågeställningen bereds vidare. Jag kan nu nämna\r\nnågra av de synpunkter som centern har i det här\r\nsammanhanget. Jag tror att de kommer att\r\nåterkomma längre fram.</pre><pre>Utvecklingen på arbetsmarknaden går enligt vår\r\nmening mot att det bör bli ett större utrymme för\r\nflexiblare lösningar när det gäller arbetstiden.\r\nArbetstiden skall vara mera anpassad efter den\r\nenskildes önskemål än vad som är fallet i dag. Vi\r\ntror att det medför fördelar både för företagen och\r\nden enskilde individen. Som en följd av den här\r\ntron menar vi också att det bör finnas stort\r\nutrymme för ramavtal på det här området i\r\nframtiden.</pre><pre>Utredningen, och man kanske skall säga\r\nregeringen, lade inte fram något direkt förslag med\r\nutgångspunkt från utredningen om arbetstid och\r\nvälfärd. En orsak kan vara att det inte finns en\r\növertygande majoritet för en enskild reform på det\r\nhär området, utan man har konstaterat att\r\nönskemålen är alltför varierande. Det är i sin tur ett\r\nuttryck för att den enskilde gör olika\r\nvälfärdsprioriteringar och är kompetent att\r\nformulera dem.</pre><pre>Undersökningar som utredningen har gjort visar att\r\nca hälften av de heltidsanställda prioriterar kortare\r\narbetstid före högre lön. Det framgår däremot\r\nockså att ca en tredjedel vill ha högre lön med\r\noförändrad eller längre arbetstid. Det sistnämnda\r\nkanske överraskar en och annan i den här debatten.</pre><pre>I det sammanhang som jag inledde med den\r\nekonomiska krisen, och sammanhanget med\r\ngenerella arbetstidsförkortningar, är den här siffran\r\nvärd att ta fasta på. Den visar, menar jag, att det\r\nfinns en potential för ett större utbud av arbetskraft\r\nom vi för en politik som stimulerar den här viljan.\r\nEtt steg är förstås de sänkta marginalskatterna.\r\nAndra steg som måste tas är att ge större valfrihet\r\noch utbud inom barnomsorgen. Detta är då\r\nrimligen samhällets uppgift. Men också\r\nmöjligheten att variera sin arbetstid bör vara ett\r\nverksamt medel för att ta till vara viljan att arbeta.\r\nVi instämmer i den bedömning som gjorts att en ny\r\nnorm om årsarbetstid bör utredas mer innan något\r\nsådant förslag kan läggas fram för riksdagen.</pre><pre>Till sist vill jag säga följande till Lars Ulander.\r\nKlargör socialdemokratins inställning till kortare\r\narbetstider inom vårdsektorn!</pre><pre></pre><pre>Anf. 103 MAGGI MIKAELSSON (v):</pre><pre>Fru talman! Sex timmars arbetsdag i stället för\r\nsänkt sjukersättning. Förlängd föräldraledighet i\r\nstället för sänkt ersättning för vård av sjukt barn.\r\nBegränsning av övertidsarbete i stället för\r\nkonjunkturanpassad arbetstid. Det är tre av\r\nvänsterpartiets alternativ till regeringspolitiken, tre\r\nförslag som knyter an till detta betänkande.</pre><pre>Jag skall koncentrera mitt inlägg till\r\nsextimmarsdagen. Jag tycker nämligen, trots det\r\nsom Göran Engström nyss sade, att det är dags att\r\nvi nu börjar genomföra den.</pre><pre>För 70 år sedan lyckades arbetarrörelsen\r\ngenomdriva åttatimmarsdagen. Motståndarna då --\r\narbetsgivarna -- spådde nöd och elände, men\r\nverkligheten har visat oss att vi har haft en nästan\r\noavbruten produktivitetstillväxt sedan dess. Trots\r\nallt var det faktiskt möjligt att genomföra en daglig\r\narbetstidsförkortning för 70 år sedan.</pre><pre>Visst är det väl dags för nästa steg nu? Visst är det\r\ndags att sätta sextimmarsdagen på första plats för\r\nnästa arbetstidsreform.</pre><pre>Om åttatimmarsdagen var männens reform,\r\neftersom det främst var männen som\r\nförvärvsarbetade för 70 år sedan, så är\r\nsextimmarsdagen kvinnornas reform, och det är\r\nkanske därför som detta motstånd finns mot att\r\ngenomföra den. I dag är det kvinnorna som har de\r\ntyngsta jobben och de som skulle vinna mest på en\r\ndaglig arbetstidsförkortning. Det är också den\r\narbetstidsreform som de flesta kvinnor sätter\r\nfrämst. Därför är det dags att vi kvinnor i riksdagen\r\ntar itu med den här frågan på allvar.</pre><pre>Argumenten för sextimmarsdagen är många, och\r\njag kan nämna de argument som finns i Margareta\r\nWinbergs m.fl. motion om att sex timmars\r\narbetsdag raderar ut klyftan mellan hel- och\r\ndeltidsarbete och att sextimmarsdagen befrämjar\r\njämställdhet mellan könen i arbetslivet. Jag kan\r\nkomplettera med de argument som finns i vår\r\nmotion om att sextimmarsdagen minskar\r\nkvinnornas dubbelarbete och ger barnen chans att\r\nfå umgås mer med sina föräldrar.</pre><pre>Ytterst handlar sextimmarsdagen om vilket slags\r\nsamhälle vi vill ha. Ett fullvärdigt liv innehåller så\r\nmycket mer än bara förvärvsarbete. En daglig\r\narbetstidsförkortning skulle ge både män och\r\nkvinnor möjligheter att skapa ett bättre samhälle.</pre><pre>Mot sextimmarsdagen finns endast ett argument.\r\nDen är för dyr, säger man. Den kostar för mycket.\r\nOch det är det argument som alltid har förts fram\r\nnär det har varit tal om arbetstidsförkortningar,\r\näven för 70 år sedan. Jag kan hålla med om att det\r\när en reform som kostar pengar, ganska stora\r\nsummor, men att den skulle vara för dyr tycker jag\r\ninte. Ur ett samhällsekonomiskt perspektiv är\r\nsextimmarsdagen en reform som lönar sig. Färre\r\narbetsskador, minskat antal sjukdagar, mindre\r\npersonalomsättning och en större\r\narbetstillfredsställelse är de effekter som man har\r\nkunnat se i t.ex. Kiruna där sextimmars arbetsdag\r\nhar kunnat genomföras inom hemtjänsten.</pre><pre>Det är glädjande att den här försöksverksamheten\r\nmed sex timmars arbetsdag sprider sig, nu senast till\r\nDalarna där man har infört Dalamodellen.</pre><pre>Sextimmarsdagen är också en viktig rättvisereform.\r\nOm man delar upp antalet arbetade timmar i\r\nSverige på antalet arbetande människor, får man\r\nett genomsnitt på sex timmar per person. I\r\nverkligheten vet vi att det är männen som jobbar\r\nheltid och mer därtill och att det är kvinnorna som\r\njobbar deltid. Det behövs alltså en omfördelning av\r\narbetstimmarna.</pre><pre>Förra året sade man att det inte alls gick att påbörja\r\ngenomförandet av sextimmarsdagen eftersom det\r\nvar högkonjunktur och brist på arbetskraft. Men då\r\nborde det ju vara lämpligt nu i stället. Många\r\ntecken pekar ju emot att vi är på väg in i en\r\nlågkonjunktur med åtföljande arbetslöshet.\r\nPermitteringar och förkortade arbetsveckor har\r\nredan börjat införas på en del håll. Regeringen har\r\nockså i sitt senaste krispaket klart markerat att den\r\nfulla sysselsättningen inte längre är\r\nsocialdemokratins huvuduppgift. Vore det inte\r\nlämpligt att just nu påbörja en\r\narbetsdagsförkortning?</pre><pre>Göran Engström tror inte att man skall kunna\r\nförkorta arbetstiden. Jag tror att han gör samma\r\ntankefel som både regeringen och de borgerliga\r\npartierna gör, nämligen att vi måste jobba mer om\r\nvi skall klara den ekonomiska krisen.</pre><pre>I TCO-tidningen fanns det häromdagen en artikel\r\nmed rubriken Huvudfelet är kanske att vi jobbar\r\nför mycket. Det är TCO-ekonomen Kristina\r\nPersson som menar att det kanske vore ett bättre\r\nhushållande med våra resurser -- både mänskliga\r\noch ekonomiska -- om vi arbetade mindre. Hon\r\nskriver bl.a.: ''Sverige har som enda OECD-land\r\nökat arbetstiden under 80-talet. Sverige har också\r\nhaft en svag produktivitetsutveckling jämfört med\r\növriga länder inom OECD. Aldrig har så många\r\narbetat så mycket som vi gör i dag och ändå har vi\r\nekonomisk kris. Vad är problemet? Knappast att vi\r\njobbar för litet.''</pre><pre>Kanske problemet i Sverige inte alls är det att vi\r\njobbar för litet, utan precis tvärtom. Det finns\r\nsiffror som antyder att det är omöjligt att\r\nupprätthålla en hög produktivitet om man har för\r\nlånga arbetsdagar.</pre><pre>I t.ex. Japan, som ofta framhålls som ett föredöme\r\nnär det gäller produktivitet, är produktiviteten per\r\narbetad timme lägre än i Sverige. I Japan har man\r\nmycket långa arbetsdagar.</pre><pre>Fru talman! I det här betänkandet har man öppnat\r\ndörren litet grand på glänt för en\r\narbetstidsförkortning genom att skriva att man\r\neventuellt kan komma att överväga möjligheten att\r\nanvända den femte och så småningom den sjätte\r\nsemesterveckan till en förkortning av\r\nveckoarbetstiden.</pre><pre>Den sjätte semesterveckan frös ju inne, men för\r\nmig verkar detta vara en omständlig väg mot\r\nsextimmarsdagen -- först genomföra längre\r\nsemester och sedan använda semestern för att\r\nförkorta arbetstiden. I stället skulle jag vilja\r\nkomma med ett annat förslag. Och jag skulle med\r\ndet här förslaget också vilja utmana de\r\nsocialdemokratiska kvinnorna, som ju driver\r\nkravet på sex timmars arbetsdag.</pre><pre>Ställer ni er bakom kravet på att vi gör\r\nsextimmarsdagen till nästa arbetstidsreform?\r\nStäller ni er bakom kravet på att vi, tillsammans\r\nmed de kvinnor och män från de andra partierna\r\nsom ställer upp, gör denna fråga till ett ultimatum --\r\ninga andra arbetstidsreformer innan\r\nsextimmarsdagen börjar genomföras?</pre><pre>Jag för min del kan göra följande personliga\r\nreflexion. Jag stödde förslaget om den sjätte\r\nsemesterveckan -- av solidaritet med de LO-\r\ngrupper som inte hade sex veckors semester i\r\navtalet, trots att jag insåg att det samtidigt skulle\r\ninnebära att sextimmarsdagen försenades.</pre><pre>Det kanske skall ses som ett ödets nyck att det blev\r\nbara två dagars förlängning av semestern. Det ger\r\nmig och andra som kanske tänkt på samma sätt\r\nchansen att tänka om och prioritera\r\nsextimmarsdagen.</pre><pre>Fler semesterdagar är ett krav som i första hand har\r\ndrivits av män. Kvinnorna vill hellre ha kortare\r\narbetsdag. Nu fick ju männen sin två dagar längre\r\nsemester. Nu vill vi ha stöd för två timmar till\r\nkvinnorna i daglig arbetstidsförkortning.</pre><pre>Fru talman! Med det anförda vill jag yrka bifall till\r\nreservation 9 i detta betänkande.</pre><pre>Anf. 104 GÖRAN ENGSTRÖM (c) replik:</pre><pre>Fru talman! Jag tycker inte att en debatt om\r\narbetstider sent under 1990 kan föras utan att man\r\nsätter in detta i det samhällsekonomiska perspektiv\r\nsom vi ändå har i dag. Därför tvingas jag konstatera\r\natt många av de motioner som finns på detta\r\nområde, och speciellt den från vänsterpartiet, utgör\r\nen ren önskelista. Och det blir än mer av den\r\nkaraktären när man hör Maggi Mikaelsson\r\nargumentera för varför vi nu skulle ha råd med en\r\ngenerell arbetstidsförkortning eller en plan för ett\r\nsnabbt införande av sextimmarsdagen, som det står\r\nskrivet i motionen.</pre><pre>Uppenbart ser icke vänsterpartiet något som helst\r\nsamband mellan den kostnadsstegring som vi har\r\nhaft i näringslivet och hela samhället och den brist\r\npå arbetskraft som, enligt min mening, har varit en\r\nav de verkliga orsakerna till att vi har hamnat i\r\ndagens läge. Hon säger tvärtom att vi arbetar för\r\nmycket i det svenska samhället och menar att\r\nproduktiviteten hela tiden har ökat. Alla andra\r\niakttagare är rimligen överens om att också detta är\r\nett av de fundamentala problemen, dvs. just det att\r\nproduktiviteten inte har ökat så snabbt som\r\nmöjligt. En högre produktivitet behöver\r\nsannerligen inte betyda att man arbetar hårdare och\r\nlängre, däremot att man arbetar smartare, att man\r\ngör en sak litet bättre än tidigare. Då får vi både\r\ntillväxt och högre produktivitet. Detta går alldeles\r\nutmärkt att förena med målet högre livskvalitet.</pre><pre>I goda tider skall vi har råd med en generell\r\nsänkning av arbetstiden med 25 %, i dåliga tider blir\r\ndet ett hot mot arbetslösheten. Så byts argumenten\r\nalltefter konjunkturerna. Jag tycker att bara detta\r\nvisar ihåligheten i det där sättet att argumentera.\r\nJag tror att det är nödvändigt att någon gång, då\r\noch då, i riksdagens talarstol verkligen ta en sådan\r\nhär debatt med vänsterpartiet.</pre><pre>Om vi arbetar hårt och verkligen arbetar för en\r\nhögre produktivitet och om vi tror på det där med\r\nhögre livskvalitet, får vi nog de närmaste åren\r\ninrikta oss på att satsa på speciella grupper som\r\nbehöver särskilda insatser. Jag och mitt parti tror\r\natt småbarnsföräldrarna är en sådan grupp. Därför\r\nvill jag än en gång argumentera för den reservation\r\nsom fogats till betänkandet. Men vänsterpartiets\r\npolitik är ren och ohöljd opportunism i denna fråga.</pre><pre>Anf. 105 ANNA HORN AF RANTZIEN\r\n(mp):</pre><pre>Fru talman! Jag vill inleda med att deklarera att\r\nmiljöpartiet står bakom de reservationer som mitt\r\nnamn står på i arbetsmarknadsutskottets\r\nbetänkande 2. Jag yrkar bifall till reservationerna\r\n7, 10 och 11 i arbetsmarknadsutskottets\r\nbetänkande 2.</pre><pre>Det tycks vara en långvarigt pyrande eld, denna\r\nfråga om arbetstidsförkortning med spår bakåt till\r\n1800-talet, ja, säkert längre om man började\r\nforska. 1919 fick vi 8-timmarsdagen, 1939 fick vi 2\r\nveckors semester, 1951 fick vi 3 veckors semester,\r\n1957 fick vi 45 timmars arbetsvecka, 1963 fick vi 4\r\nveckors semester, 1966 fick vi 42,5 timmars\r\narbetsvecka, som sjönk till 40 timmar år 1970 och\r\n1977 fick vi 5 veckors semester. Och den sjätte\r\nsemesterveckan har påbörjats.</pre><pre>I andra länder med betydligt sämre\r\nsamhällsekonomi har arbetstiden nyligen kortats.\r\nJämför vi arbetstidsförkortningar med direkta\r\nlönepåslag, finner vi att arbetstidsförkortningen är\r\nmindre inflationsdrivande. Dessutom stimuleras\r\narbetet och arbetsresultatet. Därför är det ett bra\r\nsätt att ta ut standardförbättringar. Och vi skulle må\r\nbättre i den märkliga värld vi jagat fram med\r\nmindre tid för de unga och för vänner och samvaro.\r\nVi orkar inte längre med politiskt och ideellt\r\narbete. Tempot blir allt hetsigare, resorna till\r\narbete och köpcentra blir allt längre. Det blir allt\r\nmindre tid för det informella, det obetalda men på\r\nmånga sätt viktigare arbetet som så sällan tas med i\r\nvälfärdsbilden. Vi fick också alldeles nyss höra att\r\ndet obetalda arbetet sällan nämns, trots att det är så\r\nkolossalt viktigt, kanske speciellt för kvinnorna.</pre><pre>Jag vill helt kort nämna några av de förslag som\r\nmiljöpartiet de gröna har lagt fram inom detta\r\nområde. Anhöriga och närstående som i hemmet\r\nvårdar sina gamla bör få bättre anställningstrygghet\r\noch möjlighet till utbildning. Deras arbete skall inte\r\nvara en dubbel börda, som dessutom ger de gamla\r\nkänslan av att vara ett tungt bekymmer. Under 30\r\ndagar har man i dag lagstadgad rätt till ledighet --\r\nmen ofta är de gamlas sjukdomar av längre\r\nvaraktighet när den trötta kroppen inte längre vill\r\nvara med. Vi föreslår att förvärvsarbetande anhörig\r\nfår rätt till ledighet efter samma regler som vid vård\r\nav sjukt barn.</pre><pre>Av det som jag redan har nämnt framgår nyttan av\r\natt kunna välja den arbetstid som passar ens\r\nlivssituation, kanske också den trafiksituation som\r\nsamhället i dag har allt svårare att klara av -- flextid\r\nmed andra ord, som ordnas genom\r\növerenskommelse mellan arbetsgivare och\r\narbetstagare.</pre><pre>Det långsiktiga målet är att alla som så önskar skall\r\nkunna ha sex timmars arbetsdag, fem dagars\r\narbetsvecka och sex veckors semester. På den\r\nökade lediga tiden har vi då möjlighet att minska\r\nvåra omkostnader på olika sätt för att kompensera\r\nden proportionellt lägre lönen.</pre><pre>I ytterligare en motion pläderar vi för att sex\r\ntimmars arbetsdag i första hand genomförs i\r\nvården, där arbetet är slitsamt och dessutom svårt\r\natt rationalisera utan att förlora i mänsklighet.</pre><pre>Den lyckade och numera välkända\r\nförsöksverksamheten i Kiruna -- som ju redan har\r\nnämnts här i dag -- med nedsatt arbetstid i vården\r\när ett bra exempel på att människovård lönar sig --\r\ni detta fall i minst tredubbel bemärkelse: för\r\nvårdaren, för den sjuka och för samhället.</pre><pre></pre><pre>Anf. 106 LARS ULANDER (s):</pre><pre>Fru talman! I betänkandet tas det upp ett antal\r\nmotioner från den allmänna motionstiden.\r\nTraditionellt brukar utskottet ta upp\r\nsemesterfrågorna i deta sammanhang, men den här\r\ngången har de behandlats tidigare under året.</pre><pre>Som alla i debatten inblandade vet pågår det ett\r\nberednings- och utredningsarbete i de här frågorna,\r\nbåde inom regeringen och på annat håll. Efter de\r\nbåda utredningarna om arbetstid och semester är\r\nnu avsikten att man efter remissbehandlingen på\r\nnytt skall gå i närkamp med arbetstidsfrågorna och\r\ntillsätta en utredning med ett konkret uppdrag att\r\nse hur man skall kunna åstadkomma flexibla regler\r\nför arbetstid och semester.</pre><pre>Vidare har forskare inom arbetslivscentrum\r\nbedrivit ett stort arbete angående\r\nföräldraledighetslagens tillämpning, och när vi får\r\nden utredningen i vår hand innebär det ytterligare\r\nkunskap, som vi har att ta hänsyn till i det\r\nförändringsskede som vi befinner oss i. Av det\r\nförhandsmaterial som vi har fått från utredningen\r\nverkar det som om pappor och mammor som\r\nkommer tillbaka till arbetet efter föräldraledighet\r\nfaktiskt behandlas olika.</pre><pre>Kvinnor och särskilt de som har förkortat sin\r\narbetstid efter föräldraledighet löper i betydligt\r\nstörre grad än männen risk att bli omplacerade eller\r\nfå andra arbetsuppgifter. Enligt forskarna tycks\r\narbetsgivarna -- framför allt de små på den privata\r\nsidan -- inte känna till lagens skydd mot\r\nomplacering efter föräldraledighet. Detta är ett\r\nexempel på problem som bör klaras ut, inte minst\r\nfrån jämställdhetssynpunkt.</pre><pre>Med tanke på vad som kommer i frågan om nytt\r\nunderlag finns det inte någon anledning för\r\nutskottet att i dag i detalj gå in på de\r\narbetstidsfrågor som tas upp i motionerna. Låt mig\r\nkonstatera att en ökad flexibilitet i reglerna för\r\narbetstid och semester och bättre möjligheter för\r\narbetstagare och arbetsgivare att lokalt kunna\r\npåverka de egna arbetstiderna skulle tillgodose en\r\nhel del av de krav som ställs i samhället i dag. Här\r\nhar vi även motionärernas önskemål.</pre><pre>För alla föräldrar som vill ha litet mer tid för\r\nbarnen, för alla dem som vill kombinera arbete och\r\nstudier, för alla dem som har litet udda\r\narbetstidsönskemål osv. är det naturligtvis en stor\r\nfördel om de får bättre möjligheter att påverka sina\r\narbetstider.</pre><pre>Herr talman! Några ord om sex timmars arbetsdag.\r\nDenna fråga var senast uppe för ett år sedan. Då\r\nvar det Gudrun Schyman och Mona Sahlin som\r\ndiskuterade denna fråga. Eftersom frågeställningen\r\när densamma nu kan jag med fördel referera ur den\r\ndebatten.</pre><pre>Mona Sahlin sade bl.a. följande i sitt anförande:</pre><pre>Vi har verkligen inte begravt frågan om en generell\r\narbetstidsförkortning och därmed inte heller kravet\r\npå sex timmars arbetsdag. Kravet på sex timmars\r\narbetsdag är precis lika starkt som önskemålen och\r\nkraven är bland kvinnor ute på arbetsmarknaden\r\noch i olika organisationer. Det är det som avgör.\r\nDet som den statliga kommittén har försökt att göra\r\noch som jag hoppas att alla tar till sig är att lära\r\nmera om vilka konsekvenser olika\r\narbetstidsförkortningar får. Vilket pris är vi\r\nberedda att betala för olika\r\narbetstidsförkortningar? Det är en fråga som jag\r\ntycker att man har ställt sig alltför sällan. Man säger\r\nt.ex. att en förkortning av arbetsdagen medför\r\nstörre effektivitet. Ja, det kan ju se så ut på många\r\nolika sätt.</pre><pre>Det är slut på citatet där. Jag tycker att det räcker\r\nnär det gäller diskussionen om sex timmars\r\narbetsdag i det här betänkandet. Därefter vill jag ta\r\nupp ett par andra frågor. Det gäller\r\nledighetslagarna som Erik Holmkvist tog upp ur\r\nlitet andra aspekter. Han säger att nu har de stora\r\nföretagen rutit till, så nu är det väl fråga om totalt\r\nsammanbrott för tankarna på ledighetslagarna.</pre><pre>Nu är det väl på det sättet, Erik Holmkvist, att om\r\nman hade frågat de stora företagen angående någon\r\nenda punkt när det gäller ledighetslagarna skulle vi\r\ninte ha haft några ledighetslagar över huvud taget.\r\nDärför kan vi väl bara konstatera att de inte har\r\nbytt uppfattning om den möjlighet som de anställda\r\nfått att på olika sätt ta ledigt från sina arbeten.</pre><pre>Det har kommit en uppgift om antalet människor\r\ni samband med ledighetslagarna. Man talar om en\r\nmiljon som är lediga varje dag vid mättillfället. Man\r\nbör göra klart för sig vad den miljonen består av.\r\nDen består av människor som har semester -- det är\r\n8--9 %. Den består av värnpliktiga och sjuka. Det\r\nfinns en mängd andra orsaker. Det har alltså\r\negentligen inte att göra med de ledighetslagar som\r\nman diskuterar i de grupper som tar upp de här\r\nfrågorna och som motionen handlar om. För det är\r\nväl ingen här som har planer på att, i samband med\r\natt vi behandlar betänkandet, ta bort\r\nsemestermöjligheten? Det är väl heller ingen som\r\nhar planer på att ta bort möjligheten att sjukskriva\r\nsig om man blir sjuk? Därför är det naturligtvis\r\nrimligt att man tar bort de delarna ur statistiken så\r\natt den inte blir fel.</pre><pre>Till Charlotte Branting vill jag säga att när det\r\ngäller frånvaron går även hon ganska hårt fram.\r\nDäremot säger Charlotte Branting att man skall\r\nutöka på annat sätt. När de svagaste skall ha\r\nstudieledighet skall det utredas och kollas, men när\r\nman kommer med andra förslag från dem som har\r\nen helt annan styrka är det någonting förskräckligt\r\natt utskottet inte har hängt med på det. Vi har\r\nnaturligtvis olika syn på de här frågorna, och det får\r\nvi väl leva med.</pre><pre>Viktigt i sammanhanget är att den inriktning man\r\nhar vid hanteringen av arbetslivsfrågorna är att man\r\nskall gå igenom möjligheterna till flexibilitet. Det\r\när där man får det hela klart för sig.</pre><pre>Göran Engström undrar vilken syn\r\nsocialdemokraterna har på frågan om de sex\r\ntimmarna i vården. Det finns ju klart uttalat i\r\nbetänkandet hur vi ser på de frågorna. Grunden för\r\ndet hela är förhandling om arbetstiden. Det står i\r\nvårt betänkande, där Göran Engström finns med\r\nsom undertecknare. Jag tror att det kan räcka med\r\nden uppgiften. Om man sedan skall börja med\r\nnågra pekpinnar har man ju tagit bort den\r\nmöjlighet som finns här.</pre><pre>Sedan får vi se -- det finns också med i\r\nbetänkandet -- vad som kommer fram när vi gör en\r\nutvärdering av Kirunafallet. Det är möjligt att det\r\nvisar sig kunna ge effekter. Man får ta med både\r\nvad som händer på arbetskraftsidan och\r\nekonomiskt och naturligtvis också på den positiva\r\nsidan. Det bör vi väl också kunna klara. De här\r\nfrågorna kommer naturligtvis också in i den\r\nberedning som regeringen har aviserat. Därför kan\r\nvi anse det avklarat.</pre><pre>Fru talman! Med det anförda vill jag yrka bifall till\r\narbetsmarknadsutskottets betänkande nr 2. Det\r\ngör jag med det konstaterandet att vi har all\r\nanledning att förvänta oss att dessa frågor kommer\r\natt diskuteras ofta under det närmaste året med\r\nhänsyn till det pågående berednings- och\r\nutredningsarbetet.</pre><pre>Anf. 107 MAGGI MIKAELSSON (v) replik:</pre><pre>Fru talman! Lars Ulander citerade vad Mona\r\nSahlin och Gudrun Schyman sade förra året i\r\nmotsvarande debatt. Det var ju roligt i sig. Men det\r\nhade varit mer intressant att höra om Lars Ulander\r\noch de manliga socialdemokraterna delar Mona\r\nSahlins och de socialdemokratiska kvinnornas\r\nuppfattning att sextimmarsdagen är en angelägen\r\nreform. Det hade också varit mycket intressant att\r\nfå en kommentar till den kvinnliga TCO-\r\nekonomens uppfattning om att vi kanske arbetar\r\nför mycket, och att det är ett av problemen med den\r\ndåliga produktivitet som vi har. Likaså skulle det\r\nvara intressant att veta hur Lars Ulander ser på det\r\nfaktum att vi trots att vi har jobbat mer under 1980-\r\ntalet har en sämre produktivitetsutveckling än\r\nOECD-länderna.</pre><pre>Anf. 108 ERIK HOLMKVIST (m) replik:</pre><pre>Fru talman! Lars Ulander säger att om stora\r\nföretag hade fått bestämma i vårt land hade vi inte\r\nhaft någon frånvaro alls. Min första fråga är:\r\nVarifrån har Lars Ulander fått den uppgiften?\r\nFlykten från Sverige när det gäller storföretag säger\r\nman beror på att man inte klarar av\r\nkonkurrenssituationen på marknaderna med bl. a.\r\nden typ av ledighetslagstiftning som vi har i Sverige.\r\nVi måste ta vara på kritik mot det system som vi\r\nhar. Vi kan tycka bra om det -- delar av det i varje\r\nfall. Men samtidigt som vi har fem veckors\r\nsemester -- snart litet drygt -- har vi nästan fem\r\nveckors frånvaro på grund av sjukdom. Det finns\r\ninget annat land inom Europa eller USA som har\r\nen sådan enormt hög frånvaro som Sverige.</pre><pre>Jag frågar mig om det finns skäl för oss att se över\r\nden lagstiftning som kanske kostar\r\nkonkurrensfördelar på marknaderna. Ja, visst gör\r\ndet det. Men år efter år har socialdemokraterna\r\nsagt: Nej, vi behöver ingen översyn av\r\nledighetslagstiftningen. Den är bra som den är. Vad\r\nvi skall göra är att bygga ut den. Det är det ni har\r\ngjort genom det beslut som fattades så sent som för\r\nför bara några månader sedan.</pre><pre>Vi har ett sjukförsäkringssystem, Lars Ulander,\r\nsom t.o.m. kan användas som facklig stridsåtgärd.\r\nEndast i Sverige finns en sådan modell! Är det inte\r\nrimligt att vi ser över det som är så kantigt att vi\r\nbehöver slipa av det? Vi skall slå vakt om\r\nskyddsnätet i Sverige, för människor som behöver\r\nett skyddsnät, men vi skall inte göra det så starkt att\r\ndet kommer att kunna missbrukas av dem som inte\r\nbehöver det. Lars Ulander! Medverka i ditt parti till\r\natt vi får den översynen. Den är nödvändig --\r\nalldeles klart nödvändig. Den är mycket angelägen,\r\ni synnerhet när vi nu har svårigheter att konkurrera\r\npå marknaderna.</pre><pre>Anf. 109 GÖRAN ENGSTRÖM (c) replik:</pre><pre>Fru talman! Jag ställde frågan om kortare arbetstid\r\ninom vårdsektorn mot bakgrund av att det finns så\r\nuppenbart motsatta uppfattningar när det gäller om\r\nman skall tillåta försöksverksamhet över huvud\r\ntaget. Lars Ulander ville inte ge några pekpinnar,\r\nmen pekpinnar är precis vad som utfärdas av\r\nLandstingsförbundets styrelse när man vill pröva.\r\nTidigare var det inte ens möjligt inom ramen, vilket\r\nvi en gång föreslog, för Mona Sahlins\r\narbetstidsutredning.</pre><pre>Kjell Nilsson sade i en tidigare debatt här att vi skall\r\nbygga på kunskap, erfarenheter och forskning\r\ninnan vi genomför reformer. Så vill jag gärna se den\r\nhär frågan också. Det hade varit ett sätt att kunna\r\navgränsa ett arbetstidsförsök, att göra det inom\r\nramen för en offentlig utredning och den vägen\r\nskaffa mera av kunskap och erfarenhet.</pre><pre>Jag tror att skall man diskutera\r\narbetstidsförkortningar, blir det klart definierade\r\ngrupper som man möjligen kan ha råd med. Men\r\nförhandlingar är grunden, sade Lars Ulander, och\r\ndet uppfattar jag också som ett besked.</pre><pre>Anf. 110 CHARLOTTE BRANTING (fp)\r\nreplik:</pre><pre>Fru talman! Nu måste jag verkligen fråga vad Lars\r\nUlander menar med att våra förslag skulle gå ut\r\növer de svagaste grupperna. Inte kan väl Lars\r\nUlander mena att förtroendemännen tillhör de\r\nsvagaste grupperna eller de som begär\r\ntjänstledighet gång efter annan för studier. Då vill\r\njag klart deklarera att min definition på svaga\r\ngrupper är en helt annan än den Lars Ulander\r\ntorgför.</pre><pre>Vi måste se förslagen om en översyn av vissa av\r\nledighetslagarna i ljuset av att många företag\r\nfaktiskt har problem i dag. I en svår ekonomisk\r\nsituation är det ju viktigt att man gör de riktiga\r\nprioriteringarna, och då vill vi från folkpartiets sida\r\nprioritera ledighet för föräldrar med små barn och\r\nledighet för människor som skall gå ut i\r\nkatastrofarbete.</pre><pre>Vad har egentligen Lars Ulander för argument att\r\nge den arbetsgivare som skall neka en människa\r\nsom skall ut i katastrofarbete, när det kanske\r\nhandlar om att försöka rädda hundratusentals liv?\r\nVad har egentligen socialdemokraterna att förlora\r\npå att acceptera att de föräldrar som vill ha ledighet\r\nupp till att barnet nått tre års ålder får det, när de\r\nbetalar det själva?</pre><pre>Anf. 111 LARS ULANDER (s) replik:</pre><pre>Fru talman! Maggi Mikaelsson frågade mig om jag\r\nstod bakom det Mona Sahlin sade förra året och\r\nsom jag upprepade här. Jag skulle naturligtvis inte\r\nha upprepat det om jag inte står bakom vad hon\r\nsade vid det tillfället. Det är väl alldeles klart. Jag\r\nförstår inte riktigt frågan.</pre><pre>Skulle jag ha haft någon annan mening, hade jag\r\nnaturligtvis sagt det. Jag hoppas att vi nu har klarat\r\nut den saken.</pre><pre>Erik Holmkvist envisas med att ta med sjukdom när\r\nhan diskuterar ledighetslagarna. På något sätt är\r\ndet en omöjlighet. Är man hemma för sjukdom, så\r\när man naturligtvis sjuk. Erik Holmkvist påstår\r\nalltså att man anmäler sig sjuk men man är det inte.\r\nDet är en ganska underlig argumentation.</pre><pre>Enligt den statistik som man har visat oss är 8 %\r\neller 339 000 människor sjuka varje dag. Den\r\nsiffran kommer naturligtvis inte in i någon\r\nutredning om ledighetslagarna. Därtill kommer\r\nsemester, värnpliktstjänstgöring -- en ganska stor\r\ngrupp -- och andra saker.</pre><pre>Det är som sagt en underlig diskussion som Erik\r\nHolmkvist bedriver -- han gjorde likadant förra\r\nåret -- när han för in dem som är sjuka under\r\nledighetslagstiftningen. Men det här lär vi väl få\r\nmöjlighet att diskutera vid något annat tillfälle, när\r\nvi har det uppe som rör den delen.</pre><pre>Vad beträffar sjukskrivning som facklig\r\nstridsåtgärd har vi alla all anledning att säga att det\r\naccepteras inte. Det är inte någonting som är\r\nspeciellt för Erik Holmkvist eller för moderaterna.</pre><pre>Låt mig säga till Göran Engström att\r\nLandstingsförbundet har en uppfattning i dessa\r\nfrågor, men glöm då inte bort att\r\nLandstingsförbundet är en förhandlande\r\norganisation. Det stämmer helt överens med det\r\nsom jag tidigare sade, att detta är saker mellan\r\nparterna. Men sedan är det klart att de naturligtvis\r\nkommer in i det allmänna resonemanget när man\r\nbereder flexibilitet och andra saker.</pre><pre>Jag är övertygad om att också de frågor som\r\nCharlotte Branting tar upp kommer upp till\r\nresonemang i beredningen, alldenstund man hela\r\ntiden talar om att det är flexibilitet som man skall\r\nförsöka åstadkomma.</pre><pre>Jag tror att vi är mindre oense än vad det kan verka\r\natt döma av de tuffa utfallen här i kammaren. Jag\r\ntror att vi gör klokt i att vänta och se vad som\r\nhänder när regeringen redovisar resultat i de här\r\nfrågorna.</pre><pre></pre><pre>Anf. 112 ERIK HOLMKVIST (m) replik:</pre><pre>Fru talman! Mycket kort. Jag vet inte vad Lars\r\nUlander debatterar för ett betänkande. Jag\r\ndebatterar AU2 som gäller ledighet och arbetstid.\r\nDet är precis från det betänkandet jag har tagit de\r\nuppgifter som jag har fört fram i debatten. Kanske\r\nvi kunde debattera samma betänkande, för då blir\r\ndet mycket enklare.</pre><pre>Anf. 113 INGRID HASSELSTRÖM NYVALL\r\n(fp):</pre><pre>Fru talman! Yrkeschaufförer får arbeta maximum\r\nelva timmar på ett dygn och av dessa högst nio\r\ntimmar i sträck. Läkare kan få tjänstgöra från kl.\r\n7.30 ena dagen till kl. 17.00 dagen därpå, alltså i\r\nnästan 34 timmar. Det är en trafikfara med\r\nuttröttade chaufförer, men det betraktas tydligen\r\ninte som en vårdfara med läkare som kanske inte\r\nfått sova på över ett dygn.</pre><pre>Det är detta som jag ville lyfta fram i min motion\r\nA718.</pre><pre>Tidigare har talats om att läkare har kortare\r\narbetstid än många andra yrkesgrupper. En nyligen\r\ngenomförd pilotstudie inom Spri från fyra kliniker\r\nvisar att den faktiska arbetstiden ligger på i snitt\r\n40,8 timmar per vecka. Jag har inte heller ifrågasatt\r\nden totala arbetstiden utan fördelningen av denna.</pre><pre>Pilotstudien, som är av litet format och borde följas\r\nav en bredare undersökning, visar emellertid också\r\natt långa arbetspass på omkring 30 timmar\r\nfortfarande förekommer.</pre><pre>Utskottet hänvisar i sitt yrkande om avslag på\r\nmotionen till de avtal som finns på området och\r\nförutsätter att parterna tar upp olämpliga\r\narbetstidsförhållanden till förhandling. Lokala\r\navtal kan emellertid gå förbi det centrala avtalet.</pre><pre>Det skall bli mycket intressant att se om man ute i\r\nsjukhusvärlden följer den maximigräns på 18\r\ntimmar som Läkarförbundet och\r\nLandstingsförbundet enats om och som är riktlinje\r\ni årets avtal.</pre><pre>Personligen tycker jag att även 18-timmarspass är\r\nför långt. Nästa år kommer SPRI med nya riktlinjer\r\nför jourverksamheten, där en målsättning är att\r\nkompensationsledighet skall tas ut i samband med\r\njouren -- en i mitt tycke elementär kombination.</pre><pre>Att det går att göra förändringar i joursystemet\r\nvisar bl.a. den s.k. Sabbatsbergsmodellen som\r\nresulterat i bättre arbetsmiljö, bättre kontinuitet i\r\nvården och troligen lägre kostnader.</pre><pre>Sverige har en mycket duktig läkarkår. En del av\r\nden kritik mot läkare som kommer fram i t.ex.\r\nanmälningar till hälso- och sjukvårdens\r\nansvarsnämnd handlar inte om bristande\r\nkunskaper utan om ointresse och trötthet. Med\r\nändrade joursystem borde något av detta kunna\r\nelimineras.</pre><pre>Fru talman! Med det arbete som nu pågår i denna\r\nfråga, bl.a. inom Spri, hoppas jag utvecklingen\r\nskall leda fram till arbetstider som ger trygghet för\r\npatienten och en rimligare tidsbelastning för\r\nläkaren. Går inte utvecklingen i sådan riktning,\r\nanser jag att lagstadgad reglering här lika väl som\r\ninom andra yrkesområden måste övervägas. Till\r\ndetta finns i så fall anledning att återkomma.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande jordbruksutskottets\r\nbetänkande 1990/91:JoU10 samt\r\narbetsmarknadsutskottets betänkanden\r\n1990/91:AU3, AU4, AU5, AU6, AU8 och AU2.</pre><pre>Jordbruksutskottets betänkande JoU10</pre><pre>Utskottets hemställan bifölls.</pre><pre>Arbetsmarknadsutskottets betänkande AU3</pre><pre>Mom. 1 (tillträdesrätten för regionala fackliga\r\nförtroendemän)</pre><pre>Först biträddes reservation 1 av Sonja Rembo m.fl.\r\nmed 107 röster mot 16 för reservation 3 av Karl-\r\nErik Persson. 166 ledamöter avstod från att rösta.</pre><pre>Härefter bifölls utskottets hemställan med 174\r\nröster mot 92 för reservation 1 av Sonja Rembo\r\nm.fl. 28 ledamöter avstod från att rösta.</pre><pre>Mom. 4 (facklig verksamhet i transnationella\r\nföretag)</pre><pre>Utskottets hemställan bifölls med 278 röster mot 18\r\nför reservation 5 av Karl-Erik Persson.</pre><pre>Mom. 7 (fackligt arbete på deltid)</pre><pre>Utskottets hemställan bifölls med 277 röster mot 17\r\nför reservation 8 av Karl-Erik Persson.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU4</pre><pre>Mom. 2 (facklig representativitet)</pre><pre>Utskottets hemställan bifölls med 171 röster mot\r\n125 för reservation 2 av Elver Jonsson m.fl.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU5</pre><pre>Mom. 1 (analys av effekterna av lagstiftningen\r\nm.m.)</pre><pre>Utskottets hemställan bifölls med 240 röster mot 55\r\nför reservation 1 av Sonja Rembo m.fl.</pre><pre>Mom. 4 (begreppet vikarie)</pre><pre>Utskottets hemställan bifölls med 260 röster mot 35\r\nför reservation 4 av Karl-Erik Persson och Anna\r\nHorn af Rantzien.</pre><pre>Mom. 7 (begränsning av användningen av\r\nprovanställning)</pre><pre>Utskottets hemställan -- som ställdes mot\r\nreservation 6 av Karl-Erik Persson och Anna Horn\r\naf Rantzien -- bifölls med acklamation.</pre><pre>Mom. 12 (arbetsgivarens skyldigheter vid sjukdom\r\noch handikapp m.m.)</pre><pre>Utskottets hemställan bifölls med 259 röster mot 36\r\nför reservation 11 av Karl-Erik Persson och Anna\r\nHorn av Rantzien.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU6</pre><pre>Mom. 1 (övergripande utredningar av arbetsrätten)</pre><pre>Först biträddes reservation 1 av Elver Jonsson m.fl.\r\nmed 135 röster mot 17 för reservation 2 av Karl-\r\nErik Persson. 143 ledamöter avstod från att rösta.</pre><pre>Härefter bifölls utskottets hemställan med 171\r\nröster mot 125 för reservation 1 av Elver Jonsson\r\nm.fl.</pre><pre>Mom. 4 (MBL och den offentliga sektorn)</pre><pre>Utskottets hemställan bifölls med 171 röster mot\r\n125 för reservation 5 av Elver Jonsson m.fl.</pre><pre>Mom. 9 (facklig vetorätt)</pre><pre>Utskottets hemställan bifölls med 216 röster mot 17\r\nför reservation 11 av Karl-Erik Persson. 62\r\nledamöter avstod från att rösta.</pre><pre>Mom. 15 (200-kronorsregeln)</pre><pre>Utskottets hemställan -- som ställdes mot\r\nreservation 16 av Elver Jonsson m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU8</pre><pre>Mom. 1 (principer för arbetsmiljöarbetet)</pre><pre>Först biträddes reservation 1 av Elver Jonsson\r\noch Charlotte Branting med 40 röster mot 17 för\r\nreservation 2 av Karl-Erik Persson. 235 ledamöter\r\navstod från att rösta. Härefter bifölls utskottets\r\nhemställan med 260 röster mot 33 för reservation 1\r\nav Elver Jonsson och Charlotte Branting.</pre><pre>Mom. 4 (konsekvensbeskrivningar av\r\ntillämpningsbestämmelser)</pre><pre>Utskottets hemställan bifölls med 221 röster mot\r\n73 för reservation 4 av Sonja Rembo m.fl.</pre><pre>Mom. 9 (miljökunskap)</pre><pre>Utskottets hemställan -- som ställdes mot\r\nreservation 5 av Börje Hörnlund m.fl. -- bifölls med\r\nacklamation.</pre><pre>Mom. 10 (inriktningen av yrkesinspektionens\r\nverksamhet)</pre><pre>Utskottets hemställan -- som ställdes mot\r\nreservation 6 av Sonja Rembo m.fl. -- bifölls med\r\nacklamation.</pre><pre>Mom. 15 (utredning om systemet med\r\nskyddsombud)</pre><pre>Utskottets hemställan -- som ställdes mot\r\nreservation 9 av Sonja Rembo m.fl. -- bifölls med\r\nacklamation.</pre><pre>Mom. 21 (utredning om arbetsmiljöfonden)</pre><pre>Utskottets hemställan -- som ställdes mot dels\r\nreservation 11 av Sonja Rembo m.fl., dels\r\nreservation 12 av Anna Horn af Rantzien -- bifölls\r\nmed acklamation.</pre><pre>Mom. 29 (åtgärder mot asbestos och silikos)</pre><pre>Utskottets hemställan bifölls med 258 röster mot\r\n33 för reservation 16 av Anna Horn af Rantzien.</pre><pre>Mom. 32 (förbud för ackordslön vid vissa\r\ntransporter)</pre><pre>Utskottets hemställan bifölls med 259 röster mot\r\n34 för reservation 20 av Karl-Erik Persson och\r\nAnna Horn af Rantzien.</pre><pre>Mom. 34 (specifikt kvinnliga arbetsmiljöproblem)</pre><pre>Först biträddes reservation 22 av Elver Jonsson\r\nm.fl. med 60 röster mot 16 för reservation 24 av\r\nKarl-Erik Persson. 217 ledamöter avstod från att\r\nrösta.</pre><pre>Härefter bifölls utskottets hemställan med 194\r\nröster mot 58 för reservation 22 av Elver Jonsson\r\nm.fl. 42 ledamöter avstod från att rösta.</pre><pre>Övriga moment</pre><pre>h Utskottets hemställan bifölls.</pre><pre>Arbetsmarknadsutskottets betänkande AU2</pre><pre>Mom. 1 (översyn av ledighetslagstiftningen)</pre><pre>Utskottets hemställan bifölls 152 röster mot 142\r\nför reservation 1 Elver Jonsson m.fl.</pre><pre>Mom. 3 (rätt till tjänstledighet för medverkan i det\r\nsvenska katastrofbiståndet)</pre><pre>Utskottets hemställan -- som ställdes mot\r\nreservation 2 av Elver Jonsson m.fl. -- bifölls med\r\nacklamation.</pre><pre>Mom. 4 (rätt till hel ledighet för småbarnsföräldrar)</pre><pre>Utskottets hemställan bifölls med 221 röster mot 72\r\nför reservation 3 av Elver Jonsson m.fl.</pre><pre>Mom. 5 (rätt till förkortad arbetstid för\r\nsmåbarnsföräldrar)</pre><pre>Utskottets hemställan bifölls med 235 röster mot 55\r\nför reservation 4 av Karl-Erik Persson m.fl. 1\r\nledamot avstod från att rösta.</pre><pre>Mom. 7 (ledighet för anhörigvård)</pre><pre>Utskottets hemställan bifölls med 266 röster mot 21\r\nför reservation 7 av Anna Horn af Rantzien.</pre><pre>Mom. 8 (generella arbetstidsreformer)</pre><pre>I voteringen om kontraproposition i voteringen om\r\nkontraproposition i huvudvoteringen avgavs 21\r\nröster för reservation 9 av Karl-Erik Persson och 21\r\nröster för reservation 10 av Anna Horn af Rantzien.\r\n240 ledamöter avstod från att rösta.</pre><pre>Vid lottning vann reservation 9 av Karl-Erik\r\nPersson.</pre><pre>I voteringen om kontraproposition i\r\nhuvudvoteringen biträddes reservation 8 av Sonja\r\nRembo m.fl. med 56 röster mot 17 för reservation\r\n9 av Karl-Erik Persson. 218 ledamöter avstod från\r\natt rösta.</pre><pre>I huvudvoteringen bifölls utskottets hemställan\r\nmed 210 röster mot 55 för reservation 8 av Sonja\r\nRembo m.fl. 25 ledamöter avstod från att rösta.</pre><pre>Mom. 10 (arbetstid inom hemtjänsten)</pre><pre>Utskottets hemställan -- som ställdes mot\r\nreservaton 11 av Anna Horn af Rantzien -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut om uppskjuten votering</pre><pre>På förslag av förste vice talmannen medgav\r\nkammaren att arbetsmarknadsutskottets\r\nbetänkande AU7, som skulle debatteras efter\r\nmiddagsuppehållet, fick företas till avgörande i\r\nbörjan av arbetsplenum onsdagen den 28\r\nnovember.</pre><pre>\r\nAjournering</pre><pre>Kammaren beslöt kl. 18.17 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>19 § Personalpolitik</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU7 Personalpolitik</pre><pre>Anf. 114 ERIK HOLMKVIST (m):</pre><pre>Herr talman! Med anledning av reservation 1 i\r\ndetta betänkande, AU7, vill jag säga att\r\ninriktningen av den statliga personalpolitiken\r\nmåste mer än hittills skapa bättre\r\ngrundförutsättningar för de anställda. Inte bara\r\nlönen har betydelse. Motivation, ansvar och\r\nbefogenheter samt decentralisering av\r\nbeslutsfattandet måste också till. Belöningssystem\r\när här en möjlig väg att använda sig av i än högre\r\ngrad än hittills. Anställda i statlig tjänst måste\r\nkunna känna att de utför viktiga insatser med eget\r\nansvar. Arbetets kvalitet och viljan till service\r\npåverkas i hög grad just av förändringar i denna\r\nriktning.</pre><pre>Reservation 7 gäller lagstiftning mot avtal som\r\növerkompenserar inkomstbortfall. Även med de\r\nnya riktlinjer som regeringen har lagt fast i sin\r\nskrivelse till riksdagen nyligen angående nya\r\nsjuklönevillkor kommer också i fortsättningen en\r\növerkompensation att föreligga. Det måste\r\nemellertid löna sig att ta ett arbete i jämförelse med\r\nen sjukskrivning. Får vi icke detta förhållande,\r\nkommer människor som vill utnyttja\r\nsjukförsäkringsreformen på ett inte alldeles ärligt\r\nsätt att fortsätta med detta. Kostnaderna för ett\r\njobb i jämförelse med att gå sjukskriven kommer\r\näven i fortsättningen att vara långt högre, inte minst\r\nsedan vi fick de kraftigt stegrade bensinpriserna.\r\nOm en anställning kostar pengar kan man fråga sig:\r\nVilket skäl finns det för att ta ett jobb så länge man\r\nkan gå sjukskriven?</pre><pre>Reservation 9 handlar om nattraktamenten. Det är\r\nangeläget att komma ifrån de i dag många gånger\r\norimliga övernattningskostnader som gäller. Ett\r\nhotellrum kan kosta mer än tusenlappen per person\r\noch natt. Så länge vi inte lägger på en stimulans i\r\nform av bl.a. högre nattraktamenten än hittills\r\nkommer situationen att kvarstå. Staten såsom\r\narbetsgivare borde här gå före med det exemplet att\r\nersättningen för en övernattning höjs, vilket skulle\r\nkunna stimulera de anställda att söka billigare\r\nlösningar. Sådana lösningar är klart nödvändiga att\r\nsöka. Det kan ske avtalsvägen redan inför 1991 års\r\nförhandlingar. Beskattning av traktamenten\r\nkommer inte att lösa det problem som\r\nmotionärerna har pekat på.</pre><pre>Den sista reservation som jag vill något\r\nkommentera är reservation 3. Stat och kommun\r\nkan med stor tyngd och framgång motivera de\r\nanställda att starta egna företag, gärna i den\r\nbransch som de arbetar inom. Mycket vore vunnet\r\nom dessa nya företagare kunde erbjudas arbete hos\r\njust den offentliga arbetsgivare som de nyss har haft\r\nsin anställning hos. Entreprenadformen av\r\nverksamhet i stat och kommun är ytterst angelägen\r\noch nödvändig. Riksdagen bör därför, som\r\nreservation 3 anvisar, ge regeringen detta till\r\nkänna.</pre><pre>Jag ställer mig bakom samtliga moderata\r\nreservationer i detta betänkande men gör det utan\r\nnågot yrkande. Vi skall undvika ett överhäng inför\r\nnästa onsdag.</pre><pre>Anf. 115 CHARLOTTE BRANTING (fp):</pre><pre>Herr talman! Vad är en god statlig personalpolitik?\r\nTrots att regeringen har tillsatt en statlig utredning\r\nför att göra en översyn av lagen om offentlig\r\nanställning, har vi i folkpartiet valt att reservera oss\r\npå denna övergripande fråga om inriktningen av\r\nden statliga personalpolitiken. Detta för att\r\nförhoppningsvis göra intryck på utredningen,\r\nsärskilt som det i direktiven faktiskt står att\r\nutredningen själv kan ta upp förslag som den anser\r\nlämliga och påkallade också utöver direktiven.</pre><pre>Ett övergripande mål är att kunna rekrytera och\r\nbehålla god arbetskraft. Hur gör man det då? En\r\nviktig del är att den offentliga sektorn kan erbjuda\r\nkonkurrenskraftiga arbetsvillkor i förhållande till\r\nden privata sektorn. Ett mer flexibelt lönesystem är\r\nnödvändigt. Man måste helt enkelt införa bättre\r\nbelöningssystem. De offentliga löneplanerna har på\r\nvissa håll blivit så sammanpressade att det inte\r\nlönar sig att vidareutbilda sig -- och då är det fel i\r\nsystemet. Alla behöver vi våra morötter; ansvar,\r\nbefogenheter, status, yrkesstolthet -- olika faktorer\r\när viktiga för olika jobb och olika individer. Ofta är\r\nsmåskalighet att föredra framför stordrift. I de\r\nstora offentliga sektorernas enheter är det\r\nangeläget med decentralisering och delegering. Det\r\nhandlar om att personalen, individen, måste få\r\nkänna att den behövs och är viktig. Det behöver vi\r\nalla. Där skol- och dagispersonalen t.ex. får eget\r\nbudgetansvar och får fritt disponera det som blir\r\növer blir verksamheten oftast bättre.</pre><pre>Den offentliga verksamheten har mycket att lära av\r\nde enskilda alternativen, som ofta är uppbyggda av\r\nentreprenörer i liten skala, Med det har jag inte\r\nsagt att de privata alltid är bäst, men de flesta\r\nmänniskor vill kunna styra och planera sitt eget\r\narbete. Det är oftare lättare i den privata sektorn.</pre><pre>För en bra personalpolitik fordras också ett gott\r\nsamarbete och ömsesidigt förtroende mellan\r\npolitiker, personal och fack. Politikerna bör lyssna\r\npå facket i frågor som påverkar de anställdas\r\nvillkor, men facket skall inte ha någon vetorätt mot\r\npolitikernas beslut.</pre><pre>I reservation nr 3 följer vi upp en motion av Lars\r\nLeijenborg som handlar om att driva verksamhet\r\nvidare som egen företagare. Vi har märkt att det\r\nibland när kommunal eller statlig verksamhet\r\nföreslås bli utlagd på entreprenad uppstår ett\r\nmotstånd bland personalen. Man känner sig hotad\r\nav förändringen. I sådana fall föreslås att man\r\nuppmuntrar en eller flera anställda att starta eget\r\nföretag och alltså driva verksamheten vidare och på\r\nså sätt stanna kvar inom sitt invanda gamla\r\nyrkesområde. Vi tycker det är viktigt att regeringen\r\nfår i uppdrag att överväga vad som kan göras för att\r\nuppmuntra offentligt anställda att bli egna\r\nföretagare.</pre><pre>Reservation nr 5 handlar om aktiva pensionärer.\r\n1,5 miljoner människor är över 65 år. Över 90 % av\r\ndem är någorlunda friska och aktiva. Folkpartiet\r\nhar under många år drivit kravet på en flexibel\r\npensionsålder. Det är orimligt att en stor och\r\nväxande grupp människor med kunskap,\r\nerfarenhet och aktiv förmåga, på grund av gällande\r\nregler eller praxis ställs utanför\r\nproduktionssystemet. Staten borde i egenskap av\r\narbetsgivare underlätta för sina anställda att i rimlig\r\nomfattning få rätt att fortsätta sin tjänst efter 65 års\r\nålder. De statliga arbetsgivarna bör också anlita\r\npensionärer för utrednings- och expertuppdrag i\r\nhögre utsträckning än vad somsker i dag.</pre><pre>Sedan vi behandlade den här frågan i utskottet har\r\nregeringen framlagt sin tilläggsbudget, och där\r\nsäger glädjande nog arbetsmarknadsministern:\r\n''Jag föreslår att anställningsskyddet förstärks och\r\nfortsätter att gälla tills den anställde uppnår 67 års\r\nålder. Det skall således finnas saklig grund för\r\nuppsägning av en arbetstagare som inte fyllt 67 år.''</pre><pre>Mot denna bakgrund tycker jag det borde vara lätt\r\nför socialdemokraterna att rösta för reservation nr\r\n5. Jag hoppas de delar sitt statsråds uppfattning att\r\n''det är både i individens och samhällets intresse att\r\nden som vill fortsätta vara aktiv i arbetslivet efter\r\nfyllda 65 år, också får möjlighet till det''. Det vore\r\nbra att få ett klart besked om detta i dag av Gustav\r\nPersson.</pre><pre>Slutligen, herr talman, stöder vi reservation nr 7,\r\nsom Erik Holmström berörde och som handlar om\r\növerkompensation till de sjuka. Det borde vara en\r\nsjälvklarhet att det inte skall löna sig ekonomiskt\r\natt vara sjuk. Folkpartiet arbetar för att det skall\r\nlöna sig att arbeta, men är man sjuk skall man får\r\nrimlig kompensation för det, inte mer pengar än om\r\nman är frisk och arbetar! Tycker inte också Gustav\r\nPersson att detta är en rimlig princip?</pre><pre>Vi står bakom de reservationer som vi har skrivit\r\nunder, men jag avstår från att yrka bifall till dem.</pre><pre>Anf. 116 GÖRAN ENGSTRÖM (c):</pre><pre>Herr talman! Några ord om den allmänna\r\ninriktningen av den statliga personalpolitiken.\r\nDenna rör ju i stor utsträckning den offentliga\r\nsektorn. Vi kan konstatera att den sektorn i dag är\r\nutsatt för en rätt urskillningslös kritik, som det finns\r\nanledning att värja sig för. Vi i centern vill gärna\r\nmarkera den inställningen.</pre><pre>Många offentliga verksamheter är utomordentligt\r\nviktiga, inte minst ur den enskildes\r\nrättstrygghetssynpunkt. Det måste då via en\r\neffektiv personalpolitik finnas möjligheter att hålla\r\nen hög kvalitet på de tjänsterna. Det är ytterst de\r\nenskilda människorna som avgör kvaliteten.</pre><pre>Personalpolitiken måste inriktas dels på att behålla\r\npersonal, dels på att kunna nyrekrytera. Detta sker\r\ni dag i en utomordentlig hård konkurrens på den\r\nsvenska arbetsmarknaden, med konkurrenter som\r\ni vissa avseenden har en fördel framför den\r\noffentliga sektorn. Det är mycket möjligt att den\r\nhär negativa debatten har förstärkt det\r\nförhållandet.</pre><pre>Problemen inom den offentliga sektorn är väl\r\nkända, förslagen till åtgärder likaså. Men\r\negentligen är det väl det förhållandet att ett antal\r\nföreslagna åtgärder dröjer så länge som är\r\nproblemet.</pre><pre>Det som brukar föreslås -- och det vi föreslår -- är\r\natt man genomgående skall använda ett\r\ndecentraliserat ansvar som metod. Jag tror att vi i\r\nframtiden i stor utsträckning får se politiker och\r\nanställda i stat, kommuner och landsting i andra\r\nroller och med andra vikter än i dag -- politikerna\r\nmera som beställare av tjänster och produkter. Men\r\nför att detta skall fungera på ett bättre sätt än i dag,\r\nkrävs det en större frihet för de anställda, ett större\r\nansvar och förmåga att fatta självständiga beslut.\r\nJag tror också att det kräver mer av beslut om\r\ndelegering jämfört med i dag. En naturlig följd blir\r\ndå också en mer konsekvent inriktning på\r\nmålstyrning och uppföljning.</pre><pre>Vi kan konstatera att de statsanställdas löner har\r\nkommit att något släpa efter lönerna för jämförbara\r\ngrupper på arbetsmarknaden. Dessa\r\neftersläpningar har på mycket kort tid måst tas igen\r\nunder de senaste åren. I dag ser vi konsekvenserna\r\nav detta, exempelvis inom skolväsendet -- det finns\r\nockså andra exempel. Det blir någonting av en\r\nrekyl på kostnadssidan.</pre><pre>Vi tror att fler verksamheter av tjänstekaraktär kan\r\nbedrivas i mindre enheter med eget resultatansvar.\r\nVi tror att det i sin tur ger en möjlighet att i offentlig\r\nverksamhet skriva in det som brukar kallas osynliga\r\nkontrakt -- det speciella förhållande som gör att\r\nman känner litet extra för sin verksamhet, känner\r\ndelaktighet och känner att man tar det här speciella\r\nansvaret. Jag tror att det är speciellt viktigt att man\r\nlyckas i det debattklimat som vi nu har och som jag\r\ntidigare nämnde. Vi tror också att man mer\r\nsystematiskt än hittills måste bygga in\r\nbelöningsmekanismer av olika slag, både när man\r\nsom individ gör ett arbete bra eller när man gör det\r\nsom en del av ett team. Det skall löna sig att göra\r\nett bra arbete.</pre><pre>En viktig del av en bra personalpolitik är också en\r\nsatsning på chefsutveckling. Som jag sade tidigare\r\nmåste cheferna få en större frihet att kunna påverka\r\nt.ex. löneförhållandena för de anställda. Vi vet att\r\ndet är speciellt viktigt när det gäller att kunna\r\nbehålla och även nyrekrytera personal. Speciellt\r\nhar detta under de senaste åren gällt rättsväsendet,\r\njuristerna, som har befunnit sig i en brydsam\r\nsituation i det här avseendet, när man på den\r\nkonkurrerande privata marknaden haft klart\r\nmycket bättre lönebetalningsförmåga och därmed\r\nkunnat rekrytera nya goda krafter. Detta för med\r\nsig att den offentliga sidan får ett kvalitetsproblem\r\nsom är mycket uttalat. Det för också med sig\r\nkostnader för långvarig introduktion.</pre><pre>Jag tror att det var riktigt att regeringen tillsatte den\r\nkompetensutvecklingsutredning, som nyligen har\r\npåbörjat sitt arbete. Utredningen skall\r\nuppmärksamma just det här problemet, nämligen\r\nhur man i verksamheten och hos sina anställda skall\r\nagera för att öka kunnande och kompetens. Detta\r\när ett mycket brett problemområde, och jag tror\r\ninte att utredningen kommer att bli färdig med sitt\r\narbete till nästa vår; den bör få ta den tid på sig som\r\nbehövs.</pre><pre>Det jag sade om rättsväsendet är ett exempel på\r\nstatens kärnområden, där det är extra viktigt att\r\nden höga kompetensen finns.</pre><pre>En kommentar till reservation nr 7, som följer upp\r\nen motion av Karin Israelsson. Hon vill ha en\r\nlagstiftning som förhindrar överkompensation vid\r\ninkomstbortfall. Yrkandena i motionen handlar om\r\narbetsskadeförsäkringens integrering i\r\nsjukförsäkringen. Med full kompensation, dvs.\r\n100 %, försvinner behovet av särskilda ersättningar\r\nfrån kompletterande försäkringar. Vi vet av ett\r\nantal rapporter att sådana försäkringar i flera fall\r\nleder till överkompensation för den enskilde. Dessa\r\nmotionskrav har tidigare avslagits av\r\nriksdagsmajoriteten. Nu befinner sig\r\nsocialdemokraterna i den delikata situationen att\r\nde i dag kommer att yrka avslag på det här\r\nförslaget, medan man om någon vecka kommer att\r\nyrka bifall till ungefär samma förslag. Skillnaden är\r\nbara den att då kommer förslaget från regeringen i\r\nskrivelsen om krisen i ekonomin. Nog är det med\r\nen viss förväntan som jag kommer att åhöra den\r\nsocialdemokratiska representantens kommentar\r\ntill innehållet i den här reservationen och se om det\r\nändå inte ligger en kärna av sanning i vad jag här\r\nsäger. Det har faktiskt varit en orimlig ordning som\r\nhär tidigare har rått. Jag tror också att detta står i\r\nstrid med den allmänna rättsuppfattningen.</pre><pre>Den här proceduren att först avslå ett förslag och\r\nsedan biträda det när det kommer i form av ett\r\nkrispaket är en ordning som blir allt vanligare i\r\nSveriges riksdag. Hur som helst tycker jag inte att\r\ndet inger den riktiga respekten för\r\nregeringsauktoriteten.</pre><pre>Reservation nr 9 tar upp frågan om\r\nnattraktamentenas storlek. I reservationen\r\nupprepas ett gammalt och väl motiverat förslag om\r\natt se över nattraktamentena, så att dessa får en\r\nsådan nivå att de stimulerar till lägre logikostnader\r\nför de statligt anställda. Den nivå traktamentena\r\nhar i dag, 55 kr., är så orealistisk och världsfrånvänd\r\natt den inte ger någon stimulans alls att ens söka ett\r\nbilligare alternativ. Staten bör som arbetsgivare\r\nuppmärksamma den här situationen oavsett vad\r\nsom skett med skattereformen sedan denna\r\nbehandlades senast. Vi anser därför att regeringen\r\nbör få i uppdrag att höja nattraktamentena för resor\r\ni statlig tjänst.</pre><pre>Herr talman! Jag står bakom alla\r\ncenterreservationer som har fogats till detta\r\nbetänkande, med särskild markering av\r\nreservationerna nr 7 och 9. Av kända skäl avstår jag\r\nfrån att framställa något yrkande.</pre><pre>Anf. 117 JAN-OLOF RAGNARSSON (v):</pre><pre>Herr talman! Den statliga löne- och\r\npersonalpolitiken skapar nya stora klyftor. De\r\ntraditionella lönesystemen som byggde på den\r\nsolidariska lönepolitiken har numera övergivits till\r\nförmån för individuella lönesystem. Vänsterpartiet\r\när starkt kritiskt till denna utveckling.</pre><pre>Mycket i den statliga lönepolitiken kan faktiskt\r\nhärledas från Svenska arbetsgivareföreningens\r\nlönestrategier och organisationssystem. Det som\r\nhänder inom den statliga sektorn är normgivande\r\nför kommun- och landstingssektorn. Därmed anser\r\nvi att SAFs målsättningar och strategi har slagit\r\nigenom i hela samhället. Tyvärr understöds denna\r\nutveckling av regeringen, som har fallit undan för\r\nde nyliberala ideerna.</pre><pre>Uppvärderingen av chefsrollen och den nya\r\nindividuella lönesättningen har resulterat i jättelika\r\nlöner för cheferna inom den statliga sektorn. Ett\r\nexempel på en sådan jättelik chefslön är att Stig\r\nLarsson när han tillträdde som generaldirektör för\r\nSJ, statens järnvägar, fick en månadslön på 125 000\r\nkr. Detta belopp har förmodligen stigit ytterligare.</pre><pre>Löneklyftorna inom den statliga sektorn är i dag\r\nenorma. Regeringen accepterar och står bakom att\r\nchefslöner nästan kan höjas med månadsbelopp\r\nsom överstiger en vanlig löntagares totala årslön.</pre><pre>Den statliga lönepolitiken måste nu ändra\r\ninriktning och i stället utformas utifrån krav på\r\njämlikhet och rättvisa.</pre><pre>En annan fråga i den statliga personalpolitiken som\r\när oerhörd viktig är vidareutbildningen och\r\npersonalutbildningen över huvud taget för de\r\nstatligt anställda. Utskottet skriver i betänkandet\r\natt de synpunkter som har kommit fram i\r\nmotionerna från bl.a. vänsterpartiet om behovet av\r\npersonalutbildning delas av utskottet. Det är\r\npositivt att vi har en samsyn när det gäller\r\npersonalutbildning.</pre><pre>Utskottet hänvisar till den statliga utredning som\r\nhar tillsatts i vad det gäller personalutbildningens\r\nomfattning, inriktning och fördelning. Den skall\r\näven ge en helhetsbild av personalutbildningen,\r\nsamhällets vuxenutbildning och\r\narbetsmarknadsutbildningen. Vänsterpartiet anser\r\natt det är bra att en sådan statlig utredning har\r\nkommit till stånd.</pre><pre>Herr talman! Jag skall kortfattat redogöra litet för\r\nhur vänsterpartiet ser på den statliga\r\npersonalpolitiken och personalutbildningen. När\r\ndet gäller den statliga personalpolitiken framstår\r\ntvå frågor som centrala. För det första att man skall\r\nlyfta den allmänna nivån på kunnandet och bl.a.\r\nminska det stora utbildningsklyftorna. För det\r\nandra skall man genomföra en arbetsorganisation\r\nsom ger innehåll i arbetet, minskar utslagningen\r\noch ger en bra arbetsmiljö.</pre><pre>En teknisk-humanistisk utbildning för dem som\r\ninte har gått mer än nio år i skola eller har lägre\r\nutbildning är nödvändig för att jämna ut\r\nutbildningsklyftorna och för att öka kunnandet\r\ninom hela den offentliga sektorn.</pre><pre>Den kontinuerliga utbildningen måste tillfalla alla\r\ninom personalpolitikens ram, inte bara ett fåtal\r\narbetsledare som myndigheten eller företaget\r\nsatsar på.</pre><pre>Kravet på innehåll och inflytande i arbetet,\r\nminskad utslagning och bra arbetsmiljö förutsätter\r\natt de fackliga organisationernas ställning stärks.\r\nEtt första krav är att nya arbetsorganisationsformer\r\ninte skall få genomföras utan fackets godkännande.\r\nEn sådan utveckling tror vi skulle vara ett föredöme\r\nför hela arbetsmarknaden och påvisa hur parterna\r\nkan bli mer jämställda vid förhandlingar.</pre><pre>Herr talman! Jag ställer mig bakom de\r\nreservationer som vänsterpartiet har skrivit under i\r\ndet här betänkandet.</pre><pre>Anf. 118 GUSTAV PERSSON (s):</pre><pre>Herr talman! 15 motioner behandlas i betänkandet\r\nom personalpolitik. De flesta av motionerna har\r\nbehandlats tidigare. Utskottet har avstyrkt bifall till\r\nsamtliga motioner och reservationer.</pre><pre>Några av de här motionerna behandlar den\r\nallmänna inriktningen av personalpolitiken. Här\r\nkan man se två skilda uppfattningar. Folkpartiet\r\nhävdar t.ex. att man skall ha ett mera flexibelt\r\nlönesystem och ett bättre ''belöningssystem''. Det\r\nskall löna sig med vidareutbildning. Vänsterpartiet\r\nhar temat jämlikhet och rättvisa och är mot\r\nuppvärdering av chefsrollen. Det är de två\r\nytterligheterna.</pre><pre>Jag vill hävda att utskottet har tagit ställning mitt\r\nemellan dessa båda ståndpunkter. Båda delarna\r\nbehövs.</pre><pre>Arbetsmarknadsutskottet slår fast att de\r\növergripande målen för den statliga\r\npersonalpolitiken är dels en effektiv\r\nstatsförvaltning, dels ett demokratiskt arbetsliv.\r\nBåda dessa delar skall vara ett föredöme, inte minst\r\nför den privata arbetsmarknaden.</pre><pre>Det föreslås också en översyn när det gäller lagen\r\nom offentlig anställning. En översyn pågår redan.\r\nDen har vida direktiv. Man skall samråda med de\r\nfackliga organisationerna, arbetsdomstolen,\r\nstatens arbetsgivarverk och statens ansvarsnämnd.\r\nI årets budgetproposition tas frågan om\r\npersonalförsörjning, utbildning och\r\npersonalutbildning på arbetsplatsen, framför allt\r\nför dem med kort skolgång, upp.</pre><pre>Det finns även en utredning som skall utreda\r\nmöjligheterna att stimulera kompetensutveckling i\r\narbetslivet. Det gäller totalt sett för hela arbetslivet\r\noch därmed också för den offentliga sektorn. Syftet\r\när att skapa ökad tillväxt och att motverka den\r\ninternationella konkurrens som uppstår i och med\r\nEuropamarknadens framväxt. Utslagning skall\r\nmotverkas och människor skall få bättre\r\narbetstillfredsställelse. Man skall kartlägga\r\nomfattningen, inriktningen och fördelningen, dvs.\r\nsamtliga stora frågor när det gäller\r\nkompetensutveckling i arbetslivet. Den skall också\r\nkartlägga och analysera framtida behov och\r\nmissgynnade gruppers ställning på\r\narbetsmarknaden. Vidare görs det en översyn av\r\nvuxenutbildningen. Den utredningen skall lägga\r\nfram ett förslag redan i februari 1991 om\r\nvuxenutbildning på kort och lång sikt.</pre><pre>Ytterligare en utredning skall behandla\r\nfinansieringen av vuxenutbildningen. Det är en\r\nmycket stor fråga, eftersom det rör sig om så pass\r\nmycket människor. Vi har i detta sammanhang en\r\nsärskild utredningsman. Konklusionen är att det\r\npågår ett mycket brett upplagt utredningsarbete för\r\natt förbättra inte minst utbildning och kompetens.\r\nOch detta arbete skall ske under en mycket kort tid.\r\nDärför tycker jag att det är något underligt när\r\nGöran Engström säger att det i det här fallet rör sig\r\nom dröjsmål och långa tider. Jag tycker att det är\r\nunder en mycket kort tid som vi tar fram så många\r\nförslag för att skapa bättre förhållanden på\r\narbetsmarknaden.</pre><pre>Även homosexuella sambors rätt att få\r\ntjänstegrupplivförsäkring tas upp. Utskottet gör\r\nsamma ställningstagande i fråga om detta som förra\r\nåret. Utskottet hänvisar också till vad\r\nsocialförsäkringsutskottet har sagt, nämligen att\r\ndet här i första hand är fråga om insatser för en\r\nsamlevnad med familjefunktioner.</pre><pre>Pensionärerna i arbetslivet tas upp i några\r\nmotioner. I detta sammanhang föreslås också en\r\nrad åtgärder som redovisas i betänkandet. Först\r\noch främst skall förhandlingar tas upp i dessa\r\nfrågor. Man anmodar AMS att ytterligare förstärka\r\ninsatserna just för äldre i arbetslivet. LOA, lagen\r\nom offentlig anställning, skall också ta upp dessa\r\npensionsavtal. Och ytterligare en utredning är\r\naviserad när det gäller dessa frågor. Regeringen\r\ntillstyrker också att en organisationsförmedling för\r\npensionärer får inrättas. Dessutom kan jag tillägga\r\natt dessa frågor tas upp i skattereformen just för att\r\näven de äldre pensionärerna skall stimuleras att\r\narbeta.</pre><pre>Kontantlönedelen inom staten ger ytterligare\r\nmöjlighet för pensionärer att klara avdragsfrågan\r\nnär det gäller att kombinera pension och lön. Det\r\när alltså en rad stimulansåtgärder som vidtas. Men\r\njag är fullt medveten om att den här frågan\r\nnaturligtvis är avhängig av\r\narbetsmarknadssituationen. Jag har varit med om\r\ndetta sedan början av 60-talet. Varje gång som vi\r\nhar en konjunkturuppgång är man mycket\r\nangelägen inom näringslivet om att pensionärerna\r\nskall komma ut i arbetslivet. Men varje gång det\r\nblir konjunktursvackor dör allt det här talet ut. Det\r\när naturligtvis viktigt att vi politiker verkligen\r\nupprätthåller denna möjlighet för pensionärerna\r\näven i situationer när arbetsmarknaden inte är så\r\natt säga fullgod.</pre><pre>Vidare tas frågan om sjukbidrag, förtidspension\r\noch ålderspension upp. I detta sammanhang\r\nhänvisar utskottet till rehabiliteringsberedningens\r\nförslag, som kommer att läggas fram i en\r\nproposition. Vidare kommer det att läggas fram en\r\nproposition om förnyelse i arbetslivet. Dessutom\r\npågår utredningar i regeringskansliet just om dessa\r\nfrågor. Vidare skall en översyn göras om\r\narbetsskadeförsäkringen och sjukförsäkringen.\r\nDet skall alltså vidtas en rad åtgärder på det här\r\nområdet inom den närmaste tiden.</pre><pre>När jag då hör Göran Engström säga att man i dag\r\nyrkar avslag när det gäller den här\r\növerkompensationen vill jag säga att förslaget ju\r\ninnebär att ni vill lagstifta mot avtal. Det har\r\nsocialdemokraterna alltid varit ytterst tveksamma\r\ntill att göra. Arbetsmarknadens parter skall ha\r\nmöjligheter till fria avtal. Vårt förslag som kommer\r\natt läggas fram senare kommer icke att innebära\r\ndetta. Vi vill gå den andra vägen, nämligen att via\r\nsjukförsäkringen minska ersättningarna och\r\nhoppas att arbetsmarknadens parter av den\r\nanledningen också ändrar sina avtal. Det är en\r\ntradition på svensk arbetsmarknad som fortfarande\r\nupprätthålls av socialdemokratin. Ni vill alltså\r\nlagstifta mot avtal. Däri ligger skillnaden.</pre><pre>Nattraktamentena är också en gammal fråga. På\r\nnytt menar vi att det i första hand är en\r\nförhandlingsfråga, och skall vara det i\r\nfortsättningen. Det är samma inställning som jag\r\nnyss redovisade när det gäller sjukersättningarna.</pre><pre>Även frågan om prövningen av domares skiljande\r\nfrån tjänsten tas upp. Vi konstaterar att vi intar\r\nsamma ståndpunkt som förra året och tidigare år.\r\nMen jag kan också tillägga att man i LOA-\r\nutredningen har möjlighet att ta upp denna fråga,\r\neftersom direktiven för den utredningen är mycket\r\nvida.</pre><pre>Herr talman! Slutligen yrkar jag bifall till\r\nhemställan i arbetsmarknadsutskottets\r\nbetänkande 7 om personalpolitik och avslag på\r\nsamtliga reservationer.</pre><pre></pre><pre>Anf. 119 GÖRAN ENGSTRÖM (c):</pre><pre>Herr talman! Det är förvisso sant, Gustav Persson,\r\natt ovanligt många offentliga utredningar för\r\nnärvarande är tillsatta och har besläktade uppdrag.\r\nSå kan det naturligtvis bli om behoven däms upp\r\noch blir så stora och måste få ett utflöde. Men jag\r\nkonstaterade att det hittills var förvånansvärt få\r\nförslag som har kommit fram. Jag tror mig även\r\nveta att en hel del av dessa utredningar inte\r\nkommer fram så snabbt som Gustav Persson kanske\r\nförmodade med sina förslag. T.ex.\r\nkompetensutredningen vill ju få mer tid på sig för\r\nsin stora uppgift. Jag tror att det gäller fler\r\nutredningar.</pre><pre>Kännetecknande är att det tydligen behövs en\r\nekonomisk kris innan man kan bryta en del gamla\r\nmönster och gå ifrån förhållanden som oavsett om\r\nde tillkommit via avtal eller ej uppenbarligen har\r\növerlevt sig själva. Nattraktamentena på 55 kr. är\r\nväl det mest slående. Det kanske emellertid är en\r\nliten sak i det hela.</pre><pre>Arbetsskadeförsäkringens kostnadsutveckling och\r\növriga effekter som rimligen går på tvärs mot\r\nallmänhetens uppfattning om vad som är rätt och\r\nriktigt har ju varit kända sedan lång tid tillbaka.\r\nDet har skett en fem- eller sexdubbling av\r\nkostnaderna bara under det senaste decenniet.\r\nÄven i detta sammanhang behövs det alltså en\r\nekonomisk kris för att socialdemokraterna skulle\r\nbyta fot och för att inse problematiken och\r\nkomma -- snart -- med ett mer detaljerat förslag,\r\nsom naturligtvis via ny lagstiftning upphäver dagens\r\nförhållanden. Vi får naturligtvis möjlighet att\r\nåterkomma till den debatten. Detta finns insprängt\r\npå en rad bland de övriga lagförslagen om\r\nförsämringar i ett antal sjukförsäkringsförmåner,\r\nm.m.</pre><pre>Jag tror ändå att det i grund och botten har funnits\r\nideologiska hinder för socialdemokratin att\r\nreformera personalpolitiken i vid mening. Så\r\nmånga av förslagen till lösningar som förekommer\r\nute i kommuner, landsting och inom staten har\r\nnämligen haft ''borgerliga'' förtecken --\r\ndecentralisering och delegering. Och jag tror att det\r\nytterst är därför som det hittills har gått litet för\r\nlångsamt.</pre><pre>Anf. 120 CHARLOTTE BRANTING (fp):</pre><pre>Herr talman! Gustav Persson talar om\r\npensionärerna och deras villkor men nämner inte\r\nmed ett ord att man faktiskt i tilläggsbudgeten har\r\nföreslagit att pensionärerna skall få lov att arbeta\r\ntill 67 års ålder. Nu måste jag verkligen fråga: Anser\r\nsocialdemokraterna i utskottet att man skall ha rätt\r\natt arbeta efter 65 års ålder? Följer\r\nsocialdemokraterna sitt statsråds uppfattning eller\r\ninte? Kan vi också räkna med att\r\nsocialdemokraterna stöder reservation 5 i\r\nutskottsbetänkandet?</pre><pre>Sedan har Gustav Persson mycket riktigt uppfattat\r\natt det finns stora skiljelinjer mellan vänsterpartiets\r\noch folkpartiets uppfattningar.</pre><pre>Det beklagliga är ju att socialdemokraterna inte tar\r\nställning, att de är alldeles för passiva. Jag tror att\r\nde inte riktigt har fattat vilken kris det egentligen\r\när inom den offentliga sektorn. Ser man inte vilken\r\nbrist på personal det är inom hemtjänsten t.ex.?\r\nDet drabbar de gamla i allra högsta grad, dagis får\r\nstänga, och socialarbetare lämnar sina jobb.</pre><pre>Maktutredningen lät göra en undersökning som\r\nvisade att medborgarna känner väldigt stor\r\nmaktlöshet inför olika typer av jobb inom den\r\noffentliga sektorn. Socialdemokraterna tar inte det\r\nhär på allvar, åtminstone har de hitintills inte visat\r\ndet. Man har tillsatt en massa utredningar, men det\r\nhjälper ju inte om man inte är beredd att sedan\r\nkomma med djärva förslag.</pre><pre>Ta nu fasta på vad oppositionen här föreslår om att\r\nverkligen släppa personalen loss! Varför ställer ni\r\nt.ex. inte upp på det förslag som vi har i reservation\r\n3, där vi säger att om man lämnar ut en verksamhet\r\npå entreprenad skall man ha möjlighet att också\r\nlåta de tidigare anställda bilda egna företag? Är det\r\nnågon allmän misstro som socialdemokraterna har,\r\nså fort det talas om olika alternativ? Ni måste ge\r\nupp det motståndet. Här måste tusen blommor få\r\nblomma för att vi skall få en bra statlig\r\npersonalpolitik.</pre><pre>Anf. 121 JAN-OLOF RAGNARSSON (v):</pre><pre>Herr talman! Gustav Persson sade att vi tillhör\r\nytterligheterna när det gäller den statliga\r\npersonalpolitiken. Men vad jag redogjorde för var\r\nju att det har skapats stora klyftor inom den\r\noffentliga sektorn mellan vanliga löntagare och\r\nchefer, både toppchefer och chefer i mellanskiktet.</pre><pre>Det är möjligt att det är en ytterlighet nu i svensk\r\npolitik att hävda begrepp som jämlikhet, rättvisa\r\noch solidaritet. Då skäms inte jag alls för att säga att\r\njag tillhör den ytterligheten som i dagens politiska\r\nsamhälle vill hävda begreppen rättvisa, jämlikhet\r\noch solidaritet, inte bara inom den statliga\r\npersonalpolitikens område utan på hela det\r\npolitiska området.</pre><pre>Jag vill inte upprepa vad jag sade i mitt\r\ninledningsanförande, men även Gustav Persson\r\nmåste hålla med om att det är något snett, när\r\nchefer i höga befattningar har månadslöner som det\r\när snudd på överstiger en vanlig löntagares årslön.\r\nDå tycker jag att vi från vänsterpartiet måste\r\nreagera, och det borde också Gustav Persson och\r\nsocialdemokraterna.</pre><pre>Anf. 122 ERIK HOLMKVIST (m):</pre><pre>Herr talman! Jag vill bara ta upp en av de punkter\r\nsom jag var inne på i mitt första inlägg, nämligen\r\ndetta med nattraktamenten, och ställa en fråga till\r\nGustav Persson.</pre><pre>Om jag, som är bosatt i övre Norrland, åker till\r\nStockholm med mer eller mindre jämna mellanrum\r\noch måste övernatta och jag har min gamla moster\r\neller min syster där, känner jag mig som en snyltare.\r\nJag åker till min släkt och övernattar där och tycker\r\nmig kanske inte ha råd att spendera så mycket\r\npengar mer än det som jag har rätt till, nämligen 75\r\nkr. Det räcker inte till en bukett blommor. Det\r\nräcker inte till en chokladask en gång.</pre><pre>Stat och kommun och företag skulle, Gustav\r\nPersson, kunna tjäna stora pengar på en sparlinje i\r\ndet här sammanhanget, en linje som innebar att\r\nman höjde ersättningen, förslagsvis till 200 kr. Då\r\nräcker det till en liten ask choklad och en liten\r\nbukett blommor. Det tycker jag är en rimlig\r\nersättning för att få övernatta hos släkten någon\r\ngång då och då. Det räcker ändå inte mer än till att\r\nklara städningen och tvätten och frukosten\r\nmorgonen därpå. Eller hur, Gustav Persson?</pre><pre>Varför säger socialdemokraterna nej? Ni hänvisar\r\ntill utredningar och till att det kanske kommer. Men\r\nden här frågan har ju varit aktuell år efter år, och ni\r\nhar inte velat vara med om en ändring. Vore det\r\ninte nu, Gustav Persson, på sin plats att verkligen\r\nta tag i det här? Staten skulle kanske tjäna en\r\nmiljard. Jag vet inte summan, men\r\nberäkningsmässigt rör det sig om miljardbelopp.\r\nNäringslivet skulle också kunna tjäna oerhört\r\nmycket pengar på det här sättet, och vi gjorde rätt\r\nför oss hos släkt och vänner och var inte längre\r\nnågra snyltare.</pre><pre>Anf. 123 GUSTAV PERSSON (s):</pre><pre>Herr talman! Jag skall börja med\r\nnattraktamentena. När det gäller sjukförsäkringen\r\nhar Erik Holmkvist förslag om att man skall dra ner\r\noch hålla tillbaka för de svaga och gärna spara. Men\r\nnär det gäller nattraktamenten, som ofta\r\ntillkommer de bättre ställda, är han väldigt\r\nangelägen om att man skall slå på.</pre><pre>Men frågan om nattraktamenten är inte helt utan\r\nproblem. Vi vet att många människor har\r\növernattningslägenheter här i Stockholm som står\r\ntomma. De kommer naturligtvis att vilja ha bra\r\ntraktamenten för att kunna bo där väldigt billigt och\r\ntjäna pengar på det sättet. Det finns också andra\r\navigsidor, och det gör att det inte är så enkelt som\r\nErik Holmkvist framställer det. Det är därför som\r\ndet är så bra att detta är en förhandlingsfråga, att\r\nman kan ta det steg för steg, kanske också göra\r\nnågot olika på olika ställen, för att motverka de\r\nnegativa faktorerna.</pre><pre>Det här tänker inte Erik Holmkvist på alls, utan för\r\nhonom är det bara fråga om att göra det bättre för\r\ndem som redan har det bra. Därför är det så\r\nangeläget med nattraktamenten. Jag tycker att det\r\när viktigare med en rättvis behandling i fråga om\r\nsjukförsäkringen, så att de svaga människorna får\r\ndet de bör ha.</pre><pre>Sedan skulle jag vilja fråga Charlotte Branting:\r\nVilka förslag har ni då när det gäller\r\näldreomsorgen? Det är väl bara att privata\r\nintressen skall ta hand om verksamheten. Ni har\r\ninte lagt fram ett enda annat förslag.</pre><pre>Vi har inte ett dugg emot att verksamhet bedrivs\r\nprivat utan vinstsyfte. Vi kan också tänka oss\r\nkooperativa driftsformer, och jag tror att\r\nkooperationen kommer att starta en rad sådana\r\ninsatser, HSB t.ex. Jag förmodar att Charlotte\r\nBranting känner till att de första som startade\r\ndaghem här i landet var inte staten och inte\r\nkommuner eller landsting, utan det var HSB. Så det\r\nfinns en tradition långt tillbaka i tiden.</pre><pre>Men ni har som enda förslag att egna företagare\r\nskall ta över. Det kommer aldrig att lösa det stora\r\näldreomsorgsproblemet. Det är av en sådan\r\ndimension att det kräver helt andra insatser om\r\nman skall lyckas. Det skulle bli katastrof, om vi\r\ntrodde att lösningen var privat företagsamhet i det\r\nfallet.</pre><pre>Göran Engström säger att det är få förslag som\r\nkommer fram. Ja, med den stora satsning som vi\r\ngör nu kan inte förslagen komma fram med en\r\ngång, utan de kommer steg för steg. Det är väldigt\r\nviktigt att de gör det. Jag tror att det kommer att\r\nvisa sig, när vi ser det i backspegeln om några år, att\r\ndet har varit värdefullt att vi startar så brett när det\r\ngäller kompetensutveckling och vuxenutbildning,\r\ninte minst för de svagaste grupperna.</pre><pre>Går vi väldigt fort fram, kommer vi förmodligen\r\ninte att kunna lösa de svåraste problemen, dvs. för\r\ndem som har mycket kort utbildning och som har\r\nde största svårigheterna att få den önskvärda\r\nkompetensen. Det är därför viktigt ur\r\nfördelningspolitisk synpunkt att utredningarna är\r\nnoggranna och genomtänkta, för utbildningen\r\nkommer att vara en av de stora frågorna. I det\r\nframtida samhället är det inte bara lönen utan också\r\ni hög grad utbildningen som kommer att skilja\r\nmänniskor emellan.</pre><pre>Anf. 124 ERIK HOLMKVIST (m):</pre><pre>Herr talman! Jag tror, Gustav Persson, att frågan\r\nom nattraktamentena inte har behandlats riktigt på\r\nrätt sätt. Att spara i sjukförsäkringen för att staten\r\ninte skall behöva ge ut mera pengar än nödvändigt\r\nligger i linje med att man sparar hotellkostnader.\r\nSkillnaden är ju ingen. I det ena fallet sparar man\r\npengar för staten och i det andra fallet sparar man\r\nockså pengar för staten.</pre><pre>Gustav Persson säger att det är de bättre ställda\r\nsom drar nytta av detta. De som har sina\r\növernattningslägenheter som står tomma i\r\nStockholm. Jag tycker inte att\r\nStockholmsfixeringen är nödvändig när det gäller\r\ndet här problemet. Övernattningar sker ju på varje\r\nhotell i hela Sverige. Detta har inte med\r\növernattningslägenheter i Stockholm att göra,\r\nGustav Persson. Det är en viss skillnad mellan att\r\nfixera sig vid Stockholm och att ta hänsyn till att\r\nsituationen är exakt densamma runt om i varje stad\r\ni vårt land.</pre><pre>Staten sparar pengar och näringslivet skulle spara\r\npengar. Vi skulle må väl av att ha litet pengar att\r\nköpa precis det jag säger, en bukett blommor och\r\nen ask choklad när vi åker och hälsar på och\r\növernattar. Det gör vi kanske inte i dag eftersom vi\r\negentligen inte får betalt för detta. Varför skall vi\r\ndra på oss kostnader privat när vi kan åka till Viking\r\nHotel eller Sheraton Hotel och låta företaget eller\r\nstaten betala 1 200 kr.? Frågeställningen är så\r\nenkel, Gustav Persson. Jag tycker att ni skall ta er\r\nen funderare till och sedan ställa er bakom ett\r\nförslag i den riktning som vi har föreslagit.</pre><pre>Anf. 125 CHARLOTTE BRANTING (fp):</pre><pre>Herr talman! Gustav Persson borde verkligen veta\r\natt vi i folkpartiet aldrig har påstått att man skulle\r\nlösa problem genom att bara lägga över\r\nverksamheter till privat företagsamhet. Vi har\r\nalltid, i alla sammanhang, talat om att detta skall\r\nvara ett komplement. Det skall vara ett alternativ.\r\nDet skall finnas olika typer av verksamhet. Vi slår\r\nfast att vi behöver en stor och stark offentlig sektor.\r\nAllting annat är ont förtal.</pre><pre>Sedan frågar man vad vi egentligen har för förslag\r\nnär det gäller de äldre. Vi har sagt att vi vill ha en\r\nflexibel pensionsålder. Vi vill använda de äldre till\r\nolika expertuppdrag och utredningsuppdrag i större\r\nutsträckning än vad man gör i dag. Det är rimligt att\r\nde äldres erfarenhet kan tas till vara när det gäller\r\nomsorgen och när det gäller att hjälpa till i olika\r\nbarnomsorgsverksamheter -- inte som anställda\r\nmen för att de skall få något vettigt att göra. Att\r\nkänna att man behövs är någonting som\r\npensionärer såväl som unga och medelålders\r\nbehöver.</pre><pre>Sedan tycker jag det är viktigt att man tar fasta på\r\natt personalen inom den statliga verksamheten helt\r\nenkelt måste släppas loss, som vi säger. Vi har från\r\nfolkpartiets sida lagt fram ett sexpunktsprogram,\r\noch jag skulle avslutningsvis, eftersom jag inte har\r\nfler repliker, vilja punkta upp de saker som vi här\r\ntycker är angelägna.</pre><pre>För det första menar vi att det är viktigt att skapa\r\nbättre anställningsvillkor. För det andra måste man\r\nha bättre decentraliserings- och\r\ndelegeringsmöjligheter. För det tredje skall man ha\r\nen större öppenhet för privata alternativ och för att\r\nstarta eget. För det fjärde måste man belöna bättre\r\nmed flexibla lönesystem och med individuella\r\nlöner. Den offentliga personalpolitiken har varit\r\nmycket konservativ och är det fortfarande. Det är\r\nfortfarande tjänsteår och formella meriter som\r\ngäller i stället för skicklighet, kunskaper och\r\nkapacitet. Detta måste man ta till vara på ett bättre\r\nsätt. För det femte tycker vi att det är viktigt att\r\nman har dugliga chefer och chefer som verkligen får\r\nmöjlighet att leda. För det sjätte att man skall\r\nlyssna till facket. Däremot skall det inte ha vetorätt.\r\nLyssna på dessa synpunkter, Gustav Persson, så får\r\nvi en bättre statlig personalpolitik.</pre><pre>Anf. 126 GÖRAN ENGSTRÖM (c):</pre><pre>Herr talman! Egentligen vill jag dela upp min kritik\r\ni två delar, och jag tror att Gustav Persson möjligen\r\nhar blandat samman det hela. Det ena gäller den\r\nlångsiktiga kompetensuppbyggnaden i svenskt\r\narbetsliv inkl. det ansvar som staten har. Där söker\r\njag ingen polemik med Gustav Persson. Jag sade\r\ntvärtom att den utredning som är tillsatt är\r\nnödvändig och riktig. Jag tror att alla industriländer\r\nsatsar mer eller mindre på just detta område. Man\r\nbetonar arbetskraften totalt sett och dess kunnighet\r\noch kompetens som den kanske viktigaste\r\nproduktionsfaktorn för en framgångsrik\r\nutveckling. Detta tror jag att vi kan vara överens\r\nom. Sedan kan man diskutera nyanserna mera och\r\nhur tidigt man skulle ha börjat med detta osv.</pre><pre>Jag har, som Gustav Pesson säkert har lagt märke\r\ntill, varit tämligen återhållsam i tidigare debatter\r\nnär det gäller att formulera nya krav på offentliga\r\nutgifter. Men jag konstaterar ändå, och där måste\r\nkritiken och polemiken kvarstå, att det har funnits\r\nlätt iakttagbara systemfel i de offentliga\r\nregelverken. Det behövs uppenbarligen en\r\nekonomisk kris för att regeringen skall inse att man\r\nmåste genomföra förändringar. I den delen måste\r\nman vara utomordentligt tydlig när man framför\r\nkritik.</pre><pre>Sedan förvånar det mig litet att socialdemokraterna\r\noch folkpartiet för en så pass livlig polemik om vad\r\nsom bör vara de dominerande inslagen i\r\näldreomsorgen just nu. Socialutskottet har ju\r\nfaktiskt inställt sina båda sammanträden den här\r\nveckan. Där skulle vi ha behandlat just den här\r\nfrågan. Jag kan bara gissa mig till orsaken. Gustav\r\nPersson skall kanske inte vara alltför säker på att\r\navståndet till Charlotte Brantings parti är alltför\r\nstort i den frågan.</pre><pre>Anf. 127 GUSTAV PERSSON (s):</pre><pre>Herr talman! Det är bra, Charlotte Branting, att vi\r\när överens om att det måste vara en stor offentlig\r\nsektor som är det tunga i den här frågan, vare sig\r\ndet är kommun, landsting eller staten. Det är\r\nmycket bra. Vi kan inte lösa det på annat sätt.</pre><pre>Sedan nämner Charlotte Branting en rad olika\r\nåtgärder som jag inte har något emot. Det finns\r\nfaktiskt med i arbetsmarknadsutskottets utlåtande.\r\nMen att bara tala om att släppa loss personalen är\r\ntill intet förpliktigande. Det är mer konkreta saker\r\nsom behövs här. Har man regeringsansvaret måste\r\nman konkret göra detta. Det är klart att det är\r\nviktigt att man decentraliserar och ser över alla\r\nanställningsvillkor osv.</pre><pre>Jag har erfarenhet av när ni har ansvaret i Uppsala\r\nläns landsting. All den kritik som här förs fram\r\nemot oss den kan också föras fram emot er när ni\r\nhar ansvaret i Uppsala läns landsting. Det är inte\r\nproblemfritt att vara arbetsgivare, och det bör\r\nkanske uppmärksammas.</pre><pre>Det är bra, Göran Engström, att vi inte har polemik\r\ni de långsiktiga frågorna. Jag tror att det är\r\nnödvändigt att man är överens där. Det är stora\r\nsatsningar som krävs där. När man talar om\r\nsystemfel kan man dock ha väldigt olika\r\nuppfattning. Vi socialdemokrater är självfallet\r\nberedda att ompröva alla saker som inte är bra.</pre><pre>När det gäller arbetsskadeförsäkringen är det inte\r\nså enkelt som man framställer det här. Kostnaderna\r\nför sjukdelen är 350 milj.kr., men totalt kostar\r\narbetsskadeförsäkringen 9 miljarder, och det är\r\nlivräntan som kommer till. Den kommer vi inte\r\nifrån. Om ni vill avskaffa den så avskaffar ni den\r\näldsta av alla socialförsäkringar. Därför skall man\r\ninte gå ut och säga att det bara är systemfel.</pre><pre>Man kan kanske kritisera att våra ekonomer, som\r\nofta bara kan den privata sektorn, aldrig har ägnat\r\nsig åt dessa frågor. Då får vi svårigheter sedan. Då\r\när det ganska enkelt att komma och säga att det\r\nbara är systemfel. Det är klart att vi måste rätta till\r\nen del av dessa saker, och det är vi beredda att göra,\r\nmen det är inte så lätt som det framställs här. Detta\r\nkommer att vara en av de stora prövningarna under\r\n90-talet. Så allvarlig är den här frågan, herr talman.</pre><pre>Överläggningen var härmed avslutad.</pre><pre>(Beslut skulle fattas den 28 november.)</pre><pre>\r\nBeslut om fortsatt ärendebehandling den 28\r\nnovember</pre><pre>Kammaren beslöt att ärendebehandlingen skulle\r\nfortsättas vid arbetsplenum onsdagen den 28\r\nnovember.</pre><pre>20 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1990/91:51 Vissa\r\nersättningar till sjukvårdshuvudmännen m.m.</pre><pre>1990/91:Sf1 av Karin Israelsson m.fl. (c)</pre><pre>1990/91:Sf2 av Lars Werner m.fl. (v)</pre><pre>1990/91:Sf3 av Inger Schörling m.fl. (mp)</pre><pre>1990/91:Sf4 av Sten Svensson m.fl. (m)</pre><pre>1990/91:Sf5 av Marianne Jönsson och Kersti\r\nJohansson (c)</pre><pre>1990/91:Sf6 av Sigge Godin m.fl. (fp)</pre><pre>1990/91:Sf7 av Gunnar Thollander (s)</pre><pre>1990/91:Sf8 av Roland Larsson och Hugo\r\nAndersson (c)</pre><pre>med anledning av skr. 1990/91:15 Redogörelse för\r\nbehandlingen av riksdagens skrivelser till\r\nregeringen</pre><pre>1990/91:K15 av Daniel Tarschys (fp)</pre><pre>med anledning av skr. 1990/91:50 Åtgärder för att\r\nstabilisera ekonomin och begränsa tillväxten av de\r\noffentliga utgifterna</pre><pre>1990/91:Fi14 av Carl Bildt och Bengt Westerberg\r\n(m, fp)</pre><pre>1990/91:Fi15 av Olof Johansson m.fl. (c)</pre><pre>1990/91:Fi16 av Lars Werner m.fl. (v)</pre><pre>1990/91:Fi17 av Inger Schörling m.fl. (mp)</pre><pre>1990/91:Fi18 av Claes Roxbergh m.fl. (mp)</pre><pre>1990/91:Fi19 av Claes Roxbergh m.fl. (mp)</pre><pre>1990/91:Fi20 av Claes Roxbergh m.fl. (mp)</pre><pre>1990/91:Fi21 av Ove Karlsson m.fl. (s)</pre><pre>1990/91:Fi22 av Hans Göran Franck m.fl. (s)</pre><pre>1990/91:Fi23 av Margareta Gard (m)</pre><pre>1990/91:Fi24 av Jens Eriksson m.fl. (m)</pre><pre>1990/91:Fi25 av Ove Karlsson m.fl. (s)</pre><pre>1990/91:Fi26 av Erling Bager och Kenth Skårvik\r\n(fp)</pre><pre>1990/91:Fi27 av Ylva Annerstedt (fp)</pre><pre>1990/91:Fi28 av Gunhild Bolander (c)</pre><pre>1990/91:Fi29 av Paul Ciszuk m.fl. (mp)</pre><pre>1990/91:Fi30 av Roy Ottosson m.fl. (mp)</pre><pre>1990/91:Fi31 av Eva Goe s m.fl. (mp)</pre><pre>med anledning av förs. 1990/91:10 Riksdagens\r\nförvaltningskontors förslag om anslag på\r\ntilläggsbudget till statsbudgeten för budgetåret\r\n1990/91</pre><pre>1990/91:K16 av Hans Lindblad (fp)</pre><pre>med anledning av redog. 1990/91:1</pre><pre>Justitieombudsmännes ämbetsberättelse</pre><pre>1990/91:K17 av Hans Leghammar m.fl. (mp)</pre><pre></pre><pre>25 § Anmälan om interpellationer</pre><pre>Anmäldes att följande interpellationer framställts</pre><pre>den 20 november</pre><pre>1990/91:100 av Eva Zetterberg (v) till statsrådet\r\nBengt Lindqvist om stöd till familjer med små svårt\r\nskadade barn:</pre><pre>Under de senaste decennierna har tusentals\r\nhandikappade barn vuxit upp på vårdhem i Sverige.\r\nInsikten om att handikappade barn, inte minst,\r\nbehöver nära och kärleksfulla relationer för att\r\nutvecklas och må bra, har sedan dess slagit igenom.\r\nI den nya omsorgslagen som trädde i kraft 1986,\r\nkom detta kunnande till uttryck genom att\r\nbarnvårdhemmen mönstrades ut som boendeform.\r\nLagens intentioner har förverkligats och i dag växer\r\nnästan alla handikappade barn upp i sin familj. Om\r\nbarnen inte kan bo hemma hos sina föräldrar skall\r\ni första hand ett familjehem, tidigare benämnt\r\nfosterhem, erbjudas.</pre><pre>Lagen föreskriver att ytterligare en boendeform\r\nskall finnas -- elevhem -- som anses vara en lämplig\r\nboendeform för i första hand litet äldre ungdomar\r\nmed förståndshandikapp. Detta har på vissa håll i\r\nlandet tolkats så att inga barn i förskoleåldern bör\r\nerbjudas plats på elevhem. Det finns emellertid en\r\nliten grupp barn med mycket svåra flerhandikapp\r\noch stort sjukvård/omvårdnadsbehov som\r\nhärigenom har kommit i kläm. Vissa barn har på\r\ngrund av att alternativ saknats tvingats leva under\r\nlång tid på sjukhus. Familjerna har fått lita till en\r\nrad mer eller mindre tillfälliga lösningar:\r\nstödfamilj, korttidsvård, sjukhusvistelse för att ge\r\nföräldrarna avlastning m.m. Dessa ''skicka runt-\r\nlösningar'' drabbar både barnet och familjerna\r\nhårt. För föräldrarna är situationen mycket\r\npressande och har i vissa fall lett till långa\r\nsjukskrivningar och skilsmässor.</pre><pre>Socialstyrelsen har gjort en omfattande inventering\r\nav dessa barns situation i hela landet, likaså har\r\nStockholms landsting redovisat behoven för denna\r\ngrupp barn i olika undersökningar. När nu behoven\r\när kända är problemen ändå många. Planeringen\r\nhar på vissa håll i landet allvarligt försenats. Det\r\nsamarbete mellan t.ex. landstingens\r\nsjukvård/omsorgsvård och kommunernas\r\nsocialtjänst som är nödvändigt för att tillgodose\r\nkravet på hög medicinsk kompetens och att barn\r\nskall växa upp under hemliknande förhållanden är\r\nibland svårt att åstadkomma. Till detta kommer att\r\nkostnaderna för att bygga den typ av hem för barn\r\nsom här åsyftas snabbt har stigit i höjden. I\r\nStockholm har t.ex. en sådan enhet med\r\nkvalificerade medicinska, omvårdande och\r\nhabiliterande resurser beräknats kosta minst 15\r\nmiljoner i investeringskostnader, därtill kommer ca\r\n1 miljon per plats/år i driftskostnader. Därutöver\r\nbehövs en rad olika insatser för att underlätta\r\nsituationen för dessa familjer.</pre><pre>Med hänvisning till det anförda frågar jag\r\nsocialministern:</pre><pre>1.  Avser statsrådet att vidta några åtgärder för att\r\nförtydliga omsorgslagen vad gäller dessa barn?</pre><pre>2.  Vad avser statsrådet att göra i dag för att stödja\r\nde barn och familjer som lever i denna svåra\r\nsituation?</pre><pre>3.  Vad avser statsrådet att vidta för åtgärder så att\r\nde landsting och kommuner, som i dag inte har\r\nnågra möjligheter till ökade intäkter genom\r\nskattehöjning, skall kunna satsa på kostsamma men\r\nnödvändiga nya investeringar för denna eftersatta\r\ngrupp?</pre><pre>1990/91:101 av Roy Ottosson (mp) till\r\nindustriministern om metanolproduktion:</pre><pre>Förbättrad rening av bensin- och dieseldrivna\r\nfordon räcker inte för att klara alla de miljöproblem\r\nsom dessa bränslen ger upphov till.</pre><pre>Särskilt gäller det tillförseln av koldioxid till\r\natmosfären som i sin tur leder till en ökad\r\nkoldioxidhalt och tilltagande drivhuseffekt.\r\nDrivhuseffekten leder till omfattande globala\r\nklimatförändringar som enligt de flesta forskare på\r\nområdet kommer att ge upphov till minskade\r\nskördar, dränkning av lågt liggande tättbefolkade\r\nområden och stora miljöförändringar som verkar\r\nutarmande på stora delar av världens naturmiljöer.\r\nAv dessa skäl har också riksdagen tidigare beslutat\r\natt koldioxidutsläppen inte skall öka. Enligt många\r\nforskare behöver nettotillförseln av koldioxid i\r\nstället minska med ca 85 %.</pre><pre>I Sverige står trafiken för cirka en tredjedel av\r\nkoldioxidutsläppen som härrör från fossila\r\nbränslen. Samtidigt uppvisar trafikutvecklingen\r\nlångsiktigt en ökning. Den ökade integrationen av\r\nländerna i Europa förväntas leda till ytterligare\r\ntrafikökningar.</pre><pre>Biobränslen är realistiska alternativ</pre><pre>Enligt Transportforskningens projekt ''Ett\r\nmiljöanpassat transportsystem'' kan införande av\r\nbiobränslen som drivmedel i motorfordon,\r\nkombinerat med en välutvecklad reningsteknik\r\nradikalt minska utsläppen av luftföroreningar på\r\nrelativt kort sikt. Biobränslen har bl.a. den\r\nfördelen att den koldioxid som uppkommer vid\r\nförbränningen motsvarar den koldioxid som byggs\r\nin råvaran genom fotosyntesens försorg. Om\r\nförbränningen av biobränslen motsvaras av tillväxt\r\nav energigrödor så uppkommer inget nettotillskott\r\nav koldioxid till atmosfären.</pre><pre>Biobränslen har fördelen att vara en flödande\r\nenergikälla som, rätt utnyttjad och producerad,\r\naldrig tar slut. Fossila bränslen, däremot, tar slut\r\nförr eller senare. Biobränslen kan med fördel\r\nproduceras inom landet i jord- och skogsbruk.\r\nFossila bränslen måste däremot importeras.\r\nProduktion av biobränslen är också relativt\r\narbetsintensivt och ger arbetstillfällen såväl i\r\nskogsbygder som i industrin. I ett läge med vikande\r\nkonjunktur är detta naturligtvis mycket intressant,\r\ninte minst ur regionalpolitisk synpunkt.</pre><pre>Enligt bilindustrin och oberoende källor som\r\ntransportforskningsberedningen finns det i princip\r\nredan motorer och fordon framtagna som går på en\r\nrad olika biobränslen. Även reningstekniken\r\nrapporters var långt framme.</pre><pre>Produktionen av biobränslen behövs</pre><pre>Vad som däremot inte är lika utvecklat är själva\r\nproduktionen av bränslet. Dels är det en fråga om\r\nvilket eller vilka biobränslen som man bör satsa på i\r\nstörre skala. Dels är det fråga om att utveckla själva\r\nproduktionstekniken för de olika biobränslena.</pre><pre>I dag kan vi urskilja tre näraliggande alternativ\r\nbland biobränslena: etanol, metanol och biogas. I\r\nden här interpellationen vill jag koncentrera\r\ndiskussionen till metanol.</pre><pre>Utveckla metanol som bränsle</pre><pre>Metanol är liksom etanol en flytande alkohol.\r\nMetanol (eller träsprit som det också heter) kan\r\nmed fördel tillverkas från vedråvara.\r\nMetanoltillverkningen sker i processindustri, och\r\nhär behövs vissa utvecklingsinsatser i\r\nfullskaleprojekt för att bränslet skall kunna bli ett\r\nreellt alternativ i stor skala.</pre><pre>Byggande av en metanolfabrik har diskuterats i\r\nolika sammanhang, bl.a. i samband med\r\nfolkomröstning om kärnkraftens framtid. Då var\r\nSöderhamn en tänkbar lokaliseringsort. Detta var\r\nnu tio år sedan, och sedan dess har egentligen inget\r\nhänt. Utbyggnaden av kärnkraften och de låga\r\noljepriset under 80-talet har effektivt motverkat\r\nutvecklingen om biobränslena. De löften som\r\nregeringspartiet då gav om biobränslesatsningar,\r\ndäribland metanol, har hittills visat sig tämligen\r\nvärdelösa.</pre><pre>I dag är dock situationen en annan. Oljan har åter\r\nblivit dyrare, kärnkraftsavvecklingen närmar sig\r\noch miljösituationen har stadigt förvärrats. Det är\r\ndärför hög tid att åter aktualisera frågan om\r\nuppförandet av en metanolfabrik.</pre><pre>Lokalisera till Ljungaverk</pre><pre>Arbetslösheten i Västernorrland ökar på ett\r\nmycket oroväckande sätt. I flera fall rör det sig om\r\nnedläggningar av processindustri. Sålunda läggs\r\nKemaNords kemiska fabriker i Ljungaverk\r\nsuccessivt ner. Det har medfört en djupgående kris\r\nför Ljungaverk och Ånge kommun.</pre><pre>Detta sker samtidigt som behoven av att utveckla\r\nproduktionen av de inhemska biobränslen snabbt\r\nökar. En lokalisering av ett fullskaleprojekt för\r\nmetanoltillverkning till Ljungaverk skulle kunna\r\nvända utvecklingen i denna krisdrabbade del av\r\nVästernorrland till det positiva. Fördelarna med en\r\nlokalisering av en metanolfabrik till Ljungaverk är\r\nmånga, bl.a.:</pre><pre>--  I Ljungaverk finns i dag en väl utvecklad\r\nkompetens att bedriva processindustri och\r\narbetskraft torde finnas tillgänglig.</pre><pre>--  Ljungaverk ligger praktiskt taget mitt i Sverige\r\noch mitt i skogslandet. Råvaran till\r\nmetanoltillverkningen finns i överflöd i området.</pre><pre>--  Kommunikationerna till Ljungaverk är goda.\r\nDär finns en modern eldriven järnväg och där går\r\nen Europaväg.</pre><pre>--  Närheten till Sundsvall, som ju är ett centrum\r\nför svensk skogsindustri och som har en snabbt\r\nväxande högskola, skapar goda möjligheter till ett\r\nfruktsamt utvecklingsarbete.</pre><pre>--  Utveckling av alternativ industriproduktion i\r\njust Västernorrland är viktig med hänsyn till den\r\nhöga koncentrationen av energiintensiv industri i\r\nlänet.</pre><pre>Med anledning av detta vill jag ställa följande\r\nfrågor till industriministern:</pre><pre>Kan regeringen tänka sig att arbeta för ett\r\nfullskaleprojekt för metanoltillverkning?</pre><pre>--Är regeringen beredd att medverka till att en\r\nmetanolfabrik lokaliseras till Ljungaverk?</pre><pre>--Vilka andra åtgärder är regeringen beredd att\r\nvidta för att stimulera introduktionen och tillväxten\r\nav miljövänliga biobränslen som drivmedel för\r\nmotorfordon? Vilken roll är man beredd att ge\r\nmetanol i detta sammanhang?</pre><pre>1990/91:102 av Elver Jonsson (fp) till\r\narbetsmarknadsministern om arbete för\r\narbetshandikappade:</pre><pre>Den höga efterfrågan på arbetskraft under senare\r\ndelen av 1980-talet medverkade till ett starkt ökat\r\nallmänt intresse för att skapa arbetsmöjligheter för\r\nde utsatta grupperna på arbetsmarknaden. Detta\r\ngällde inte minst arbetshandikappade och\r\nförtidspensionärer.</pre><pre>Folkpartiet har under lång tid arbetat för att\r\nriksdagen kraftfullt skall verka för att de\r\narbetshandikappades ställning på\r\narbetsmarknaden stärks. Vi har föreslagit att medel\r\nskall kunna överföras från socialförsäkringssektorn\r\ntill arbetsmarknadssektorn. På det sättet skulle\r\nbl.a. förtidspensionerade kunna beredas arbete\r\nmed lönebidrag och inom Samhall.</pre><pre>Vi har också föreslagit att riksdagen skall öka\r\nantalet platser inom Samhall.</pre><pre>Så småningom har också regeringen insett att våra\r\nkrav vad gäller de förtidspensionerade var\r\nberättigade både ur samhällsekonomisk och\r\nindividuell synvinkel.</pre><pre>Riksdagen beslutade i våras om insatser för\r\nförtidspensionärer. Dessa skall kunna erhålla\r\nlönebidrag, vilket tidigare inte var möjligt för den\r\nsom beviljats förtidspension. Nu senast i\r\ntilläggsbudget har regeringen föreslagit att denna\r\nmöjlighet också skall omfatta dem som uppbär\r\nsjukbidrag.</pre><pre>Men vi efterlyser också mer aktiva åtgärder för som\r\nhar en svag förankring i arbetslivet, de\r\narbeshandikappade.</pre><pre>Vi ser runt omkring oss hur framför allt varslen om\r\nuppsägningar ökar. Om dessa varsel träder i kraft\r\nkommer vi att inom en ganska snar framtid ha\r\nbetydligt större arbetslöshet än vad vi vant oss vid\r\nunder den allra senaste tiden.</pre><pre>Vi vet att när konjunkturen försämras är det främst\r\nde svaga på arbetsmarknaden som drabbas. För\r\narbetshandikappade som står utanför\r\narbetsmarknaden blir det ännu svårare att ta sig in.</pre><pre>För att i tid kunna värna om jobben för de\r\narbetshandikappade krävs kraftfulla insatser.\r\nDärför ser vi med oro på minskningen av\r\narbetshandikappade som är anställda såväl inom\r\nSamhall som med lönebidrag.</pre><pre>I nuvarande situation med ökade allmänna\r\nsvårigheter på arbetsmarknaden är det särskilt\r\nviktigt att värna om de arbetstillfällen för\r\narbetshandikappade som Samhall kan erbjuda. Det\r\när väsentligt att Samhalls kapacitet utnyttjas fullt\r\nut.</pre><pre>Med Samhall har statsmakterna skapat ett\r\ninstrument för att bereda arbete för\r\narbetshandikappade där behoven finns. För en del\r\nkan en kortare tids arbete inom Samhall vara en\r\nsnabb väg ut eller tillbaka i arbetslivet. För andra\r\nkan arbetet inom Samhall vara ett mer långsiktigt\r\nalternativ till en förtidspension.</pre><pre>Från folkpartiets sida krävde vi i våras att den ram\r\nsom reglerar antalet arbetstillfällen för\r\narbetshandikappade inom Samhall skulle öka med\r\n550 platser. Riksdagsmajoriteten beslutade dock\r\natt ramen skulle ligga kvar på oförändrad nivå. I\r\nrealiteten innebär det att antalet arbetstillfällen\r\ninom Samhallkoncernen kommer att minska.</pre><pre>Om sjukfrånvaron bland de anställda minskar,\r\nvilket den gjort den senaste tiden, måste antalet\r\nanställda minska. Enligt uppgift från Samhall har\r\nman på grund av detta och på grund av en\r\nomdisposition av timramen varit tvingade att införa\r\nanställningsstopp under hösten.</pre><pre>Med tanke på den negativa utvecklingen på\r\narbetsmarknaden är det ytterst angeläget att\r\nantalet arbetstillfällen för arbetshandikappade\r\ninom Samhallkoncernen i vart fall kan bibehållas på\r\noförändrad nivå. Jag anser att det är självklart att\r\nSamhall tillåts öka volymen arbetstimmar då en\r\nstörre närvaro är förklaringen till ökningen av\r\nantalet arbetade timmar.</pre><pre>Det måste anses ingå som en väsentlig del i\r\nSamhalls rehabiliterande verksamhet att verka för\r\nen minskning av sjukfrånvaron.</pre><pre>Jag vill med anledning av detta fråga\r\narbetsmarknadsministern:</pre><pre>Är arbetsmarknadsministern beredd att verka för\r\natt de arbetshandikappade inte skall drabbas när\r\nderas egen sjukfrånvaro minskar?</pre><pre>Vilka åtgärder avser arbetsmarknadsministern att\r\nvidtaga under den närmaste framtiden för att säkra\r\nde arbetshandikappades möjligheter till ett eget\r\narbete?</pre><pre>Är arbetsmarknadsministern beredd att vidta\r\nsådana åtgärder att Samhalls kommersiella och\r\norganisatoriska förmåga att bereda\r\narbetshandikappade arbete kan utnyttjas fullt ut?</pre><pre>22 § Anmälan om frågor</pre><pre>Anmäldes att följande frågor framställts</pre><pre>den 20 november</pre><pre>1990/91:215 av Stina Gustavsson (c) till\r\njordbruksministern om stödet till landskapsvård:</pre><pre>Riksdagen har beslutat om ett nytt\r\nlandskapsvårdsstöd för att rädda särskilt värdefulla\r\nodlingslandskap. Beloppet utgör under budgetåret\r\n1990/91 100 milj.kr. Enligt uppgift kan upp till en\r\nfemtedel av stödet komma att tas i anspråk för\r\nadministrationen av stödet.</pre><pre>Med anledning av det ovan anförda vill jag ställa\r\nföljande fråga:</pre><pre>Vilka åtgärder avser jordbruksministern vidtaga för\r\natt de av riksdagen anvisade medlen -- i sin helhet --\r\nskall komma den praktiska landskapsvården till\r\ndel?</pre><pre>1990/91:216 av Daniel Tarschys (fp) till statsrådet\r\nBengt Lindqvist om familjerådgivningen:</pre><pre>Riksdagen har flera gånger understrukit att\r\nfamiljerådgivningens framtid måste tryggas. Saken\r\nhar utretts flera gånger, men regeringen vidtar inga\r\nåtgärder. Från många landsting inlöper nu\r\nunderrättelser om att familjerådgivningen sitter\r\nlöst i det pågående budgetarbetet.</pre><pre>Med anledning härav vill jag fråga statsrådet\r\nLindqvist:</pre><pre>När avser regeringen att vidta de åtgärder för att\r\ntrygga familjerådgivningen som riksdagen har\r\nefterlyst?</pre><pre>1990/91:217 av Lars Sundin (fp) till\r\njustitieministern om delegationsreglerna inom\r\ndomstolarna:</pre><pre>Riksdagens ombudsmäns ämbetsberättelse\r\nredogör (s. 24 ff) för fyra ärenden rörande\r\nexpediering av beslut om rättspsykiatrisk\r\nundersökning. Särskilt ett av fallen tydliggör att det\r\nfinns behov av att se över vilka effekter på\r\ntjänstemannaansvaret delegationsreglerna inom\r\ndomstolsväsendet kan tänkas få. Av denna\r\nanledning har chefsJO Eklundh, i anslutning till\r\närendets behandling hos riksdagens ombudsmän,\r\nhemställt att regeringen skall till övervägande ta\r\nupp frågan om meddelande av föreskrifter som\r\nnärmare reglerar ansvarsförhållandena i\r\ndelegationssituationer. Några tilläggsdirektiv om\r\ndetta har inte utfärdats till den sittande\r\ndomstolsutredningen (Ju 1989:06).</pre><pre>Avser justitieministern att vidta några åtgärder i\r\nanledning av JOs hemställan?</pre><pre>1990/91:218 av Eva Zetterberg (v) till statsrådet\r\nBengt Lindqvist om villkoren för handikappade\r\nbarn och ungdomar:</pre><pre>Under RBUs, Riksförbundet för Rörelsehindrade\r\nBarn och Ungdomars kongress i maj 1990 deltog\r\nsamtliga riksdagspartier med sina partiledare eller\r\nnärmaste medarbetare. Där fanns en bred\r\nsamstämmighet mellan alla partiföreträdare om\r\nnödvändigheten och viljan att förbättra villkoren\r\nför handikappade barn och ungdomar. Efter\r\nsvenskt initiativ till och deltagande i den\r\ninternationella barnkonferensen i FN, undrar nu\r\nhandikapprörelsen vad detta innebär för Sveriges\r\ndel? RBU är villiga att ställa upp med information\r\nnär regeringen kallar samtliga partier till en\r\növerläggning om dessa frågor. (Se tidskriften\r\nRörelse nr 6/1990).</pre><pre>Med anledning av detta vill jag fråga Bengt\r\nLindqvist:</pre><pre>Tänker regeringen ha partiöverläggningar för att\r\ntillmötesgå de krav och önskemål som framfördes\r\npå RBUs kongress och som samtliga partier\r\nuttalade sig för att stödja?</pre><pre>1990/91:219 av Berith Eriksson (v) till statsrådet\r\nMaj-Lis Lööw om kurdiska flyktingar:</pre><pre>I augusti 1988 kom ca 40 000 kurder från Irak till\r\nTurkiet på flykt undan Saddam Hussein regimens\r\nbombningar med kemisk gas. De flesta av dessa\r\nflyktingar är ännu efter mer än två år kvar i\r\nkoncentrationsliknande läger i turkiska Kurdistan.\r\nSvenska delegationer har vid minst två tillfällen\r\nvarit vid lägren för att undersöka om det bland\r\nflyktingarna finns de som har anknytning till\r\nSverige genom släktskap med kurder här. I augusti\r\n1989 kom en familj bestående av 20 personer och\r\nmed släktingar i Sverige på eget initiativ till\r\nTrelleborg. Familjen kom direkt från flyktinglägret\r\ni Turkiet via Tyskland till Sverige. Av gruppen\r\navvisades 18 personer omedelbart vid svenska\r\ngränsen, däribland ett minderårigt barn till de två\r\nsom fick stanna för att få sin sak prövad.\r\nInvandrarverket avslog deras asylansökan och\r\navvisningen skall ske till Irak.</pre><pre>Min fråga till invandrarministern är:</pre><pre>Vilka åtgärder avser regeringen att vidta för att\r\nförhindra att dessa 20 kurdiska flyktingar avvisas\r\ntill sitt hemland under nuvarande förhållanden?</pre><pre>1990/91:220 av Birger Andersson (c) till\r\narbetsmarknadsministern om arbetstillfällen i\r\nHallstahammarregionen:</pre><pre>Hallstahammars kommun har under de senaste 15\r\nåren förlorat många arbetstillfällen. Kommunen\r\nminskade sin befolkning mellan åren 1980 och 1989\r\nmed ca 9 %.</pre><pre>På nytt har Hallstahammars kommun drabbats av\r\nvarsel och uppsägningar.</pre><pre>Jag vill därför fråga arbetsmarknadsministern:</pre><pre>Vilka åtgärder är regeringen beredd att vidtaga för\r\natt lindra effekterna av lågkonjunkturen och för att\r\nskapa nya arbetstillfällen i regionen?</pre><pre>1990/91:221 av Stina Eliasson (c) till\r\nfinansministern om statliga lån till kommuner:</pre><pre>Riksdagen beslöt i våras på regeringens förslag att\r\nbevilja Göteborgs och Malmö kommuner ett\r\ntioårigt lån -- 900 miljoner resp. 600 miljoner --\r\nräntefritt de tre första åren.</pre><pre>Många kommuner -- framför allt små kommuner --\r\nhar stora ekonomiska problem, som i hög grad\r\nskulle motivera motsvarande lånemöjligheter. Ett\r\nexempel på en sådan kommun är Ragunda i\r\nJämtlands län, som är en typisk glesbygdskommun\r\nmed mycket besvärliga ekonomiska förhållanden\r\noch en befolkningsstruktur, som medför höga\r\nkommunala kostnader i jämförelse med många\r\nandra kommuner.</pre><pre>Ragunda kommun har i skrivelse till regeringen\r\nhemställt om ett lån på 16 milj.kr. med\r\nmotsvarande villkor, som gäller lånen till Malmö\r\noch Göteborg. Regeringen har avvisat Ragunda\r\nkommuns hemställan utan motivering.</pre><pre>Jag finner det synnerligen anmärkningsvärt att\r\nregeringen vägrar stödja små ekonomiskt svaga\r\nkommuner i glesbygden, när man visat sådan\r\ngenerositet mot två av våra storstadskommuner.</pre><pre>Jag vill därför fråga finansministern:</pre><pre>Är Göteborg och Malmö kommuner de enda\r\nkommuner som regeringen vill stödja genom\r\ngenerösa lån?</pre><pre>1990/91:222 av Ingbritt Irhammar (c) till\r\nmiljöministern om naturvårdsverket:</pre><pre>Regeringen har nyligen beslutat om en\r\nenmansutredning av naturvårdsverket.\r\nUtredningen skall belysa naturvårdsverkets\r\nframtida uppgifter och organisation och verkets roll\r\ni det samlade miljöarbetet.</pre><pre>Eftersom naturvårdsverket nyligen utretts på\r\nämbetsmannaplanet två gånger, vill jag ställa\r\nföljande fråga:</pre><pre>Borde inte myndighetsorganisationen på\r\nmiljöområdet ges en parlamentarisk översyn som\r\nsätter in naturvårdsverkets roll i en helhet, för ett\r\nnytt och dynamiskt miljöarbete?</pre><pre>1990/91:223 av Märtha Berglund (s) till\r\nmiljöministern om återföringen av bensinångor:</pre><pre>Återföring av bensinångor vid bensinstationer har\r\nlänge varit en aktuell fråga. Trots att detta innebär\r\nminskade utsläpp av flyktiga organiska ämnen till\r\nluften, en bättre arbetsmiljö och är ekonomiskt\r\nlönsamt för bensinbolagen, går genomförandet\r\nmycket långsamt i kommunerna.</pre><pre>Vad är statsrådet beredd att göra för att skynda på\r\nåterföringen av bensinångor?</pre><pre>1990/91:224 av Maria Leissner (fp) till statsrådet\r\nMaj-Lis Lööw om homosexuella flyktingar:</pre><pre>Människor som flyr till Sverige för att de förföljts\r\npå grund av sin homosexuella läggning har tidigare\r\ngaranterats visst skydd i Sverige genom paragrafen\r\nom humanitära skäl. Regeringen har inte velat\r\ninkludera förföljelse på grund av sexuell\r\ntillhörighet i lagens flyktingdefinition,\r\nhuvudsakligen med hänvisning till den paragrafen.\r\nSedan det s.k. ''13 decemberbeslutet'' har dock\r\nparagrafen om humanitära skäl tagits ur bruk på\r\nobestämd tid. Genom beslut som tagits av\r\ninvandrarverket sedan dess framgår att\r\nhomosexuella flyktingar inte heller anses ha något\r\n''särskild starkt skyddsbehov''.</pre><pre>Jag vill därför fråga invandrarministern hur hon\r\navser garantera skydd för de asylsökande som hotas\r\nav förföljelse inkl. fängelsestraff och tortyr i\r\nhemlandet på grund av sin homosexuella läggning.</pre><pre>1990/91:225 av Sten-Ove Sundström (s) till\r\narbetsmarknadsministern om arbetsmarknaden i\r\nNorrbottens län:</pre><pre>Arbetsmarknadssituationen i Norrbotten\r\nförsämras nu snabbt. AMS spår att arbetslösheten\r\nkommer att öka till nära 4 % för riksgenomsnittet\r\nom ett och ett halvt år. Om den prognosen slår in\r\nskulle arbetslösheten i vårt nordligaste län närma\r\nsig 8 %. Eftersom all erfarenhet pekar på att\r\narbetslösheten i Norrbottens län alltid ligger nära\r\ndubbelt så högt som riksgenomsnittet.</pre><pre>Bara i Luleå kommun drabbas nu sysselsättningen\r\nhårt. Genom strukturförändringar inom Svenskt\r\nStål AB, Ovako profiler och SJs Notviksverkstad\r\nm.m. avser företagen att minska sysselsättningen\r\nmed totalt nära 700 arbetstillfällen. Det innebär\r\nstora sysselsättningsproblem på en begränsad\r\narbetsmarknad.</pre><pre>Mot denna bakgrund vill jag till\r\narbetsmarknadsministern ställa följande fråga:</pre><pre>Vilka åtgärder är statsrådet beredd att vidta för att\r\ntrygga sysselsättningen i Luleå kommun och\r\nNorrbottens län?</pre><pre>23 § Kammaren åtskildes kl. 19.59.</pre><pre>Förhandlingarna leddes</pre><pre>av  talmannen från sammanträdets början t.o.m.\r\n13 § anf. 33 (delvis),</pre><pre>av  tredje vice talmannen därefter t.o.m. 15 § anf.\r\n59 (delvis),</pre><pre>av  förste vice talmannen därefter t.o.m. 16 § anf.\r\n76 (delvis),</pre><pre>av  talmannen därefter t.o.m. 18 § anf. 102 (delvis),</pre><pre>av  förste vice talmannen därefter t.o.m.\r\najourneringen kl. 18.17 och</pre><pre>av  andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}