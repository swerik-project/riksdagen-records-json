{"dokumentstatus":{"dokument":{"hangar_id":"2438895","dok_id":"GE096","rm":"1990/91","beteckning":"6","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"6","slutnummer":"0","datum":"1990-10-10 00:00:00","systemdatum":"2010-02-17 00:00:00","publicerad":"1990-10-10 00:00:00","titel":"Riksdagens snabbprotokoll 1990/91:6 Onsdagen den 10 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{DEB4D151-9D83-4565-BFB5-6C7A67B2CF86}","dokument_url_text":"http://data.riksdagen.se/dokument/GE096/text","dokument_url_html":"http://data.riksdagen.se/dokument/GE096","dokumentstatus_url_xml":"http://data.riksdagen.se/dokumentstatus/GE096","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:6</div>\r\n<div class=\"sidhuvud_datum\">Onsdagen den 10 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Val till Nordiska rådet</pre><pre>Företogs val av 20 medlemmar och 20 suppleanter i\r\nNordiska rådet.</pre><pre>Valberedningen hade enhälligt godkänt\r\ngemensamma listor för valen av medlemmar och\r\nsuppleanter i Nordiska rådet.</pre><pre>Sedan de gemensamma listorna upplästs av\r\ntalmannen och godkänts av kammaren befanns\r\nföljande personer, vilkas namn i här angiven\r\nordning upptagits på resp. listor, valda för tiden\r\nintill dess val nästa gång ägde rum:</pre><pre>medlemmar</pre><pre>Grethe Lundblad (s)</pre><pre>Lennart Andersson (s)</pre><pre>Carl Bildt (m)</pre><pre>Lahja Exner (s)</pre><pre>Elver Jonsson (fp)</pre><pre>Karin Söder (c)</pre><pre>Per Olof Håkansson (s)</pre><pre>Wiggo Komstedt (m)</pre><pre>Lena Öhrsvik (s)</pre><pre>Olle Östrand (s)</pre><pre>Berit Oscarsson (s)</pre><pre>Hans Nyhage (m)</pre><pre>Ylva Annerstedt (fp)</pre><pre>Gunnar Björk (c)</pre><pre>Lars Werner (v)</pre><pre>Marianne Samuelsson (mp)</pre><pre>Hans Gustafsson (s)</pre><pre>Karl-Erik Svartberg (s)</pre><pre>Sten Svensson (m)</pre><pre>Anita Johansson (s)</pre><pre>suppleanter</pre><pre>Lars Ulander (s)</pre><pre>Yvonne Sandberg-Fries (s)</pre><pre>Arne Andersson i Ljung (m)</pre><pre>Sten-Ove Sundström (s)</pre><pre>Hugo Bergdahl (fp)</pre><pre>Gunilla André (c)</pre><pre>Ulla Johansson (s)</pre><pre>Filip Fridolfsson (m)</pre><pre>Jan Fransson (s)</pre><pre>Bruno Poromaa (s)</pre><pre>Birthe Sörestedt (s)</pre><pre>Görel Bohlin (m)</pre><pre>Bengt Westerberg (fp)</pre><pre>Olof Johansson (c)</pre><pre>Björn Samuelson (v)</pre><pre>Krister Skånberg (mp)</pre><pre>Nils T Svensson (s)</pre><pre>Reynoldh Furustrand (s)</pre><pre>Inger Koch (m)</pre><pre>Iris Mårtensson (s)</pre><pre>2 § Val av ytterligare suppleant i\r\njordbruksutskottet</pre><pre>Företogs val av en suppleant i jordbruksutskottet.</pre><pre>I överensstämmelse med förslag från\r\nvalberedningen valdes till</pre><pre>suppleant i jordbruksutskottet</pre><pre>Lars Ernestam (fp)</pre><pre>3 § Anmälan om ny vice ordförande i\r\njordbruksutskottet</pre><pre>Talmannen anmälde att jordbruksutskottet till ny\r\nvice ordförande efter Hans Gustafsson utsett Jan\r\nFransson (s).</pre><pre>4 § Meddelande om ändringar i kammarens\r\nsammanträdesplan, m.m.</pre><pre>Anf. 1 TALMANNEN:</pre><pre>Jag får meddela följande ändringar i kammarens\r\nsammanträdesplan.</pre><pre>Fredagen den 12 oktober</pre><pre>Den allmänpolitiska debatten beräknas kunna\r\navslutas redan under morgondagen, torsdagen den\r\n11 oktober. Fredagen den 12 oktober\r\nsammanträder kammaren därför för\r\nbordläggningsplenum kl. 12.00.</pre><pre>Måndagen den 15 oktober</pre><pre>Kammaren sammanträder för\r\nbordläggningsplenum kl. 15.00.</pre><pre>Frågestunden tisdagen den 23 oktober</pre><pre>Talmannen i det tjeckoslovakiska parlamentet,\r\nAlexander Dubcek, kommer den dagen att tala i\r\nandrakammarsalen kl. 14.30. Frågestunden\r\nkommer därför att börja först kl. 15.00.</pre><pre>På grund av riksdagens resa till Göteborg den 18\r\noch 19 oktober skall frågor, som avses besvaras vid\r\nfrågestunden den 23 oktober, ges in till\r\nkammarkansliet senast onsdagen den 17 oktober\r\nkl. 13.00.</pre><pre>5 § Justering av protokoll</pre><pre>Justerades protokollet för den 4 oktober.</pre><pre>6 § Allmänpolitisk debatt -- Europafrågor</pre><pre>Övergripande debatt om Europafrågan</pre><pre>Anf. 2 Utrikesminister STEN\r\nANDERSSON:</pre><pre>Herr talman! Drömmen om ett Europa i fred,\r\ndemokrati och samarbete har börjat förverkligas.\r\nEn fredlig, folklig revolution har gjort slut på den\r\nsplittring i två fientliga block som blev följden av\r\nandra världskriget.</pre><pre>Europa får aldrig mera delas i militära eller\r\nekonomiska block. Det är grunden för Sveriges\r\npolitik, när vi tillsammans med andra länder och\r\nfolk börjar forma ett nytt Europa.</pre><pre>För i dag, en vecka, sedan hissades det förenade\r\nTysklands flagga i Berlin. Det nya, demokratiska\r\nTyskland kommer att spela en utomordentligt\r\nvärdefull roll i det framtida, fredliga Europa.</pre><pre>Stalins hotfulla skugga vilar inte längre över folken\r\ni Öst- och Centraleuropa. Den frihet och demokrati\r\nsom varit en förutsättning för vårt välstånd\r\ntillkommer nu också dem. Men de står inför väldiga\r\nomställningsproblem.</pre><pre>Ingenstans är problemen större än i Sovjetunionen.\r\nFörsörjningskrisen där blir allt svårare. Den\r\nförstärker upplösningstendenserna i unionen.\r\nSovjetunionens framtid -- ekonomin, det politiska\r\nsystemet, ja själva unionens fortbestånd -- är den\r\nstora osäkerhetsfaktorn i Europa.</pre><pre>Vi kan inte förutspå vart utvecklingen leder. Men\r\ntvå saker vet vi: I den gigantiska omvälvning som\r\npågår måste folkens rätt till självbestämmande\r\nrespekteras. Och ett framtida Europa i säkerhet\r\noch samarbete är otänkbart utan Ryssland och de\r\nandra republiker och folk som finns i\r\nSovjetunionen.</pre><pre>Vi fruktar inte längre ett krig i Europa. Inom kort\r\nundertecknas ett vittgående avtal om konventionell\r\nnedrustning på vår kontinent. Gemensam säkerhet\r\när inte längre en vision, det är ett konkret mål inom\r\nräckhåll.</pre><pre>Integrationen mellan EG-länderna fördjupas.\r\nEFTA och EG är engagerade i intensiva\r\nförhandlingar om ett ekonomiskt\r\nsamarbetsområde. För både EG och EFTA är det\r\nviktigt att de framväxande marknadsekonomierna i\r\nÖst- och Centraleuropa inlemmas i ett europeiskt\r\nekonomiskt samarbete.</pre><pre>Herr talman! Vår Europapolitik har liksom all vår\r\nutrikespolitik som yttersta mål vårt lands säkerhet,\r\nvårt folks frihet och välstånd. Därför eftersträvar\r\nregeringen bred enighet om Europapolitiken. Det\r\ngagnar Sverige. Ju större enighet, desto större\r\nmöjligheter att framgångsrikt ta itu med de\r\nuppgifter som förestår oss.</pre><pre>Neutralitetspolitiken är grunden för vår\r\nsäkerhetspolitik. Den är lika viktig i dag -- när vi\r\nsöker skapa nya former för säkerhet och samarbete\r\ni ett Europa som ännu rymmer så mycken\r\nosäkerhet -- som den var i det tudelade Europa. Jag\r\nutgår från att det här är någonting som vi alla är\r\növerens om.</pre><pre>Herr talman! ESK -- Konferensen för säkerhet och\r\nsamarbete i Europa -- är det ojämförligt viktigaste\r\ninstrumentet för att skapa ett system för gemensam\r\nsäkerhet i Europa -- ett system som bygger på FN-\r\nstadgan och Helsingforsdokumentet. ESK bildar\r\nramen för ett utbyggt samarbete mellan alla\r\nEuropas länder.</pre><pre>Om drygt en månad möts ESK-ländernas stats- och\r\nregeringschefer i Paris för att dra upp riktlinjerna\r\nför den framtida säkerheten och samarbetet i\r\nEuropa. För en vecka sedan deltog jag i New York\r\ni ett förberedande möte mellan ESK:s\r\nutrikesministrar.</pre><pre>Det råder bred enighet mellan de 34 staterna om\r\nESKs framtida arbete. Ett omfattande\r\nförberedelsearbete har utförts, där också Sverige\r\nspelat en aktiv roll.</pre><pre>Warszawapakten har i praktiken upphört att\r\nexistera. Altantpakten befinner sig i förändring. I\r\nkommande förhandlingar om nedrustning och\r\nsäkerhet i Europa måste alla stater -- var och en\r\nmed sina säkerhetsintressen -- delta. Detta har\r\nlänge varit ett svenskt krav. I New York fick vi ett\r\nklart och glädjande besked. I nästa omgång av\r\nnedrustningsförhandlingarna kommer också\r\nSverige att delta.</pre><pre>ESK måste få en fast struktur. Till en sådan hör\r\nregelbundet återkommande ministermöten, ett\r\nsekretariat, ett organ för att förebygga konflikter\r\nliksom ett organ för övervakning av val. Men vi får\r\ninte skapa någon ny, svällande internationell\r\nbyråkrati. Nya organ skall inrättas efter behov.</pre><pre>Det är också nödvändigt med ett deomkratiskt och\r\nparlamentariskt inflytande i ESK. Vid ESK-mötet\r\nom den mänskliga dimensionen i Köpenhamn i\r\nsomras framförde Sverige tanken att Europarådets\r\nrådgivande församling kunde bilda grunden för ett\r\nsådant. Det har vi fått gehör för. ESK-debatten i\r\nStrasbourg för drygt en vecka sedan visade också på\r\nen lovande väg mot en sådan församling.</pre><pre>Europas historia är en lång kamp för frihet,\r\nfolkstyre och mänskliga rättigheter. Den kampen är\r\ninte vunnen. Den måste ständigt föras vidare.</pre><pre>Europarådet är det viktigaste instrumentet för att\r\nvärna och stärka respekten för de mänskliga\r\nrättigheterna i Europa. De höga krav som den\r\neuropeiska konventionen för de mänskliga\r\nrättigheterna ställer på sina medlemmar får aldrig\r\nsänkas.</pre><pre>Nästa år övertar Sverige ordförandeskapet i rådets\r\nministerkommitté. För oss är det naturligtvis en\r\nkälla till stor tillfredsställelse att Ungern, som den\r\nförsta av de öst- och centraleuropeiska\r\nreformstaterna, nu kan inträda i Europarådet.</pre><pre>Samtidigt ser vi med oro på utvecklingen i\r\nRumänien -- både politiskt och mänskligt. Den film\r\nom rumänska barnhem som visats också i svensk\r\nTV ger ett förfärande och gripande vittnesbörd om\r\nhur situationen kan vara i landet.</pre><pre>Herr talman! Om det nya Europa skall kunna bli ett\r\ngemensamt hem för alla folk, måste folkens rätt till\r\nnationellt självbestämmande erkännas och\r\nrespekteras.</pre><pre>De baltiska folken står oss nära, historiskt och\r\nkulturellt. Vi ser fram mot den dag, då de baltiska\r\nrepublikerna åter uppnår självständighet i enlighet\r\nmed Helsingforsdokumentets bokstav och anda.</pre><pre>I dag arbetar Sverige aktivt och konstruktivt för att\r\npå olika sätt underlätta de baltiska republikernas\r\nåterinlemmande i ett europeiskt samarbete. Det är\r\nvår bestämda uppfattning att de skall beredas\r\nmöjlighet att följa ESK-processen.</pre><pre>Östersjöområdet med de baltiska republikerna\r\nintar en prioriterad plats i det svenska stödet till\r\nreformländernas omställning och utveckling.\r\nKonferensen i Ronneby för en tid sedan var ett\r\nförsta steg i en ny form av samarbete mellan\r\nländerna kring Östersjön. Ett fredligt samarbete i\r\nNorden och mellan länderna kring Östersjön\r\nbefäster vår säkerhet.</pre><pre>I Tallinn och Riga har vi redan en egen\r\nrepresentation. Som komplement till vår närvaro i\r\nde baltiska republikerna välkomnar vi beslutet,\r\ngrundat på ett förslag som kommit från svenskt\r\nhåll, att inrätta nordiska informationskontor i deras\r\nhuvudstäder. Regeringen välkomnar också\r\ninrättandet av ett baltiskt informationskontor i\r\nStockholm.</pre><pre>Herr talman! Mycket av det vi vill se förverkligat i\r\nhela Europa har redan förverkligats i Västeuropa.\r\nI ett Europa utan blockgränser blir ett EG, som är\r\nöppet mot omvärlden, en stark drivkraft i ett\r\nsamarbete från Atlanten till Ural -- och kanske en\r\nbit bortom Ural.</pre><pre>Vi eftersträvar djupast och bredast möjliga\r\nsamarbete mellan de västeuropeiska\r\nindustriländerna. Sverige är ett av dem. Vi har en\r\ngemensam politisk och kulturell frihetstradition.\r\nVårt näringsliv och våra samhällen är likartade.</pre><pre>Den svenska demokratin, vårt näringsliv, vår\r\narbetsmarknads- och socialpolitik, vår utbildning,\r\nforskning och miljövård är vårt bidrag till det\r\nvästeuropeiska samarbetet. Sverige är ett bra land\r\natt leva i. Det vet man i Europa.</pre><pre>Riksdagen har i bred enighet förklarat att ett\r\nsvenskt medlemskap inte är ett mål för de\r\nförhandlingar som nu förs med EG. I ett längre\r\nperspektiv kan ett svenskt medlemskap komma att\r\naktualiseras. Avgörande för vårt ställningstagande\r\ndå blir den säkerhetspolitiska utvecklingen i vår\r\nomvärld.</pre><pre>Än, herr talman, är det svårt att överblicka de\r\nsäkerhetspolitiska följderna av omvälvningarna i\r\nÖst- och Centraleuropa. Än vet vi inte om EG\r\nväljer att gå vidare mot ett förpliktigande\r\nutrikespolitiskt samarbete och en gemensam\r\nförsvarspolitik eller inte.</pre><pre>Herr talman! Människornas aktiva engagemang\r\noch delaktighet i samhället är demokratins styrka.\r\nFattigdom, arbetslöshet och social utslagning hotar\r\ndemokratin. Europas historia detta århundrade bär\r\nfruktansvärda vittnesbörd om det. Solidaritet\r\nmåste prägla vår Europapolitik.</pre><pre>Öst- och Centraleuropa har påbörjat den\r\nsmärtfyllda övergången från en havererad\r\nkommunistisk centralstyrning av ekonomin till\r\nmarknadshushållning. Industrin är körd i botten.\r\nJordbruket är omodernt. Miljöproblemen är\r\ngigantiska. Man kan se på människorna där hur\r\nmiljöförstöringen knäckt deras hälsa. Värst\r\ndrabbade är barnen.</pre><pre>Den ekonomiska omställningen kommer\r\nobevekligen att leda till stor arbetslöshet. Den\r\nnyvunna, i många fall bräckliga demokratin sätts i\r\nfara. Gamla etniska och nationella motsättningar\r\nfår näring i den jordmån som nöd och ekonomiska\r\nsvårigheter skapar.</pre><pre>I vårt land liksom överallt i Västeuropa har vi länge\r\nväntat på och hoppats på kommunistdiktaturernas\r\nsammanbrott. Nu måste vi i konkret solidaritet visa\r\nvad detta var värt.</pre><pre>Sverige har redan inlett ett omfattande samarbete\r\nmed Öst- och Centraleuropa. Det sker bilateralt --\r\noch det sker multilateralt genom EFTA, OECD,\r\nden europeiska utvecklingsbanken och andra\r\norganisationer.</pre><pre>Huvuddelen av den miljard kronor som riksdagen i\r\nvåras anslog kommer att gå till de baltiska\r\nrepublikerna och Polen. I augusti beslutade\r\nregeringen att inrätta en särskild\r\nÖsteuropadelegation i syfte att stärka hela det\r\nsvenska samhällets engagemang för\r\nreformprocessen.</pre><pre>Vårt samarbete med Öst- och Centraleuropa\r\nhandlar inte bara om ett för alla parter\r\nfruktbärande ekonomiskt utbyte. Det handlar om\r\nmiljöinsatser som är nödvändiga för vår\r\ngemensamma framtid. Och det handlar inte minst\r\nom att dela med sig av erfarenheter av hur en stabil\r\ndemokrati och social välfärd byggs upp och tryggas.</pre><pre>Herr talman! Vår utrikespolitik grundas på\r\nrealpolitiska bedömningar av omvärlden. Av den\r\nanledningen har vi skäl att se med optimism på\r\nutvecklingen i Europa -- utan att därför bortse från\r\nden osäkerhet och de stora problem som finns i vår\r\ndel av världen.</pre><pre>Men vi måste också betrakta vad som händer\r\nutanför Europa. Den kris som Irak framkallat\r\ngenom sin invasion och ockupation av Kuwait inger\r\ndjup oro. Alla ansträngningar måste göras för att få\r\ntill stånd en fredlig lösning av konflikten. En sådan\r\nkan komma till stånd bara genom att Irak\r\nefterkommer FNs resolutioner och upphör med\r\nockupationen av Kuwait. För att nå en rättvis och\r\nvaraktig fred i Mellanöstern krävs en allomfattande\r\nlösning, som måste grundas på FNs säkerhetsråds\r\nrelevanta resolutioner. President Mitterrand har\r\nanvisat en väg för att nå en lösning, och det\r\nförslaget har vårt stöd.</pre><pre>Krisen i Gulfområdet påverkar Europa på många\r\nsätt -- i dag mest konkret genom snabbt stigande\r\noljepriser. Men i ett vidare perspektiv är den också\r\nett memento för oss alla: Det Europa som vi nu är\r\nmed och formar, sedan klyftan mellan öst och väst\r\növerbryggats, måste gripa sig an med uppgiften att\r\nutjämna klyftan mellan nord och syd. Endast då\r\nkan freden bevaras.</pre><pre>Anf. 3 MARGARETA AF UGGLAS (m):</pre><pre>Herr talman! Vi lever återigen i ett Europa.\r\nTysklands återförening i förra veckan utgör\r\nbekräftelsen på den historiska omvandling som\r\nburits upp och bärs upp av modiga män och kvinnor\r\noch som återgett folken i Central- och Östeuropa\r\nderas frihet.</pre><pre>Ännu finns det folk i vår omedelbara närhet som\r\ninte uppnått sin självständighet. Jag tänker på de\r\nbaltiska republikerna. Det finns anledning att i\r\ndenna Europadebatt särskilt tänka på dem och\r\nuttrycka vår bestämda vilja att stödja och hjälpa\r\nderas återinträde i det internationella samfundet\r\nsom självständiga nationer. Ännu finns det länder i\r\nEuropa där de mänskliga fri- och rättigheterna inte\r\när säkrade. Vi upprörs i dag av skildringarna från\r\nRumänien. Dessa folk måste få vårt stöd och vår\r\nhjälp.</pre><pre>Att andra världskrigets förfärliga arv nu äntligen\r\nläggs i graven öppnar nya rika livsmöjligheter för\r\nalla européer. I de forna kommuniststyrda länderna\r\nfår människorna nu en möjlighet att befästa sina fri-\r\noch rättigheter och befriade från\r\nplanhushållningens fattigdomsskapande\r\ntvångströja börja bygga upp sina förödda\r\nekonomier. För oss lyckligt lottade i väst medför\r\njärnridåns fall möjligheter till nya mänskliga och\r\nkulturella kontakter, nya utmaningar och nytt\r\nansvar.</pre><pre>Självfallet medför också denna historiska\r\nomvandling, som i sin grund är så genomgående\r\nlöftesrik, svårigheter, påfrestningar och risker.\r\nÖvergången från planhushållning till\r\nmarknadsekonomi, nödvändig som den är,\r\nkommer att medföra stora påfrestningar och kräva\r\nhjälp från de etablerade marknadsekonomierna.\r\nNär förtrycket lyfter avslöjas den förstörda miljön.\r\nOckså här måste vi hjälpa till.</pre><pre>Folken i öst har till skillnad från oss i de öppna\r\nsamhällena i väst inte naturligen förts samman i\r\nfredliga värv som handel, turism, ungdoms- och\r\nkulturutbyte. Under förtryckets stela yta har\r\ngammal misstänksamhet och gamla etniska\r\nmotsättningar fått leva kvar. Desto viktigare är det\r\natt folken i Central- och Östeuropa nu blir\r\ndeltagare och medlemmar i det fredliga europeiska\r\nsamarbete på demokratins och\r\nmarknadsekonomins grund som med sådan\r\nframgång byggts upp i Västeuropa.</pre><pre>Ungern, Tjeckoslovakien, Polen och Jugoslavien är\r\npå väg att bli medlemmar i Europarådet. Och ännu\r\nfler länder i öst har gäststatus. Inom den\r\nEuropeiska gemenskapen, EG, pågår ett intensivt\r\narbete med att ta fram särskilda associationsavtal,\r\ns.k. Europaavtal, som skall erbjudas\r\nreformländerna i öst. Det är intressant att notera\r\natt den politiska dialogen på hög nivå åsätts en\r\nbetydande vikt i dessa avtal. När så de 34\r\nsignaturländerna i ESK-processen samlas till\r\ntoppmöte i Paris i november, fattas förhoppningsvis\r\nde beslut som stegvis kommer att göra det möjligt\r\nför Helsingfors-processen att bilda ramen för den\r\nav alla önskade nya europeiska\r\nsäkerhetsordningen. Jag noterar med\r\ntillfredsställelse den positiva rapport som\r\nutrikesministern givit oss här i dag om läget inför\r\nParismötet.</pre><pre>Ett nytt Europa håller på att växa fram. Ett Europa\r\npräglat av fredlig samverkan och av\r\nutvecklingsansträngningar för att söka säkra\r\nekonomisk välfärd och god miljö åt alla. Detta nya\r\nEuropa erbjuder också oss i Sverige nya\r\nmöjligheter men också nya utmaningar. Vi måste\r\nnu äntligen skaffa oss en Europapolitik. Vi måste\r\nvara beredda att engagera oss i och hjälpa våra nära\r\ngrannländer. Vi måste delta i den s. k. 24-gruppens\r\nhjälp till de nya demokratierna i öst.</pre><pre>Vi måste bestämma oss för vår roll i den djupare\r\nEuropaintegrationen, den som benämns med två\r\nbokstäver EG, Europeiska gemenskapen, och som\r\ngår vidare med sådan tyngd och kraft och som\r\nkommer att omfatta allt fler länder under 90-talet.</pre><pre>Det är alldeles klart att EG blir den naturliga\r\nkärnan i det nya samarbetets Europa. Efter den\r\nförsta renässans som den inre marknaden och\r\nbegreppet 1992 inneburit för EG och hela Europa\r\nstår EG i dag inför en andra renässans, som handlar\r\nsåväl om att fördjupa och demokratisera det egna\r\nsamarbetet som att öppna det för det övriga\r\nEuropa.</pre><pre>Herr talman! Vill vi i Sverige fortsätta att sitta på\r\nåskådarplats och betrakta det stora europeiska\r\nskeendet? Nöjer vi oss med att vara andra rangens\r\neuopéer, åskådare utan rösträtt i de församlingar\r\ndär Europas och vår egen framtid utstakas?</pre><pre>Är det nog för våra svenska och europeiska\r\nambitioner att genom ett utvidgat frihandelsavtal --\r\nett EES-avtal -- söka rädda oss själva från\r\ndiskriminering och välfärdsförluster?</pre><pre>Moderata samlingspartiets svar på dessa frågor är\r\nnej. Vi menar att också Sverige har en uppgift att\r\nfylla när det gäller nydaningen av det europeiska\r\nsamhället -- det nya Europa, för den fria\r\nmänniskan.</pre><pre>Också Sverige måste i samverkan med övriga\r\nnordiska länder fullt ut som medlem delta i det\r\neuropeiska samhällsbygget. Också svenska\r\nmedborgare måste få rösträtt i Europeiska\r\ngemenskapen.</pre><pre>Vi räds inte Europa! Vi ser möjligheterna. Vi tror\r\natt svenska medborgare, företag och institutioner\r\nhar något att ge till den europeiska utvecklingen. Vi\r\när övertygade om att den svenska kulturen, den\r\nsvenska identiteten, den svenska nationalkänslan\r\nkommer att berikas av tätare kontakter med den\r\neuropeiska mångfalden.</pre><pre>Varför är svensk socialdemokrati så ängslig för\r\nEuropa? Varför ser man bara risker? Varför\r\nbromsar man hela tiden? Varför kan man inte se\r\nriktigheten i den danska utrikesministerns vision\r\nom ett Norden, där alla länder blivit EG-\r\nmedlemmar, och i kraft av sitt samarbete och sina\r\ngemensamma värderingar påverkar den europeiska\r\nutvecklingen?</pre><pre>Varför låtsas man som att EG är ett bygge som vid\r\nen viss tidpunkt är färdigt -- enligt utrikesministern\r\når 1993 -- och som vi då kan sätta under\r\nförstoringsglas och besluta oss för om det passar oss\r\natt tillhöra eller inte?</pre><pre>Så är det inte. EG är en stegvis process, vars\r\nutveckling medlemsländerna hela tiden kan\r\npåverka. EG:s framgång är baserad på just denna\r\nstegvisa metod. Försöker man ta ett för långt steg\r\när det alltid några medlemsländer som bromsar.</pre><pre>EG befinner sig nu i en betydelsefull\r\nutvecklingsfas. I december skall två\r\nregeringskonferenser avhållas, en om den\r\nekonomiska och monetära unionen och en om\r\ninstitutionella reformer eller, som det heter, den\r\npolitiska unionen. Redan när dessa konferenser är\r\növer kommer innehållet att ha klarnat i de nu\r\npågående diskussionerna, och fördragstexter skall\r\nvara klara till sommaren 1991.</pre><pre>Den kunskap som vi kan önska ha om EGs\r\nmarschinriktning efter de viktiga\r\nregeringskonferenserna får vi således långt tidigare\r\nän det av utrikesministern utvalda årtalet 1993.</pre><pre>I själva verket är det så att om Sverige vill vara med\r\nnär EG återigen öppnar dörren för nya medlemmar\r\nså bör vi snarast följa i Österrikes fotspår och lämna\r\nin vår ansökan. Vi moderater föreslår att detta sker\r\nunder andra halvåret 1991 efter de allmänna valen\r\ni september.</pre><pre>Som vitbokens fader Lord Cockfield påpekade i\r\nmåndags här i Stockholm så måste kommissionen\r\nbehandla de ansökningar som lämnas in. Med\r\nÖsterrike pågår just nu ''detaljerade samtal''.</pre><pre>Att bli medlem av EG kräver en betydande\r\nprocess, som sträcker sig över ett antal år. Det är\r\nt.ex. nödvändigt att söka medlemskap cirka ett år\r\ninnan de formella förhandlingarna skall börja för\r\natt ansökan skall kunna prövas och förhandlingarna\r\nförberedas av bl.a. kommissionen och\r\nEuropaparlamentet. Det är detta som just nu sker\r\nmed den österrikiska ansökan.</pre><pre>Därmed står det klart, att Sverige bör lämna in en\r\nansökan om medlemskap andra halvåret 1991 eller\r\nallra senast i början av 1992.</pre><pre>Men en ansökan om medlemskap kräver\r\nnoggranna förberedelser. Det handlar om ett stort\r\nnationellt ställningstagande, och detta måste som\r\nsådant föregås av en stor nationell debatt. Den\r\ndebatten har nu tagit sin början. Det är bra.</pre><pre>Herr talman! Vi moderater vill söka medlemskap i\r\nEG med bibehållen alliansfrihet och bibehållen\r\nsäkerhetspolitisk inriktning. Det innebär att det är\r\nviktigt att det utrikes- och säkerhetspolitiska\r\nsamarbetet inom EG får en sådan uformning att det\r\ninte behöver omfatta en gemensam försvarspolitik.\r\nDet utrikespolitiska samarbetet inom EG har\r\nkontinuerligt utvecklats under de senaste\r\ndecennierna.</pre><pre>Det är alldeles riktigt att den dramatiska\r\nförändringen av den europeiska säkerhetspolitiska\r\ngeografin under 1989 har lett till en ny diskussion\r\ninom EG-staterna om ett vidareutvecklat\r\nutrikespolitiskt samarbete. I denna diskussion höjs\r\nockså röster för att i EG-samarbetet ta in\r\nsäkerhetspolitik.</pre><pre>Jag vill gärna understryka detta, och jag vill gärna i\r\nett senare inlägg höra om utrikesministern delar\r\nmin bedömning. Det förefaller emellertid mycket\r\nosannolikt att detta utrikespolitiska samarbete\r\nskulle ges en överstatlig karaktär genom att en\r\nmajoritet med beslut kunde binda en minoritet eller\r\nen enskild stat i en enskild viktig fråga. Det\r\nförefaller vidare sannolikt att den militära\r\nsäkerhetspolitiken liksom hitintills inte kommer att\r\nföras in i EG-samarbetet.</pre><pre>Herr talman! Att socialdemokratins motstånd mot\r\nmedlemskap i EG nu tycks ha luckrats upp så att\r\nsignalen gått från rött till gult är naturligtvis\r\ntillfredsställande. Men hur länge kan\r\nsocialdemokratin undvika att ge klart besked om\r\nsin inställning? Det är ett demokratiskt krav att\r\nEuropafrågorna diskuteras i nästa valrörelse. Ett så\r\nstort nationellt ställningstagande som frågan om\r\nSveriges deltagande i Europeiska gemenskapen\r\nmåste föregås av en omfattande debatt.</pre><pre>Herr talman! Vi moderater är övertygade om att\r\nSverige i samarbete med de övriga nordiska\r\nländerna har en konstruktiv och viktig roll att fylla\r\ni de europeiska gemenskaperna.</pre><pre>Herr talman! Låt mig sluta mitt anförande med att\r\npåpeka, liksom utrikesministern, att samtidigt som\r\nhotet om storkrig i Europa har begravts under\r\nBerlinmurens sönderhackade betong har krigshotet\r\nåteruppstått i Persiska viken. Jag vill därför sluta\r\nmed att erinra om FNs stora roll för världens och\r\nEuropas fred.</pre><pre></pre><pre>Anf. 4 JAN-ERIK WIKSTRÖM (fp):</pre><pre>Herr talman! Under de senaste tolv månaderna har\r\nEuropa förändrats i en takt och på ett sätt som\r\ningen av oss trodde vara möjligt. Berlinmuren har\r\nrivits och järnridån rasat. Socialistiska enpartistater\r\nhar fallit ihop som korthus. Kvar finns\r\ndesillusionerade människor, konkursmässiga\r\nekonomier och en svårt söndertrasad miljö. I\r\nfruktansvärt avslöjande TV-reportage från\r\nRumänien har vi de senaste dagarna sett\r\nvidrigheterna från ett kommunistiskt system.</pre><pre>Nu visar sig facit av den halvsekellånga tävlan i\r\nEuropa mellan diktatur och socialism å ena sidan,\r\ndemokrati och marknadshushållning å den andra.\r\nKommunisternas ideologiska haveri är totalt. Det\r\ngäller även det svenska vänsterpartiet.\r\nFörhoppningarna inte minst hos många svenska\r\nsocialdemokrater att folket i Östeuropa skulle byta\r\nkommunismen mot en mjukare variant av socialism\r\nhar kommit på skam.</pre><pre>Herr talman! Utvecklingen i Europa under det\r\nsenaste året har varit lika glädjande som\r\nspännande.</pre><pre>Sverige har bidragit till utvecklingen genom bl.a. en\r\nfast demokratisk förankring, ett välutvecklat\r\nnäringsliv och satsningen på frihandel. Men vi har\r\nknappast tillhört de pådrivande när det gällt att få\r\ntill stånd den gemenskap i Västeuropa som blivit\r\nmotorn i processen. Tvärtom har många genom\r\nåren felbedömt läget. Ingvar Carlsson och Anne-\r\nMarie Lindgren skrev t.ex. i boken Vad är\r\nsocialdemokrati?:</pre><pre>p1 &gt;  ''Såväl Sovjetunionen som länderna i\r\nÖsteuropa har genomfört en snabb\r\nindustrialisering och har en hög\r\nbruttonationalprodukt. Det finns åtskilligt att\r\ninvända mot systemet i dessa länder men de\r\nbevisar ovedersägligen att kapitalismen inte har\r\nmonopol på att skapa materiellt välstånd.''</pre><pre>Även utrikesministern kan ha anledning fundera\r\növer förhastade uttalanden som detta från\r\nnovember i fjol:</pre><pre>p1 &gt;  ''Ett förenat Tyskland skulle i dag bli ett\r\nchauvinistiskt Tyskland, som vill sätta sin prägel\r\npå samarbetet inom ett nytt Europa.'' -- ''En\r\nalltför snabb återförening skulle skapa\r\nproblem.''</pre><pre>Men låt oss lämna tidigare felbedömningar av både\r\nsocialdemokrater och kommunister och i stället\r\nfråga: Hur kan nu Sverige bäst medverka till att de\r\nfreds- och välståndsbildande krafterna får fullt\r\ngenomslag?</pre><pre>Ett krig i Europa får inte inträffa. Vi vet att det kan\r\nförhindras. Krigsriskerna har minskat, en\r\nnedrustning har inletts, och i förra veckan\r\nrapporterades om nya steg i den processen. Det\r\ngemensamma målet är gemensam säkerhet.</pre><pre>I Europa finner vi de länder som står oss närmast,\r\nvilkas kulturarv vi delar och vilkas syn på mänsklig\r\nvärdighet, frihet, demokrati och rättvisa\r\növerensstämmer med vår egen.</pre><pre>I dag växer ett nytt, öppnare och mera enat Europa\r\nfram. Sverige får inte hamna vid sidan av denna\r\nutveckling. Samarbetet sträcker sig över allt vidare\r\nområden. Det handlar om ekonomi, miljö,\r\nutbildning, forskning, kultur. Till det allra\r\nviktigaste hör nya möjligheter för människor att\r\nutan byråkratiska hinder röra sig fritt i Europa -- att\r\nsjälva välja var de vill studera, arbeta och bosätta\r\nsig. Livschanserna ökar i ett enat och demokratiskt\r\nEuropa. Även vi svenskar måste få vara med om\r\ndet spännande äventyret att bygga ett nytt Europa.</pre><pre>Det bästa sättet att förebygga gränskonflikter är att\r\ngöra gränserna mindre viktiga. Det var denna insikt\r\nsom drev fram den europeiska integrationen efter\r\nandra världskriget. Tillkomsten av EG har\r\ninneburit ett slut på de sekelgamla motsättningarna\r\nmellan de gamla ärkefienderna Frankrike och\r\nTyskland och verksamt bidragit till att stärka\r\ndemokratin. Också Europarådet har haft en viktig\r\nuppgift. När järnridån nu lyfts bort finns dock\r\nrisken att gamla regionala eller nationella\r\nkonflikter blossar upp på nytt. EG-samarbetet är\r\ndärför viktigt också för att garantera fred och\r\nstablilitiet i det nya Europa.</pre><pre>Ett enat Europa är dock inte detsamma som ett\r\ncentraliserat Europa. Tvärtom öppnas på nytt\r\ngamla kontaktvägar och nya möjligheter till\r\nregionalt samarbete, t.ex. i Norden och kring\r\nÖstersjön. En modern motsvarighet till den gamla\r\nHansan skulle ha stor betydelse för fred och\r\nsamarbete i vår del av världen.</pre><pre>Utvecklingen i Europa har också fått effekter i\r\nandra världsdelar. Den sovjetiska modellen har\r\nunder decennier varit en förebild för alltför många\r\nafrikanska härskare. När den nu kollapsat och\r\nförlorat all trovärdighet leder det till att allt fler\r\nmänniskor i dessa länder kräver politisk pluralism\r\noch flerpartisystem. De hämtar inspiration och\r\nargument från demokratiseringen i öst och från de\r\neuropeiska samarbetssträvandena.</pre><pre>Detta är glädjande och bör stimulera en starkare\r\nbetoning i det svenska biståndet av åtgärder som\r\nstöder denna utveckling mot demokrati i tredje\r\nvärlden. Men i det nya Europa behövs också\r\nkraftfulla talesmän för ett ökat internationellt\r\nbistånd från Europa. Sverige kan i denna strävan ge\r\nstöd åt länder som Holland och Danmark.</pre><pre>EG beslutade i mitten på 1980-talet att skapa en\r\ninre marknad med fri rörlighet för människor,\r\nvaror, tjänster och kapital. Betydande framsteg har\r\ngjorts, och vid utgången av år 1992 är målet med\r\nstor sannolikhet uppnått.</pre><pre>För Sverige, liksom för övriga EFTA-länder, är det\r\nviktigt att inte hamna vid sidan av denna\r\nutveckling. Inom EFTAs ram deltar därför Sverige\r\ni förhandlingar med EG om ett europeiskt\r\nekonomiskt samarbetsområde. På så sätt hoppas vi\r\nfå del av de fyra friheterna och även på andra sätt\r\nfå medverka i ett fördjupat samarbete med EG. För\r\natt uppnå detta är vi beredda att anpassa våra lagar\r\ntill gällande EG-regler. Folkpartiets önskan är att\r\ndessa förhandlingar skall bli framgångsrika.</pre><pre>För liberaler är Europasamarbetet något mer än en\r\nmöjlighet att åstadkomma ökat välstånd. Som en\r\nröd tråd genom integrationsprocessen i EG går\r\nsträvan att skapa ett ''Medborgarnas Europa'' -- ett\r\nhemland för Gemenskapens 340 miljoner invånare.\r\nDärför riktas också uppmärksamheten alltmer på\r\nden sociala dimensionen, på behovet att politiskt\r\nsamverka för att öka människors trygghet, främja\r\nen god miljö och utveckla eftersatta regioner.</pre><pre>Alla politiska krafter i EG är inte lika positiva till\r\ndetta. Inom EG finns både de som vill driva på\r\nsamarbetet på det sociala och miljöpolitiska\r\nområdet och de som vill bromsa det. Som medlem\r\ni EG skulle Sverige kunna liera sig med de krafter\r\nsom driver på.</pre><pre>Inte minst på miljöområdet är det otillräckligt att\r\nföra kampen nationellt -- där krävs internationell\r\nsamverkan. I vissa miljöfrågor ligger Sverige före\r\nEG-länderna, i andra har de kommit längre, t.ex.\r\nvad gäller krav på miljökonsekvensanalyser innan\r\nviktiga beslut fattas. Sverige bör hålla ett högt\r\ntempo i miljöpolitiken, högre än vad EG påbjuder,\r\noch medlemskap i EG utgör inget hinder för det.\r\nMen däremot skulle ett medlemskap i EG ge oss\r\nökade möjligheter att påverka miljöpolitiken i\r\nEuropa. Många gånger är det väsentligare att 340\r\nmiljoner människor tar ett halvt steg i rätt riktning\r\nän att 8 miljoner tar ett helt.</pre><pre>De länder som ingår i EG avstår från delar av sin\r\nnationella suveränitet men får i utbyte del i den\r\ngemensamma beslutanderätten. Också de länder\r\nsom väljer att, utan medlemskap, införa samma\r\nregler som Gemenskapen går miste om delar av sin\r\nsuveränitet, dock utan att komma med i de organ\r\ndär reglerna utformas och beslutas. Därigenom\r\nriskerar dessa länder att på sikt få en allt sämre\r\nbalans mellan beroende av och inflytande över det\r\nregelverk som är en förutsättning för de öppna\r\ngränserna och den fria rörligheten.</pre><pre>Hänsyn till omvärldens förtroende för den svenska\r\nalliansfriheten har varit det bärande motivet för att\r\nSverige hittills inte sökt medlemskap i EG.</pre><pre>Förhållandena i Europa har förändrats.\r\nUtvecklingen av relationerna mellan stormakterna\r\nhar gått mycket snabbt. Viktiga överenskommelser\r\nom truppreduktioner och tillbakadragande av såväl\r\ntrupper som offensiva vapen har ingåtts. Nya\r\nomfattande överenskommelser är på väg.\r\nUtvecklingen i Central- och Östeuropa bidrar till\r\natt radikalt minska spänningarna mellan\r\nstormakterna. Warszawapaktens fortgående\r\nsönderfall, NATOs ändrade inriktning och\r\ntillkomsten av det nya Tyskland understryker\r\nytterligare denna utveckling. Sker inga bakslag\r\ntalar allt starkare skäl för att medlemskap i EG går\r\natt kombinera med fortsatt alliansfrihet och ett\r\nfullföljande av svensk neutralitetspolitik.</pre><pre>Sverige bör fullt ut medverka i den europeiska\r\nintegrationen på samma villkor som gäller för de\r\nländer som är medlemmar i EG. Gemenskapen har\r\nförklarat att den är beredd att pröva ansökningar\r\nom medlemskap så snart den inre marknaden är\r\ngenomförd, dvs. fr.o.m. 1993. Sådana ansökningar\r\nföreligger redan från Österrike, Turkiet, Cypern\r\noch Malta. Också Ungern har uttalat sin avsikt att\r\nsöka medlemskap av EG.</pre><pre>Folkpartiets åsikt är att Sverige, med de givna\r\nförutsättningarna, under den kommande\r\nriksdagsperioden bör ansöka om medlemskap i\r\nEuropeiska gemenskapen. Detta bör ske i så god\r\ntid att Sveriges medlemsansökan inte kommer att\r\nbehandlas senare än ansökningarna från Österrike,\r\nTurkiet, Cypern och Malta för att nu inte nämna\r\nUngern. Är socialdemokraterna beredda att\r\nmedverka till detta, vare sig ni då är i opposition\r\neller i regeringsställning?</pre><pre>Herr talman! I våra baltiska grannländer fanns i\r\nvåras en stämning av glädje, kanske rent av eufori,\r\növer att den nationella identiteten återvunnits,\r\näven om vägen fortfarande tycktes vara lång till\r\nåterupprättad full självständighet. I dag är\r\nstämningarna mer bistra. De utlovade\r\nförhandlingarna med centralmakten i Moskva om\r\nformerna för utträde ur den påtvingade unionen\r\nkom aldrig i gång under sommaren trots upprepade\r\nlöften. Kanske kan den senaste veckans signaler om\r\nkontakter mellan Litauen och Moskva ändå\r\ninnebära att processen kommer i gång.</pre><pre>Men det dominerande intrycket från våra\r\nkontakter med vänner i de baltiska folkfronterna\r\när, att upplösningstendenserna i den sovjetiska\r\nekonomin och den sovjetiska statsledningen\r\nriskerar att skapa en situation där inga kontakter\r\nalls kan tas, eftersom man inte kan hitta någon\r\nmotpart på centralt håll som har mandat att\r\nförhandla. Skulle dessa farhågor besannas betyder\r\ndet att en mycket farlig situation kan uppstå.\r\nIrrationella och ansvarslösa aktioner från delar av\r\nden traditonella sovjetiska maktapparaten skulle\r\nkunna orsaka stor skada inte bara för balterna utan\r\nför hela demokratiseringsprocessen i\r\nSovjetunionen.</pre><pre>Det är därför så mycket viktigare att vi från svensk\r\nsida tydligt markerar vad vi hoppas och förväntar\r\noss av utvecklingen i våra baltiska grannländer. Det\r\nfinns bara en lösning på den i längden ohållbara\r\nsituation som uppstod när Nazi-Tyskland och\r\nStalins Sovjetunion 1939 gjorde upp om att dela\r\nÖsteuropa mellan sig och som ledde till att de\r\nbaltiska staterna ockuperades och därefter\r\nannekterades av Sovjetunionen -- och det är att\r\nsjälvständigheten återupprättas i enlighet med de\r\nbaltiska folkens i fria val uttryckta önskemål. Nu\r\nritas Europas karta om efter det kalla kriget. De\r\nbaltiska ländernas öde får då inte förbises.</pre><pre>Den svenska regeringen borde, i likhet med Islands\r\nregering, markera våra förväntningar om återställd\r\nbaltisk självständighet genom att redan nu\r\nuttryckligen förbinda sig att verka för att de baltiska\r\nstaterna får bli observatörer vid fortsättningen av\r\nESK-processen, inför höstens möte i Paris och\r\ndärefter. Det vore ett nytt steg i den positiva\r\nutveckling som hittills skett. Det är viktigt att vi\r\nsom närmsta grannland till Estland, Lettland och\r\nLitauen bidrar till att det kan tas.</pre><pre>Min fråga är: Är utrikesministern beredd att ta\r\ndetta steg?</pre><pre>Anf. 5 PÄR GRANSTEDT (c):</pre><pre>Herr talman! Låt mig börja med att gratulera\r\ntalmannen till initiativet till den här\r\nEuropadebatten. Jag tycker att det är en mycket\r\ntydlig markering av den vikt som vi fäster vid\r\nEuropafrågorna och av att utformningen av en ny\r\nsvensk Europapolitik är en av våra viktigaste\r\npolitiska uppgifter.</pre><pre>Samtidigt finns det väl också anledning att slå fast\r\natt vårt ökade intresse för Europa inte får gå ut över\r\nvårt intresse för vad som händer i andra delar av\r\nvärlden och inte får försvaga vår solidaritet med de\r\nfattiga folken i Afrika, Asien och Latinamerika och\r\nvår vilja att arbeta för en fred som omfattar hela\r\nvärlden och inte bara Europa.</pre><pre>Det är alldeles självklart att den\r\nhändelseutveckling som vi har fått uppleva i\r\nEuropa under de allra senaste åren ställer stora\r\nkrav på nytänkande och på att vi förmår att utnyttja\r\nde möjligheter som utvecklingen ger oss. Vi har fått\r\nuppleva ett mycket dramatiskt skeende. Det är den\r\nmest genomgripande omdaningen av Europas\r\npolitiska karta som någonsin har inträffat i fredstid.</pre><pre>Den här omdaningen präglas å ena sidan av en\r\nintegrationsprocess i Västeuropa och å andra sidan\r\nav en frigörelse och man kan i viss mening säga en\r\nupplösningsprocess i Östeuropa. Det paradoxala är\r\natt trots att man kan se det här som två motsatta\r\nutvecklingsriktningar leder de hän mot ett Europa\r\npräglat av större gemenskap än någonsin tidigare,\r\nett Europa präglat av demokrati,\r\nmarknadsekonomi och, hoppas vi, även ett socialt\r\noch ekologiskt ansvarstagande. Detta skapar nya\r\noch spännande möjligheter.</pre><pre>Vi får väl erkänna att Sverige, som så många andra\r\nländer, togs på sängen av den snabba utvecklingen\r\ni Östeuropa. Det är i och för sig inget märkligt med\r\ndet. Vi ser att de sovjetiska satellitstaterna plötsligt\r\nblir självständiga och demokratiska, att\r\nSovjetunionen inleder en utveckling som\r\nvisserligen har oändliga svårigheter framför sig men\r\nsom ändå bär i sig hoppet att vi också en dag får\r\ndemokrati i Ryssland och i alla övriga\r\nSovjetrepubliker, vi ser möjligheter till att våra\r\nbaltiska grannar skall få sin självständighet. Det här\r\när en utveckling som få har förutsett, men som\r\nnaturligtvis är oerhört spännande och fascinerande\r\noch skapar nya möjligheter.</pre><pre>Det beklagliga är att Sveriges profil inför den här\r\nutvecklingen har varit så låg. Den svenska politiska\r\nreaktionen var tidigt mycket tvekande och mycket\r\nförsiktig. Signalerna från Sverige till dem som stod\r\nbakom frigörelsesträvandena i öster var: Ta det litet\r\nförsiktigt, gå inte för fort fram. Det är klart att detta\r\ninte har skapat någon större tilltro till Sveriges vilja\r\natt stå upp för frihet och demokrati i Östeuropa.</pre><pre>Det har nu bättrat sig. Det vill jag gärna erkänna.\r\nDet uttalande som utrikesministern gjorde i dag var\r\nbetydligt bättre än de som förekom för något år\r\nsedan. Men det har i mycket stor utsträckning varit\r\nriksdagen som har varit pådrivande för att till stånd\r\nen bättre politisk attityd från Sveriges sida\r\ngentemot frigörelsen i Baltikum och Östeuropa i\r\növrigt.</pre><pre>Jag tycker att den låga profilen är beklaglig. Sverige\r\nhar nämligen ett mycket stort ansvar. Vi har ett\r\nmoraliskt ansvar att stödja våra grannfolks\r\nsträvanden efter frihet och demokrati. Vi har\r\nnaturligtvis också ett eget intresse. En demokratisk\r\nomvärld är en stabilare och säkrare omvärld. Ett\r\ndemokratisk Nord- och Östeuropa är säkrare och\r\nstabilare och bidrar också till vår säkerhet. En\r\nutveckling mot marknadsekonomi och en positiv\r\nekonomisk utveckling är naturligtvis också positivt\r\nför våra möjligheter till ett fruktbärande samarbete\r\nmed våra grannar. Östeuropas miljöproblem är\r\nockså våra miljöproblem. Detta medför att vi har\r\nall anledning att med kraft stödja den nya\r\nutvecklingen i Östeuropa. Vi bör göra det politiskt,\r\noch vi bör också göra det ekonomiskt och praktiskt.</pre><pre>Även här kan man beklaga den försiktiga svenska\r\nhållningen. Av det mångomtalade svenska\r\nöstbiståndet bidde det faktiskt bara en tumme. En\r\nmiljard låter väldigt mycket, men när man delar\r\nupp den på tre år och ett mycket stort antal länder\r\nblir det inte särskilt mycket. Polen, som är det land\r\nsom får mottaga mest stöd från oss, får ungefär 100\r\nmiljoner om året. Alla de övriga östeuropeiska\r\nländer skall när det gäller det bilaterala biståndet\r\ndela på 75 miljoner om året. Våra grannar i\r\nBaltikum, som verkligen borde ha anledning att\r\nställa stora förhoppningar till stöd från Sverige, kan\r\nräkna med några strödda miljoner.</pre><pre>Till detta kommer att det tycks ta mycket lång tid\r\natt komma i gång med något praktiskt arbete. Ännu\r\nhar nästan inget reellt skett. Jag tycker, herr\r\ntalman, att detta är pinsamt och beklagligt. Jag\r\ntycker inte att Sverige lever upp till sitt ansvar mot\r\nsina nära grannar.</pre><pre>Det finns många viktiga saker som vi skulle kunna\r\ngöra för att bedriva en aktiv Östeuropapolitik. Till\r\natt börja med måste vi bli generösare. Från\r\ncenterns sida har vi föreslagit en tredubbling av det\r\nsvenska Östeuropastödet. Vi har också föreslagit\r\natt det skall kunna ingå särskilt förmånliga\r\nstatsgaranterade lån som en del i detta.</pre><pre>Vi tycker att vi nu bör sätta i gång en process för att\r\nbygga upp ett nordeuropeiskt samabete, ett\r\nutvidgat nordiskt samarbete, på det ekonomiska,\r\nhandelspolitiska, kulturella och sociala området.\r\nDetta samarbete skall omfatta de nordiska\r\nländerna, de baltiska republikerna, Polen,\r\nNordtyskland och kanske även närbelägna\r\nområden i Sovjetunionen som Leningradområdet\r\noch Karelen. Samarbetsformerna måste\r\nnaturligtvis variera beroende på olika områdens\r\nstatus. Sverige skulle nu kunna ta initiativ till en\r\nprocess som skulle få stor betydelse för framtiden.</pre><pre>Vi måste på ett mera aktivt sätt stödja de baltiska\r\nstaternas strävanden efter frigörelse. Vi skall inte\r\nbara göra det genom positiva uttalanden. De är\r\nvisserligen viktiga, men vi måste också se till att de\r\nbaltiska staternas situation blir ett viktigt led i ESK-\r\narbetet. Den sovjetiska annekteringen av Baltikum\r\när en rest av andra världskriget -- en rest av\r\nMolotov--Ribbentrop-pakten.</pre><pre>Nu säger utrikesministern att de baltiska\r\nrepublikerna skall beredas möjlighet att följa ESK-\r\nprocessen. Det låter bra. Men vad innebär det?\r\nInnebär det att Sverige kommer att arbeta för att de\r\nfår observatörsstatus? Innebär det att Sverige\r\nkommer att arbeta för att de baltiska staternas krav\r\npå frihet kommer upp på ESKs dagordning och att\r\nSverige kommer att arbeta för att det skall vara ett\r\nsjälvklart mål för ESK-arbetet att också tillförsäkra\r\nde baltiska staterna självständighet?</pre><pre>Ytterligare ett led i en aktiv Östeuropapolitik måste\r\nnaturligtvis vara att se till att det europeiska\r\nekonomiska samarbete som byggs upp med EG,\r\nEFTA och EES också utvidgas till att omfatta\r\nresten av Europa. Det övergripande målet för vår\r\nEuropapolitik måste vara att skapa en alleuropeisk\r\ngemenskap.</pre><pre>Den gamla klyvningen av Europa är nu på väg bort.\r\nDet är viktigt att se till att Europa inte blir delat på\r\nnytt. Det är viktigt att se till att\r\nsamarbetssträvandena i Europa verkligen kommer\r\natt omfatta hela Europa.</pre><pre>EG har självfallet en nyckelroll i strävandena att\r\nbygga upp ett vidgat europeiskt samarbete. Exakt\r\nhur den rollen kommer att se ut vet vi inte i dag,\r\noch det vet man inte ens inom EG. EG står inför\r\nviktiga vägval. I december påbörjas\r\nregeringenskonferenser om bildandet av en\r\nekonomisk union och en politisk union. De\r\nkommer att visa vilken väg EG väljer. Om EG\r\nutvecklas till basen för en alleuropeisk gemenskap,\r\när det vår uppfattning att Sverige självfallet bör\r\ndelta. Om EG däremot mera väljer vägen mot att\r\nbli en västeuropeisk supermakt, blir situationen\r\nannorlunda. Vilken väg EG väljer vet inte ens EG\r\ni dag, än mindre vi. Därför är det naturligt att vi bör\r\navvakta EGs eget val innan vi själva tar ställning.\r\nVi bör veta vilket EG vi i så fall skulle ansluta oss\r\ntill. Och vi bör naturligtvis också veta hur\r\nalternativet kommer att se ut. Och det lär vi få veta\r\nnär EES-förhandlingarna når sitt slutresultat.</pre><pre>Det är alldeles uppenbart att den svenska\r\nneutraliteten är en grundfråga när vi diskuterar\r\nvåra relationer till EG. Det finns en del som hävdar\r\natt avvecklingen av det kalla kriget skulle ha gjort\r\nneutraliteten föråldrad. Det är ett mycket\r\nohistoriskt synsätt. Den svenska\r\nneutralitetspolitiken är inte en produkt av det kalla\r\nkriget, utan den är ett uttryck för vår vilja att föra\r\nen från stormaktsintressen obeoroende utrikes- och\r\nsäkerhetspolitik. Denna neutralitetspolitik är\r\nnågonting som kommer att vara en stor tillgång för\r\nSverige att föra också i framtiden, i varje fall i den\r\nmån som vi i Sverige räknar med att också\r\nframtidens värld kommer att kunna innehålla\r\nstormaktsmotsättningar.</pre><pre>Jag vill gärna göra det erkännandet att det parti här\r\ni riksdagen som starkast pläderar för svenskt EG-\r\nmedlemskap, moderaterna, samtidigt markerar att\r\nSverige skall bibehålla sin alliansfria\r\nneutralitetspolitik. Ändå är det mig en gåta hur\r\nmoderaterna kan driva den linjen och ändå hävda\r\natt vi nu skall ta ställning för EG-medlemskap, när\r\nvi inte vet vad den diskussion som i dag förs inom\r\nEG om ett utvidgat säkerhetspolitiskt och även\r\nmilitärpolitiskt samarbete leder till. Vi kan ju inte\r\nbasera vår säkerhetspolitik på antaganden och tro,\r\nutan vi måste ju göra det på en säker grund om vad\r\nvåra åtgärder innebär för Sverige. Oklarheten över\r\nmoderaternas uppfattning om neutralitetspolitiken\r\ndjupnar naturligtvis när man tar del av Carl Bildts\r\nuppfattning att det antingen måste ske mycket\r\nkraftiga ökningar av det svenska försvarsutgifterna\r\neller att vi söker en allians med Tyskland. Det finns\r\nmycket som moderaterna har att förklara, och jag\r\ntror att vi alla ser fram emot dessa förklaringar.</pre><pre>Herr talman! Enligt centerns uppfattning är det\r\nviktigt att Sverige driver en aktiv Europapolitik och\r\nspelar en aktiv och pådrivande roll i arbetet för ett\r\nutvidgat europeiskt samarbete. Det bör inkludera\r\nen generös Östeuropapolitik och arbetet på att\r\nskapa ett vidgat nordeuropeiskt samarbete med\r\nvåra nära grannar. Även arbetet att se till att den\r\neuropeiska integrationsprocessen inte stannar vid\r\nhalva Europa utan kommer att omfatta hela\r\nEuropa. Vårt ställningstagande till Sveriges\r\nrelationer med EG måste få bli beroende av EGs\r\neget vägval när det gäller den framtida\r\nutvecklingen. Men vilken väg vi i Sverige än väljer\r\nmåste den innebära att vi främjar ett Europa\r\npräglat av samarbete, gemenskap och fred.</pre><pre></pre><pre>Anf. 6 BERTIL MÅBRINK (v):</pre><pre>Herr talman! Europas fred och stabilitet hänger\r\nsamman med att det palestinska folkets nationella\r\nrättigheter garanteras. Därför är det viktigt att\r\nockså i denna debatt om Europa fördöma den\r\nisraeliska regeringens terror mot det palestinska\r\nfolket som nu återigen skördat många offer.</pre><pre>Ett nytt Europa växer fram i mycket hög hastighet.\r\nBara för ett år sedan hade ytterst få, om ens någon,\r\nkunnat tro att det politiska läge som vi har i dag\r\nhade varit möjligt.</pre><pre>Hastigheten i förändringarna är både positiva och\r\nnegativa. Visst är det positivt att vi ser en snabb\r\npolitisk demokratisering av Östeuropa. Visst är det\r\npositivt att vi ser att en bred folklig mobilisering\r\ninom loppet av några månader kan skapa historiska\r\nförändringar i såväl det egna landet som i världen.\r\nVisst är det positivt att Sovjet och USA inlett en\r\nnedrustning i Europa.</pre><pre>Men hastigheten skapar också problem och risker.\r\nDet finns en tendens i denna tid av eufori -- eller\r\nskall vi kalla det eurofori -- att inte vilja se nya och\r\nförnyade problem som Europa kommer att brottas\r\nmed.</pre><pre>Tyskland som nyss har enats utgör ett exempel. Vår\r\nförhoppning är att landet skall kunna bli en stabil\r\noch fredlig demokrati. Men för att det skall bli\r\nmöjligt räcker det inte med, som många tycks tro,\r\natt de ''nya'' medborgarna i öst skall lära sig\r\ndemokrati efter de många åren under SEDs\r\nenpartivälde. Det finns också traditioner från det\r\ntidigare Västtyskland som inte är demokratiska.\r\nFortfarande finns yrkesförbudet för\r\nvänsteraktivister kvar i den tyska lagstiftningen.\r\nFortfarande har inga grundläggande förbättringar\r\nskett av de invandrade arbetarnas livsvillkor, trots\r\nlöftena som gavs för flera år sedan, efter Günter\r\nWallraffs chockartade avslöjanden i\r\nreportageboken Längst där nere.</pre><pre>I Sverige har Europadebatten egentligen aldrig\r\nblivit någon riktig Europadebatt, eftersom den\r\nbara har handlat om EG som ju de facto bara\r\ninnefattar 12 av Europas 34 stater. I dag är debatten\r\nkanske på sin lägsta nivå någonsin. Nyligen gick\r\nolika restaurangägare ut och påstod sig för några\r\ntimmar ta betalt med EG-priser. Det får betraktas\r\nsom ett effektivt och populärt, men inte särskilt\r\nsanningsenligt propagandaknep.</pre><pre>Den enda fråga som flertalet politiker och\r\njournalister, å sin sida, tycks intressera sig för är:\r\nVilket år skall Sverige söka sitt medlemskap?</pre><pre>Vänsterpartiet anser att det finns all anledning att\r\nfortsätta diskutera konsekvenserna för Sverige vid\r\nett eventuellt medlemskap. Jag vill här lyfta fram\r\ndels alliansfriheten och neutralitetens framtida roll,\r\ndels vikten av att försvara demokratin och vår\r\nnationella suveränitet.</pre><pre>Det har sagts att vår alliansfrihet spelat ut sin roll i\r\ndet nya Europa -- att det nu inte längre finns någon\r\nöst--väst-konflikt att förhålla sig till -- och att vi\r\ndärför utan problem kan ansluta oss till EG.</pre><pre>Om så skulle vara fallet, att det inte längre finns\r\nnågon ''fiende'', varför håller då EG på att bygga en\r\npolitisk union innefattande en gemensam utrikes-\r\noch försvarspolitik?</pre><pre>Jag skulle vilja föra fram tre allvarliga anledningar\r\ntill att det är fortsatt viktigt att värna vårt lands\r\nalliansfrihet och neutralitet.</pre><pre>1. Det faktum att en välfärdsmur nu reses mellan\r\nöst och väst. Nu är det faktiskt väst som hindrar\r\nmänniskor att resa från öst. Det talas om att EG\r\nskall ena Europa. I vänsterpartiet har vi efter\r\nmöten med såväl Europaparlamentsledamöter som\r\nEG-kommissionärer förstått att EG, om någonsin\r\nalls, i bästa fall kommer att samla hela Europa -- öst\r\noch väst -- först kring år 2010--2015.</pre><pre>Risken är att östra Europas stater, med\r\nsöndertrasade ekonomier och svaga\r\nfackföreningar, under en lång tidsperiod förvandlas\r\ntill EGs storbolags egen bakgråd.</pre><pre>I stället för att delta i detta borde Sverige,\r\ntillsammans med Nordens och EFTAs stater, arbeta\r\nför att erbjuda alternativa utvecklingsvägar för\r\nÖsteuropas stater, där huvudpunkterna borde vara\r\natt bygga upp miljövänlig produktion, social\r\nrättvisa och demokrati.</pre><pre>2. Den stora risken att vi i stället för den\r\ntraditionella öst--väst-konflikten nu får se snabbt\r\nväxande nationella konflikter mellan eller inom\r\nolika enskilda stater i Europa.</pre><pre>I flera östeuropeiska länder brottas man med\r\nallvarliga nationella motsättningar, motsättningar\r\nmellan tjecker och slovacker, motsättningar mellan\r\nrumäner och ungrare, mellan turkar och bulgarer\r\noch konflikter mellan en rad olika nationaliteter\r\ninom Jugoslavien och Sovjetunionen. Men även i\r\nVästeuropa finns konflikterna: basker i Spanien,\r\nkorsikaner i Frankrike och hela den nordirländska\r\nkonflikten.</pre><pre>Vi kan förvänta oss många nya och förnyade\r\nkonflikter i det framtida Europa. Det centralistiskt\r\nstyrda EG kommer inte att kunna lösa dessa. I\r\nstället är det en utveckling av ESK-processen som\r\nkan lägga grunden för lösningar på dessa\r\nnationalitetskonflikter. Sverige -- alliansfritt och\r\nutanför EG -- skulle kunna spela en viktig roll i\r\nutvecklingen av ESK-processen.</pre><pre>Vänsterpartiet kommer senare i höst tillsammans\r\nmed övriga nordiska vänsterpartier att lägga fram\r\nett förslag på en ny utvecklad europeisk\r\nsäkerhetsordning byggd på ESK-processen.</pre><pre>3. Den accelerering som nu sker i nord--syd-\r\nkonflikten, mellan den absoluta majoritet av\r\nvärldens befolkning som lever i fattigdom och den\r\nlilla minoritet i västerlandet som lever i överflöd.</pre><pre>Med viss rätt har Europa stått i centrum för det\r\nsenaste årets politiska debatt. Men för den skull får\r\nvi aldrig glömma att den absolut viktigaste frågan\r\natt lösa i vår värld är att det varje dag dör 40 000\r\nbarn i undernäring och sjukdom.</pre><pre>I den aktuella krisen i Mellanöstern handlar det inte\r\nbara om Iraks grova brott mot folkrättens\r\nprinciper. Det finns också inslag i konflikten som\r\nkan vara inledningen till en intensifierad nord-- syd-\r\nkonflikt.</pre><pre>En följd av krisen är att flera EG-stater nu öppet\r\ntalar om vikten av att stärka EGs militära\r\nsamarbete via den västeuropeiska unionen, WEU.\r\nSamtidigt talar NATO-ledare om vikten av att\r\nförändra NATOs operationsområde, så att det\r\nockså kan omfatta den tredje världen.</pre><pre>Med andra ord: Det är viktigare än någonsin för\r\nSverige att slå vakt om sin alliansfrihet. Om vi blir\r\nmedlemmar i EG förs vi med dessa planer -- direkt\r\neller indirekt -- in i olika militärpakter.</pre><pre>Vårt land har fortfarande ett gott anseende i\r\nflertalet av den tredje världens länder. Därför\r\nskulle ett fortsatt alliansfritt Sverige -- utanför\r\nEG -- kunna spela en viktig medlande roll i en\r\nframtida växande nord--syd-konflikt.</pre><pre>Jag skulle med anledning av detta vilja be\r\nutrikesministern precisera sig när det gäller EG-\r\nförslaget att bygga ut det militära samarbetet via\r\nWEU-alliansen och hur det påverkar ett svenskt\r\nmedlemskap i EG.</pre><pre>Vår kritik mot ett EG-medlemskap riktar sig också\r\nmot den kraftiga inskränkningen av den nationella\r\nsuveräniteten, som blir följden, och dess allvarliga\r\nkonsekvenser för demokratin.</pre><pre>EG-kommissionens chef Jacques Delors sade i juli\r\n1988 i EG följande: ''Det blir en chock för\r\nmedlemmarna i de nationella parlamenten när det\r\ngår upp för dem att inom de kommande tio åren\r\nkommer 80 % av all ekonomisk, social, och\r\nskatteteknisk lagstiftning från EG och inte från de\r\nlagstiftande församlingarna i medlemsländerna.''</pre><pre>Detta inskränker inte bara den nationella\r\nsuveräniteten utan innebär också en kraftig\r\nförsämring av demokratin. EGs beslut föreslås inte\r\nav, och fattas inte av, något folkvalt parlament.\r\nFörslagen läggs av EG-kommissionens tjänstemän\r\noch byråkrater -- ofta på inrådan av några av de\r\n3 000 lobbyister som företräder olika\r\nstorkapitalintressen. Besluten fattas av\r\nministerrådet eller vid konflikter av EG-\r\ndomstolen.</pre><pre>Är det inte ett problem att den djupt\r\nodemokratiska EG-strukturen skall fatta beslut\r\nsom binder vår folkligt valda riksdag?</pre><pre>Jacques Delors vill gå vidare och bygga ett\r\nkoncentriskt Europa där makten ligger i mitten,\r\nalltså i Bryssel. Kring denna mitt byggs sedan ett\r\nantal ringar av olika EG-stater, följda av en ring\r\nEES-bundna EFTA-stater och ytterst Östeuropa\r\nbundet av lån från EG.</pre><pre>Mot den övriga världen -- bl.a. den fattiga\r\nvärlden -- reses murar. Ett exempel är EGs nya\r\nflyktingpolitik, som fastlades i en konvention vid\r\nEGs möte i Dublin i somras. Den innebär förstärkt\r\nkontroll av EGs yttergränser, gemensam\r\nviseringspolitik och straff mot transportbolag som\r\nmedför passagerare utan nödvändiga\r\ninresehandlingar. För mig påminner detta om\r\nbygget av en ''Fästning Europa''.</pre><pre>Jag vill fråga utrikesministern hur han anser att\r\nSverige skall förhålla sig till byggandet av denna\r\n''Fästning Europa''.</pre><pre>I stället för denna koncentriska Europatanke -- som\r\nvad gäller centralisering av makt för tankarna till de\r\ni öst förkastade centralistiska systemen -- vill vi\r\nbygga vidare på det regionala samarbetet.</pre><pre>Vårt förhållande till EG kan kvarstå vid ett\r\nfrihandelsavtal som i dag, alternativt ett EES-avtal\r\nsom innefattar en rad viktiga undantag från EGs\r\nregelverk. Samtidigt vill vi stärka det nordiska\r\nsamarbetet med tonvikt på att försvara sociala\r\nlandvinningar och utveckla en miljövänlig\r\nproduktion. Också Östersjöområdet kan i\r\nframtiden utvecklas till en betydelsefull region i\r\nEuropa som satsar på miljövänlig handel och\r\nproduktion. En utveckling av Östersjösamarbetet\r\när också i de baltiska republikernas intresse av\r\nfrigörelse.</pre><pre>Runt om i Europa -- inom och utom EG -- spinns\r\nnya och nygamla nät av regionala samarbetsformer.</pre><pre>Parallellt med att utveckla detta måste vårt land\r\nintensifiera sitt arbete för en ny internationell\r\nekonomisk ordning -- för att skapa rättvisa mellan\r\nnord och syd i vår värld.</pre><pre>Vår kritik av EG -- och våra alternativ till EG-\r\nmedlemskap -- bygger således inte på någon\r\ntrångsynt nationalism utan</pre><pre>på vår vilja av att försvara och utveckla demokratin\r\noch den nationella suveräniteten -- mot\r\ncentralistiska planer syftande till en superstat -- och</pre><pre>på vår vilja att försvara och utveckla Sveriges\r\nalliansfrihet och neutralitet, så att vårt land aktivt\r\nkan bidra till att lösa framtida konflikter såväl på\r\nvår kontinent som i världen -- mot planer som\r\nriskerar göra vårt land till en del i ''Fästning\r\nEuropa'', på konfliktkurs med den tredje världen.</pre><pre>Anf. 7 PER GAHRTON (mp):</pre><pre>Herr talman! Regeringen efterlyser enighet om\r\nEuropapolitiken. Jag skall göra mitt bästa. Jag kan\r\ninstämma i det mesta av det som Pär Granstedt och\r\nBertil Måbrink sade. Jag kan också instämma i en\r\ndel av det som Sten Andersson sade, t.ex. när han\r\ntalade om Europarådet och ESK som de viktigaste\r\ninstrumenten för europeiskt samarbete och när han\r\nslog fast att folkens rätt till nationellt\r\nsjälvbestämmande måste erkännas och\r\nrespekteras. Jag förutsätter att det svenska folket är\r\nett av dessa folk.</pre><pre>Jag håller med Jan-Erik Wikström och Margaretha\r\naf Ugglas om att det som händer i Europa är\r\nfantastiskt. Det är spännande, det är\r\nuppmuntrande och det är också oroande. När\r\nBerlinmuren föll öppnades en efterlängtad\r\nmöjlighet att utan bindningar i det kalla krigets\r\nblockmotsättningar skapa ett gränslöst\r\nSamarbetseuropa, där människor fritt kan resa inte\r\nbara mellan Malmö och Köpenhamn och mellan\r\nKöln och Bryssel utan precis lika lätt mellan Tallin\r\noch Stockholm, mellan Bukarest och Wien och\r\nkanske mellan Odessa och Istanbul.</pre><pre>När muren föll, öppnades möjligheten för Europa\r\natt äntligen skaka av sig sina gamla kolonialistiska\r\nsupermaktsambitioner, att ge upp strävan att\r\nbehärska världen och i stället ta fasta på det\r\neuropeiska arvets kulturella, humanistiska och\r\ncivilisatoriska grundvalar.</pre><pre>Ja, 1992 skulle kunna bli året då Europa, 500 år\r\nefter ockupationen av Amerika, en gång för alla\r\ngjorde upp med arvet efter Columbus, slutade\r\nuppträda som de fattigas utsugare och de svagas\r\nförtryckare, och i stället tog på sig rollen som\r\nvärldens räddare i nöd, som fredsmäklare och\r\nmiljöskyddare, demokratiförstärkare och\r\nkulturspridare. Med Vaclav Havel och likasinnade\r\ni den europeiska politikens centrum skulle faktiskt\r\nen sådan roll inte vara helt orealistisk.</pre><pre>Därför måste vi naturligtvis i början av varje seriös\r\nEuropadebatt ställa frågan: Vilka idégrundvalar\r\nskall Europasamarbetet bygga på?</pre><pre>För Europas gröna -- som nu har medlemspartier i\r\nhela Europa, från Georgien till Irland, och\r\nsammanlagt över 200 parlamentsledamöter i 19\r\nländer -- är några grundbultar centrala:</pre><pre>1. Europasamarbetet skall vara öppet på lika\r\nvillkor för alla Europas nationer och regioner;\r\ngränser för människors rörelsefrihet skall rivas på\r\njämlikt sätt i hela världsdelen.</pre><pre>2. Europasamarbetet skall vara öppet mot resten\r\nav världen och inte ta formen av en ''Fästning\r\nEuropa''; inga utomeuropeer skall få svårare att\r\nkomma in i Samarbetseuropa än de har i dag att\r\nkomma in i det splittrade Europa.</pre><pre>3. Europasamarbetet skall stärka freden och\r\nminska risken för nya konfrontationsmönster. Vi\r\nvill inte ha en ny europeisk militär supermakt.</pre><pre>4. Europasamarbetet skall stärka demokratin och\r\ngynna lokalt och regionalt självbestämmande. Bara\r\nbeträffande viktiga gränsöverskridande problem,\r\nt.ex. när det gäller miljöskador och grundläggande\r\nmänskliga rättigheter, bör bindande beslut fattas på\r\nalleuropeisk nivå. I övrigt bör grundregeln vara\r\nnärdemokrati, självförvaltning, decentralisering --\r\noch allt vad det har hetat i den svenska debatten om\r\natt makten flyttas nedåt och inte uppåt.</pre><pre>5. Europasamarbetet skall ske i former som\r\nminskar miljöskador och sociala klyftor.\r\nGränshinder för varor, kapital och tjänster skall\r\nundanröjas, förutsatt att detta inte leder till risk för\r\nmiljöskador och sociala orättvisor.</pre><pre>6. Europasamarbetet skall gynna mångfald och\r\nmotverka politisk likriktning; i stället skall enskilda\r\nländer och regioner känna stimulans att fungera\r\nsom förebilder, t.ex. genom mer avancerat\r\nmiljöskydd eller mer solidarisk socialpolitik.</pre><pre>Jag vill fråga mina meddebattörer: Finns det\r\nnågonting i dessa sex grundbultar för det\r\neuropeiska samarbetet som ni ogillar? Tala då om\r\ndet, så att vi vet var vi har varandra!</pre><pre>Nästa fråga blir hur man organiserar samarbetet i\r\nett sådant Samarbetseuropa.</pre><pre>Vi behöver ju inte börja från noll. Sverige som stat\r\när redan med i ett trettiotal europeiska\r\nsamarbetsorganisationer -- från Europarådet till\r\nEuropeiska säkerhetskonferensen och FNs\r\nEkonomiska kommission för Europa, ECE. Ja,\r\nECE är ju redan det som många efterlyser, en\r\nalleuropeisk miljöorganisation med\r\nkontrollverktyg. ECE, som har 33 medlemmar,\r\nstod bakom vårens miljökonferens i Bergen och har\r\nstått bakom en rad internationella\r\nmiljökonventioner -- otillräckliga givetvis, men de\r\nfinns där som en början -- och man har 95\r\nmätstationer i hela världsdelen.</pre><pre>Vid sidan av dessa statliga organisationer finns över\r\n500 europeiska samarbetsorganisationer med\r\nsvenska medlemmar. Någon akut risk för svensk\r\nisolering finns bara i fantasin hos vissa svartmålare.</pre><pre>Om Europarådet blir -- som det verkar -- ESKs\r\nparlament, och om också ECE integreras i en\r\ngemensam struktur, skulle ju ett permanent\r\nalleuropeisk nätverk, ett Samarbetseuropa, ett\r\nEuropas FN, faktiskt vara på väg.</pre><pre>Men det behövs naturligtvis mycket mer. Vi vill inte\r\nha någon ny järnridå mellan öst och väst. Därför\r\nvill jag fråga mina meddebattörer: Anser ni att alla\r\neuropéer, östeuropéer lika väl som västeuropéer, bör\r\nha exakt samma rätt att fritt besöka Sverige? Eller\r\ntycker ni att rumäner och ukrainare skall stängas\r\nute, samtidigt som katalaner och sicilianare får fritt\r\ntillträde? Ett klart svar på den frågan skulle rensa\r\nluften betydligt.</pre><pre>Herr talman! Ingen tror ju att regionala\r\norganisationer av typ Nordiska rådet, EFTA,\r\nComecon eller Medelhavsorganisationerna\r\nplötsligt skulle blomma upp och bli den\r\nalleuropeiska samarbetsorganisationen. Men\r\nmärkligt nog tror man det om en regional\r\nvästeuropeisk samarbetsorganisation, EG. Det är\r\nen illusion.</pre><pre>Om EG hade syftat till att bli en demokratisk och\r\ndecentraliserad freds- och miljöorganisation för\r\nhela Europa, som ju en del antyder, skulle EG\r\nnaturligtvis ha reagerat helt annorlunda på murens\r\nfall. Då skulle man ha sagt: Nu har\r\nförutsättningarna radikalt förändrats jämfört med\r\nhur det var i EGs barndom. Låt oss samla alla\r\nEuropas folk, nationer och regioner till en\r\nförutsättningslös konferens om framtidens\r\nsamarbetsstruktur!</pre><pre>Men alla vet ju att EG gjorde tvärtom. EG missade\r\nEuropatåget. Efter murens fall sade EG: Låt oss\r\npåskynda fullbordandet av vårt supermaktsbygge,\r\nlåt oss påskynda utvecklingen till en integrerad\r\nunion, via gemensam valuta, gemensam ekonomi,\r\ngemensam yttergräns, gemensam utrikes- och\r\nsäkerhetspolitik -- och nu på senare tid också öppet\r\ngemensam militärpolitik. Jag lyssnade på en debatt\r\ni EG-parlamentet i somras. En orolig ledamot\r\nundrade om inte EG nu bygger trösklar mot\r\nomvärlden. Då sade EGs utrikesminister\r\nAndriessen: Jovisst, och det är meningen. Vi vill ha\r\nhögre trösklar mot omvärlden. Det skall vara\r\nsvårare att komma in.</pre><pre>Jag träffade EGs ambassadör i Sverige vid\r\nriksdagsöppnandet. Han sade att EG inte alls är så\r\nöppet som många svenskar tror.</pre><pre>Nej, EG är inte öppet. EG bygger nya gränser mot\r\nÖsteuropa och planerar gemensamma stridskrafter\r\nmot framtidsfiender söder och öster om\r\nMedelhavet. EG flyttar makt uppåt. EG satsar på\r\nen samhällsmodell som -- enligt dess egna\r\nexperter -- leder till stora miljöskador. Och man\r\nförsvårar enskilda regioners möjligheter att utgöra\r\nmiljöförebilder. Det är ett faktum. Det senaste\r\nexemplet är Vallonien, som har förbjudit import av\r\nmiljöfarligt avfall. Det har EG-kommissionen\r\nanmält till EG-domstolen, eftersom man anser att\r\ndet strider mot frihandelsreglerna -- att inte vilja ta\r\nhand om andras miljöfarliga avfall.</pre><pre>EG är och förblir en västeuropeisk regional\r\nsamarbetsorganisation vars huvudmål är, som det\r\nheter i titeln på ideologen de Clercqs nya bok, att\r\nplacera ''Europe back at the top''. Det är det man\r\när ute efter.</pre><pre>Det är möjligt att Sverige trots allt -- ett\r\nhögutvecklat industriland som gränsar till EG --\r\nskulle kunna passera EGs nålsöga och bli medlem\r\nunder 90-talet. Men vad är i så fall priset?</pre><pre>Miljöpartiet de gröna har envetet hävdat att redan\r\nden partiella anslutning som nu pågår måste leda till\r\ntotal svensk kapitulation inför EG. Är det någon\r\nsom i dag seriöst kan hävda motsatsen?</pre><pre>I början pratades det om undantag. Myndigheterna\r\nkonstaterade i hemliga utredningar att EG-\r\nanpassning i ett hundratal fall skulle leda till\r\nförsämring. Ingvar Carlsson stod här i riksdagen\r\nden 22 mars 1989 och lovade att försämringar är\r\npris som vi inte är beredda att betala. Sedan gav EG\r\nbesked: Inga undantag. Regeringens löften\r\nupprepades inte då. I stället kom man i en\r\nhemligstämplad probleminventering i maj i år fram\r\ntill att man lyckats banta ned undantagsbehovet till\r\nett femtiotal allvarliga problem. EG upprepade:\r\nInga permanenta undantag. Och så bantade\r\nregeringen vidare, under största sekretess. Den 12\r\njuni hade man kommit ned till åtta hemlighållna\r\nundantagskrav. Slutsumman kommer att bli noll.\r\nDet blir inga permanenta undantag, det är helt\r\nklart. Det har sagts från EGs sida, och det har\r\nerkänts inför EFTA-delegationen.</pre><pre>Detta betyder att EG-anpassningen leder till ett\r\nexempellöst systemskifte. Det är en\r\npaketförändring av det svenska systemet som bara\r\nkan jämföras med Gustav Vasas reformation. Vad\r\ndet innebär konkret kommer flera miljöpartister att\r\ngå in på i detalj i den efterföljande debatten.</pre><pre>Låt mig bara konstatera att vi nu ersätter 14 000\r\nsidor lagtext med EGs lagar. Blir Sverige medlem,\r\nså måste vi ersätta 80 000 sidor lagtext med EGs\r\nlagar.</pre><pre>Att de som avskyr den svenska modellen hurrar i\r\ndetta avseende är ganska naturligt -- jag kan alltså\r\nförstå det. Men att de som har det politiska\r\nhuvudansvaret för 30 års socialdemokratiskt\r\nreformarbete i en handvändning, och i klump, låter\r\ndetta ske är ganska märkligt.</pre><pre>Antingen har socialdemokratin blivit så\r\nförborgerligad att man inte ens tar på allvar\r\nuppgifter i LO-tidningen om att arbetsmiljö och\r\narbetsrätt hotas av EG-anpassningen. Eller också\r\när arbetarrörelsen vilseförd av sina ledare. Man kan\r\nförstå om det är så. I riksdagens senaste utgivna\r\nårsbok finns det en särskild rubrik som lyder:\r\nHemlighetsmakeriet kring EG. Där refereras KUs\r\nkritik mot hemlighetsmakeriet.</pre><pre>Borde inte vi riksdagsledamöter från alla partier --\r\nsåväl EG-anhängare som EG-kritiker -- ändå\r\nkunna ta på allvar att vi här har godkänt KUs kritik\r\nmot hemlighetsmakeriet, och borde vi inte kunna\r\nenas om demokratiskt anständiga former för\r\nhandläggningen av Sveriges Europasamarbete?\r\nDet borde vi väl ändå kunna enas om.</pre><pre>Är det t.ex. verkligen för mycket begärt att en\r\nhederlig, traditionell och gammal fin svensk\r\nparlamentarisk utredning får i uppdrag att\r\nanalysera olika modeller för Europasamarbetet och\r\natt öppet publicera sina resultat? Eller skall vi\r\nfortsätta med alla interna papper som ingen får\r\ntillgång till, hemligstämplar osv.? Hur länge skall vi\r\nfortsätta med sådant? Skulle inte alla i demokratins\r\nanda kunna enas om att det skall bli slut på sådant?\r\nKU har ju sagt sitt, så låt oss nu få en ordentlig\r\nsakanalys i öppna former! Det handlar här också\r\nom att svenska folket måste få medverka aktivt i\r\nprocessen. Jag tycker att det är bra att moderaterna\r\nvill ha en stor nationell debatt. En sådan efterlyste\r\nvi här redan för flera år sedan -- men bättre sent än\r\naldrig!</pre><pre>Men det handlar också om beslutet. Medlemskap i\r\nEG måste enligt 10 kap. 5 § regeringsformen\r\nbeslutas på samma sätt som en grundlagsändring.\r\nDet betyder att det blir beslutande folkomröstning\r\nom minst en tiondel av riksdagens ledamöter så\r\nbegär och en tredjedel bifaller förslaget.</pre><pre>Jag frågar därför samtliga partier: Är ni beredda att\r\nmedverka till att ett eventuellt förslag från\r\nregeringens sida om svenskt inträde i EG måste\r\nunderställas en beslutande folkomröstning i\r\nenlighet med 10 kap. 5 § och 8 kap. 15 §\r\nregeringsformen?</pre><pre>Herr talman! I dag kan man läsa i tidningar att\r\n84 % av landets kommunstyrelseordförande vill att\r\nSverige skall bli EG-medlem. Jag har träffat en del\r\nav dessa lokala EG-entusiaster. De drömmer om\r\nEuropa, precis som vi. Men de känner faktiskt inte\r\ntill alla fakta och detaljer om vad det konkret\r\ninnebär. Vågar ni som tror på EG ge dem full\r\ninformation? Vågar ni se till att allting publiceras i\r\nbegriplig form? Vi för gärna en debatt, och det har\r\nvi försökt att göra hela tiden, på grundval av\r\nkonkreta fakta. Vågar ni medverka till detta, kan vi\r\nfå en riktig, rejäl nationell Europadebatt.</pre><pre>Svara gärna på de grundläggande frågorna här,\r\nframför allt på den sista frågan: Är ni beredda att\r\nmedverka till att folket får sista ordet, till att folket\r\ni en beslutande folkomröstning få ta ställning och\r\nsäga ja eller nej till ett eventuellt förslag från\r\nregeringens sida om medlemskap i EG?</pre><pre></pre><pre>Anf. 8 Utrikesminister STEN ANDERSSON\r\nreplik:</pre><pre>Herr talman! Jag måste tillstå att det är oerhört\r\nuppiggande -- det påverkar adrenalinet och\r\ntankeverksamheten -- att lyssna till Per Gahrton.\r\nPer Gahrton och Bertil Måbrink har ställt en rad\r\nfrågor till mig. Jag skall återkomma till dessa.</pre><pre>Men artig och belevad som jag har blivit under\r\nmin tid i utrikesdepartementet tänkte jag att i den\r\nhär omgången huvudsakligen hålla mig till\r\nföreträdarna för de tre partier som inte bara umgås\r\nmed drömmar som jag också omfattar beträffande\r\nEuropa utan som också drömmer om att så\r\nsmåningom tillsammans komma i regeringställning.</pre><pre>Jag vill gärna ta fasta på det som förenar. Alla\r\nanföranden, och det gäller nog faktiskt också en del\r\nav innehållet i det som Bertil Måbrink och Per\r\nGahrton sade, ger ett intryck av att det i detta land\r\nfinns en bred enighet och en positiv syn men också\r\nen stark vilja att göra en insats även när det gäller\r\natt komma till rätta med de svårigheter och\r\nproblem som alla måste se och som man måste\r\nkomma till rätta med för att kunna klara en positiv\r\nutveckling.</pre><pre>Margaretha af Ugglas frågade: När kommer\r\nsocialdemokraterna att upphöra med att bara se\r\nriskerna med Europasamarbetet? När kommer\r\nman att se möjligheterna?</pre><pre>Jag ser att Margaretha af Ugglas nickar. Men det\r\nvore bättre om hon läste mitt anförande. Det är\r\nalltid besvärligt att delta i en debatt där man\r\nbemöter någonting som man tror kommer att sägas\r\ni stället för det som verkligen blir sagt. Jag gav i mitt\r\nanförande uttryck för en mycket positiv syn på\r\nutvecklingen i Europa och talade om EG som en\r\nstark drivkraft i detta samarbete.</pre><pre>Vad jag vill betona är att vi måste ha en blandning\r\nnär det gäller vår Europasyn även om denna är\r\noptimistisk -- och det skall den vara. Det finns så\r\nväldigt mycket i utvecklingen som inger\r\noptimismen. Men den måste också vara realistisk.\r\nVi måste kunna se svårigheterna och problemen.\r\nOm man inte gör det utan bara bortser från\r\nsvårigheterna och problemen, kan man heller inte\r\nkomma till rätta med dessa. Då befordrar man inte\r\nden positiva utveckling som optimismen borde leda\r\ntill.</pre><pre>Det är klart att Margaretha af Ugglas och andra har\r\nrätt i vad de säger. Om vi vill ha -- och det vill vi --\r\nbredaste och djupaste möjliga samarbete med\r\nEuropas länder, vore det självfallet väldigt\r\nfördelaktigt för Sverige om den säkerhetspolitiska\r\nsituationen var sådan att vi kunde behålla vår\r\nneutralitet och ändå vara medlemmar i Europa. Jag\r\nvill gärna nämna fem skäl till att jag menar att det i\r\ndag är felaktigt och oklokt att aktualisera\r\nmedlemskapsfrågan.</pre><pre>För det första var jag som utrikesminister ytterligt\r\nangelägen om att hjälpa till för att åstadkomma\r\ndetta eniga beslut -- i och för sig var beslutet kanske\r\ninte helt enigt -- som tillkommit i samarbete mellan\r\nde partier som jag nu vänder mig till och det\r\nsocialdemokratiska partiet. Vi skulle stå eniga och\r\ninte aktualisera medlemskapsfrågan. Hade vi gjort\r\ndet, hade vi fått en partipolitisk strid, som skulle ha\r\nskapat motkrafter, och en debattsituation, som\r\nhade åstadkommit ett fjärmande i stället för ett\r\nnärmande. Det är alltså ett skäl.</pre><pre>För det andra är det onödigt och egentligen för\r\ntidigt att aktualisera den här frågan. Jag har talat\r\nmed en rad Europeiska utrikesministrar under\r\nsenare tid. Jag har också mött De Michelis, den\r\nitalienske utrikesministern som nu är ordförande\r\nför EG-ministrarna, och han sade liksom många\r\nandra att man före 1993 inte kommer att behandla\r\nnågon medlemsansökan.</pre><pre>Sedan har vi det osäkra säkerhetsläget. Jag tror\r\ninte att det blir en ny uppdelning av Europa. Men\r\nman kan inte bortse från att utvecklingen i\r\nSovjetunionen kan bli sådan -- jag tror inte det,\r\nmen man kan inte utesluta detta -- att det blir en ny\r\ngränsdragning i Europa mellan den del som återstår\r\nav Sovjetunionen utrustad med kärnvapen och\r\nresten av Europa. I den situationen -- man kan\r\nalltså inte bortse från att sådant här kan inträffa --\r\nskulle moderaterna vara beredda att ställa sig på\r\nden ena sidan och tro att vi kan bevara\r\nneutralitetspolitiken. Margaretha af Ugglas lyssnar\r\nkanske på mig. Men hon läser inte vad som står\r\nskrivet.</pre><pre>Jag skall åberopa en auktoritet för Margaretha af\r\nUgglas, inte så mycket för mig, även om han är\r\nmycket kunnig och påläst, nämligen Carl Bildt.</pre><pre>Jag tillhör dem som är mycket oroade för\r\nutvecklingen inom det sovjetiska området under\r\n1990-talet. Ännu har sammanbrottet inte nått 1920-\r\ntalets nivå, men det finns nog all anledning att tro\r\natt det kommer att göra det. Inbördeskrig i delar av\r\nnuvarande Sovjetunionen, frigörelse av\r\nrandområden, massvält och anarki i väldets ryska\r\nkärna kan alls inte uteslutas. Vi har utvecklingen i\r\nCentral- och Östeuropa, där övergången från\r\nkommandoekonomin till marknadsekonomin\r\nkommer att medföra social oro och kanske politiska\r\nkonflikter.</pre><pre>Jag var för några dagar sedan nere i det som då var\r\nÖsttyskland. Där sade man att trots draghjälpen\r\nfrån Västtyskland och trots föreningen kommer\r\narbetslösheten att stiga till upp mot 20--25 %. I\r\nPolen har man redan hög arbetslöshet, och den\r\nkommer att öka ännu mer. Levnadsstandarden\r\nsjunker. Den har redan sjunkit med en tredjedel.\r\nDet är klart att detta kommer att skapa politisk oro.\r\nDet är någonting som vi måste hjälpa till att lösa.\r\nMen om övergångsperioden blir lång kommer det\r\natt bli besvärligt.</pre><pre>Jag har ju den uppfattningen att om man förhandlar\r\nmed en motpart -- och det har vi varit överens om\r\natt vi skall göra med EG -- är det inte särskilt\r\nklyftigt, eller för att uttrycka mig på UD-språket,\r\nsärskilt välbetänkt, att börja resonera om en annan\r\nlösning som om den första förhandlingsomgången\r\nredan var förlorad.</pre><pre>Detta är fem goda skäl till varför man inte nu skall\r\nsplittra den enighet som har åstadkommit så\r\nmycket för Sverige. Jag förstår dem som tycker att\r\nmoderata samlingspartiet mer ser till partitaktiska\r\nhänsyn än till Sveriges intressen. Om vi blir\r\nsplittrade i den här frågan försvagas Sveriges\r\nmöjligheter att göra sig gällande.</pre><pre>Jag skall också försöka hinna med en sak som Jan-\r\nErik Wikström tog upp. Han åberopade ett\r\nuttalande som han sade att jag hade gjort och som\r\ninte var så välbetänkt. Det hade han haft rätt i om\r\njag hade gjort detta uttalande. Det var så att jag och\r\nSjevardnadze satt i ett samtal då vi båda nåddes av\r\nnyheten av muren var genombruten. Detta gladde\r\noss båda. Han gjorde en del uttalanden om vad han\r\ntrodde skulle ske. Det var han som talade om\r\nchauvinistiska krafter etc. När jag sedan kom till en\r\npresskonferens fick jag frågan: Vad ansåg\r\nSjevardnadze? Jag svarade då på detta.\r\nNärvarande var en DN-journalist och några andra\r\njournalister. DN-journalisten var litet trött och\r\nuppfattade det som om jag hade gjort detta\r\nuttalande. Men de något piggare folkpartistiska\r\njournalisterna, t. ex. Jan Lindström från Expressen\r\noch Britt-Marie Mattsson från Göteborgsposten,\r\nåtergav det hela rätt. Kan jag inte få slippa denna\r\nmytbild? Jag har aldrig påstått detta. Det hade varit\r\nså dumt om jag hade gjort det. Det jag har sagt i\r\ndagens överläggning är precis vad jag hela tiden\r\nmenat. Där ser jag att min tid är ute. Tack!</pre><pre>Anf. 9 MARGARETHA AF UGGLAS (m)\r\nreplik:</pre><pre>Herr talman! Jag kan försäkra utrikesministern att\r\njag lyssnar på vad han säger. Jag har lyssnat så noga\r\njag kunnat nu också. Jag lyckades inte riktigt hitta\r\nfem skäl i det utrikesministern hade att säga, men\r\nlåt mig ta upp det viktigaste.</pre><pre>Utrikesministern uttrycker återigen oro och\r\nängslan för utvecklingen. Visst kan man vara orolig\r\noch ängslig, och visst skall man peka på riskerna.\r\nMen jag förstår ändå inte resonemanget.</pre><pre>Sovjetunionen behöver ju ett starkt EG. Ryssland\r\nbehöver ett starkt EG. Det är EG, inte Förenta\r\nStaterna, som i dag utarbetar ett hjälpprogram som\r\nkommer att riktas mot Ryssland och\r\nSovjetunionen. Det är utrikesministern också\r\nmedveten om. Det är EG som redan har hunnit\r\nsätta upp ett miljöorgan i Budapest. EG har öppnat\r\nsina utbildningsprogram för de östeuropeiska\r\nländerna. Polen, Ungern och Tjeckoslovakien vill\r\nbli medlemmar i EG.</pre><pre>Jag förstår inte heller, utrikesministern, på vilket\r\nsätt EG skulle bli sämre i dessa länders ögon av att\r\nSverige, Österrike, Norge och Finland blir\r\nmedlemmar i EG. Det blir väl ett bättre EG; ett EG\r\nsom kommer att vara ännu mer villigt att hjälpa och\r\nstödja utvecklingen i Centraleuropa. Ett EG som\r\nblir ännu mer villigt, hoppas jag, att säkra freden,\r\nframstegen och demokratin. Jag förstår alltså inte\r\nresonemanget.</pre><pre>Jag förstår inte heller, utrikesministern, att vi skall\r\nböja oss för att någon kommissionär i Bryssel må\r\ntycka att det är besvärligt att få in fler\r\nmedlemsländer. Så tycker ofta byråkrater. Vi har\r\natt se till Sveriges nationella intressen. Vi har att\r\nvälja den väg som är riktig för vårt eget land. Det\r\nfinns andra starka röster i EG: Thatcher och Kohl\r\nsamt t.ex. Gonzalez i Spanien, som jag hörde tala i\r\nEuroparådet för två veckor sedan. Han vill att EG\r\nskall utvidgas. Lyssna på de rösterna i stället,\r\nutrikesministern!</pre><pre>Pär Granstedt! Det går att veta en hel del om EG.\r\nEG är traktatsbundet. EG har fasta institutioner.\r\nSåsom det utrikespolitiska samarbetet bedrivs i\r\ndag, Pär Granstedt, och det är den grund vi har att\r\nutgå ifrån, är det traktatmässigt förhindrat att syssla\r\nmed frågor som berör försvarspolitik. Det har en\r\nmycket stark mellanstatlig karaktär. Detta kommer\r\natt förändras men det kommer att förändras som en\r\norsak av de nya utmaningarna i Europa. Det är ett\r\neuropeiskt intresse att Västeuropas nationer i\r\nsamarbete med Centraleuropas håller samman och\r\nutvecklar freden och friheten.</pre><pre>Utrikesministern har väl en eller två repliker kvar,\r\nså jag skulle önska att vi fick höra om\r\nutrikesministern är beredd att ge svenska folket\r\nbesked om socialdemokratins inställning inför den\r\nviktiga valrörelse vi har framför oss.\r\nEuropafrågorna kommer att bli ett inslag i den här\r\nvalrörelsen. Jag hoppas att socialdemokratin är\r\nberedd att medverka till detta. Jag tycker faktiskt\r\natt det är ett demokratiskt krav. Jag tycker också att\r\ndet är ett demokratiskt krav att vi får besked om\r\nhur socialdemokratin ställer sig till detta för\r\nnationen så viktiga.</pre><pre>Bertil Måbrink tyckte att Europadebatten hade\r\nnått en låg nivå när den nådde\r\nvardagsmänniskornas nivå, nämligen något så\r\nkonkret, så trevligt och inspirerande som ett\r\nEuropamål. Tänk så trevligt att få gå ut en lördag\r\noch äta ett Europamål. Då har Europadebatten\r\nnått en låg nivå, tyckte Bertil Måbrink. Men det\r\ntycker inte vi. Vi moderater tycker att\r\nEuropafrågorna skall diskuteras utifrån de svenska\r\nmedborgarnas vardag. Tio av mina kollegor, Bertil\r\nMåbrink, kommer i den efterföljande debatten att\r\nta upp de olika viktiga frågorna: miljö, utbildning,\r\nfria rörlighets-frågorna, kulturfrågorna. Vi vill\r\ndiskutera Europafrågan på bred basis. Det tycker\r\nvi är viktigt.</pre><pre>Jag tyckte att det var positivt att för en gångs skull\r\nhöra Per Gahrton diskutera Europa från positiva\r\nutgångspunkter. Flera av de där punkterna tycker\r\njag var riktigt bra. Vad jag inte förstår, Per\r\nGahrton, är att alla institutioner i Europa är\r\nintressanta och bra utom just EG.</pre><pre>Det måste ändå vara något unikt med EG --\r\nförutom att EG från att ha omfattat sex\r\nmedlemsstater nu har blivit tolv -- som gör att\r\nTurkiet, Cypern, Malta, Österrike, Polen, Ungern\r\noch Tjeckoslovakien i dag vill bli medlemmar. Jag\r\nhoppas att på denna lista också kunna få se mitt\r\nkära gamla Sverige och övriga nordiska länder.</pre><pre>Anf. 10 JAN-ERIK WIKSTRÖM (fp) replik:</pre><pre>Herr talman! För några veckor sedan var en\r\ndelegation från de partier som är företrädda här i\r\nriksdagen inbjudna till Europaparlamentet i\r\nStrasbourg för att sammanträffa med motsvarande\r\ngrupp direktvalda parlamentariker. Det var en\r\nmycket stimulerande och givande dag.</pre><pre>Den andra dagen hade vi tillfälle att sitta på\r\nläktaren och lyssna till Europaparlamentets stora\r\ndebatt om konflikten i Mellanöstern. Presidenten\r\nhälsade oss mycket artigt välkomna. Men när man\r\nsatt där och lyssnade på spanjorer, portugiser,\r\ngreker och andra som uttalade sig om läget i\r\nMellanöstern, kände man sig på något sätt som\r\nkusinen från landet som gärna skulle vilja vara med\r\nmen som inte var fin nog för att få delta i detta\r\neuropeiska rådslag. Så mycket bättre då, herr\r\ntalman, att vi i dag har fått tillfälle att föra den här\r\nEuropadebatten i riksdagen.</pre><pre>Jag läste i tidningarna att utrikesministern fick\r\navbryta sin fisketur i Montana för att komma hit i\r\ndag. Det tycker jag faktiskt var synd. I denna\r\nförtroliga krets kan jag säga att jag känner mig\r\nlugnare när utrikesministern fiskar gädda i\r\nMontana än när han fiskar röster i Sverige.</pre><pre>De inledande anförandena påvisade tydligt\r\nskillnaderna mellan partierna i synen på det nya\r\nEuropa. Om jag gör en kort sammanfattning kan\r\njag konstatera att miljöpartiet och vänsterpartiet\r\nsäger nej till EG, att moderaterna och folkpartiet\r\nsäger ja samt att socialdemokraterna och centern\r\nsäger vänta och se, men håller dörren öppen. Jag\r\ntycker mig ändå kunna konstatera att både centern\r\noch socialdemokraterna i ganska rask takt är på väg\r\nmot en mer positiv syn på ett svenskt medlemskap\r\ni EG. Det tycker jag naturligtvis är bra.</pre><pre>Jag anser också att utrikesministerns deklaration i\r\ndag var väl avvägd, när det gäller både\r\nkommentarerna till ESK och synen på\r\nMellanöstern och åtskilligt annat. Jag saknade dock\r\nen dimension, som jag finner ganska viktig,\r\nnämligen önskan att Sverige aktivt skall kunna\r\nbidra till att förbättra och förstärka utvecklingen i\r\nEuropa. Ett huvudsyfte med vårt medlemskap\r\nmåste ju vara att vi skall kunna bidra till att\r\nförbättra och förstärka den europeiska politiken.\r\nJag tänker exempelvis på ett så viktigt område som\r\nmiljöpolitiken. På det området är jag övertygad om\r\natt Sverige har mycket att ge i EG. Jag tänker\r\nvidare på stora avsnitt av socialpolitiken, kanske\r\ninte minst alkoholpolitiken. Jag tänker på\r\nkulturpolitiken, där EG vid en utvärdering i fjol\r\nfaktiskt konstaterade att Sverige låg mycket långt\r\nframme. Jag nämnde i mitt anförande\r\nbiståndspolitiken, där det finns klara skillnader\r\nmellan medlemsländerna i EG.</pre><pre>Debatten kommer lätt att handla om att vi behöver\r\nEG för Sveriges skull. Men det är faktiskt också så\r\natt EG behöver Sverige för sin egen skull. När man\r\nträffar företrädare för medlemsländer som\r\nDanmark, Beneluxländerna och Tyskland, så\r\nframhåller de oavbrutet detta och säger: Vi\r\nbehöver de nordiska rösterna i EG.</pre><pre>Nu säger utrikesministern att vi inte skall tala om\r\nett medlemskap i EG, därför att riksdagen i ganska\r\nbred enighet ställt sig bakom de överläggningar\r\nsom förs mellan EFTA och EG. Jo, men man kan\r\nju inte inställa all tankeverksamhet med hänvisning\r\ntill ett tidigare riksdagsbeslut, utan det måste få ges\r\nmöjligheter att debattera detta. Så snart vi träffar\r\nföreträdare för EG tar de upp frågan om hur vi ser\r\npå ett svenskt medlemskap i EG. Den dialogen\r\ntycker jag vi är skyldiga att fullfölja.</pre><pre>Jag ställde två enkla frågor till utrikesministern.\r\nDen första gällde synen på en ansökan om\r\nmedlemskap, och jag frågade om det ändå inte var\r\nrimligt att en svensk ansökan kunde behandlas inte\r\nsenare än ansökan från Österrike, Turkiet, Cypern,\r\nMalta, Ungern och kanske ytterligare något\r\nösteuropeiskt land. Jag vill alltså att vi skall komma\r\nmed i den förhandlingsomgång som blir den första\r\nefter 1993. I min fråga ingick om\r\nsocialdemokraterna var beredda att medverka till\r\ndet. Min andra fråga var om regeringen är beredd\r\natt uttryckligen verka för att Estland, Lettland och\r\nLitauen får en ställning som observatörer i ESK.</pre><pre>Anf. 11 PÄR GRANSTEDT (c) replik:</pre><pre>Herr talman! Jag tycker det är anmärkningsvärt att\r\nutrikesministern i en tio minuter lång replik inte\r\nhade ett enda ord att säga om utvecklingen i våra\r\ngrannländer i öster och söder utom att försöka\r\nförklara vad han själv hade sagt och vad\r\nSjevardnadze hade sagt. Det är tyvärr litet\r\nsymptomatiskt för det jag sade i mitt inledande\r\nanförande, nämligen att Sverige inte visar det\r\nintresse som vi borde ha för vad som händer i vårt\r\nomedelbara grannskap. Sverige tar inte det ansvar\r\nför utvecklingen i Baltikum och Östeuropa som vi\r\nborde göra.</pre><pre>I mitt huvudanförande tog jag upp några konkreta\r\nfrågeställningar, som jag gärna vill upprepa och be\r\natt få klara besked om av utrikesministern.</pre><pre>Är regeringen beredd att ta initiativ till ett mer\r\ngeneröst svenskt stöd till utvecklingen i Östeuropa\r\noch Baltikum än vad som ligger i denna miljard som\r\nskall fördelas på tre år? Kan de baltiska\r\nrepublikerna räkna på att få mer än de relativt\r\nfåtaliga miljoner som nu finns tillgängliga?</pre><pre>Är Sverige berett att ta inititativ till ett utvidgat\r\nnordeuropeiskt samarbete, där vi knyter närmare\r\nband på de ekonomiska, kulturella och sociala\r\nområdena samt försöker hitta fasta\r\nsamarbetsformer mellan de nordiska länderna och\r\nländer samt länderområden runt Östersjön? Är\r\nSverige berett att driva en sådan fråga?</pre><pre>Vad innebär vidare uttalandet om att de baltiska\r\nrepublikerna skall beredas tillfälle att följa ESK-\r\nprocessen? I likhet med Jan-Erik Wikström vill jag\r\nfråga: Innebär det att Sverige kommer att verka för\r\natt de baltiska republikerna får observatörsstatus i\r\nESK? Innebär det att Sverige kommer att arbeta\r\nför att uppfyllandet av de baltiska republikernas\r\nkrav på självständighet blir ett led i ESK-\r\nprocessen? Hur kommer Sverige att arbeta för att\r\ndet ekonomiska samarbete som nu håller på att\r\nbyggas upp av EG, EFTA och inom EES ram också\r\nkommer att inkludera det övriga Europa? Jag\r\ntycker det är viktigt att vi får klara besked på dessa\r\nområden liksom det är viktigt att Sverige för en klar\r\noch tydlig Östeuropa- och Nordeuropapolitik.</pre><pre>Jag håller gärna med utrikesministern om att det\r\nbeträffande våra relationer till EG hade varit\r\nönskvärt med en bred politisk uppslutning kring en\r\ntågordning där vi koncentrerade oss på att få ett så\r\nbra EES-avtal som möjligt och på frågan om vad\r\nsom skall komma efter detta avtal. Om det skall tas\r\nytterligare steg, t.ex. i form av ett medlemskap, får\r\navgöras av vad EES-avtalet ger och framför allt av\r\nvad EG är på väg att bli.</pre><pre>Margaretha af Ugglas sade att vi ändå vet en hel del\r\nom EG. EG är traktatbundet och har sina\r\ninstitutioner, sade hon. Det är naturligtvis riktigt.\r\nVi vet vad EG är i dag, men vi vet inte särskilt\r\nmycket om vad EG blir i morgon. Det vet inte\r\nheller EG, eftersom man nu skall revidera sina\r\ntraktater och se över alla institutioner. Det är\r\nkanske naturligt för en konservativ politiker att se\r\ntill det nuvarande och det förgångna. Men när vi\r\nskall bestämma om Sveriges framtid är det inte det\r\nnuvarande och det förgångna som gäller utan det är\r\nframtiden. Riktigt hur framtidens EG kommer att\r\nse ut vet varken Margaretha af Ugglas eller jag eller\r\nens Jacques Delors. Mycket kommer att avgöras\r\ninom ett år, och jag tycker att det är naturligt att\r\nvåra relationer till EG får påverkas av hur EG självt\r\nbestämmer sig för att utvecklas.</pre><pre>Inte minst måste det vara viktigt att ta hänsyn till\r\nvad som händer på det säkerhetspolitiska området.\r\nDet pågår ändå en debatt om ett inte bara\r\nsäkerhetspolitiskt utan också militärpolitiskt\r\nsamarbete. Det pågår en debatt om hur EG,\r\nVästeuropa, skall kunna spela en mera aktiv roll\r\ninte bara i Europa utan i hela världen, inkl. på det\r\nmilitära planet. Vi kan ju inte bortse från detta.</pre><pre>Jag tycker nog att det är viktigt att vi får tydliga\r\nbesked om var moderaterna står när det gäller\r\ninnebörden av den svenska alliansfriheten. Det är\r\nviktigt med hänsyn till det sätt på vilket\r\nmoderaterna driver kravet på snabba svenska\r\nställningstaganden i medlemskapsfrågan, och det är\r\nnaturligtvis särskilt viktigt efter det debattinlägg\r\nsom Carl Bildt gjorde i söndags.</pre><pre>Vi måste få klarhet i hur kraftiga ökningar av de\r\nsvenska försvarskostnaderna som moderaterna\r\nanser nödvändiga, för att inte Sverige skall behöva\r\nsöka allians med Tyskland.</pre><pre>Under detta anförande övertog andre vice\r\ntalmannen ledningen av kammarens förhandlingar.</pre><pre>Anf. 12 BERTIL MÅBRINK (v) replik:</pre><pre>Herr talman! Jag får väl vänta på utrikesministerns\r\nsvar i den sista repliken. Han har sex minuter.</pre><pre>Margaretha af Ugglas gjorde sig lustig över att jag\r\nskulle förmena svenska folket ''EG-målet'', jippot\r\nsom ägde rum i lördags och som jag tycker var ett\r\nprov på mycket låg debattnivå. Där gavs en felaktig\r\nbild av det verkliga förhållandet.</pre><pre>Det finns inga särskilda EG-priser på restaurang.\r\nTitta på Danmark! Om jag inte har alldeles fel, är\r\nrestaurangpriserna där inte långt efter våra. I\r\nPortugal och Spanien är de låga, men det beror ju\r\npå att arbetskraften är så billig där och har inte med\r\nEG att göra.</pre><pre>Vad jag angrep var att man gick ut på det sätt som\r\nrestaurangägarna gjorde. Det är ett mycket fult sätt\r\natt propagera för en sak, ett oriktigt sätt.</pre><pre>Per Gahrton ville ha svar på ett antal frågor. Jag kan\r\nsvara ja, precis som Lasse Werner gjorde här i förra\r\nveckan, på frågan om vi anser att alla europeer har\r\nrätt att resa fritt. Det tycker vi är en viktig princip.</pre><pre>Vi är också för ett alleuropeiskt samarbete och inte\r\nett enbart västeuropeiskt samarbete.</pre><pre>Vi säger också bestämt ja till öppenhet och slut på\r\nhemlighetsmakeriet i EG-frågorna här hemma.</pre><pre>När det gäller folkomröstning kan jag inte svara för\r\nmitt parti, men jag kan tala om min personliga\r\nuppfattning. Det finns problem i sammanhanget,\r\nmen personligen är jag sympatiskt inställd till\r\nfolkomröstning.</pre><pre>Det är de svar som jag kan ge till Gahrton.</pre><pre>Margaretha af Ugglas har också sagt att man skall\r\nförhindra ett militariserat EG, förhindra att EG\r\nockså blir en försvarsunion, att WEU förverkligas.\r\nI en intervju i Dagens Nyheter i dag säger\r\nMargaretha af Ugglas att det inte kommer att bli\r\nnågon sådan union.</pre><pre>Att moderaterna kan uttala sig så tvärsäkert om det\r\när märkligt, men alla kontroversiella frågor har\r\nmoderaterna propagandistiskt hanterat på det\r\nsättet. De tror sig kunna skuffa undan\r\nproblemfrågorna.</pre><pre>Om Margaretha af Ugglas skall förhindra att EG\r\nutvecklas till en försvarsunion, så gör hon ju inte\r\ndet tillsammans med sina högerkamrater i EG, utan\r\ndå får nog Margaretha af Ugglas liera sig med\r\nvänstern i europa. Då finns det en möjlighet att\r\nförhindra förverkligandet av försvarsalliansen\r\nWEU inom EG.</pre><pre>Jan-Erik Wikström och andra har talat sig varma\r\nför medlemskap. Jag har tagit upp en väldigt viktig\r\naspekt, en viktig principiell fråga, nämligen det\r\nodemokratiska i EGs nuvarande struktur. Den\r\nspringer en gammal liberal som Jan-Erik Wikström\r\nundan. Han gör inte en kommentar.</pre><pre>Jag vill veta av Jan-Erik Wikström: Vilken är er och\r\nfolkpartiets inställning till den odemokratiska\r\nstruktur som EG i dag har när det gäller\r\nbeslutsfattandet? Har inte Jan-Erik Wikström\r\nnågon uppfattning om det eller är frågan så\r\nbesvärlig för Jan-Erik Wikström att han inte vill ta\r\ni den och diskutera den?</pre><pre>Anf. 13 PER GAHRTON (mp) replik:</pre><pre>Herr talman! Det är inte lätt att veta var\r\nutrikesministern står. Det är inte så länge sedan det\r\nuppgavs att han skulle ha sagt att Sverige bör vara\r\nöppet för medlemskapsansökan 1993. Det kanske\r\nvar ett felaktigt referat, och det är väldigt bra i så\r\nfall. Jag välkomnar det.</pre><pre>I dag skall vi inte tala om medlemskap över huvud\r\ntaget, och det är kanske ett framsteg. Om det inte\r\nbara är så att man inte vill tala om det i dag, utan att\r\nman vill ha en annan debatt nu och komma tillbaka\r\nsenare, efter valet eller så.</pre><pre>Det är ganska fantastiskt att fyra av fem\r\npartiföreträdare här inte tycks anse att svensk\r\ngrundlag är särskilt viktig. De kanske inte har läst\r\npå den så noga. Vi tar den på allvar. Jag har tjatat\r\nom grundlagen sedan EG-debatten började och\r\nsagt att det finns grundlagsaspekter. Nu har\r\njustitiedepartementet producerat en PM som vi\r\nkommer att kommentera senare. Departementet\r\nhar i varje fall insett att det finns grundlagsaspekter.</pre><pre>Frågan om folkomröstning hör till de aspekterna.\r\nDet finns en paragraf i den svenska grundlagen som\r\ngör det möjligt att ha beslutande folkomröstning,\r\ninnan man överlämnar beslutsrätt till övernationellt\r\norgan. Det är kanske nödvändigt att påminna om\r\natt det är så.</pre><pre>Min fråga här är, och det är faktiskt en central fråga\r\nför svensk demokrati: Kommer ni fyra som inte har\r\nsvarat att medverka till att ett eventuellt förslag om\r\nsvenskt medlemskap i EG enligt regeringsformen\r\nunderställs svenska folket i en beslutande\r\nfolkomröstning där det kan säga ja eller nej? Precis\r\nså var det i Danmark, i Norge, i Storbritannien, i\r\nIrland och ett stort antal av de andra EG-\r\nmedlemsstaterna -- I Norges fall sade folket nej i en\r\nfolkomröstning.</pre><pre>Jag tycker att det är en mycket central fråga i detta\r\nläge av EG-debatten att få ett klart besked, så att\r\nfolket kan få veta att vi i alla fall inte kommer att\r\nsmygas in i EG. Blir det en folkomröstning, innan\r\nSverige ansöker om medlemskap? Jag begär klart\r\nbesked av de andra fyra partierna om detta.</pre><pre>Jag förstår att man inte kan svara på alla frågor,\r\nmen vissa frågor kan besvaras med enkla ja eller\r\nnej. En sådan fråga är den om rörelsefriheten i hela\r\nEuropa. Faktum är att det byggs nya murar. Jag har\r\nsjälv sett när österrikisk polis har ryckt ut och stängt\r\nden gräns som ungrarna rev ner för några år sedan,\r\ndärför att Österrike nu är på väg in i EG. Österrike\r\nhar stängt gränsen mot Östeuropa.</pre><pre>Vi vet att många östeuropéer inte ens får komma in\r\nsom turister i Sverige. Skall det fortsätta på det\r\nsättet, eller gäller den fantastiska rörelsefriheten\r\nhela Europa? Kan vi få ett klart svar på det?</pre><pre>Skall vi bygga murar nu, när vi är rädda för att det\r\nkommer fattiga människor från vissa delar av\r\nEuropa? Omfattas balterna, leningradborna,\r\nukrainarna och vitryssarna av den solidaritet som ni\r\nsäger är bakgrunden till att ni vill öppna gränserna\r\ntotalt mot Västeuropa? Vi är beredda att öppna\r\ngränserna. Är ni också beredda att göra det i hela\r\nvärldsdelen Europa?</pre><pre>Margaretha af Ugglas undrar varför jag tycker om\r\nalla andra europeiska samarbetsorganisationer och\r\ninte lika bra om EG. I och för sig får EG gärna\r\nfinnas som den regionala samarbetsorganisation\r\ndet är. Det är deras sak och inte vår. Det är\r\nnågonting unikt med EG. EG är en överstatlig\r\norganisation där man på central nivå t.o.m. fattar\r\nbeslut om sockerhalten i marmelad. Jag har aldrig\r\nförstått hur liberaler kan tycka om en organisation\r\nsom på central nivå fattar beslut om minsta detalj.\r\nDet är den principiella skillnaden, och det är därför\r\nsom vi är skeptiska.</pre><pre>Margaretha af Ugglas säger här i debatten att\r\nmängder av länder vill in i EG. Låt oss anta att det\r\när riktigt, och jag vet också att en del länder har\r\nuttalat ett sådant intresse. Samtidigt är det så att\r\nnästan ingen vill in i det realt existerande EG, inte\r\nens moderaterna. De vill ändra på EG i vissa\r\navseenden. Och vissa andra EG-vänner vill ändra\r\nEG i mycket väsentliga avseenden. Det tycks inte\r\nvara någon som älskar det realt existerande EG. Ni\r\nälskar era egna drömmar om vad ni tycker att EG\r\nborde vara.</pre><pre>Om man nu tycker att EG är rätt instrument men\r\nvill ha ett annat EG, varför samlar man då inte alla\r\neuropeiska länder som inte är medlemmar och\r\nkommer överens om en gemensam strategi? Då kan\r\nman i klump gå in i EG, inte villkorslöst utan efter\r\nreella överläggningar om innehållet i framtids-EG.</pre><pre>Då skulle det blir förhandlingar i sak. Det sker inte\r\nnu. Det sker aldrig med ett enskilt land. Alla\r\nenskilda nya medlemmar har fått kapitulera totalt\r\noch anta hela EG-paketet. Det skulle vara\r\nintressant att höra en reaktion på detta.</pre><pre>Om detta vore möjligt skulle inte EG vara EG utan\r\nnågonting annat. Då skulle vi också vara\r\nintresserade av en öppen diskussion.</pre><pre>Ni gillar inte heller EG som det är utan ni gillar era\r\negna drömmar om EG. Det realt existerande EG\r\nhar faktiskt inte så många vänner om man\r\nanalyserar vad det är folk vill ha.</pre><pre>Om ni menar allvar, Sten Andersson t.ex., inbjud\r\ndå alla i hela världsdelen Europa som inte är\r\nmedlemmar i EG till en konferens om en\r\ngemensam strategi för att se till att hela Europa\r\nkommer in under EG-paraplyet. Då blir det\r\negentligen inte ett EG. Det blir mer likt ett\r\nSamarbetseuropa som vi hela tiden har talat om.</pre><pre>Anf. 14 Utrikesminister STEN ANDERSSON\r\nreplik:</pre><pre>Herr talman! Jag skall ändra mitt omdöme om\r\nMargaretha af Ugglas litet grand. Ibland lyssnar\r\nhon. Sällan rättar hon sig efter vad jag säger, men\r\ndet är en annan sak.</pre><pre>Jag nämnde fyra mycket goda och tungt vägande\r\nskäl till att man inte i dag skall annonsera om att\r\nman är beredd att begära medlemskap.</pre><pre>Jag glömde det femte, och det väger lika tungt. Det\r\när nämligen den politiska union som nu diskuteras.\r\nOrdföranden i ministerrådet, den italienska\r\nutrikesministern De Michelis pläderar öppet för ett\r\nnära försvarssamarbete. Det där klarnar väl så\r\nsmåningom. Jag tror inte att man når dit, men det\r\när en aktuell frågeställning. Man kan inte utesluta\r\natt det går åt det hållet.</pre><pre>Sedan skall jag ge besked om svenskt medlemskap\r\n1993. Vad jag har sagt -- det var i Molde -- är samma\r\nsak som jag och statsministern har sagt tidigare.\r\nOm vi får en utveckling i Europa med ett allt\r\nnärmare samarbete ekonomiskt, ekologiskt och\r\nsäkerhetspolitiskt, om försvarsallianserna\r\nförsvinner, om vi får en ny alleuropeisk\r\nsäkerhetsordning -- en sådan som alla som deltar i\r\nESK-förhandlingarna pläderar för -- då har\r\nverkligheten förändrats så radikalt att vi i den\r\nsituationen kan bli medlem i EG. Jag hoppas -- och\r\ndär vill jag anknyta till vad Per Gahrton sade -- att\r\nESK inte bara skall omfatta den militära\r\nsäkerhetspolitiken, utan också ekonomi, ekologi\r\noch det som gäller mänskliga rättigheter. Min tro\r\noch min förhoppning är att detta ESK-samarbete\r\ntill slut -- kanske efter en lång process -- skall bli det\r\ncentrala.</pre><pre>Varför då 1993? En journalist frågade mig: Är det\r\ndå 1993 uteslutet? Jag svarade: Jag törs inte\r\nutesluta någonting. Så oväntat snabbt som\r\nutvecklingen går, kan det väl hända att vi är framme\r\ndär vid den tidpunkten. Men i dag vet jag inte det.</pre><pre>Det intressanta nu är vad moderaterna säger. Även\r\nom det blir en ny tudelning av Europa -- något som\r\nCarl Bildt är inne på i sin bedömning -- är ni\r\nberedda att säga ja till EG. Ni är beredda att säga ja\r\nockså om det blir ett militärt samarbete inom EG.\r\nModeraterna säger med andra ord att de egentligen\r\när beredda att överge den svenska\r\nneutralitetspolitiken. Det är ett bra besked att få,\r\nmen det är litet oväntat, och jag tror att det litet illa\r\ngenomtänkt.</pre><pre>Pär Granstedt använde debattricket att ställa\r\nväldigt många frågor och sedan klaga på att han inte\r\nfår svar på alla, trots att han vet att jag inte har tid\r\natt svara. Jag skall emellertid svara på några.</pre><pre>Visst är vi beredda att medverka till att de baltiska\r\nländerna får bli observatörer. Att vi inte uttalade\r\ndet så klart vid det här tillfället, berodde på att vi\r\nvisste att det inte fanns någon anslutning. Det\r\nkrävde konsensus. Vi valde då den öppnare formen\r\natt kräva deras närvaro. Alla tre baltiska\r\nutrikesministrar kom efter mitt uttalande i ESK\r\nfram till mig och tackade för den svenska\r\ninställningen. Sedan är det, Pär Granstedt, fel att\r\ntala om en låg profil. Jag påstår att Sverige, just\r\ndärför att vi en gång drev den politik som vi nu alla\r\nhar litet dåligt samvete för, tidigare än något annat\r\nvästeuropeiskt land kunde föra de baltiska\r\nländernas talan i Moskva. Det var också vad jag\r\ngjorde under mitt besök.</pre><pre>När det gäller Tjeckoslovakien var vi tidigt där nere\r\nmed Olof Palme och besökte Václav Havel, då han\r\npå nytt hotades av en fängelsevistelse.</pre><pre>Vad är då grundbulten och vilken är vår grundsyn i\r\nfråga om Europa? Vi vill ha ett samarbete som\r\nomfattar ekonomi, ekologi och allt detta med hela\r\nEuropa, med alla länder i Europa. Min dröm om\r\ndetta nya Europa är densamma som jag hade då jag\r\nför trettio år sedan som ordförande i en europeisk\r\nungdomskampanj drömde om ett nytt Europa efter\r\nkriget, ett Europa som präglas av frihet, demokrati\r\noch samarbete. Men inte bara det, utan ett Europa\r\nsom är solidariskt med omvärlden och ett Europa\r\nsom försöker ge varje invånare ett hyggligt liv. Det\r\när min dröm om Europa. Det Europa som nu blivit\r\nav med den mur som delat Europa i två delar får\r\naldrig bygga nya murar mot omvärlden.</pre><pre>Till slut, när jag har fem sekunder på mig: Jag\r\nförstår att Jan-Erik Wikström tycker att det är\r\nbättre att jag fiskar gädda i Montana. Nu fanns det\r\ninte en enda gädda i floden där. Det är öring man\r\nfiskar. Jag skall så småningom övergå till att fiska\r\ndet där andra som Jan-Erik Wikström var så rädd\r\nför. Låt mig bara säga att den här debatten inte har\r\ngjort mig mindre optimistisk på den punkten.</pre><pre></pre><pre>Anf. 15 MARGARETHA AF UGGLAS (m)\r\nreplik:</pre><pre>Herr talman! Återigen: Utrikesministern ser\r\nriskerna och inte möjligheterna med ett aktivt\r\nsvenskt Europaengagemang också i EG. Nu har jag\r\nlyssnat noga till utrikesministern, och jag har funnit\r\natt det är uppenbart att socialdemokraternas\r\nEuropapolitik är en om-politik: om, om, om!\r\nModerat Europapolitik är en att-politik,\r\nutrikesministern.</pre><pre>För att försöka få utrikesministern att förstå att vi\r\nstår fast vid det som är viktiga inslag i svensk\r\nutrikes- och säkerhetspolitik skall jag nu säga att en\r\nmoderat Europapolitik innehåller bl.a. följande\r\nsträvanden:</pre><pre>att Sverige inom ramen för ESK, Europarådet och\r\nEG verkar för framväxten av en ny europeisk\r\nfredsordning baserad på respekten för demokrati\r\noch mänskliga fri- och rättigheter,</pre><pre>att Sverige i samverkan med övriga nordiska länder\r\nverkar för att det nordiska samarbetet förs vidare,\r\nockså när de nordiska länderna blivit medlemmar i\r\nEG,</pre><pre>att Sverige inom ramen för Europasamarbetet tar\r\ntill vara möjligheterna till regional samverkan -- jag\r\ntänker bl.a. på Östersjöområdet,</pre><pre>att Sverige i samarbete med EG särskilt arbetar för\r\nförverkligandet av medborgarnas Europa,</pre><pre>att Sverige fullföljer EES-förhandlingarna -- jag vill\r\nunderstryka detta, eftersom jag inte sagt så mycket\r\nom det tidigare; självfallet är EES-förhandlingarna\r\nett viktigt steg på vägen mot ett fullvärdigt\r\nmedlemskap,</pre><pre>att Sverige ansöker om medlemskap i Europeiska\r\ngemenskapen med bibehållen alliansfrihet -- det är\r\nen självklarhet, och</pre><pre>att möjligheterna prövas att i anslutning till\r\nriksdagsvalet 1994 välja de svenska ledamöterna i\r\nEuropaparlamentet.</pre><pre>Framtidens EG kan vi vara med och påverka som\r\nmedlemmar. Men den nära framtidens EG, Pär\r\nGranstedt, kommer vi att veta väsentligt mer om\r\nredan efter december månads utgång. I sommar\r\nskall traktattexter finnas färdiga. Det dröjer inte så\r\nlänge, Pär Granstedt, innan sikten är klarare, och\r\ndärför ser jag fram emot en stimulerande\r\nEuropadebatt i den kommande valrörelsen.</pre><pre>Bara en liten fråga i det sammanhanget. Jag minns\r\natt centerpartiet hade en alldeles utmärkt och\r\ntrevlig försvarsaffisch i förra valrörelsen. Avser ni\r\natt ha en likadan eller någon ännu bättre affisch i\r\nden valrörelse vi har att se fram emot?</pre><pre>Anf. 16 JAN-ERIK WIKSTRÖM (fp) replik:</pre><pre>Herr talman! Sten Andersson bekräftade nu i sin\r\nreplik att det faktiskt är möjligt att företräda precis\r\nden åsikt som vi har gjort, nämligen att man kan\r\nvara lojal mot riksdagsbeslutet om de pågående\r\nförhandlingarna och samtidigt resonera om\r\nvillkoren för en framtida medlemskapsansökan.\r\nDär tror jag alltså att det inte finns någon annan\r\nskillnad än den, att vi redan nu tycker oss kunna dra\r\nslutsatsen att en ansökan om medlemskap är möjlig\r\nunder förutsättning att det inte blir några bakslag i\r\nden europeiska utvecklingen -- det var ett uttryck\r\nsom jag använde.</pre><pre>Till Per Gahrton: Självfallet anser vi att alla\r\neuropéer skall ha rätt att resa fritt. Jag har faktiskt\r\ntill invandrarministern ställt en fråga som berör just\r\ndetta. Det verkar som om Sverige faktiskt har gjort\r\ndet svårare för ett antal europeiska medborgare att\r\nbesöka Sverige. Utvecklingen går alltså i visst\r\nhänseende i fel riktning. Där har vi nog samma\r\nuppfattning.</pre><pre>I frågan om folkomröstning säger folkpartiets\r\npartistyrelse i ett förslag till vårt landsmöte senare i\r\nhöst, att folkomröstning kan vara en väg som man\r\nskall använda i detta sammanhang. Vi understryker\r\nsamtidigt att valrörelsen 1991 i praktiken troligen\r\nkommer att bli en folkomröstning om vår relation\r\ntill EG.</pre><pre>Bertil Måbrink frågar om jag är nöjd med\r\nbeslutsstrukturen i EG. Nej, det är jag inte. Det\r\nintressanta var att vid vårt besök i\r\nEuropaparlamentet fann vi att parlamentarikerna\r\ngenomgående var otillfredsställda med balansen\r\nmellan kommissionen och parlamentet. Den\r\ndebatten finns alltså inom EG.</pre><pre>I själva verket tror jag att det är viktigt att också vi\r\ndär kan medverka till att föra debatten vidare.</pre><pre>Sten Andersson avslutade sin replik med att säga\r\natt han såg fram emot valrörelsen. Det gör\r\nnaturligtvis också jag. Det här valet, som alltså på\r\nsitt sätt kan komma att bli en folkomröstning om\r\nvår relation till EG, skulle möjligen kunna leda till\r\natt Sten Andersson i framtiden får tid till ganska\r\nmycket fiske, både av öring och av gädda.</pre><pre>Anf. 17 PÄR GRANSTEDT (c) replik:</pre><pre>Herr talman! Utrikesministern tyckte att jag\r\nhängav mig åt debattknep när jag ställde många\r\nfrågor, trots att han hade så ont om tid. Jag\r\nprotesterade mot att utrikesministern under en tio\r\nminuter lång replik inte hade ett enda ord till övers\r\nför våra grannar i öster och i söder. Jag avsåg\r\nsåledes inte min situation utan mera detta ointresse\r\nför våra grannfolk som utrikesministern\r\ndemonstrerade på detta sätt.</pre><pre>Under det efterföljande sex minuter långa inlägget\r\nfick vi tyvärr inte heller särskilt mycket till besked\r\nom Sveriges östpolitik. Det enda vi fick reda på var\r\natt utrikesministern var ganska nöjd med\r\nutrikesministerns uttalanden och agerande i frågan,\r\noch det är klart att någon skall vara det också. Det\r\när ju bra att utrikesministern är nöjd med\r\nutrikesministern.</pre><pre>Däremot fick vi inte reda på om Sverige är berett\r\natt höja ambitionsnivån när det gäller att stödja den\r\nekonomiska, ekologiska och demokratiska\r\nutvecklingen i de baltiska republikerna, i Polen och\r\npå andra håll i Östeuropa. Det klargjordes inte vad\r\nESK-politiken egentligen kommer att innebära för\r\nde baltiska republikerna. Kommer Sverige att\r\nkräva att man tar upp och får en lösning också på\r\nfrågan om de baltiska republikernas självständighet\r\nsom ett led i ESK-processen? Det hade varit\r\nvärdefullt med ett klart besked på den punkten.</pre><pre>Således kvarstår frågetecknen. Tyvärr finns det\r\ninget tillfälle till att få dem uträtade här i dag. Men\r\njag lovar att återkomma till Östeuropapolitiken\r\nlängre fram i höst och därmed ge utrikesministern\r\nrikliga tillfällen att närmare utveckla vad Sverige\r\nkan göra för att bli bättre på att stödja den\r\ndemokratiska, ekonomiska och ekologiska\r\nutvecklingen i vårt omedelbara gransskap.</pre><pre>När det gäller våra EG-relationer anser jag att\r\nmoderaterna måste försöka klara ut vilken deras\r\nsyn är på neutralitetspolitikens roll. Om det blir en\r\nfortsatt utveckling mot militärt och\r\nsäkerhetspolitiskt samarbete inom EG, kommer då\r\nmoderaterna att förorda att Sverige icke söker\r\nmedlemskap? Eller: Är moderaterna beredda att\r\narbeta för att Sverige skall bli medlem även om det\r\ninnebär att Sverige deltar i ett militär- och\r\nsäkerhetspolitiskt samarbete? Detta får ju en\r\nsärskild relief efter resonemangen om alliansen\r\nmed Tyskland.</pre><pre>Det som centern har föreslagit på\r\nförsvarspolitikens område, Margaretha af Ugglas,\r\när en förstärkning av det svenska försvaret jämfört\r\nmed i dag, ökade resurser och en effektivisering.\r\nDetta tar Carl Bildt till intäkt för att säga att svensk\r\nneutralitetspolitik inte klarar ett försvar på den\r\nnivån. Då skall vi söka allians med Tyskland. Jag\r\nanser att moderaterna vid något tillfälle måste\r\nförklara det här.</pre><pre>Anf. 18 BERTIL MÅBRINK (v) replik:</pre><pre>Herr talman! Det var en del som klargjordes i\r\nutrikesministerns senaste anförande, dels om\r\nmedlemskapet beträffande den här\r\nförsvarsunionen, dels också ESKs betydelse -- som\r\nutrikesministern framhåller -- och den centrala\r\nplats ESK kan inta i den här processen. Det är bra\r\natt dessa markeringar har gjorts.</pre><pre>När det gäller medlemskapet är människor i\r\nutrikesministerns nära kretsar nu ute och kacklar\r\nom att ett svenskt medlemskap kan bli aktuellt\r\nredan till våren nästa år. Som bekant har ju Björn\r\nRosengren varit ute och tutat och trumpetat om\r\ndetta. Därför är det bra att utrikesministern har\r\ngivit besked på den punkten. Därigenom har dessa\r\nmänniskor satts litet på plats.</pre><pre>Jag skall inte gnöla över att utrikesministern inte\r\nsvarade konkret på alla mina frågor. Men det\r\nförhållandet utrikesministern förbigick min kritik\r\nmot det här med odemokratiska strukturen i EG\r\ntolkar jag som att han i stort sett instämmer i min\r\nbeskrivning av det odemokratiska förfaringssättet\r\ninom det nuvarande EG.</pre><pre>Låt mig ta upp ett exempel på den odemokratiska\r\nstrukturen. EG-kommissionen representerar alltså\r\nbyråkratin i EG, och den bestämmer mycket\r\nsuveränt utan något större parlamentariskt\r\ninflytande. Denna kommission fattar sina beslut\r\nmed enkel majoritet. Vid oenighet blir det\r\nautomatiskt en andra röstomgång där minoriteten\r\ndå måste underordna sig majoriteten. Det är bara\r\nden andra röstomgången som tas till protokollet,\r\nvilket dessutom är hemligt. Människorna i resp.\r\nEG-länder kan inte kontrollera och får inte veta hur\r\nderas representanter i kommissionen har röstat.\r\nFör mig påminner detta förfarande om den\r\nbeslutsprocess som gällde i gamla tiders\r\nstalinistiska kommunistpartiers politbyrå. EG\r\ntillämpar ungefär samma system.</pre><pre>Det må så vara att det -- som Jan-Erik Wikström\r\nsäger -- pågår en debatt bland EG-parlamentariker\r\nom att de skall ha mer makt och inflytande. Det är\r\nmöjligt att det så småningom blir så, men trots detta\r\nkvarstår ett problem.</pre><pre>I vårt land är i dag människor otillfredsställda och\r\ntycker att de befinner sig för långt ifrån\r\nbeslutsfattarna i denna kammare. Hur skall då Jan-\r\nErik Wikström och liberalerna kunna försvara att\r\nman flyttar beslutsfattarna ännu längre bort från\r\nmänniskorna i det här landet?</pre><pre>Anf. 19 PER GAHRTON (mp)replik:</pre><pre>Herr talman! Den här debatten har varit mindre\r\nhetsig än en del tidigare Europadebatter. Icke desto\r\nmindre har den en del intressanta besked.</pre><pre>För det första är det uppenbart att kulmen på EG-\r\nhysterin är passerad, vilket märks framför allt i\r\nsocialdemokratiska och centerpartistiska inlägg.\r\nFrån flaggningar för medlemskap 1993 går nu\r\nutrikesministern ut och pläderar för att vi inte skall\r\naktualisera den frågan. Från en del oklarheter på\r\ncenterstämman har centern kommit tillbaka till sitt\r\nsunda, nyktra vaktslående kring svensk neutralitet\r\noch svenskt självbestämmande. Kulmen är\r\npasserad. De bistra fakta om vad EG handlar om\r\nhåller äntligen på att hinna i fatt debatten.</pre><pre>För det andra har ingen påstått att miljöpartiet\r\nbestår av isolationister, bakåtsträvare,\r\nsörgårdsmänniskor eller inskränkta flagghissare.\r\nDet är mycket intressant och bra. Äntligen står det\r\nklart att Europadebatten inte handlar om om vi\r\nskall samarbeta med Europa -- för det vill vi alla --\r\nutan om hur det skall gå till. Det är en stor\r\nframgång, inte bara för miljöpartiet utan för hela\r\nden svenska Europadebatten. Nu kan vi helt och\r\nhållet debattera det som saken gäller, nämligen\r\nvilka former det nödvändiga Europasamarbetet\r\nskall ha. Det var de positiva beskeden i denna\r\ndebatt, och de är ganska värdefulla.</pre><pre>Tyvärr fanns det också negativa besked. Jag frågade\r\nframför allt om folkomröstning. Jag har fått två\r\nnågorlunda klara och positiva besked. Det är\r\nkanske vid sidan av spelreglerna, men jag kan inte\r\nlåta bli att rapportera att Pär Granstedt under hand\r\nhar rapporterat att också centern är anhängare till\r\nfolkomröstning. Det innebär att det återstår två\r\npartier som är de två stora partierna, de två\r\nmakthavarpartierna, de två gråa partierna, de två\r\nledande kärnkraftspartierna, de två ledande\r\ntillväxtpartierna. Det återstår alltså två partier som\r\ninte har givit några som helst besked. Jag tar gärna\r\nemot underhandsbesked och skall i sådana fall\r\nsnarast se till att de blir offentliga. I avvaktan på\r\nklara underhandsbesked föreligger risken att dessa\r\ntvå partier -- socialdemokraterna och\r\nmoderaterna -- som förfogar över en majoritet av\r\nden styrkan att de tillsammans kan kringgå\r\ngrundlagens intentioner och trumfa igenom ett EG-\r\nmedlemskap utan folkomröstning, också har den\r\navsikten. Jag hoppas att det efter denna debatt\r\nmycket snart kommer klara besked om motsatsen.\r\nI annat fall vore detta ett nederlag för svensk\r\ndemokrati.</pre><pre>Anf. 20 Utrikesminister STEN ANDERSSON\r\n(inpass):</pre><pre>Herr talman! Jag vill gärna få tillfälle att beklaga\r\natt jag inte har möjlighet att svara på en del av\r\nfrågorna. Ge mig en minut och jag skall se till att\r\nPär Granstedt inte behöver vingla omkring med\r\nalla sina frågetecken i huvudet. Det är beklagligt att\r\nman inte har någon möjlighet att svara på frågor\r\nsom ställts i en slutomgång av en debatt.</pre><pre>Anf. 21 ANDRE VICE TALMANNEN:</pre><pre>Detta är en debatt inför vilken överenskommelse\r\nmellan partierna har träffats om debattregler och\r\ndebattider.</pre><pre>Därmed är denna del av debatten om Europafrågan\r\navslutad.</pre><pre>\r\nHandelspolitik m.m.</pre><pre>Anf. 22 Statsårdet ANITA GRADIN:</pre><pre>Herr talman! Europa står i focus för debatten i\r\nSverige. Det är naturligt med tanke på den snabba\r\noch på det hela taget positiva utveckling som vi fått\r\nuppleva de senaste åren.</pre><pre>Det samarbete inom Västeuropa som vi nu\r\nförhandlar om rör stora och viktiga\r\nsamhällsområden utöver det handelspolitiska. I\r\ngrunden handlar det om sysselsättningen och den\r\nsociala välfärden. Också våra snabbt ökande\r\nkontakter med reformländerna i Central- och\r\nÖsteuropa rör naturligtvis mycket mer än\r\ntraditionella utrikes- och handelsfrågor.</pre><pre>Våra handelspolitiska ansträngningar är emellertid\r\ninte ensidigt inriktade på Europa. För regeringen är\r\noch förblir det ett fundamentalt mål att stärka det\r\ninternationella frihandelssamarbetet, bl.a. via\r\nGATT. I Uruguayrundan, som skall avslutas i\r\ndecember, arbetar Sverige mycket aktivt för att\r\nbidra till ett positivt resultat.</pre><pre>Vi lägger stor vikt vid att utveckla våra bilaterala\r\nhandelsförbindelser även med länder utanför\r\nEuropa.</pre><pre>Under riksdagens sommaruppehåll har de formella\r\nförhandlingarna mellan EFTA-länderna och EG\r\nom ett EES-avtal inletts. Jag har lagt stor vikt vid\r\natt informera relevanta riksdagsorgan, liksom\r\nockså kammaren i dess helhet, om de samtal och\r\ndiskussioner som har förts i EFTA/EG-kretsen.\r\nDen ambitionen kommer jag att hålla fast vid.\r\nDärför skall jag ägna denna inledning inte åt\r\npolemik, utan åt att redogöra för vad som hänt i\r\nEES-förhandlingarna sedan i juni, då det förra\r\nriksmötet avslutades.</pre><pre>Förhandlingarna, som syftar till att upprätta ett\r\nbrett upplagt europeiskt samarbetsområde, EES,\r\nhar fått en god start. Under den svenska\r\nordförandeskapsperioden i EFTA -- det första\r\nhalvåret i år -- kom båda sidor överens om arbetets\r\nuppläggning och grundsyften. De formella\r\nförhandlingarna kunde också inledas planenligt,\r\noch under riksdagens sommaruppehåll har inte\r\nmindre än tre möten hållits på chefsförhandlarnivå.</pre><pre>Målet är att EFTA-länderna skall kunna delta på\r\nlika villkor i EGs inre marknad. Fri rörlighet för\r\nvaror, tjänster, kapital och personer skall uppnås\r\nsamtidigt inom hela den västeuropeiska marknaden\r\nfrån den 1 januari 1993. Därutöver skall samarbetet\r\nstärkas påtagligt inom en rad viktiga\r\nsamhällsområden såsom utbildning, forskning,\r\nmiljövård, konsumentskydd och sociala aspekter.</pre><pre>Ett EES-avtal kommer att ha relevanta delar av\r\nEGs befintliga regelverk som grund -- det som i\r\nBryssel kallas ''acquis communautaire''. Redan i\r\ndag uppfyller Sverige och andra EFTA-länder i\r\nmycket hög grad de krav EG-reglerna ställer. Ändå\r\när det ett massivt lagstiftningsarbete som vi står\r\ninför under de närmaste två åren.</pre><pre>Sverige och övriga EFTA-länder vill slå vakt om\r\nväsentliga intressen när det gäller skydd för hälsa,\r\nmiljö och säkerhet. Detta gäller t.ex. våra\r\nlivsmedelsnormer, hanteringen av vissa kemikalier\r\noch farliga ämnen, bilavgasreglerna,\r\nmaskinsäkerheten samt skyddet mot farliga\r\nleksaker.</pre><pre>På flera av dessa punkter ser EG för närvarande\r\növer sitt eget regelverk och förbereder en rad\r\nskärpningar. Det kommer att underlätta\r\ntillkomsten av gemensamma regler på en hög\r\nskyddsnivå senare under 90-talet.</pre><pre>Under förhandlingarna har EG-kommissionen\r\ngjort klart att man inte kommer att kräva att EFTA-\r\nländerna sänker sina miljö- och säkerhetsnormer.\r\nDetta är ett glädjande genombrott. Vad\r\nförhandlingarna nu gäller är hur detta skall förenas\r\nmed målet om en fri varumarknad utan tekniska\r\nhandelshinder.</pre><pre>Ett annat problem av särskilt intresse för Sverige\r\noch EFTA-länderna är etableringsreglerna och\r\nförvärvslagstiftningen. Vår lagstiftning är här mer\r\nrestriktiv än den som gäller inom EG. I den\r\nnäringspolitiska proposition har regeringen\r\nförutskickat en liberalisering av\r\nförvärvslagstiftningen. Den närmare inriktningen\r\nfår emellertid anstå tills EG/EFTA-\r\nförhandlingarna avslutats.</pre><pre>För svensk del är även skattekontrollen vid\r\nkapitalrörelser över gränserna ett område där\r\nnågon form av särlösning kan visa sig nödvändig.</pre><pre>Övriga EFTA-länder har för egen del också andra\r\nproblem. Det gäller t.ex. personers rörlighet,\r\ntransportfrågorna, konkurrensreglerna m.m.</pre><pre>Inte oväntat hävdar EG-kommissionen att EFTAs\r\nproblemlista är lång och måste minskas betydligt.\r\nEGs medlemsländer har lyckats komma fram till\r\ngemensamma regler. De menar att det bör också\r\nEFTA-kretsen kunna göra. Jag har en viss\r\nförståelse för detta synsätt. Den inre marknaden är\r\nen helhet, där rättigheter och skyldigheter skall\r\nvara rättvist balanserade.</pre><pre>Anpassningen av EFTA-ländernas lagstiftning till\r\nEGs regelverk är en av de två huvudfrågorna i\r\nförhandlingarna. Den andra är att få till stånd\r\ngemensamma institutioner och\r\nsamarbetsprocedurer.</pre><pre>På det institutionella området gäller det att förena\r\ntvå mål. Å ena sidan EGs krav på att inte hämmas\r\ni sin beslutsautonomi, dvs. att kunna gå vidare i\r\nintegrationsarbetet utan att tappa tempo. Å andra\r\nsida EFTAs krav på ett medinflytande som svarar\r\nmot avtalets omfattande bredd.</pre><pre>Jag tror att det med politisk vilja och\r\nuppfinningsrikedom skall gå att förena dessa båda\r\nmål. Det finns redan en rad förslag på bordet.\r\nGrundidén är att parterna redan från första början\r\nskall kunna delta aktivt i de nya beslutens framväxt.\r\nEtt sådant nära samråd mellan EGs och EFTAs\r\nbeslutsprocesser bör i slutändan leda till att\r\ngemensamma EES-regler kan utvecklas.</pre><pre>Viktigt i sammanhanget är att båda sidor redan är\r\növerens om att också skapa ett gemensamt\r\nministerorgan. EG- och EFTA-ländernas\r\nEuropaansvariga ministrar skall mötas en eller två\r\ngånger om året för att ge EES-samarbetet politisk\r\nstyrning.</pre><pre>När det gäller de legala frågorna går tankarna i\r\nriktning mot något slags gemensam EES-domstol.\r\nFormerna är under diskussion. För EFTA är det\r\nnaturligtvis politiskt viktigt att det blir en domstol\r\nsom tolkar avtalets tillämpning.</pre><pre>När det gäller övervakningen av att avtalets\r\nspelregler genomförs planenligt diskuteras nu som\r\nen hypotes att EFTA skall bygga upp en egen\r\növervakningsordning för EFTA-länderna av\r\nungefär samma typ som den som i dag sköts av EG-\r\nkommissionen för EG-länderna.</pre><pre>Justitiedepartementet har nyligen offentliggjort en\r\ndepartementspromemoriam, som ingående\r\nredogör för de institutionella och legala frågorna.\r\nPromemorian har överlämnats speciellt till\r\nledamöterna i konstitutionsutskottet, i\r\nutrikesutskottet och i riksdagens EFTA-delegation.\r\nDen har också sänts ut på remiss. Den preliminära\r\nslutsatsen är att EES-avtalet -- i den form vi för\r\nnärvarande kan skönja det -- inte förutsätter någon\r\ngrundlagsändring.</pre><pre>Inom EFTA träffas ministrarna den 22--23 oktober\r\nför att gå igenom förhandlingsläget. Vi skall då ge\r\nvåra förhandlare de politiska impulser och\r\ninstruktioner som behövs. Vi hoppas att EG-\r\nrådet -- som sammanträder precis samtidigt -- skall\r\ngöra detsamma. Därefter följer nya\r\nförhandlingsrundor under november med siktet\r\ninställt på ett politiskt genombrott i huvudfrågorna\r\nunder december.</pre><pre>Sammanhållningen i EFTA är fortsatt god. På\r\nsvensk sida lade vi ner stora ansträngningar på att\r\nhålla ihop gruppen under vårt ordförandeskap.\r\nGöteborgsmötet blev därmed en odelad framgång.</pre><pre>Schweiz, som den 1 juli efterträdde Sverige som\r\nordförandeland i EFTA, har fortsatt på den vägen.\r\nVi har i dag besök i Stockholm av handels- och\r\nekonominister Delamurax, som är ordförande i\r\nEFTAs ministerråd. Vi kommer att diskutera\r\nförutsättningarna att driva vidare EFTAs\r\nförhandlingsmål. Det är inte fråga om någon\r\nurvattnad minsta gemensamma nämnare, utan om\r\nförhandlingspositioner med hög ambitionsnivå.</pre><pre>Förhandlingsbilden är emellertid inte helt utan\r\norosmoln.</pre><pre>EG står för närvarande inför en rad svåra\r\navgöranden, som i hög grad tar regeringarnas och\r\nkommissionens uppmärksamhet i anspråk. Det\r\ngäller de två författningskonferenserna,\r\nslutförhandlingarna i Uruguayrundan i GATT,\r\nsamarbetet med öststaterna och det forna\r\nÖsttysklands EG-integration. Därtill kommer\r\nMellanösternkrisen.</pre><pre>Ett annat problem är att det på sina håll finns en oro\r\nför att EES-konstruktionen riskerar att bli alltför\r\nkomplicerad. Andra vill avvakta\r\nförfattningskonferensens resultat och då satsa på en\r\neventuell EG-utvidgning.</pre><pre>Trots sitt tidspressade schema har EG beslutat att\r\nge EES-förhandlingarna fortsatt prioritet. Jag tror\r\natt kommissionens koncept -- som det formulerades\r\nav vicepresidenten Andriessen i ett\r\nuppmärksammat tal i Harvard i våras -- har vunnit\r\nallmän uppslutning. Där tog Andriessen fasta på de\r\nomfattande ekonomiska och sociala värden som\r\nstår att vinna redan i det korta perspektivet. Ett\r\nEES-avtal gagnar också EG.</pre><pre>På kort och medellång sikt finns inga alternativ.\r\nOch skulle på längre sikt ett medlemskap\r\naktualiseras, ja då föreligger stora fördelar genom\r\natt det gemensamma regelverket redan är klart.</pre><pre>Händelseutvecklingen i öst har också bidragit till\r\natt stärka möjligheterna till ett snabbt EES-avtal.\r\nÖvertygelsen växer om att det kan underlätta en\r\nnyordning av det europeiska samarbetsmönstret,\r\noch främja en alleuropeisk integration.</pre><pre>Sammantaget innebär detta att vi har goda\r\nmöjligheter att nå de mål riksdagen har ställt upp\r\nför Sveriges deltagande i Europaintegrationen.</pre><pre>Herr talman! Regeringen har klara perspektiv och\r\nvisioner för det framtida Europasamarbetet. De\r\nhar redovisats tidigare i dag. Vår kanske viktigaste\r\nuppgift är att bidra till en ny säkerhetsordning, som\r\nsäkerställer freden och samarbetet i hela vår\r\nvärldsdel. Kan vi nå det målet är det av oerhörd\r\nbetydelse för alla Europas folk. Samtidigt öppnar\r\ndet nya möjligheter för vår egen del.</pre><pre>Men debatten kan inte reduceras till att\r\nslagordsmässigt vara ''för'' eller ''emot'' Europa,\r\n''för'' eller ''emot'' ett utvecklat samarbete. På den\r\nnivån blir visionerna till luftballonger som svävar\r\nbort i det blå, utan kontakt med verkligheten.</pre><pre>Någon måste också ta tag i det konkreta\r\nvardagsarbetet -- ta till vara de möjligheter som\r\nfinns här och nu. Handelspolitiskt är vi mitt inne i\r\nen intensiv och händelserik höst. Det vore bra om\r\ndebatten i dag kunde handla också om det som\r\nmåste avgöras de närmaste månaderna.</pre><pre>Anf. 23 NIC GRÖNVALL (m):</pre><pre>Herr talman! Den debatt som har förts i dag\r\nomöjliggör egentligen för en talare att hålla sig till\r\nnågon form av manuskript eller förberedda\r\nanföranden. Jag kommer därför att försöka täcka\r\ndet handelspolitiska mönstret, men även passa på\r\natt kommentera rättsfrågorna från den föregående\r\ndebattomgången.</pre><pre>Jag uppfattar med tacksamhet att statsrådet\r\nAnita Gradins informationsnivå är mycket hög när\r\ndet gäller EES-arbetet. Det är vi glada för, och det\r\ntror jag att vi alla har nytta av i den demokratiska\r\nprocess som pågår i riksdagen.</pre><pre>Men jag vill gärna peka på ett antal omständigheter\r\nsom har inträffat efter det att vi i de fyra stora\r\npartierna i två riksdagsbeslut har enats om en\r\ngemensam politik såvitt gäller den västeuropeiska\r\nintegrationen.</pre><pre>Den första omständigheten av betydelse är\r\nnaturligtvis den, att Jacques Delors den 17 januari\r\n1989 utifrån sin utgångspunkt fann\r\notillfredsställelse i den framgångsmote som gällde i\r\nkontakterna till följd av Luxemburgdeklarationen\r\noch i sitt tal yttrade ord som skulle utgöra särskilda\r\nmarkeringar riktade mot EFTA-nationerna.</pre><pre>Därtill har kommit att hela den europeiska kartan\r\nhar ritats om och, framför allt, att den världsbild\r\nsom rådde då också har förändrats. Enligt min\r\nmening är detta, att Europas roll i världen\r\nfortlöpande förändras, en omständighet som det är\r\nväsentligt att peka på. Av världens krav på politisk\r\noch ekonomisk balans följer ett allt större behov av\r\nett aktivt, sammanhållet och balanserat Europa.\r\nDet kravet har stegrats, och det har naturligtvis\r\nökat betydelsen av att Europas politiska och\r\nekonomiska integration genomförs med sådan kraft\r\natt den kommer att omfatta hela Europa.</pre><pre>Vi lägger inte på något sätt i Delors uttalande ett\r\nmisstänkliggörande av EES-arbetet. Det är en\r\nutomordentligt värdefull skola. Vi lär oss att förstå\r\nEGs tankar, vi lär oss att inse de svårigheter som\r\nfinns i EGs beslutsmekanism. Vi moderater står\r\nlojalt bakom vårt deltagande i 1988 och 1989 års\r\nriksdagsbeslut i denna fråga. Men vi ser, på de\r\ngrunder jag nyss redovisade, ett starkt behov av att\r\nförändra vår svenska Europapolitik till ett mer\r\nengagerat deltagande i uppbyggandet av den\r\nvärldspolitiska kraft som världen så väl behöver --\r\nett starkt, sammanhållet Europa, byggt på\r\ngemenskap.</pre><pre>Det förefaller mig som om socialdemokraterna i\r\nsamklang med centerpartiet föreställer sig att det\r\nfinns två sorters Europafrågor: en säkerhetspolitisk\r\nEuropafråga och en ekonomisk integrationsfråga.\r\nDet är naturligtvis inte sant. Jag tillåter mig att\r\nerinra mina meddebattörer om att historien är en\r\nbra lärofader när det gäller politiska skeenden,\r\npolitisk utveckling och politiska\r\nståndpunktstaganden.</pre><pre>Jag vill peka på tre centrala politiska händelser som\r\nborde vara direkt avgörande för att såga av de\r\nfarhågor som Pär Granstedt kanske är den främste\r\ntalesmannen för. För att återknyta till min\r\nföreställning om den dubbla Europabilden vill jag\r\nemellertid gärna hänvisa till både\r\nregeringsförklaringen och utrikesministerns\r\nanförande här i dag. Det är en vacklan från den ena\r\nEuropasynen till den andra, när det egentligen är\r\nen gemensam syn. Historien ger oss alltså tre\r\nomständigheter, som jag här vill peka på.</pre><pre>Den första omständigheten är Pompejus uttalande\r\nen gång i tiden: Navigare necesse est, vivere non est\r\nnecesse -- eller, om man vill vara mera rytmisk:\r\nvivere non est. Vad Pompejus menade med det var\r\ninte någon Höga visan till seglingskonsten, utan\r\nmer just att inför Roms behov av\r\nlivsmedelsförsörjning påpeka att handel, samvaro\r\noch gemenskap med andra folk t.o.m. är viktigare\r\när faran för livet. Han talade i detta anförande till\r\nsjömän som inför stormens dån vacklade i sin\r\növertygelse.</pre><pre>Det fanns en organisation som tog denna devis till\r\nsin långt senare, nämligen Hansan. På 1200-talet\r\noch 1300-talet växte det kring Östersjön fram en\r\nhandelsgemenskap, som innebar en stor,\r\nutvecklande faktor, en trygghetsfaktor, en\r\nvälfärdsutvecklande faktor, en ekonomisk\r\ntillväxtfaktor i vår del av världen. Hansan antog\r\ndenna devis som sin och accepterade och insåg att\r\ndet var i handel, i gemenskap och i ekonomisk\r\nintegration som fredsarbetet låg. Det var på den\r\nvägen man kunde nå fram.</pre><pre>Sist i denna kedja av händelser som kan ge\r\nvägledning vill jag peka på en av de politiska\r\növerenskommelser som jag beundrar mest,\r\nnämligen Bretton Woods-avtalet 1943. Vad som\r\nskedde där var att de politiker som skulle förvalta\r\nden splittrade världen sade att det finns tre\r\nområden som man måste klara för att säkra fred\r\noch fortsatt god utveckling, nämligen det\r\nmakroekonomiska behovet av stabila valutor, det\r\nmikroekonomiska behovet av tillväxt och\r\nindustriell utveckling samt framför allt, och\r\nsannerligen inte minst, handelsgemenskapen -- från\r\nbörjan i ITO och senare i GATT.</pre><pre>Detta är också precis den väg som EG nu har tagit\r\nin på. Man vill bilda en politisk union, man vill bilda\r\nen monetär union, och man har förklarat sig skola\r\navse bilda en inre marknad. Man går samma väg\r\nsom alla dessa historiska erfarenheter visar oss, på\r\nväg mot en världsdel i fred.</pre><pre>Det finns alltså inte två europeiska utvecklingar,\r\ndet finns en -- en väg för integration och\r\ngemenskap. Gemenskap är nyckelordet, inte\r\nmisstänksamhet, inte miljöpartiets isolationism,\r\ninte miljöpartiets splittrade Europabild, utan en\r\nsammanhållen, gemensam Europabild -- det är vad\r\nvi moderater vill se. Vi säger därför redan nu ja till\r\nmedlemskap i Europa.</pre><pre>Vi skall också se till att det blir en valfråga i nästa\r\nvalrörelse. Om Per Gahrton hade varit här skulle\r\nhan få veta att detta är vårt svar på frågan om\r\nfolkomröstning. Om den representativa\r\ndemokratin ger ett underlag för ett entydigt och\r\nklart EG-beslut efter nästa val, då behövs ingen\r\nfolkomröstning. Då har vi moderater sett till att\r\nSveriges folk i nästa valrörelse får ta ståndpunkt i\r\nEuropafrågan, och då behövs ingen\r\nfolkomröstning.</pre><pre>Jag vill gärna tillägga att moderat politik alltid har\r\nstött folkomröstningsinstitutets användning. Det är\r\nalltså inte på något sätt ett ståndpunktstagande\r\nemot användningen av folkomröstning såsom en\r\npolitisk beslutsmekanism eller såsom ett\r\nrådgivande institut.</pre><pre>Jag vill till slut påpeka att konjunkturinstitutet i den\r\nkonjunkturinstitutsrapport som vi fick i går\r\nuppvisar skrämmande siffror om utvecklingen av\r\nvärldshandeln 1991. Man konstaterar bl.a. -- det\r\nkanske man kan påpeka i anslutning till de\r\nförklenande kommentarerna angående\r\nrestaurangägarnas demonstrationsinsats\r\nhäromdagen -- att importen av turisttjänster, dvs.\r\nvårt utflöde på handelsbalanssidan, för Sveriges del\r\ninnebär en förödande försvagning 1991.</pre><pre>Vi ser alltså framför oss en konjunktur med\r\nförsvagad tillväxt, en konjunktur med försvagad\r\nhandelsbalans, och det är naturligtvis alldeles\r\nsjälvklart att i den situationen satsa på en\r\nekonomisk integration som ger oss styrkan av att\r\ndelta i ett handelsblock, i en tullunion som syftar till\r\natt stärka medlemsländernas handel och\r\nekonomiska tillväxt.</pre><pre>Sist men inte minst: Låt oss inte glömma bort att\r\nalla de åtaganden denna riksdag har gjort mot den\r\nsvenska befolkningen om en stark miljöpolitik, om\r\ntrygghet och välfärd samt om värdesäkra pensioner\r\nbygger på tillväxt i vår ekonomi. Det är naturligtvis\r\nnödvändigt att då driva en politik som så långt som\r\nmöjligt säkerställer tillväxten. Jag menar att det\r\negentligen inte finns någon bättre tillväxtstärkande\r\npolitik än den som går ut på att nu förklara att vi\r\nskall delta i Europa, att vi skall ansluta vår marknad\r\ntill de 330 miljoner som bor inom EGs\r\nmarknadsgränser. Genom att delta i Europas\r\nintegration kan vi säkra tillväxten i vår ekonomi, i\r\nmotsats till det som det gröna partiet eftersträvar,\r\nnämligen nolltillväxt.</pre><pre></pre><pre>Anf. 24 GUDRUN NORBERG (fp):</pre><pre>Herr talman! Händelseutvecklingen i Europa de\r\nsenaste månaderna är fantastisk. Det ena historiska\r\nögonblicket avlöser det andra i en rasande fart.\r\nMan verkligen känner historiens vingslag. Men\r\nsamtidigt som utvecklingen går raskt framåt, tycker\r\nman sig stundtals förflyttad 45 år tillbaka i tiden.</pre><pre>För 45 år sedan stod ett sönderbombat Europa i\r\nnöd, med brist på mat, kläder, bostäder och de\r\nflesta förnödenheter. Sargade människor led och\r\nbad om hjälp. Den s.k. Marshallplanen från USA\r\nsattes in, och Västeuropa kunde börja\r\nåteruppbyggas ekonomiskt och materiellt.</pre><pre>I dag, när täckelset fallit av det kommunistiska\r\nmonumentet i Östeuropa, blottas -- inte\r\nsönderbombade städer -- men ekonomiskt och\r\nmiljömässigt sönderbombade länder och folk. I dag\r\nstår dessa länder och ber om hjälp -- ja, man ber\r\nbokstavligt talat om en ny Marshallplan.</pre><pre>Jag återkommer längre fram till det handelsutbyte\r\nsom nu är så viktigt för Östeuropa.</pre><pre>Det marknadsekonomiska systemet är -- det visar\r\nalla jämförelser -- grunden för\r\nvälståndsutvecklingen i västländerna, men också\r\nden ekonomiska integrationen i Västeuropa har\r\nspelat en viktig roll. Nöden i efterkrigstidens\r\nEuropa har ersatts av ett välstånd som få ens\r\nvågade drömma om för 45 år sedan.</pre><pre>För Sverige är det nu viktigt att inte tappa fart i\r\nnärmandet till EG. Från folkpartiets sida har vi\r\nhelhjärtat ställt upp på de förhandlingar inom\r\nEFTAs ram som Sverige deltar i, för att genom ett\r\nEES-avtal få del av ett europeiskt ekonomiskt\r\nsamarbete.</pre><pre>Men detta är inte nog! Det förtjänar att om och om\r\nigen framhålla vikten av att vi blir delaktiga i de fyra\r\nfriheterna och att vi även på andra sätt får\r\nmedverka i ett fördjupat samarbete med EG.</pre><pre>Vi i folkpartiet har inte bara stött regeringen i\r\nEuropafrågan -- vi har oavbrutet försökt driva på\r\nregeringen, som vi tycker förhåller sig alltför\r\navvaktande beträffande medlemskap i EG. Det är\r\ninte länge sedan statsministern, och andra statsråd,\r\nansåg att medlemskap knappast var att tänka på\r\noch att om så var låg det mycket långt fram i tiden.</pre><pre>Glädjande nog tycks under det senaste året en\r\nomsvängning ha skett inom regeringen.\r\nStatsministerns uttalande på den\r\nsocialdemokratiska kongressen, får väl tolkas så,\r\natt han nu t.o.m.tycker att ett medlemskap vore bra\r\nför Sverige. Men fortfarande hör man inget statsråd\r\nuttala sig för medlemskap i EG, utan att samtidigt\r\nlägga in några förbehåll.</pre><pre>Det är klart att också vi skall hävda våra intressen,\r\nsåväl som EG-länderna gör i sina förhandlingar,\r\nmen det vore av värde att i klarhet uttrycka en\r\nvilja -- en vilja att vara med i gemenskapen, att säga\r\nja till Europa. Det är de signaler som Sverige\r\nbehöver ge.</pre><pre>Herr talman! Det finns de som framställer EG som\r\nett hot mot vår välfärd. Vi har inte undgått att höra\r\nflagranta exempel på direkt skrämselpropaganda\r\njust från den här talarstolen för en stund sedan.\r\nEG-motståndarna brukar ta upp särskilt\r\nkonsumentpolitiken och miljön. Därför tänker jag\r\nuppehålla mig en stund vid just\r\nkonsumentpolitiken.</pre><pre>Vissa EG-länder har inte samma typ av\r\nkonsumentlagstiftning som Sverige. Detta antas\r\nautomatiskt leda till att den är sämre och att den\r\nsvenska marknaden kommer att översvämmas av\r\nfarliga och dåliga produkter ju närmare EG vi\r\nkommer.</pre><pre>Vi i folkpartiet tror att det är precis tvärtom. Ingen\r\nenskild åtgärd skulle gynna de svenska\r\nkonsumenterna mer än ett svenskt medlemskap i\r\nEuropeiska gemenskapen.</pre><pre>Hur kommer då den enskilda människan här\r\nhemma i Sverige att märka någon förbättring om vi\r\nblir med i EG? Det skulle märkas på många sätt,\r\nmen några av de mest direkta och synbara tecknen\r\nför konsumenten är större mångfald, ökat utbud\r\noch pressade priser.</pre><pre>Livsmedelspriserna har exempelvis varit föremål\r\nför diskussion i vårt land under den gångna\r\nsommaren. Matpriserna har stigit betydligt\r\nsnabbare än andra priser i Sverige. Under 80-talet\r\nblev maten 16 % dyrare än andra varor och tjänster\r\nhär hemma. I EG-länderna var däremot\r\nprishöjningen under samma tid något mindre på\r\nmat än på andra varor.</pre><pre>Eftersom jag gör prisjämförelsen mot andra varor,\r\ngår det inte att bortförklara den med att Sverige har\r\nhögre moms. Och skillnaden mot EG går heller inte\r\natt hänföra till att ersättningen åt bönderna skulle\r\nvarit mycket större i Sverige än i EG. Hela det\r\nredovisade förädlingsvärdet i jordbruket är\r\nomkring 15 miljarder kronor, medan prisskillnaden\r\ngentemot EG är nästan 25 miljarder kronor. Det\r\nskulle alltså inte räcka till en utjämning ens om de\r\nsvenska jordbrukarna jobbade helt gratis.</pre><pre>Det finns naturligtvis ett antal faktorer som spelar\r\nin beträffande de nuvarande svenska\r\nlivsmedelspriserna kontra EGs. Men konkurrens\r\noch frihandel har alltid visat sin stora positiva\r\nbetydelse för i synnerhet små länder som Sverige.</pre><pre>Det är därför mycket oroande att det nu kärvar hårt\r\ni GATT-förhandlingarnas slutskede. Inte minst\r\ninom livsmedelspolitiken hade det varit önskvärt\r\nmed mera långtgående avtal innebärande ökad\r\nfrihandel. Jag är övertygad om att det svenska\r\njordbruket klarar en konkurrens på lika villkor. En\r\nharmonisering av produktions- och\r\nhandelsvillkoren, kombinerat med öppnare gränser\r\nskulle välkomnas av både svenska bönder och\r\nkonsumenter.</pre><pre>På teko-området har folkpartiet under många år\r\nkrävt borttagande av tullar och\r\nimportbegränsningar. Textil och konfektion är\r\nvaror som bl.a. de östeuropeiska länderna kan sälja\r\noch är ett viktigt bidrag till deras ekonomiska\r\nutveckling och omdaning.</pre><pre>Vi gläder oss åt att socialdemokraterna nu är på\r\nsamma linje, och vi hoppas naturligtvis att\r\nriksdagsbeslutet om borttagandet av kvoterna\r\nfullföljs.</pre><pre>Därmed är jag tillbaka till Östeuropa.</pre><pre>Utvecklingen i östländerna tror jag sker effektivast\r\ngenom insatser på två sätt: dels genom ett utökat\r\nhandelsutbyte, dels genom att svenska företag med\r\nstörre djärvhet ger sig in med etableringar,\r\ninvesteringar och produktion i Polen, Ungern,\r\nTjeckoslovakien liksom i de baltiska staterna. Såväl\r\nvaruproduktion som tjänsteproduktion är viktig --\r\ninte minst utbildning.</pre><pre>Vi tror att skapandet av handelskamrar och\r\nhandelskontor i öststaterna är ett effektivt sätt att\r\nstimulera handel och etableringar. Vi behöver\r\ncentraler där uppgiften består i att upprätta kanaler\r\noch knyta kontakter. Därför vill vi uppmana\r\nregeringen att verka för upprättandet av\r\nhandelskamrar i dessa länder.</pre><pre>Däremot bör vi vara försiktiga med överbeskydd av\r\nsvenska företag. Det vore fel att lyfta av\r\nrisktagandet och ansvaret, liksom det givetvis vore\r\nfel att försöka styra och leda företagets\r\navvägningar.</pre><pre>Det är folkpartiets förhoppning att omdaningen i\r\nöststaterna skall leda till förbättrad standard och\r\nhögre livskvalitet för dessa prövade folk, samt\r\ndärmed bidra till en stabilare säkerhetspolitisk\r\nsituation i Europa.</pre><pre>Anf. 25 PER-OLA ERIKSSON (c):</pre><pre>Herr talman! Dagens handelspolitiska debatt förs i\r\nljuset av förhandlingarna om ett EES-avtal och\r\nUruguayrundan inom GATT. Två förhandlingar\r\nsom har stor betydelse för Sverige.</pre><pre>Integrationsprocessen i Västeuropa och den nya\r\nöppenheten, ekonomiska nyorienteringen och\r\ndemokratiseringen i Östeuropa gör 1990-talet till\r\nEuropas årtionde. Och när Arja Saijonmaa sjunger\r\n''Jag vill leva i Europa!'' uttrycker hon en stark vilja\r\nsom säkert får instämmanden från många i vårt\r\nland.</pre><pre>Vi tillhör Europa. Europa är vår hemmaplan och\r\nvår främsta exportmarknad. Här känner vi\r\nsamhörighet -- ekonomiskt, kulturellt och socialt.\r\nDet är i det nya Europa som vi skall skapa vår\r\ngemensamma framtid. Därför säger centern ja till\r\nhela Europa.</pre><pre>Drygt 70 % av den svenska utrikeshandeln går till\r\nländerna inom EFTA och EG. Därför är det\r\nnaturligt att samarbetet med dessa länder\r\nintensifieras. Genom ett EES-avtal blir vi delaktiga\r\ni EGs inre marknad. Vi får tillgång till\r\nsamarbetsprojekt inom forskning, utbildning, miljö\r\noch småföretagsutveckling. Men, och det är viktigt\r\natt komma ihåg, samtidigt måste vi öppna dörrarna\r\ntill Öst- och Centraleuropa.</pre><pre>Ett närmande till EG får inte låsa Sveriges\r\nhandlingsfrihet eller begränsa antalet\r\nhandelspartners. Vi måste även framgent kunna\r\nvidta olika åtgärder inom t.ex. miljöområdet utan\r\natt det kan ifrågasättas av EG. Vår ambition måste\r\nvara att slå vakt om höga miljökrav. Vi skall inte\r\ntvingas pruta på våra egna miljöambitioner.</pre><pre>I förhandlingarna med EG har vi också mycket att\r\nge. Det gäller den sociala dimensionen -- det har\r\nockså påtalats tidigare i den här debatten. Vår\r\nambition måste vara att dra med oss EG-länderna i\r\nökade satsningar t.ex. inom arbetslivet och på\r\nmiljöområdet.</pre><pre>Hittills har debatten om våra relationer till EG mest\r\nhandlat om industrins och näringslivets villkor. Det\r\när för begränsat, tycker jag. Ett EES-avtal\r\nförvandlar inte heller Sverige till en randstat, som\r\nen del anser. Vi blir med i byggandet av det nya\r\neuropeiska huset. Det är faktiskt dags att vidga\r\nsynfältet.</pre><pre>Europadebatten måste också handla om kulturellt\r\nutbyte. Vi kan utveckla den europeiska kulturen,\r\nlåta den lappländska samekulturen möta den\r\ngrekiska Zorbadansen, låta den spanska flamencon\r\nblandas med Dalarnas folkdanslag, osv.</pre><pre>Vi måste skapa ett Europa där vi får likartade\r\nregler för examina, så att sjuksköterskan, läraren,\r\ningenjören, verkstadsteknikern kan arbeta var\r\nhelst hon eller han vill i det nya Europa. En\r\ngemensam arbetsmarknad måste skapas.</pre><pre>Våra ungdomar måste få möjlighet att studera var\r\nde vill i Europa. Småföretagen måste få\r\nutvecklingsmöjligheter och kunna nå nya\r\nmarknader. Angelägna forsknings- och\r\nutvecklingsprogram kan vi också genomföra.</pre><pre>Det primära är nu att lotsa fram ett EES-avtal som\r\nträder i kraft samtidigt som EGs inre marknad står\r\nklar, dvs. vid årsskiftet 1992/1993. EES-avtalet kan\r\ndå visa om vi nått tillräckligt långt.</pre><pre>En del ser ett EES-avtal som ett inre väntrum eller\r\nen förtida inträdesbiljett till medlemskap i EG.\r\nMen de bör komma ihåg att EG står inför stora\r\nförändringar. Som tidigare har påtalats i den här\r\ndebatten är det två regeringskonferenser som\r\nkommer att bli avgörande för EGs vägval. I dag vet\r\ningen vart dessa konferenser leder, inte ens EG-\r\nländerna själva.</pre><pre>Om de leder till en politisk union med gemensam\r\nförsvars- och säkerhetspolitik och valutaunion med\r\ngemensam valuta och centralbank, innebär det ett\r\nlångtgående ekonomisk-politiskt samarbete. I\r\npraktiken skulle det kraftigt begränsa ländernas\r\nmöjligheter att föra en självständig ekonomisk\r\npolitik. Därför finns det inte anledning att nu ta\r\nställning till svenskt medlemskap i EG.</pre><pre>I söndags kunde vi höra att en av Anita Gradins\r\nnärmaste rådgivare, Björn Rosengren, som är\r\nledamot av regeringens EG-råd, trodde på en\r\nsvensk medlemsansökan redan våren 1991. Jag vill\r\nfråga Anita Gradin: Vilken information har Björn\r\nRosengren fått som vi i riksdagen och EFTA-\r\ndelegationen saknar? Delar Anita Gradin sin\r\nrådgivare Rosengrens uppfattning om tidpunkten\r\nför en medlemsskapsansökan?</pre><pre>Till skillnad från EFTA-länderna, som talar med en\r\nröst, hörs i dag en kör av röster från EG. Thatcher\r\nsäger en sak, Kohl en annan, Delors en tredje. Vi\r\nmåste snart ställa frågan: Vad vill egentligen EG?</pre><pre>Och vad menar våra närmaste grannar i söder? Paul\r\nSchlüter och Uffe Ellemann-Jensen har vid olika\r\ntillfällen talat om att Sverige bör bli medlem i EG.\r\nVad är motivet? Är det av välvilja de uttalat sig så,\r\neller känner sig de herrarna så ensamma att de\r\nbehöver hjälp från det större Sverige för att hävda\r\nsig i EG?</pre><pre>Om EG väljer att bredda sitt samarbete till att\r\nomfatta fler länder i stället för att enbart fördjupa\r\ndet för de nuvarande tolv länderna, om\r\navspänningen i Europa fortsätter och om en\r\nalleuropeisk säkerhetsordning skapas -- då är\r\nförutsättningarna för ett medlemskap för det\r\nneutrala Sverige inom räckhåll. En svensk ansökan\r\nom medlemskap kan då bli aktuell redan under\r\nnästa mandatperiod. Men låt oss ta ett steg i\r\nsänder -- först slutföra EES-förhandlingarna, låta\r\navtalet träda i kraft och se vad EG själv vill.</pre><pre>Herr talman! Den svenska handelspolitiken bör i\r\nökad utsträckning inriktas på att stärka Norden\r\nsom hemmamarknad genom att avlägsna\r\nhandelshinder mellan de nordiska länderna. Det\r\nskulle ge Norden en förstärkt position i arbetet med\r\nen öppnare handel i Europa.</pre><pre>Omvälvningarna i Europa måste också leda till att\r\nsvensk handelspolitik mer inriktas på att främja\r\nhandeln med de nya, fria staterna i öst. För de\r\nsvenska företagen finns en i stort sett obegränsad\r\nmarknad i öst. Därför bör de visa större intresse för\r\nhandel och samarbete med denna del av Europa.\r\nJag kan instämma i Pär Granstedts anförande\r\ntidigare, där han efterlyste större aktiviteter från\r\nregeringens sida för att stödja och främja handeln\r\nmed öst.</pre><pre>Centern har i många sammanhang tidigare påtalat\r\nbehovet av miljöinvesteringar och\r\nreningsanläggningar i flera av öststaterna. Inom\r\nsvensk industri finns ett stort kunnande, som\r\nkommer väl till pass, på detta område.</pre><pre>Den s.k. Uruguay-rundan inom GATT går i höst in\r\npå sitt slutvarv. Ett misslyckande i GATT gör att\r\ndet finns stor risk för att tre handelsblock uppstår i\r\nvärldshandeln: Japan, USA och EG. Sverige skulle\r\ni en sådan situation ha små förutsättningar att\r\nhävda sig gentemot dessa block. Andra som skulle\r\nförlora är u-länderna. En framgång i GATT-\r\nförhandlingarna är ett viktigt svenskt intresse.</pre><pre>I GATT-förhandlingarna måste Sverige också\r\nmedverka för att införa miljömål och\r\nmiljöklausuler. Produkter som tillverkas under\r\nförhållanden som från miljösynpunkt eller av\r\nsociala skäl inte är acceptabla skall inte komma ut\r\npå den internationella marknaden.</pre><pre>Sverige bör också som nation införa regler som\r\nstoppar import av varor som har tillverkats på ett i\r\nSverige förbjudet sätt. Likväl bör vi naturligtvis\r\ninte medverka till export av produkter eller\r\nteknologier som är miljöstörande, t.ex.\r\nkärnkraftsteknologin.</pre><pre>I skuggan av de mer välbevakade förhandlingarna\r\nom jordbrukssubventioner inom GATT pågår ett\r\nmer obemärkt spel om de s.k. immaterialrättsliga\r\nfrågorna, TRIPs.</pre><pre>USA har hävdat att avsaknaden av patenträtt inom\r\nett visst område skall betraktas som ett\r\nhandelshinder och därför regleras i GATT. Om\r\nUSA får sin vilja igenom kommer i de nya GATT-\r\nreglerna alla inskränkningar i patentsystemet att\r\nförbjudas. Vi tvingas då att acceptera patent på\r\nmänskliga vävnader, djur, växter och\r\nmikroorganismer utan att vi över huvud taget har\r\ndiskuterat det här hemma.</pre><pre>Häromdagen fick jag se en inbjudan från\r\nIndustriförbundet och Centrum för immaterialrätt\r\noch medierätt till ett seminarium om TRIPs i\r\nGATT. Om man betalade 2 800 kr. fick man ''en\r\nunik chans för svenska företag och andra\r\nintresserade att informera sig om -- och faktiskt\r\npåverka -- slutförhandlingarna om TRIP, som nu\r\ngår in i sista ronden''.</pre><pre>Jag har inte vare sig tid eller lust att gå på\r\nIndustriförbundets seminarium för att få veta den\r\nsvenska inställningen i den här viktiga frågan. Jag\r\nvill höra det nu i dag av Anita Gradin: Vilken\r\ninställning har Sverige redovisat i GATT? Är\r\navsaknaden av patent på liv ett handelshinder för\r\nSverige?</pre><pre>Anf. 26 ROLF L NILSON (v):</pre><pre>Herr talman! Det är bra att vi i dag kan ha en\r\ndebatt om handelspolitik på temat Sverige och\r\nEuropa som verkligen har förutsättningar att göra\r\nrubriken rättvisa. Tidigare Europadebatter har\r\naldrig blivit några riktiga Europadebatter. De har\r\nvarit alltför fixerade vid EG-problematiken och\r\ndärmed i praktiken bara kommit att omfatta 12 av\r\nEuropas 34 stater, eller i bästa fall handlat bara om\r\nVästeuropa.</pre><pre>Jag vill för ordningens skull påminna om att\r\nvänsterpartiet under en följd av år med mycket liten\r\nframgång har försökt att bredda debatten till att\r\nomfatta hela Europa. Det har vi gjort genom att\r\nkräva att den svenska handeln skulle breddas och\r\ninriktas på alla Europas länder.</pre><pre>Det har då från övriga partier funnits mycket litet\r\nintresse för en sådan breddning. Tvärtom har man i\r\npraktiken aktivt motarbetat en sådan breddning\r\ngenom att tillåta att Sverige medverkat i\r\nhandelsbojkott av de östeuropeiska länderna. Jag\r\ntänker då i första hand på teknikembargot, som\r\nfortfarande tillämpas mot vissa östeuropeiska\r\nländer och mot u-länder och som ännu i dag är ett\r\nhinder för de östeuropeiska ländernas utveckling.</pre><pre>I dag är situationen lyckligtvis en helt annan.\r\nGenom de revolutionerande omvälvningarna i\r\nÖsteuropa har det skapats helt nya förutsättningar\r\nför en handel som omfattar hela Europa, och\r\ndärmed också för en bredare debatt här.</pre><pre>Nu är alla intresserade av att främja utbytet med\r\nÖsteuropa. Mitt intryck är emellertid att man\r\nåtminstone från borgerligt håll främst är intresserad\r\nav Östeuropa som marknad och som\r\nmarknadsekonomiskt fullskalexperiment. Det är\r\nalldeles uppenbart att extrema\r\nmarknadsekonomiska idéer har stark\r\nattraktionskraft i Central- och Östeuropa.</pre><pre>Oavsett detta är det viktigt att Sverige målmedvetet\r\noch energiskt engagerar sig för att utveckla handeln\r\nmed f.d. statshandelsländerna i Öst- och\r\nCentraleuropa. Det är viktigt för vår egen del för\r\natt göra vår handel mindre beroende av de västliga\r\nindustriländerna. Det är givetvis viktigt att Sverige\r\nockså utvecklar en solidarisk handel med u-länder\r\nutanför Europa. Men det är också viktigt för\r\nutvecklingen i Öst- och Centraleuropa. Sverge har\r\n''varor'' som är attraktiva på denna nya marknad.\r\nBehoven och förutsättningarna är givetvis olika i\r\nolika länder, men det finns tydliga gemensamma\r\ndrag, som hänger samman med att de nu störtade\r\nregimerna var relativt lika och med att länderna var\r\nunderordnade och starkt beroende av\r\nSovjetunionen. De gemensamma dragen är att de\r\ngamla regimerna har lämnat efter sig ekonomier i\r\nolika grad av kristillstånd. Man har lämnat efter sig\r\nen nerkörd, omodern industri till stora delar förödd\r\nnatur.</pre><pre>Man har också lämnat efter sig ett arv som är väl så\r\ntungt att bära och som kommer att vara och är ett\r\nproblem när det gäller att utveckla relationerna till\r\ndessa länder. I stort sett alla intressorganisationer\r\nav typ fackliga organisationer,\r\nkonsumentorganisationer m.fl. är djupt\r\nkomprometterade genom sitt samröre med den\r\ngamla regimen. Det gäller också många av de\r\nexisterande partierna. Är de inte komprometterade\r\när de svaga genom att alla former av kollektiva\r\nintresseyttringar är starkt misstänkliggjorda och\r\nupplevs som ett minne av det förgånga.</pre><pre>Det betyder sammanfattningsvis att man knappast\r\nunder överskådlig framtid kan bygga ett\r\nhandelsutbyte på en ''fri'' handel mellan\r\njämbördiga parter. Handeln måste vara solidarisk\r\noch närmast jämställas med u-landshandel. Det\r\nmåste vara en kombination av handel och bistånd.</pre><pre>Sverige har varor och kunskaper som är viktiga på\r\nden nya marknaden. Vi har varor på områden som\r\när intressanta mot den bakgrund som jag har\r\nskisserat.</pre><pre>Svenskt kunnande och teknik på miljö- och\r\nenergiområdet är en viktig resurs.</pre><pre>Svenska erfarenheter av omstrukturering och\r\nmodernisering av branscher som skogsindustri,\r\npapper, stål- och gruvindustri kan vara av stort\r\nvärde.</pre><pre>Det är på samma sätt med delar av svensk offentlig\r\nsektor, t.ex. televerket, arbetsmarknadsverket.</pre><pre>Jag är mycket väl medveten om att detta inte är\r\nnågot nytt och att det förekommer insatser på dessa\r\nområden, men jag vill ändå fråga Anita Gradin:\r\nVilka ytterligare insatser planerar regeringen på\r\ndessa områden?</pre><pre>Många svenska storföretag är redan på plats i Öst-\r\noch Centraleuropa och förbereder affärer eller har\r\nredan genomfört affärer. De är i flera fall för sina\r\naffärer beroende av exportkreditgarantier. Jag vill\r\nta upp två frågor i anslutning till detta:</pre><pre>I samband med att riksdagen i våras antog nya\r\nregler för exportkreditgarantier krävde vi i\r\nvänsterpartiet att sådana garantier inte skulle utgå\r\nom man på goda grunder kan misstänka att\r\nexporten sker med syfte att kringgå begränsande\r\nsvensk lagstiftning. Det kan inte uteslutas att\r\nsådana fall kan uppstå vid export till något\r\nösteuropeiskt land. Det kan gälla bioteknik,\r\nläkemedelsproduktion, och det kan gälla export av\r\nnyckelfärdiga anläggningar som inte uppfyller högt\r\nställda miljökrav eller rimliga krav på arbetsmiljö.</pre><pre>Och jag vill fråga Anita Gradin: Är Anita Gradin\r\nberedd att förhindra att statligt stöd till export utgår\r\ni sådana sammanhang?</pre><pre>Den andra frågan är: Det finns återkommande\r\nuppgifter om att premierna på svenska\r\nexportkreditgarantier ligger högt i förhållande till\r\nvissa konkurrentländers villkor. Är\r\nhandelsminstern beredd att garantera att svenska\r\nföretag inte hamnar i underläge gentemot\r\nkonkurrenter på grund av omotiverat höga\r\ngarantipremier?</pre><pre>Solidarisk handel med Öst- och Centraleuropa\r\nmåste också innebära att Sverige öppnar sina\r\ngränser på ett generöst sätt för de produkter som\r\nde länderna har att erbjuda. Det innebär bl.a. ökat\r\ntillträde för tekoprodukter och för jordbruks- och\r\nlivsmedelsprodukter. En generös inställning till\r\nsådan import får inte innebära att Sverige\r\naccepterar produkter som producerats på ett socialt\r\noacceptabelt sätt eller att man avstår från\r\nmiljökrav. Det är min övertygelse att detta är\r\nmöjligt och att en sådan import inte behöver bli\r\nnågot egentligt hot mot svensk produktion på de\r\nberörda områdena.</pre><pre>Det är också av särskilt svenskt intresse att utveckla\r\nÖstersjöhandeln. Den domineras i dag\r\neftertryckligt av handeln med Tyskland. Handel\r\nmåste utvecklas med flera länder. Man har i\r\ndiskussionen anknutit till Hansatraditionen. Det\r\nhar Nic Grönvall gjort vältaligt i dag. Man kan\r\nockså anknyta till talet om Östersjön som ''Fredens\r\nhav''. Verkliga förutsättningar för detta finns inom\r\nräckhåll. Utökad Östersjöhandel kan vara ett\r\nverksamt sätt att stärka de baltiska staterna i deras\r\nsträvan efter självbestämmande. Svenska\r\nhandelskontor i de baltiska huvudstäderna och i\r\nandra öst- och centraleuropeiska huvudstäder är\r\ndärför mycket angelägna.</pre><pre>Utökad handel inom Östersjöområdet är dessutom\r\nett verksamt sätt att främja lösningen av de\r\ngemensamma miljöproblem som vi har i området.\r\nDet kan dessutom vara ett sätt att balansera\r\nutvecklingen i södra Europa.</pre><pre>Jag måste understryka att ett utvecklat och fritt\r\nhandelsutbyte är värdefullt, men att det inte är av\r\nnågot överordnat värde. Det är när handeln sker\r\njämbördigt, när den underordnas övergripande\r\nmål, som den blir verkligt värdefull!</pre><pre>Sådana mål är hushållning med resurser,\r\nanpassning till vad naturen och miljön tål, sociala\r\nhänsynstaganden och jämn fördelning av välstånd.\r\nHandeln måste vara både fri och solidarisk!</pre><pre>Vänsterpartiets synpunkter när det gäller EG är väl\r\nkända. Vi har fler förbehåll än vad\r\nriksdagsmajoriteten har för sitt närmande till EG.\r\nDet är givetvis ett stort framsteg om\r\nförhandlingarna med EG har givit vid handen att\r\nEFTA-länderna inte behöver sänka sina gränser\r\neller förändra sina regler när det gäller hälsa, miljö\r\noch säkerhet.</pre><pre>Det verkar som om de som sjunger EGs lov har\r\nglömt bort att EG också kännetecknas av\r\nmassarbetslöshet och massfattigdom.</pre><pre></pre><pre>Anf. 27 INGER SCHÖRLING (mp):</pre><pre>Herr talman! Det känns nästan högtidligt att stå\r\nhär i dag när vi nu har fått en heldagsdebatt\r\nrubricerad Sverige och Europa. Under de två år\r\nmiljöpartiet har funnits i riksdagen har vi gjort\r\nupprepade försök att få just Europa och EG-frågan\r\npå dagordningen. Det är väl inte så ofta som vi har\r\nlyckats.</pre><pre>Debatten har varit bra och ibland klargörande. De\r\nflesta, har det visat sig, vill inte ha det EG som finns\r\ni dag, utan man vill ändra litet grand här och litet\r\ngrand där. Det är egentligen det EG man själv\r\ndrömmer om som man vill ha. Några har också\r\nblandat ihop Europa och EG. Vi i miljöpartiet\r\nsäger ja till Europa, men det innebär inte att vi\r\nsäger ja till EG.</pre><pre>Nic Grönvall har blandat ihop dessa två saker.\r\nDessutom kunde han inte låta bli att komma med\r\nden vanliga terminologin om miljöpartiet i\r\ntalarstolen. Nic Grönvall ser rött när han ser grönt.\r\nNic Grönvall tror att vi är emot allt som han\r\nföreträder. Det kanske är så. Jag förstår inte hur\r\nNic Grönvall kan klara av att heta Grönvall. Han\r\nkanske borde döpa om sig till Blåvall.</pre><pre>Moderater och folkpartister vill att vi skall ha\r\nmedlemskap i EG, och de har inte tyckt att det är\r\nså mycket att resonera om här i riksdagen, utan att\r\ntiden och industrilobbyisterna får göra sitt. Nu\r\nhörde vi att det skall bli en valfråga och det är väl\r\nbra så, men jag säger: ''Det är så dags då''. Det är\r\ninte så konstigt att frånvaron av debatt i riksdagen\r\nhar tolkats som om regeringen och förhandlarna\r\nhelst vill göra upp det här själva över folkets och de\r\nfolkvaldas huvuden. T.o.m. EG-debattörer i vårt\r\ngrannland reagerar och säger att avsaknaden av en\r\nbred svensk EG-debatt är farlig för hela Norden.\r\nEG är inte bara ett hot mot den nationella\r\nsjälvständigheten, utan också mot full\r\nsysselsättning, aktiv miljöpolitik och generell\r\nvälfärds- och jämlikhetspolitik. Detta säger Kristen\r\nNygaard, som är ledare för ''Nei till EF'' i Norge, i\r\nDN i förra veckan.</pre><pre>Men självständighets- och demokratifrågorna har\r\nsocialdemokraterna inte velat diskutera så mycket,\r\nutan man har i huvudsak koncentrerat sig på\r\nneutralitetspolitiken. Men neutralitetspolitiken har\r\ni och med regeringsförklaringen förra veckan\r\nfaktiskt också blivit litet svävande tycker jag, även\r\nom Sten Andersson gjorde vissa förbättringar här i\r\ndag.</pre><pre>Man börjar undra var det politiska maktcentrumet\r\ni Sverige finns, och om regeringen alls tycker att det\r\när här i riksdagen som debatten skall föras när vi\r\nskall ta viktiga beslut för framtiden. Nu görs\r\npolitiken upp i andra kammare och i andra\r\nsammanträdesrum än i riksdagens och också vid\r\n''round tables'' ute i Europa. Energipolitiken,\r\nskattepolitiken, TV-politiken och trafikpolitiken är\r\nbara några exempel på detta. Är det så EG-frågan\r\nockså skall hanteras, Anita Gradin?</pre><pre>Vi kan ha olika uppfattningar om EG och om den\r\ninre marknadens fördelar och nackdelar. Men vi\r\nborde vara överens om att ett absolut minimikrav i\r\nen demokrati är att alla fakta skall läggas på bordet\r\nnär den gemensamma framtiden står inför ett\r\navgörande beslut, hur obekväma de än må vara.\r\nDen bistra sanningen är alltid att föredra framför\r\nden söta lögnen! Är det av ren och skär omtanke\r\nsom svenska folket skall invaggas i tron att vi kan\r\nplocka russinen ur EG-kakan utan att vi själva\r\nbehöver täppa igen hålen efter russinen med något\r\nannat? En sådan omtanke hör inte hemma i en\r\ndemokrati med självständiga och tänkande\r\nmänniskor.</pre><pre>Vi står nu inför den största samhällsomställningen\r\nnågonsin i nutida historia, det har flera varit inne\r\npå. Ett systemskifte, folkhemsmodellen skall\r\nersättas av något annat -- och rasande fort skall det\r\ngå. Redan om två år och tre månader skall enligt\r\nplanerna inrättningen i EG-ledet vara klar. Även\r\nom inte avtalet träder i kraft före den 1 januari 1993\r\när tidtabellen i EES-förhandlingarna ännu mer\r\noptimistisk. ''Siktet är inställt på att slutföra\r\nförhandlingarna vid årsskiftet.'' Samma tidpunkt\r\nkom Anita Gradin och EG-kommissionens\r\nansvarige för utrikesfrågor, vice president Frans\r\nAndriessen, fram till vid det årliga högnivåmötet\r\nden 10 september. Målsättningen är ett slutgiltigt\r\navtal under första halvåret 1991. Det är om tre fyra\r\nmånader det!</pre><pre>Vad är det egentligen som håller på att hända så\r\nsnabbt utan folkets deltagande? Vi måste ställa\r\nfrågor som:</pre><pre>Vad syftar integrationsprocessen egentligen till och\r\nvad syftar de fyra friheterna för pengar, tjänster,\r\narbetskraft och varor till? Mitt svar blir: Att skapa\r\nekonomisk tillväxt och en storskalig inre marknad\r\noch att producera varor där det är lönsamast, vilket\r\ninnebär centralisering, sammanslagningar och\r\nstorskalighet.</pre><pre>Vilket Europa är det som skall förverkligas? Mitt\r\nsvar blir: En politisk union och en ekonomisk och\r\nmilitär stormakt.</pre><pre>Hur viktig är den nationella självständigheten?\r\nMitt svar blir: Den är så viktig -- och det visar också\r\nvår grundlag -- att Sverige endast i begränsad\r\nomfattning kan överlämna beslutsrätten till en\r\növerstatlig organisation. Detta har vi haft problem\r\nmed, och nu har det kommit en stor promemoria\r\nsom DNs ledare i går kommenterade och där\r\nkonstaterade man att frågan om behovet av\r\ngrundlagsändring står obesvarad trots\r\nförhandlarnas expertskicklighet.</pre><pre>Hur mycket av miljöhänsyn, välfärd och jämlikhet\r\när vi villiga att köpslå om? Mitt svar blir: Inget alls.\r\nMen den frågan vill jag också att Anita Gradin skall\r\nsvara på.</pre><pre>Sverige slipper EG-regler. Det kunde vi läsa i en\r\nDN-rubrik den 21 september. Enligt denna artikel\r\nskulle Sverige liksom de andra EFTA-länderna\r\nslippa att anpassa sig ''nedåt'' till EGs regler för\r\nhälsa, säkerhet och miljö. Ja, det låter ju bra, men\r\ndet är bara så att EGs principiella medgivande för\r\nenskilda länder att upprätthålla högre normer\r\nurholkas, såvitt jag kan förstå, av två\r\ninskränkningar. För det första så tillåts endast\r\nhögre normer om de inte samtidigt utgör dolda\r\nhandelshinder. Nyligen förbjöd EG-domstolen\r\ntyskarna att införa miljöavgifter för lastbilstrafik på\r\nmotorvägarna. För det andra kan inte varor från\r\nEG-länderna stoppas, även om de är tillverkade\r\nefter lägre normer. Även om Sverige får tillstånd att\r\nbehålla t.ex. asbestförbudet, måste vi tillåta import\r\nav asbestvaror från EG. Har verkligen EG gått med\r\npå något som inte redan gäller, Anita Gradin? Är\r\ninte detta bara en vad jag kallar ''taktisk\r\nbluffnyhet''?</pre><pre>Sedan skulle jag vilja ta upp frågan om löften från\r\nförr. Den 26 januari 1989 lovade Anita Gradin här\r\ni riksdagen att regeringen ''inte skulle acceptera\r\nnågon social nedrustning, försämrad miljö, minskat\r\nkonsumentskydd, urholkad arbetsrätt, eftergifter\r\npå arbetsområdet eller försämrade arbetsvillkor''\r\nsom pris för EG-anpassningen. Gäller dessa löften\r\nfortfarande, Anita Gradin? Kan de upprepas\r\nordagrant?</pre><pre>När det sedan gäller probleminventering EES, den\r\nlista med femtiotvå problempunkter som till slut\r\nbara blev åtta. Hur kunde det vara så att borta från\r\nundantagslistan var för Sveriges del: kemikalier,\r\nbekämpningsmedel, kärnkraftssäkerhet, kollektiva\r\nförsäkringar, socialförsäkringar och mycket annat.\r\nHur gick det till, Anita Gradin?</pre><pre>I ett informationsblad från UDs handelsavdelning\r\nsägs ''att eventuella undantag från EGs regelverk\r\nmåste begränsas till ett mycket litet antal fall där\r\nfundamentala intressen kan åberopas. Det\r\nunderströks att undantag måste vara\r\ntidsbegränsade.'' Vad är det då som menas med\r\nfundamentala intressen? Och en tidsbegränsning,\r\nhur lång kan den bli?</pre><pre>Sammanfattningsvis är det två för Sverige viktiga\r\nfrågor som jag faktiskt förväntar mig svar på. För\r\ndet första: Finns det något undantag, någon regel,\r\nsom är så viktig att vi inte släpper på den i\r\nförhandlingarna? Och för det andra: Om det visar\r\nsig att vi bara blir ett remissorgan utan inflytande,\r\nfaller EES-avtalet då?</pre><pre>Anf. 28 LENNART PETTERSSON (s):</pre><pre>Herr talman! Den här handelspolitiska debatten\r\nblir av naturliga skäl mest en EG-debatt. Någon har\r\nsagt att EES-förhandlingarna syftar till ett\r\nekonomiskt men inte till ett politiskt medlemskap i\r\nEG. Det ligger mycket i detta eftersom\r\nförhandlingarna främst är inriktade på att se till att\r\nEFTA-länderna kommer med i EGs inre marknad.\r\nDärmed skulle det svenska näringslivet slippa att\r\ndiskrimineras på den för Sverige helt avgörande\r\nvästeuropeiska marknaden.</pre><pre>Västeuropa tar nu hela tre fjärdedelar av vår\r\nexport. Om man samtidigt betänker att mer än\r\nhälften av Sveriges industriproduktion exporteras,\r\ninser de allra flesta varför EG-marknaden och\r\nVästeuropa är helt centrala för sysselsättningen och\r\nvälståndet i vårt land.</pre><pre>Vi skall utveckla samarbetet med Östeuropa.\r\nDet kommer dock att ta tid. Östeuropa kommer\r\ndärför under lång tid framöver inte att utgöra något\r\nalternativ till Västeuropa. Det är en fråga om\r\nbåde -- och. Det finns anledning att slå fast det. Vi\r\nskall inte inbilla oss att vi kan genomföra snabba\r\nförändringar i vårt handelspolitiska mönster.</pre><pre>För att återgå till EG-frågorna är det uppenbart att\r\nvi även på andra områden måste samarbeta nära\r\nmed EG. Det gäller miljöpolitiken, forskning,\r\nutveckling, utbildning och i strävandena att skapa\r\nett ''medborgarnas Europa'', som kännetecknas av\r\nfri rörlighet, kulturutbyte och samhörighet.</pre><pre>För att sammanfatta den position som efterhand\r\npå många håll har mejslats fram när det gäller vår\r\nsyn på EG och relationerna med EG, kan man säga\r\natt vi inte skyddar vårt välstånd och den fulla\r\nsysselsättningen genom att isolera oss. Det är\r\ntvärtom så att genom att våra företag har kunnat ha\r\ndet ekonomiskt stora och starka Västeuropa\r\nsnarare än Sverige som sin huvudmarknad, har vi\r\nkunnat bygga vårt välstånd till dess nuvarande höga\r\nnivå. Det är på den grunden som vi bygger våra\r\nresurser till vår sociala trygghet och mycket annat\r\nsom vi tycker är viktigt.</pre><pre>Jag tror inte att den svenska modellen kommer\r\natt kunna värnas genom en isolationistisk politik.\r\nVi har i själva verket redan gjort vårt vägval.\r\nSverige har satsat på öppna gränser, internationell\r\narbetsfördelning och fri handel som grundläggande\r\nmedel att åstadkomma välståndsutveckling.\r\nFöretagen och kapitalet rör sig numera fritt över\r\nnationsgränser, även över den svenska\r\nnationsgränsen. Valutaregleringen är avskaffad,\r\nliksom de flesta inskränkningar som rör handeln.\r\nDär är vi nu.</pre><pre>De frågor som numera allt oftare tränger sig på kan\r\nformuleras på litet olika sätt. Låt mig ge några\r\nexempel. Hur skall medborgarna och löntagarna\r\nkunna kontrollera de krafter som släpps loss genom\r\nden allt snabbare internationaliseringen? Hur\r\nupprätthåller vi en social kontroll över den\r\ninternationella marknadsekonomin? Hur\r\nkontrolleras i medborgarnas och löntagarnas\r\nintresse de allt större och mäktigare multinationella\r\nföretagen? Hur ser vi exempelvis till att\r\nkapitalägarna får bära sin del av skattebördan? Hur\r\nfår man fram tvingande miljöregler som inte kan\r\nkringgås av skrupelfria företag genom etablering i\r\nett annat västeuropeiskt land med lägre miljökrav?\r\nAlla dessa frågor är viktiga framtidsfrågor som för\r\nSveriges del inte löses av de EES-förhandlingar\r\nsom vi nu är inne på. Låt oss konstatera det.</pre><pre>Ett svar på dessa frågor är att man inte kommer\r\nsärskilt långt om varje land agerar var för sig. Om\r\nvar och en går sin egen väg kommer det alltid att\r\nfinnas andra länder i Västeuropa som försöker\r\nprofitera på att bjuda under. Det ser vi nu mera\r\nalltfler exempel på. Slutsatsen blir därför att\r\nallteftersom internationalieringen fortskrider\r\nkommer nationalstaten som ett instrument för\r\nmedborgarna att bli alltmer otillräcklig på allt fler\r\nområden. Nationalstaten kommer helt enkelt inte\r\natt räcka till för att fullt ut tillvarata medborgarnas\r\nintressen. Låt oss dra den slutsatsen. Den är helt\r\nuppenbar i dagens läge.</pre><pre>De konservativa och nyliberala krafterna i Europa\r\nvill också ha det så. Nationalstaten kan gärna\r\nförsvagas, men något annat som garanterar en\r\nsocial kontroll över den internationella\r\nmarknadsekonomin bör inte komma i dess ställe.\r\nDet är inte för inte som det finns en spänning\r\nmellan Storbritanniens Margaret Thatcher och EG-\r\nkommissionens socialdemokratiske ordförande\r\nJacques Delors i dessa frågor. För Thatcher räcker\r\ndet med att marknaden släpps fri.</pre><pre>Det är hennes och nyliberalernas Europavision.\r\nDelors och socialdemokratin inom EG ser däremot\r\nden inre marknaden bara som det första steget.\r\nDen måste enligt deras uppfattning kompletteras\r\nmed en social dimension, med rättigheter för facket\r\natt kunna tillvarata medlemmarnas intressen\r\neffektivt och med samhällelig kontroll över\r\nkapitalet och de multinationella företagen.</pre><pre>Det är därför inte alls säkert att EG blir den\r\nnyliberala bastion som moderaterna i Sverige tror\r\natt den skall bli. Man kan i stället säga att EG är\r\nsom pastor Janssons berömda påse. Vad den blir\r\nberor på vad man fyller den med.</pre><pre>Om man mäter styrkeförhållandena i det än så\r\nlänge ganska maktlösa EG-parlamentet, finner\r\nman att socialdemokraterna är den överlägset\r\nstörsta partigruppen där. Lägger man samman\r\nsocialdemokraterna med övrig vänster och\r\nmiljöpartister så är denna vänster faktiskt i\r\nmajoritet. Möjligheter finns alltså för ett\r\nprogressivt EG där sysselsättning, rättvis\r\nfördelning och en aktiv miljöpolitik blir allt\r\nviktigare.</pre><pre>Därmed har jag, herr talman, inte tagit ställning för\r\nett svenskt medlemskap i EG. Det avgör\r\nneutraliteten, och där har ännu inte alla brickor\r\nfallit på plats vare sig när det gäller säkerheten och\r\navspänningen i Europa eller EGs eventuella\r\nambitioner på det försvarspolitiska området.</pre><pre>Jag har velat peka på att det finns ett antal\r\nlångsiktiga frågor som nationalstaten inte kan lösa\r\npå egen hand, men som medborgarna kommer att\r\nkräva av oss att vi skall lösa i samverkan med andra\r\nnationer. Det viktigaste instrument som står till vårt\r\nförfogande i vår del av världen är faktiskt EG. Man\r\nhostar inte upp sådana här internationella\r\nsamarbetsformer hur som helst, utan vi måste utgå\r\nifrån existerande situation i Europa. Därför är EG\r\nintressant när det gäller att söka lösningen på dessa\r\noundvikliga frågor. De blir således inte mindre\r\nallteftersom tiden går och internationaliseringen,\r\nsom vi ser det, obönhörligen fortskrider.</pre><pre>Herr talman! Vi borde också alla ha ett gemensamt\r\ninresse av att EES-förhandlingarna genomförs och\r\natt de leder till ett positivt resultat. Jag upprepar\r\nvad som ofta har sagts förr: Ett eventuellt\r\nmedlemskap för Sverige och övriga EFTA-länder\r\nskulle få praktisk betydelse först under andra\r\nhälften av 90-talet. EES-avtalet skulle få betydelse\r\nför företagen och medborgarna i vårt land mer eller\r\nmindre omedelbart. Jag vill därför sluta med att\r\nsäga följande till medlemsaktivisterna. Sitt nu still i\r\nEES-båten till dess att den har rotts i land. Det\r\ntjänar ingens intressen att den båten går i kvav.</pre><pre>Anf. 29 Statsrådet ANITA GRADIN replik:</pre><pre>Herr talman! Visst skall vi lära av historien, Nic\r\nGrönvall. Jag tycker nog att det var mycket mera\r\nmerkantilism än frihandel som präglades av den\r\nhistorien, åtminstone före Bretton Woods.</pre><pre>Det signifikanta för dagens debatt är att vi alla i\r\ndenna kammare är på det klara med att det i dagens\r\nläge inte finns något alternativ till EES-\r\nförhandlingarna. Det är detta som det vanliga\r\nvardagsarbetet måste handla om. Det är viktigt att\r\nklara ut detta. När vi för samtal i Bryssel och EG-\r\nhuvudstäderna får vi också beskedet att man inte är\r\nvillig att diskutera nya medlemskapsförhandlingar.\r\nMan skjuter på det, eftersom man själv vill\r\nbestämma hur det nya EG skall se ut efter 1993.</pre><pre>Ett annat område som är viktigt och upptar vår tid\r\ni dag är Östeuropasamarbetet, att ställa upp för\r\nreformstaterna i Öst- och Centraleuropa. Det gör\r\nvi på många sätt.</pre><pre>Vi gör det genom EFTA, därför att EFTA sedan\r\ntidigare har upprättat samarbetsdeklarationer med\r\nJugoslavien. EFTA har också sedan\r\nGöteborgsmötet upprättat samarbetsdeklarationer\r\nmed Ungern, Tjeckoslovakien och Polen. De\r\ndirekta kontakterna har redan tagits för att man i\r\nslutänden skall kunna få fram ett frihandelsavtal på\r\ndetta område.</pre><pre>Det andra är hela G24-samarbetet, som innebär att\r\nvi tillsammans med alla andra OECD-länder deltar\r\ni en rad aktiviteter, såsom en utvecklingsbank och\r\nliknande, för att konkret ekonomiskt ställa upp för\r\ndessa länder.</pre><pre>Det tredje är vårt eget bilaterala samarbete, som\r\norganiseras genom att vi hos mig i kanslihuset har\r\näven ett Östeuropasekretariat. Och till detta är den\r\nÖsteuropadelegation knuten som tillsattes med en\r\nbred sammansättning utåt i samhället. Vi försöker\r\nalltså på olika områden hitta konkreta lösningar för\r\nsamarbetet. Bl.a. har vi genom EKN, som det har\r\ntalats om tidigare, sett till att få fram regler och\r\nvilka garantier som skall gälla.</pre><pre>I näringsutskottet gjordes det en ordentlig\r\ngenomgång av huruvida de avgifter som Sverige har\r\när större eller mindre än andra länders. Det visade\r\nsig att Sverige följer de regler som Sverige har ställt\r\nsig bakom i OECD-sammanhang.</pre><pre>Vi har också lagt ned mycket arbete inte minst för\r\natt Sovjetunionen skall komma in i detta\r\nperspektiv, och vi har bl.a.\r\nrundabordsdiskussioner. Detta arbete tar sig\r\nuttryck i utbyte av människor, studier, rådgivning\r\noch samarbete på olika sätt. Vi gör också en\r\növersyn av arbetet på våra ambassader och andra\r\nkontor för att vi bättre skall kunna se hur vi skall ha\r\ndet när det gäller handelssidan. Det bör ju nu vara\r\nett annat system än vad deklarationerna och de\r\nkommittéer som har arbetat tidigare har inneburit.\r\nDetta har mera passat statshandelsländer. Vi vill i\r\nstället hitta ett nytt system. Vi har då frågat oss om\r\ndet skall vara handelskamrar och hur vi skall knyta\r\ndem till ambassaderna, osv. Vi ser i detta\r\nsammanhang fram emot att få en ordentlig\r\ngenomgång mycket snart för att kunna ta ställning i\r\nbudgetarbetet.</pre><pre>Jag håller med Per-Ola Eriksson om att vi har\r\nmycket att göra när det gäller socialpolitik, miljö\r\noch liknande i de diskussioner som förs om ett EES-\r\navtal. Björn Rosengren är nu inte min rådgivare,\r\nutan han är mer en företrädare för\r\ntjänstemannarörelsen och den nordiska\r\nfackföreningsrörelsen, där jag tror att han spelar en\r\nroll. Och det var väl i den egenskapen han uttalade\r\nsig. I övrigt får rådet för Europafrågor samma\r\ninformation som EFTA-delegationen.</pre><pre>Jag är också mycket intresserad av att det som rör\r\nGATT skall föras i hamn. I detta sammanhang och\r\ni OECD har jag tagit initiativ till att vi så att säga\r\nskall gifta ihop miljö och handel. Jag tror att kraven\r\nfrån konsumenterna blir viktigare och viktigare.\r\nSverige har också försökt att få fram en\r\nsocialklausul. Naturligtvis är det inte så att\r\navsaknaden av patent på liv skulle vara ett\r\nhandelshinder. Det kan jag inte ställa mig bakom.</pre><pre>När det gäller information vill jag säga att det med\r\njämna mellanrum påstås att fakta inte kommer på\r\nbordet. Jag vill hävda att regeringen i denna fråga\r\nlägger ned ett enormt arbete för att riksdagen,\r\nEFTA-delegationen och utrikesnämnden skall vara\r\ninformerade och för att vi skall ha kontakter ute i\r\nsamhället. Jag vill även säga att det inte var kritik\r\nsom konstitutionsutskottet gav mer än när det\r\ngällde diariefrågorna, utan konstitutionsutskottet\r\nmenade att vi följde reglerna för tryckfriheten.</pre><pre>Anf. 30 NIC GRÖNVALL (m) replik:</pre><pre>Herr talman! Fru statsråd! Jag gläder mig åt att det\r\nfinns två socialdemokratiska debattörer i den här\r\ndebatten. Det ger nämligen det perspektiv på den\r\nsocialdemokratiska politiken som man sällan riktigt\r\ntydligt ser när Anita Gradin uppträder alldeles\r\nensam. Anita Gradin har vunnit vår uppskattning\r\nför sin villighet att informera och för sin syn på\r\nEuropapolitiken. Men nu kommer Lennart\r\nPettersson upp i debatten. Vi vet att Lennart\r\nPettersson har en speciell syn, en storsvensk syn, på\r\nkapitalet och på kontrollbehovet av kapitalet. Han\r\nhar i grunden en verkligt äkta socialdemokratisk\r\nhållning till dessa frågor. Han säger nu att vi måste\r\nordna kontrollen. Han säger att vi skall ha\r\nkontrollen över människorna och över kapitalet\r\noch att vi kan ordna den om vi får en stark politisk\r\nmakt. Och det har vi nu i EP, det europeiska\r\nparlamentet, som står under en vänsterkontroll.\r\nHär faller alltså litet av masken. Här ser vi nu igen\r\nsocialdemokratin som tror sig kunna, åtminstone i\r\nLennart Petterssons vision, få en bättre socialistisk\r\nkontroll över Europa om han får vara med i EG.</pre><pre>Detta ger mig anledning att övergå till statsrådets\r\nsynpunkter på att det nu är fel tid och att vi först\r\nmåste slutföra EES-förhandlingarna. Hon säger att\r\nBryssel inte vill nu. Men vi talar inte om Bryssels\r\npolitik här i Sveriges riksdag. Vi talar om vår\r\npolitiska vilja i Sveriges riksdag. Jag vill göra\r\nalldeles klart att när vi från moderat håll explicit\r\nförklarar vår politiska vilja så gör vi det utan att ta\r\nhänsyn till vad Bryssel talar om. Vi talar om vad vi\r\nvill. Jag skall tala om för statsrådet att när man\r\nbesöker Europeiska parlamentet möter man en helt\r\nannan hållning än den som det s.k. Bryssel\r\nföreträder. I det europeiska parlamentet önskar\r\nvarenda ledamot att EES-förhandlingarna avbryts\r\noch att alla länder söker medlemskap, eftersom det\r\negentligen är den enda verkningsfulla\r\nanknytningen.</pre><pre>Till sist vill jag ägna en stund åt Inger Schörling.\r\nDet har här talats en del om demokrati och brister\r\ni svensk demokrati. Vi har också fått höra en\r\nMoskvaskolad kommunist stå och tala om sin\r\nglädje över att frigörelsen har kommit till\r\nÖsteuropa. Det är väl ändå ett mycket högt betyg\r\npå svensk demokrati och möjligen ett lågt betyg på\r\ntilltron till hans budskap. Men det är ju ingen som\r\nbryr sig om det. Men Inger Schörling talade om en\r\ngrön vision. När man läser i miljöpartiets motioner\r\nvad denna vision bygger på visar det sig att den\r\nbygger på centralstyrning, planekonomi,\r\nkommandoekonomi och centralreglering. Det är\r\nalltså en mycket skör vision av Sörgården, Inger\r\nSchörling.</pre><pre>Under detta anförande övertog tredje vice\r\ntalmannen ledningen av kammarens förhandlingar.</pre><pre>Anf. 31 GUDRUN NORBERG (fp) replik:</pre><pre>Herr talman! Vi har vid flera tillfällen hört främst\r\nstatsministern framhålla det ekonomiska stöd som\r\nregeringen nu ger till de östeuropeiska länderna. Vi\r\nifrågasätter om det är det bästa sättet att hjälpa.\r\nFör det första är det fråga om biståndspengar som\r\nnu omdirigeras från u-länderna till östländerna.\r\nDet har vi i folkpartiet protesterat mot. Situationen\r\när naturligtvis besvärlig, för att inte säga mycket\r\nbesvärlig, men allting är relativt. Situationen i u-\r\nländerna får inte ett ögonblick glömmas bort bara\r\nför att vi har fått inblick i hur eländigt det är på nära\r\nhåll. Många utvecklingsländer har en minst lika\r\nhopplös situation. Och dessa människor får inte\r\nnonchaleras eller sättas i andra hand på grund av\r\nmänniskorna i Europa. Därför är det fel av\r\nregeringen att i all hast omfördela biståndet för att\r\nregeringen skall kunna visa handlingskraft på nära\r\nhåll.</pre><pre>För det andra vill vi framhålla hur viktigt det är att\r\nstödet till Östeuropa verkligen sker på det mest\r\neffektiva sättet. Ett utbyte som skall bära frukt på\r\nlång sikt måste grundas på ömsesidigt intresse.\r\nGoda relationer som alstrar lönsam utveckling på\r\nbåda sidor blir i regel också långvariga relationer.\r\nÖststaterna är en stor potential för svenskt\r\nnäringsliv, och behoven där borta är enorma, men\r\nekonomin måste byggas upp.</pre><pre>Det finns en uppenbar önskan från exempelvis\r\nPolen och Tjeckoslovakien att utveckla och öka\r\nhandelsutbytet med oss. Det ligger verkligen i\r\nsvenskt intresse att sträva åt samma håll. Därför är\r\ndet viktigt att stimulera sådant handelsutbyte och\r\natt regeringen verkligen underlättar för svenska\r\nföretag att vandra in på Östeuropas marknad, inte\r\nekonomiskt utan mera rent praktiskt. Det är nog\r\ngott och väl med arbetsgrupper i departementet\r\nsom är särskilt tillsatta för östländerna, men det är\r\npå platsen, ute i länderna, som vi behöver\r\nhandelskontor och centraler där man knyter upp\r\nkontakter och får kanaler.</pre><pre>Vad gör regeringen egentligen? Vad har regeringen\r\nför plan för att stärka de svenska företagens\r\nmöjligheter i öststaterna och stärka vår\r\nkonkurrenskraft gentemot t.ex. Tyskland, som ju\r\nhar väldigt stor aptit på östmarknaderna?</pre><pre>Anf. 32 PER-OLA ERIKSSON (c) replik:</pre><pre>Herr talman! Jag tackar Anita Gradin för svaren\r\npå mina frågor. Det var vänligt att hon i mängden\r\nav alla frågor tog upp mina frågor. En fråga svarade\r\nhon dock inte på nämligen om hon delar Björn\r\nRosengrens uppfattning om tidpunkten för en\r\nansökan om medlemskap i EG. Om hon inte gör\r\ndet tycker jag att hon bör tala om det för Björn\r\nRosengren på första och bästa EG-rådsmöte\r\nhädanefter.</pre><pre>Jag tänkte ägna mig lite åt att kommentera Nic\r\nGrönvalls anförande. Nick Grönwall var mer än\r\nvanligt våldsam i dag. Det vill inte säga litet. Han\r\nsade att det inte finns två europeiska alternativ utan\r\nett. Han anser ekonomisk samverkan som en\r\növerordnad drivkraft. Demokratin är underordnad\r\ni den värld som Nic Grönvall lever i. Kapitalet går\r\nföre medborgarnas och folkens Europa. Jag tycker\r\nfaktiskt att den analysen är litet för enkel och litet\r\nför begränsad.</pre><pre>Vi är överens, Nic Grönvall och jag, om två saker:\r\nVi ser marknadsekonomin som drivkraft och anser\r\nden överlägsen planekonomin. Men vi kan inte\r\nheller bortse från att vi har anledning att ställa\r\ndemokratiska mål och sätta upp demokratiska\r\nramar för den utvecklingsprocess som vi ser framför\r\noss i Europa. Jag tycker att det är ganska allvarligt\r\nom Nic Grönvall enbart försöker prioritera de\r\nekonomiska målen i det Europa som växer fram. Vi\r\nmåste lyfta fram demokratifrågorna,\r\nkulturfrågorna, de sociala frågorna och\r\nmiljöfrågorna. Utan en god miljö i det\r\nframväxande nya Europa får vi inte heller en bra\r\nekonomi. Det tycker jag Nic Grönvall bör lägga på\r\nminnet.</pre><pre>Socialdemokraterna deltar med en dubbel\r\nuppsättning i denna debatt. Vad det beror på skall\r\njag lämna därhän. När Lennart Pettersson tar upp\r\nsamarbetet i Östeuropa visar han på den sedvanliga\r\nsocialdemokratiska passiviteten: vänta, vänta och\r\nåter vänta. Jag tror inte att vi på en enda gång kan\r\nvända utvecklingen i Östeuropa, men jag tror att\r\nsvenskt näringsliv och svenska politiker i större\r\nutsträckning bör visa intresse för att främja\r\nutvecklingen i Östeuropa. En gång sade vi här i\r\nSverige: Finlands sak är vår. Det var då Finland\r\nhade det svårt. Det finns många länder i Östeuropa\r\nsom vi kunde säga likadant om, exempelvis är\r\nPolens sak vår. Det är ett intresse för svenskt\r\nnäringsliv, för svensk ekonomi och svenska\r\nmedborgare att man får en positiv utveckling i det\r\nlandet. Därför har vi all anledning att främja\r\nsamarbete och handel med Polen.</pre><pre></pre><pre>Anf. 33 ROLF L NILSON (v) replik:</pre><pre>Herr talman! Jag vill inleda med att säga att jag\r\ndelar folkpartiets uppfattning när det gäller\r\nbiståndet till Östeuropa. Det är viktigt att slå fast\r\natt svenskt bidrag till utvecklingen i Östeuropa inte\r\nfår tas från u-länderna. Den insatsen får alltså inte\r\ngöras på bekostnad av u-hjälpen. Det är i stort sett\r\nallt jag är överens om med Gudrun Norberg. När\r\nhon säger att marknadsekonomin och integrationen\r\ni Europa är grunden för välståndet, gör hon det\r\nväldigt enkelt för sig. Hon blundar för åtminstone\r\ntvå helt uppenbara ting, som jag nämnde i slutet av\r\nmitt förra anförande. Det EG som folkpartiet och\r\nmoderaterna strävar efter -- de vill snabbt ha\r\nmedlemskap -- är en gemenskap av nationer som\r\nkännetecknas av massarbetslöshet och en långt\r\nutbredd fattigdom. Detta är någonting som vi inte\r\när vana vid i Sverige. Vi är bra på att förena full\r\nsysselsättning, eller åtminstone mycket låg\r\narbetslöshet, med en stabil ekonomisk utveckling.\r\nVi är duktiga på att utveckla offentlig sektor som är\r\nbyggd på skatteintäkter. Vi är duktiga på att\r\nutveckla ett socialt säkerhetsnät, ett väl utbyggt\r\nskydd för miljön som också innefattar\r\narbetsmiljön. Det här betraktar de flesta svenskar\r\nsom ett naturligt tillstånd. Det står i bjärt kontrast\r\ntill tillståndet i EG. Det är inte självklart att\r\nskyddet för miljön kan upprätthållas vid ett alltför\r\nnära samband med EG, som har neutraliteten som\r\nenda förbehåll. Det är inte heller en självklarhet att\r\nden sociala välfärden och den låga arbetslösheten\r\nkan upprätthållas.</pre><pre>Lennart Pettersson tror att detta på sikt är den enda\r\nvägen att upprätthålla dessa goda ting som vi är\r\növerens om att vi skall värna. Jag sympatiserar\r\npersonligen med Lennart Petterssons uppfattning.\r\nDet är möjligt att han på sikt har rätt, att det är den\r\nenda vägen att trygga välfärden i Sverige. Men\r\nvägen dit är lång; det finns mängder av frågetecken\r\natt räta ut innan vi är där.</pre><pre>Anf. 34 INGER SCHÖRLING (mp) replik:</pre><pre>Herr talman! Det var intressant att notera att\r\nLennart Pettersson räknade in de gröna i EG-\r\nparlamentet i vänstermajoriteten. Det skulle vara\r\nroligt att veta om miljöpartiet de gröna i Sverige\r\nräknas in i regeringsunderlaget.</pre><pre>Lennart Pettersson nämnde socialdemokratin och\r\nJacques Delors i samma andetag. Visst är det väl så\r\natt Jacques Delors vill göra EG till en\r\nsocialdemokratisk centralistisk stormakt. Precis\r\nsom Nic Grönvall sade vill man kontrollera\r\nkapitalet genom den centralistiska makten. Enligt\r\nDelors skall framgångarna med den inre\r\nmarknaden mätas i termer av materiellt välstånd\r\noch sociala framsteg. När det gäller den sociala\r\nvälfärden, fackligt inflytande och den s.k. sociala\r\ndimensionen famlar vi i mörker. I vitbokens 279\r\npunkter finns inte den sociala dimensionen med\r\növer huvud taget. Det är uppenbart att den\r\nmateriella välfärden och ekonomisk tillväxt ställs\r\nemot, och är överordnade, traditionellt fackliga\r\nvärden som låg arbetslöshet, stark kollektiv\r\nsolidaritet och balans mellan arbete och kapital.</pre><pre>I EG-länderna är det individen som förhandlar,\r\nindividen som strejkar, och kollektivavtal är inte\r\njuridiskt bindande. Vi har kritiserat EG-debatten --\r\neller avsaknaden av den -- speciellt från det fackliga\r\nperspektivet för att den är en strutsdebatt. Nu säger\r\nockså LOs chef för rättstjänsten, Erland Olausson,\r\natt det har varit en strutsdebatt, att fackliga ledare\r\nhar stoppat huvudet i sanden.</pre><pre>Sedan, Anita Gradin, förväntar jag mig faktiskt\r\nsvar på de två viktiga frågor som jag ställde. Den\r\nförsta frågan var: Finns det någon regel som är så\r\nviktig att vi inte släpper den i förhandlingarna?</pre><pre>Den andra frågan var: Om det visar sig att vi bara\r\nblir ett remissorgan utan inflytande, faller då EES-\r\navtalet?</pre><pre>Och vidare: De löften som vi hörde här 1989 -- och\r\nsom jag citerade tidigare -- håller de fortfarande,\r\noch kan de upprepas ordagrant?</pre><pre>Anf. 35 LENNART PETTERSSON (s)\r\nreplik:</pre><pre>Herr talman! Jag vill först vända mig till den\r\nsmåsvenske moderaten Nic Grönvall. Det förvånar\r\nmig litet att Nic Grönvall, som ju ofta är en klok\r\nkarl, är så naiv att han tror att EG skall kunna\r\ngenomföra allt det som moderaterna drömmer om\r\natt kunna genomföra i Sverige men som man aldrig\r\nhittills har lyckats med.</pre><pre>Jag är övertygad om att det kommer att bli en\r\neffektiv beskattning av kapitalet också i ett\r\neuropeiskt sammanhang. Och man måste, Inger\r\nSchörling, ha en centraliserad kontroll för att klara\r\ndet. Det finns inget så lättflyktigt som kapital. Har\r\nman inte samma spelregler inom det område som\r\nräknas ur kapitalets synpunkt, då försvinner det ur\r\ngreppet, och då blir det en snedbalans mellan de\r\nskatter man tar ut av medborgarna och de skatter\r\nman tar ut på kapitalet.</pre><pre>Det är inte för inte som vi har fått en debatt, bl.a.\r\nmed anledning av skattereformen, där\r\nmoderaterna klagar över att kapitalet är alltför hårt\r\nbeskattat i ett europeiskt perspektiv. Så är det nu,\r\ndå man inte har en gemensam kapitalbeskattning.\r\nSå behöver det inte bli om man får en\r\nvänsterinriktning på EG och på EG-parlamentet.</pre><pre>Beträffande miljölagstiftningen och de\r\nmultinationella företagen är det intressant att\r\nnotera att moderaterna tar långa steg tillbaka. De\r\nsäger att vi inte längre skall ha någon kontroll över\r\ndessa företeelser, att medborgarna inte skall ha\r\ninsyn och inflytande, utan nu är det bara fritt fram\r\nsom gäller. Detta är Thatchers politik. En stor del\r\nav EG-parlamentet -- en kraftig majoritet -- ställer\r\ninte upp på detta. Det förvånar mig att Nic\r\nGrönvall ställer upp på den helt igenom\r\nnyliberalistiska linje som hans uttalande från den\r\nhär talarstolen alldeles nyss innebär i realiteten.</pre><pre>Herr talman! När det gäller besluten i Sveriges\r\nriksdag: Innebär inte närmare samarbete med EG\r\natt vi flyttar ut besluten, att vi inte blir herrar i vårt\r\neget hus? Inger Schörling ställde den frågan.\r\nProblemet är ju bara att som världen har utvecklat\r\nsig -- med internationalisering och annat -- flyttar\r\nfaktiskt besluten ut sig själva i vissa fall, utan att vi\r\nkan göra mycket för att återvinna dem. Det enda\r\nsättet att återvinna dem är att samverka med andra\r\nför att uppnå politiska beslut.</pre><pre>Tag exempelvis omsättningsskatten på aktier! Vi\r\nbeslutade självständigt om den saken. Det var ett\r\npräktigt slag i luften, finner vi så här i efterhand.\r\nDenna skatt var fullständigt välmotiverad. Vi kan\r\nicke upprätthålla den, eftersom man har lägre\r\nskatter på aktier på andra håll. Vad vi nu behöver\r\nför att få en rimlig beskattning av aktiehandeln är\r\ninternationella överrenskommelser, och EG är det\r\nenda organ som kan klara detta.</pre><pre>Anf. 36 Statsrådet ANITA GRADIN:</pre><pre>Herr talman! Jag tycker att vi de här timmarna har\r\nhaft en mycket intensiv och intressant debatt om\r\nEuropa. Om jag skall försöka sammanfatta, så\r\ntycker jag att det här ändå har visats att de fyra\r\nstora partierna helt står bakom de EES-\r\nförhandlingar som vi för. Jag tror att det är bra som\r\nett budskap till Europa, att vi har en bred\r\nriksdagsmajoritet som stöder de ansträngningar vi\r\ngör för att få ett brett och omfattande\r\nsamarbetsavtal mellan EFTA-länderna och EG.</pre><pre>Den debatt som förs om vad som skall hända\r\nbortom EES-avtalet bör inte få undanskymma\r\ndenna enighet när det gäller den fråga som nu är\r\nviktigast i våra relationer till EG.</pre><pre>Nu koncentrerar sig medlemskapsdebatten kring\r\nvilket år en svensk ansökan bör lämnas.\r\nModeraterna och folkpartiet anser sig redan känna\r\ntill resultaten av EGs kommande\r\nregeringskonferenser om den monietära och\r\npolitiska unionen. Men inte nog med det. När det\r\ngäller vårt framtida försvar stryker moderaterna --\r\nsenast Carl Bildt i lördags -- under osäkerheten och\r\nsäger att konflikter inte kan uteslutas. Men när\r\ndebatten sedan gäller EG-medlemskap är\r\nmoderaterna alldeles säkra på att konfliktrisken i\r\nEuropa är borta.</pre><pre>Folkpartiet vet att en medlemskapsansökan blir\r\nmöjlig under nästa valperiod. Men så slänger man\r\nin en reservation som skulle ha gjort biskop Brask\r\navundsjuk: under förutsättning att inga bakslag\r\ninträffar.</pre><pre>Jag tycker att vi socialdemokrater har givit besked.\r\nEtt svenskt medlemskap kan bli aktuellt i\r\nframtiden. Avgörande är den säkerhetspolitiska\r\nutvecklingen i Europa och hur EG väljer att\r\nutforma sin politiska union, framför allt när det\r\ngäller eventuellt militärt samarbete.</pre><pre>Vänsterpartiet och miljöpartiet har mält sig ut ur\r\nsamförståndet om EES-förhandlingarna. I\r\ndåvarande vpk:s reservationer till riksdagsbesluten\r\n1988 och 1989 ser man dock tydligt hur\r\nståndpunkterna förskjuts. 1989 avvisar man inte ett\r\nnärmande till Västeuropa men anger vissa\r\nutgångspunkter, som faktiskt liknar dem som vi\r\nredan följer, nämligen höga ambitioner på\r\nmiljöpolitikens, arbetsmarknads- och\r\nsocialpolitikens områden. Det finns ju inskrivet i\r\n1987 års proposition.</pre><pre>Jag tycker att det är viktigt, i ljuset av vad som har\r\nhänt i Östeuropa, att vi intensivt arbetar för EES-\r\nsamarbete. Det ger oss alla i Västeuropa en\r\nplattform för att ställa upp för länderna i Central-\r\noch Östeuropa, och i en framtid också få dem med\r\ni det europeiska integrationsarbetet.</pre><pre>Ett annat led i arbetet är, som jag sade, de\r\nsamarbetsavtal mellan EFTA och Ungern,\r\nTjeckoslovakien och Polen som vi förhandlade\r\nfram under min period som EFTA-ordförande. Vi\r\nhar i de avtalen skrivit in att vi är beredda att\r\ndiskutera frihandelsavtal med dessa länder, precis\r\nsom vi har sagt att vi är villiga att göra det med\r\nJugoslavien.</pre><pre>Detta visar, tycker jag, att ett närmare samarbete i\r\nVästeuropa inte alls står i motsättning till det\r\nsamarbete med Central- och Östeuropa som\r\nSverige har på allt fler områden -- tvärtom. Om vi\r\nsamordnar oss med Västeuropa, underlättar vi\r\nomvandlingen i öst och skapar på sikt ett samarbete\r\nsom omfattar hela Europa. Ingenting tyder på att\r\nEuropaintegrationen heller skulle leda till ett\r\ninåtvänt Europa. Det samarbete och det arbete i\r\növrigt som sker i GATT visar detta, tycker jag. Det\r\nbidrar till att stärka ett öppet världshandelssystem.</pre><pre>Sverige och Europa skall ta sin del av ansvaret för\r\nu-ländernas utveckling och det internationella\r\nsamfundet.</pre><pre>Inger Schörling! Frågorna är många och ofta\r\nbaserade på felaktiga premisser. Samma frågor har\r\nställts av Per Gahrton i en interpellation, som jag\r\nkommer att besvara.</pre><pre>Anf. 37 NIC GRÖNVALL (m) replik:</pre><pre>Herr talman! För att få en värdig avslutning för min\r\ndel på den här debatten vill jag börja med att be\r\nPer-Ola Eriksson om ursäkt. Jag måste ha väckt\r\nhonom någon gång under debatten då han var\r\nplågad av mardrömmar. Jag har på intet vis gjort\r\nnågra uttalanden som berättigar påståendet att\r\nmoderat politik skulle innebära att kapitalet får gå\r\nföre demokratin. I stället har jag sagt att\r\ngemenskap, trygghet och välfärdsutveckling i\r\ndemokratins namn är vad vi behöver för att klara\r\nde politiska mål som vi alla omfattar här i Sverige.</pre><pre>Mot det sista som sades av statsrådet har jag\r\negentligen inte särskilt mycket att invända.\r\nModerata samlingspartiet har deltagit i besluten\r\nhär i riksdagen beträffande EES-förhandlingarna\r\noch står bakom dem. Jag vill emellertid erinra\r\nstatsrådet om att genom hela EES historia ribban\r\nständigt sänkts från EFTA-nationernas sida. Allt\r\nifrån Oslodeklarationen i april 1989,\r\nKristiansandsmötet, inledningen till de explorativa\r\nsamtalen, förhoppningarna om att man skulle\r\nåstadkomma en beslutsprocedur med verkligen\r\npåverkande innehåll och till förhandlingsmandatet\r\ni juni i år uppfattar jag enbart som en väg utför, mot\r\nett allt svagare EES-avtal. Det måste i den\r\nsituationen betraktas som synnerligen naturligt,\r\noch faktiskt i det närmaste påkallat, att börja\r\nstudera situationen bortom den nuvarande. Det\r\nkan ju inte vara ett politiskt berättigat mål att\r\nacceptera ett dåligt avtal. Vad vi står inför, fru\r\nGradin, är väl ett uppolerat Luxemburgavtal eller\r\nett förstärkt frihandelsavtal, där en del\r\növervakningsmekanismer och annat kan leda till en\r\ndjupare integration.</pre><pre>Jag gör bedömningen att möjligheterna är mycket\r\nsmå att nå ett EES-avtal med det innehåll som vi\r\nhoppades på när detta spel började. Det är därför\r\nberättigat och motiverat -- och kanske t.o.m.\r\nnödvändigt -- att se på läget framöver och göra\r\npolitiska markeringar för det, inte minst därför att\r\nnationerna inom EFTAs ram är oerhört olika. Med\r\ntanke på kraven på sammanhållning och öppenhet\r\när det ganska naturligt att ge besked om hur man\r\nser på saken när nu situationen är som den är.</pre><pre>När det sedan gäller det svenska näringslivets\r\nhållning och den redan påbörjade och, tyvärr,\r\nmycket tydliga vandringen ut ur vårt land är det\r\nviktigt att göra markeringar och säga: Om det här\r\ninte blir bra, är det vår avsikt att göra så eller så.</pre><pre>Till slut: Man kan förhåna den som nu talar om\r\nmedlemskap och säga att han talar innan han fått\r\nvetskap om slutresultatet beträffande IGC. Men\r\njag vill säga: Vi accepterar EGs dynamik som en\r\npositiv kraft, inte en negativ.</pre><pre>Anf. 38 GUDRUN NORBERG (fp) replik:</pre><pre>Herr talman! Först vänder jag mig till Rolf L\r\nNilson, som inte hade samma uppfattning som jag\r\nom grunden för välstånd. Men det går inte en\r\nskiljelinje mellan Sveriges och EGs ekonomi, utan\r\nskiljelinjen går mellan den marknadsekonomiska\r\nutvecklingen i Västeuropa och den kommunistiska\r\nplanekonomi som påtvingats Östeuropa.</pre><pre>Det var intressant att höra statsrådets kommentar\r\ntill Björn Rosengrens uttalande. Men detta borde\r\ninte vara helt hämtat ur luften. Som ledamot av\r\nregeringens EG-råd borde Björn Rosengren vara\r\nmycket väl informerad om hur regeringen tänker\r\noch resonerar. Det är ju ganska olika budskap som\r\nges. Det skulle nog vara intressant, inte bara för\r\nriksdagens ledamöter utan också för allmänheten,\r\natt verkligen få veta exakt var regeringen står.</pre><pre>Jag instämmer ännu en gång i den eniga\r\ninställningen till ett EES-avtal. Bakom EES-\r\nförhandlingarna och frågan om medlemskap i EG\r\nfinns ju en medvetenhet om vår samhörighet med\r\nVästeuropa. Hälften av vår industriexport går ju till\r\nEG och tre fjärdedelar till EG och EFTA\r\nsammantagna.</pre><pre>Det är av största vikt för svenskt näringsliv och\r\nnaturligtvis också för våra konsumenter att det inte\r\nbyggs barriärer genom Öresund. Svenskt näringsliv\r\när i dag mycket sårbart. Kostnadsläget i vårt land är\r\nalldeles för högt. Våra företag förlorar marknader,\r\noch bytesbalansunderskottet är skrämmande högt.</pre><pre>Vidare har Irakkrisen gjort att priset på oljan tar\r\nkraftiga kliv uppåt samtidigt som vi har ett ras på\r\nbörsen. De sistnämnda effekterna blir\r\nförhoppningsvis kortvariga. En\r\nkonjunkturvändning har vi i varje fall att vänta.</pre><pre>Flera orosmoln har ju medfört att svenska företag\r\nflyttar sin verksamhet till EG-länder, köper in sig i\r\nandra företag där eller bildar dotterbolag med säte\r\ni något EG-land. Investeringar och expansion sker\r\nutomlands, medan företagen här hemma går på\r\nsparlåga. Utländska företag väljer inte att flytta\r\nverksamhet till Sverige. Det är litet synd att de\r\ntydliga signaler som jag talat om inte kommer från\r\nregeringen själv. Sveriges hållning till EG-\r\nmedlemskap upplevs som någonting som är alltför\r\nosäkert. Men, snälla statsrådet, försök att få med\r\nhela regeringen och visa litet entusiasm och\r\nengagemang beträffande EG! Det skulle vara\r\nbetydelsefullt -- inte minst för svenskt näringsliv,\r\nmen också för attityden till Sverige nere i Europa.</pre><pre>Anf. 39 PER-OLA ERIKSSON (c) replik:</pre><pre>Herr talman! Lennart Pettersson efterlyste mer av\r\nvänsterinriktning beträffande EG-parlamentet i\r\nstället för högerinriktning. Men jag tror att det vore\r\nbra för Europa med en samling i mitten.\r\nYtterligheter är inte särskilt bra i politiken.</pre><pre>Det är klart att man har ögonen på Nic Grönvall i\r\ndag då handelspolitiken diskuteras. Han agerar ju\r\nibland som sökande till en i framtiden eventuellt\r\nledig utrikeshandelsministertjänst. Därför får han\r\nalltså finna sig i en särskilt hård granskning. Vi\r\nväger således noga hans ord.</pre><pre>Jag tror det är viktigt att säga till Nic Grönvall och\r\nandra: Det verkar som om moderaterna och en del\r\nandra agerar som om de tycker att det skulle vara\r\nbra om EES-förhandlingarna misslyckades. Man\r\nlyfter inte fram det positiva och är inte pådrivande\r\nför att det skall gå att nå ett bra resultat i EES-\r\nförhandlingarna. Jag tycker att man ger fel signaler\r\ntill omvärlden. Vi bör i stället göra klart, i\r\nsamförstånd här i riksdagen mellan åtminstone de\r\npartier som står bakom förhandlingsplattformen\r\nför EFTA--EG-förhandlingarna, att vi vill se ett\r\npositivt resultat av EES-förhandlingarna. Det\r\nskulle vara bra för Sverige, för svenskt näringsliv,\r\nför svenska ungdomar och övriga medborgare osv.</pre><pre>Sedan vill jag i sista minuten i den här delen av\r\ndebatten passa på att säga några ord till Gudrun\r\nNorberg. Hon talade om de höga\r\nlivsmedelspriserna. Men det borde vara möjligt att\r\nfå till stånd en uppgörelse om dessa. Och låt oss då\r\nEG-anpassa momsen. Jag tror att de svenska\r\nkonsumenterna och även folkpartiet skulle må bra\r\nav det.</pre><pre>Det här är ju en handelspolitisk debatt. Kanske har\r\nden i alltför stor utsträckning handlat om EG och\r\nEuropafrågorna. Men handelsfrågorna är faktiskt\r\nbetydligt vidare än så. Många gånger handlar\r\nhandelspolitiska debatter om de stora företagens\r\nmöjligheter att exportera sina produkter. Jag tycker\r\natt handelspolitiken och handelsdiskussionerna\r\nmåste breddas. De måste omfatta större områden i\r\nen del av världen, och mera tid måste ägnas åt u-\r\nländernas situation och skuldbörda. Vi måste också\r\nägna mera tid åt att lyfta fram småföretagens\r\nexportmöjligheter. Det gäller att underlätta för\r\nsmåföretagen, så att de kan nå nya marknader.</pre><pre>I de pågående GATT-förhandlingarna och i\r\nEFTA--EG-diskussionerna måste vi medverka till\r\natt ge småföretagen bättre exportmöjligheter. Vi\r\nmåste medverka till att det blir lättare för\r\nsmåföretagen att få del av exportkreditgarantier.\r\nSom det är i dag hamnar dessa i alltför stor\r\nutsträckning i fickorna på de stora företagen.</pre><pre>Anf. 40 ROLF L NILSON (v) replik:</pre><pre>Herr talman! Jag glömde i min första replik att\r\ntacka Anita Gradin för att jag fick svar på ett par\r\nav de frågor jag ställde. Jag framför det tacket nu i\r\nstället.</pre><pre>Trots vår genomgång av reglerna för exportkrediter\r\ni näringsutskottet i våras återkommer uppgifterna\r\nom att det finns orättvisor mellan de svenska\r\nreglerna och reglerna i viktiga konkurrentländer.\r\nDet är alltså uppgifter som återkommer och som\r\nborde undersökas nogrant.</pre><pre>Jag vill påpeka att jag välkomnade de framsteg som\r\nhar skett i EES-förhandlingarna på åtminstone ett\r\nför oss väsentligt område, nämligen miljö och\r\nhälsa. Sammanfattningsvis vill jag säga när det\r\ngäller vänsterpartiets ståndpunkter i förhållande till\r\nEES-förhandlingarna och närmandet till EG att det\r\nju bara är naturligt att det sker glidningar och att\r\nståndpunkter förskjuts när nya situationer uppstår\r\noch när nya fakta tillkommer. Jag vill understryka\r\natt vi menar allvar när vi säger att vi eftersträvar ett\r\nnära samarbete med hela Europa. Det gäller då\r\nockså givetvis med EG-länderna.</pre><pre>Gudrun Norberg! Vi har båda gjort en rätt så\r\nnärgången liksyn av plan- kommandoekonomierna\r\ni Polen och Tjeckoslovakien. Det var skakande. Jag\r\nförsökte i mitt inledningsanförande att redogöra för\r\nde långsiktiga konsekvenserna av de erfarenheter\r\nsom den polska och den tjeckoslovakiska\r\nbefolkningen har haft och som de delar med\r\nbefolkningen i andra östeuropeiska länder. Det är\r\nen sak. Men jag vägrar att tro att alternativet till\r\nden typen av planekonomier eller\r\nkommandoekonomier är att släppa\r\nmarknadskrafterna och kapitalet helt fritt. Jag tror\r\nfortfarande på möjligheterna att förnuftigt planera\r\nsamhället och också styra ekonomin. Jag tycker att\r\ndet vore klädsamt om Gudrun Norberg och Nic\r\nGrönvall erkände de fakta som jag har påtalat om\r\nEG, nämligen massarbetslösheten och den\r\nutbredda fattigdomen.</pre><pre>Slutligen vill jag säga att handelsdebatten har varit\r\neurocentrisk. Det är naturligt, det är ju rubriken för\r\ndebatten. Men vi måste lyfta blicken från Europa\r\noch titta ut över hela världen och i en sådan\r\növerblick uppmärksamma den svåra situationen\r\noch de svåra problemen i u-länderna, med vilka\r\nhandeln för vår del minskar.</pre><pre>Anf. 41 INGER SCHÖRLING (mp) replik:</pre><pre>Herr talman! Det var ganska lättvindigt av\r\nutrikeshandelsministern att säga att jag skall få svar\r\npå mina frågor i samband med att en interpellation\r\nsom Per Gahrton har ställt till statsministern, innan\r\nden här debatten var bestämd, skall besvaras. I dag\r\nhar vi en Europadebatt med\r\nutrikeshandelsministern, och jag hade faktiskt\r\nförväntat mig att få svar på några frågor. Men okej,\r\njag kan vänta med de två frågor som också delvis\r\nfinns med i interpellationsdebatten.</pre><pre>Det finns andra frågor att besvara. Bl.a. är det\r\nfrågan om löftet som gavs här i kammaren både av\r\nAnita Gradin och av Ingvar Carlsson. De sade att\r\nman inte skulle acceptera några som helst\r\nförsämringar som pris för EG-anpassningen. Jag\r\nborde väl ändå kunna få svar på om det löftet\r\nfortfarande gäller eller om det har ändrats på något\r\nsätt och vad som i så fall har ändrats. Jag skulle\r\nockså vilja ha svar på det som handlade om\r\nnyheten, som kanske inte var någon nyhet, att det\r\nskulle finnas ett sätt att komma ifrån EGs\r\nregelverk, att EFTA-länderna och Sverige skulle få\r\ngöra undantag bl.a. på miljösidan och att vi skulle\r\nfå ha högre normer än EG. Men det var ju så att\r\ndetta urholkades av två inskränkningar. Jag vill att\r\nAnita Gradin svarar på om det är så. Eller är det\r\nverkligen något nytt som har tillkommit och som vi\r\ninte känner till?</pre><pre>Jag har ett papper här från ett nyhetsblad som\r\nrefererar från ''a high level meeting'', en\r\nförhandlingsgrupp som träffades den 20 och 21\r\nseptember. Där säger man på nytt att man bara kan\r\nacceptera temporära förändringar, ''never accept\r\npermanent exceptions''. Man säger vidare att varor\r\nsom är tillverkade efter EG-standard måste kunna\r\nsäljas i EFTA-länderna. Jag kan inte se att det är\r\nnågot nytt i nyhetsrubriken som vi såg i DN om att\r\nSverige slipper EG-regler. Är det något nytt som\r\nhar hänt eller är det bara det gamla vanliga?</pre><pre>Sedan vänder jag mig till Lennart Pettersson. Det\r\när väl så att kontroll av kapital fordrar en mycket\r\nstörre makt än vad EG kan stå för. Vi skulle kunna\r\ntänka oss globala regler för kapital, speciellt vad\r\nbeträffar miljökonsekvenser. När det gäller\r\nmiljökonsekvenser kan vi se vad EG innebär. Läs\r\nDN i dag och se vad det står om bensen och vad\r\nnaturvårdsverket säger! Man säger att Sverige har\r\nsmå möjligheter att fatta ett ensidigt beslut om att\r\nsänka bensenhalten. EG skulle uppfatta det som ett\r\nhandelshinder och kräva omfattande\r\ndokumentering från Sverige.</pre><pre>Anf. 42 TREDJE VICE TALMANNEN:</pre><pre>Den angivna debattiden är utgången.</pre><pre></pre><pre>Anf. 43 LENNART PETTERSSON (s)\r\nreplik:</pre><pre>Herr talman! Inger Schörling och Rolf L Nilsson\r\nhar tagit upp en mycket viktig fråga i den här EG-\r\ndebatten. Det är frågan om vi kan upprätthålla den\r\nsvenska modellen i ett nära samarbete med EG\r\neller i ett medlemskap, om det skulle bli aktuellt.\r\nDen svenska modellen är full sysselsättning, social\r\ntrygghet, god miljö och en rättvis\r\nfördelningspolitik. Om man ser på vad som är\r\ngrunden för den svenska modellen och hur den\r\neventuellt skulle kunna hotas kan man först\r\nkonstatera att grunden är en fortsatt tillväxt i den\r\nsvenska ekonomin: nya jobb, mer välbetalda jobb,\r\nbättre arbetsplatser osv. Det garanteras bäst genom\r\nett fortsatt deltagande i internationell\r\narbetsfördelning. Det är så som också en kvalitativt\r\nbra tillväxt kan drivas framåt.</pre><pre>Nästa fråga är: Har vi utrymme för den här\r\nmodellen med de spelregler som kommer att gälla\r\ngemensamt i Västeuropa? Hittills har analyserna\r\ngivit vid handen att vi i allt väsentligt har det\r\nutrymmet. I den mån det blir fråga om\r\nkorrigeringar är det mer fråga om att byta medel än\r\natt uppge mål. Den analysen har ganska klart, för\r\natt inte säga mycket klart, framkommit i de\r\nundersökningar som har gjorts.</pre><pre>EG-parlamentet har diskuterat någonting som\r\nheter subsidialitetsprincipen -- det låter väldigt\r\ntillkrånglat och teoretiskt och det är det väl på sätt\r\noch vis -- när man diskuterat EGs framtid.\r\nInnebörden av den regeln är helt enkelt den att\r\nbara det som inte på ett tillfredsställande sätt kan\r\nlösas på den nationella fronten skall flyttas upp till\r\nEG-nivån. Om den regeln följs, då vet vi att frågor\r\nför vilka det absolut behövs gemensamma\r\nspelregler kommer att flyttas upp på EG-nivån. Jag\r\nhar gett en del exempel på det i tidigare\r\ndebattinlägg.</pre><pre>Det största hotet för den svenska modellen är\r\nfaktiskt inte en nära anknytning till EG, utan det är\r\nen okontrollerad internationalisering i den\r\nmeningen att vi inte kan få gemensamma spelregler\r\npå vissa väsentliga områden som berör miljön, de\r\nmultinationella företagen och kontrollen över det\r\nallt flyktigare kapitalet.</pre><pre>Det är de centrala frågorna, herr talman. Slutsatsen\r\när helt klar: Vi kan upprätthålla den svenska\r\nmodellen.</pre><pre>\r\nMiljöfrågor m.m.</pre><pre>Anf. 44 GRETHE LUNDBLAD (s):</pre><pre>Herr talman! Nu skall vi övergå till att diskutera\r\nhur vi politiker kan medverka till att värna Europas\r\nnatur, kultur och de europeiska folkens välfärd\r\nmätt i sociala termer. Jag hoppas att vi i den\r\ndebatten varken skall ägna oss åt skönmålning eller\r\nsvartmålning utan kunna få en mer nyanserad och\r\nfärgrik bild av det nya Europa som växer fram.</pre><pre>Många har en tendens att inte acceptea EG som ett\r\nprogressivt samarbetsorgan mellan europeiska\r\nstater, därför att EG inte har de främsta\r\nlösningarna på alla medlemsstaternas problem. Ett\r\nsådant problem är samarbetet i miljöfrågor.\r\nOrsaken till att EG inte nämns så ofta i\r\nmiljösammanhang är bl.a. att EGs medlemsstater\r\när engagerade i gränsöverskridande samarbete i\r\nandra sammanslutningar och fora.</pre><pre>I FNs samarbetsorgan UNEP och ECE är alla\r\nEuropas stater med. Speciell betydelse har ECE\r\nhaft genom sin konvention om bekämpning av\r\nluftföroreningar, och nu arbetar man efter ett ESK-\r\nbeslut på att utforma en vattenvårdskonvention för\r\nalla Europas stater plus USA och Canada. ECE har\r\nockså utformat de avgasbestämmelser och\r\nbullernormer för bilar som EG försöker få\r\nmedlemsstaterna att anta, men Danmark har med\r\nEGs tillåtelse fått gå snabbare fram med nordiska\r\navgaskrav mot luftföroreningar.</pre><pre>Det finns i Europa också många konventioner,\r\növerenskommelser och återkommande\r\nkonferenser om olika slag av miljövårdsinsatser där\r\nflera EG-länder deltar. Här kan t.ex. nämnas Oslo-\r\noch Pariskonventionen, London- och\r\nHelsingforskonventionen samt\r\nNordsjökonferensen om enbart vatten- och\r\nhavsföroreningar.</pre><pre>Det är speciellt de norra EG-staterna som är aktiva\r\ni dessa miljööverläggningar tillsammans med de\r\nnordiska länderna.</pre><pre>När det gäller de klimatpåverkande\r\nluftföroreningarna förekommer det också ett\r\nsamarbete som omspänner EG-stater men också\r\nflera andra stater, och det är mycket positivt. Här\r\nbehövs verkligen globala beslut och riktlinjer.</pre><pre>Naturligtvis har EGs allmänna ekonomiska policy\r\nstor betydelse för att miljöhänsynen skall väga\r\ntungt när handelsvillkor fastställs.</pre><pre>Det är positivt, tycker jag, när enhetsakten i EG\r\ntillåter nationella avsteg från EG-regler av bl.a.\r\nhälso- och miljöskäl, observera dock -- endast när\r\nde inte utgör handelshinder. Det har tidigare\r\nfunnits en tendens att överbetona begreppet\r\nhandelshinder i EG, men nu tycks ''vinden ha vänt''\r\nvad gäller dessa miljöförbättrande inslag. Sådana\r\navsteg från reglerna har nu fastställts genom domar\r\ni Europadomstolen i Luxemburg, och därmed tycks\r\nvägen ha öppnats för större miljöhänsyn.</pre><pre>Av ovärderlig betydelse för såväl europeiskt som\r\nglobalt miljövårdsarbete har också\r\nBrundtlandkommissionens krav på en hållbar\r\nutveckling ur miljösynpunkt, parad med en god\r\nekonomisk tillväxt, varit. Liksom stora delar av den\r\nsvenska industrin kommer också övriga Europas\r\nindustriledare snart att finna att investeringar för\r\nmiljöförbättringar ofta är lönsamma\r\nprocessinvesteringar som satsar på återbruk och\r\nresurssnålhet.</pre><pre>Nu har EG under 1980-talet gett ut flera\r\nmiljöprogram för luft- och vattenrening och även\r\nför bullerminskande insatser, där de kanske t.o.m.\r\nligger före Sverige.</pre><pre>Med tanke på alla dessa konventioner och\r\növerenskommelser kan man naturligtvis ställa\r\nfrågan: Behöver vi inte få en institution eller ett\r\ncentrum för all miljöpolitik i Europa, inte minst för\r\natt klara finansierings- och kostnadsfrågorna? Det\r\nvore intressant att få andras syn på detta. Det skulle\r\nhelst vara en institution där både regeringar,\r\nparlament och experter kunde finna utrymme för\r\nolika initiativ, utredningar, politiska beslut och\r\npraktiska riktlinjer i miljöarbetet.</pre><pre>Herr talman! Miljövårdsarbetet griper i dag in i alla\r\neuropeiska staters politiska arbete. Efter det att\r\nBerlinmuren revs har också miljösträvandena gått\r\nsom en motvind från nordväst in mot de förorenade\r\nluftströmmarna från öst.</pre><pre>Låt mig till sist slå fast tre utvecklingslinjer i EG-\r\nsamarbetet av betydelse för en effektiv kamp mot\r\nmiljöförstörelse i Europa.</pre><pre>1. EG är mycket mera än ett samarbete kring\r\nekonomi och handel. Många av direktiven syftar till\r\natt skapa säkerhet och kvalitet i olika varor och\r\ntjänster samt skapa en ministandard för yttre och\r\ninre miljö.</pre><pre>2. Den inre maktbalansen mellan olika EG-organ\r\när under debatt. Den ökade tyngd för den\r\nparlamentariska delen av EGs beslutsfunktion som\r\nhåller på att växa fram kan ge en skjuts framåt för\r\nmiljöhänsynen.</pre><pre>3. EGs regler och rättsakter är inget färdigt och\r\nfastlåst system. Mycket är under uppbyggnad och\r\nmycket kan ändras. Vi kan nu se hur nya\r\nmiljöprogram växer fram liksom hur ett nytt\r\nekologiskt/ekonomiskt tänkande växer fram.</pre><pre>Jag tror därför, herr talman, att 1990-talet blir de\r\nökande miljöinsatsernas årtionde i Europa till\r\nglädje för såväl EG-staternas folk som för de\r\nnordiska folken.</pre><pre>Anf. 45 IVAR VIRGIN (m):</pre><pre>Herr talman! För en vecka sedan enades Tyskland.\r\nVi kände stor glädje inför detta historiska\r\nögonblick och inför att människors drömmar om\r\nfrihet då definitivt gick i uppfyllelse.</pre><pre>Vi har också anledning att känna glädje av andra\r\nskäl. Det gamla DDR blev för en vecka sedan, utan\r\nansökan med utdragen behandling, medlem av den\r\neuropeiska gemenskapen EG.</pre><pre>Detta öppnar nya möjligheter för att snabbt ersätta\r\nen planekonomi, som kört land och miljö i botten,\r\nmed en livaktig och miljöansvarig\r\nmarknadsekonomi med starkt folkligt inflytande,\r\nsom ger välstånd och ekonomisk utveckling.</pre><pre>Tack vare den starka ekonomi som byggts upp i\r\nförbundsrepubliken finns det starka skäl att tro att\r\ndenna process kommer att gå fort.</pre><pre>Sverige kommer att starkt gynnas av detta på\r\nmiljöområdet. Om Östtysklands svavelutsläpp\r\nhalveras, motsvarar det lika mycket i fråga om\r\nnedfall av svavel som om vi själva lyckades få ned\r\nvåra utsläpp till noll.</pre><pre>På samma sätt är det vad gäller kvicksilver. De\r\nösttyska utsläppen ligger på 500 ton -- en otroligt\r\nhög siffra. De svenska utsläppen uppgår till ca 3 ton\r\noch kan pressas ned ytterligare.</pre><pre>Hur många svenska sjöar som är svartlistade på\r\ngrund av östtyska utsläpp kan vi bara gissa. Även\r\nhär kommer miljöinsatserna att ge radikala\r\nförbättringar. Och vi har anledning att vara\r\ntacksamma att de östtyska kärnkraftsreaktorerna i\r\nGreifswald nu är avstängda.</pre><pre>Även på kvävesidan bör starka förbättringar kunna\r\nåstadkommas. Det relativt nybyggda kraftverket\r\nJünschwalde på gränsen till Polen släpper ut lika\r\nmycket kväveoxider som all svensk trafik.</pre><pre>De här miljöförbättringarna bör i alla högsta\r\ngrad gynna miljön i Sverige. Det är också\r\nbetydelsefulla steg för att minska belastningen på\r\nÖstersjön av närsalter. Öststaterna står ju för mer\r\nän 50 % av den belastningen.</pre><pre>Herr talman! för miljöpolitiken i Sverige skulle ett\r\nsvenskt medlemskap i EG innebära en kraftfull\r\nstimulans. Det är ju inget tvivel om att det i\r\npraktiken är EG som utformar Europas\r\nmiljöpolitik. Sverige skulle som medlem förstärka\r\nden grupp stater som på olika sätt drivit\r\nmiljöfrågorna framåt -- Västtyskland, Holland och\r\nDanmark.</pre><pre>En miljöframgång inom gemenskapen får ett\r\ngenomslag över ett stort område och kan ofta\r\nbetyda långt mer även för oss än en åtgärd som\r\ngäller enbart Sverige. Det är dessutom ingenting\r\nsom hindrar enskilda medlemmar inom\r\ngemenskapen att gå före på miljöområdet. Detta är\r\nfastlagt i enhetsakten som trädde i kraft 1987. Jag\r\ntycker att det i den tidigare debatten har vädrats en\r\ndel pessimism på den punkten.</pre><pre>Enskilda länder har -- för att skydda miljön, hälsan\r\noch konsumenterna -- rätt att tillämpa strängare\r\nregler än EG föreskriver. Redan Romfördraget\r\ninnehåller en artikel, nr 36, som ger en stat rätt att\r\nsätta frihandelsprincipen ur spel när det gäller\r\nfrågor om moral, säkerhet eller skydd för\r\nmänniskors, djurs och växters liv och hälsa.</pre><pre>Vill vi vara med och bestämma, är ett\r\nmedlemskap oundvikligt. EES-samarbetet är bra\r\nmen bör endast ses som ett steg på vägen.</pre><pre>Herr talman! Det har ibland hävdats i debatten\r\natt den inre marknadens förverkligande 1992 skulle\r\ninnebära ett hot mot miljön. Den debatten fick\r\nbränsle i november förra året då Carlo Ripa di\r\nMeana, ansvarig för miljöfrågor i EG-\r\nkommissionen, presenterade en rapport gjord av\r\noberoende experter om miljön och den inre\r\nmarknaden. Rapporten pekade på ökningar av\r\nutsläppen från bl.a. trafiken. Men redan när\r\nrapporten presenterades klargjorde Ripa di Meana\r\natt åtgärder för att skydda miljön måste vidta\r\ngenom bl.a. användande av ekonomiska styrmedel.</pre><pre>Nu ett år senare har en miljöplan presenterats\r\nsom skall behandlas av EG-parlamentet och EGs\r\nministerråd i december i år. Miljöplanen innehåller\r\nbl.a. förslag om en avgift på koldioxidutsläpp.</pre><pre>Man kan konstatera att EGs handlande i\r\nmiljöfrågor är snabbt, jämfört med den svenska\r\nregeringens långrotande på samma område.\r\nBorgerliga förslag om ekonomiska styrmedel\r\nröstades år efter år ner av riksdagens socialistiska\r\nmajoritet. Enda undantaget var när vänsterpartiet\r\nstödde den borgerliga linjen om skattestimulans till\r\navgasrenade bilar våren 1985, mot\r\nsocialdemokraternas röster. Nu har dess bättre en\r\nomsvängning ägt rum.</pre><pre>Herr talman! Enligt min uppfattning kommer de\r\nutomordentligt stora miljöinsatser som skall rädda\r\nÖsteuropas människor och natur att göras framför\r\nallt genom EG. Sverige, som har starkt intresse av\r\ndessa miljöinsatser, bör redan nu samarbeta med\r\nEG om detta. Jag vill fråga Birgitta Dahl vilka\r\nåtgärder som har vidtagits på det området.</pre><pre>Endast genom samordnade planer får miljöhjälpen\r\nden effekt som är nödvändig. Självfallet skulle även\r\nhär ett medlemskap kraftigt underlätta samarbetet.</pre><pre>Anf. 46 GRETHE LUNDBLAD (s) replik:</pre><pre>Herr talman! Jag kan vara överens med herr Virgin\r\nom mycket av det han sade, men jag vill gärna\r\nbetona att när han anser att ett snabbt medlemskap\r\ni EG skulle innebära en kraftig stimulans i\r\nmiljöhänseende, tycker jag att han går väl långt.</pre><pre>Som jag sade i mitt huvudanförande, är det mycket\r\nsom är under uppbyggnad i EG. Många av\r\nmiljööverenskommelserna ligger dessutom utanför\r\nEG, så jag är inte så säker på att ett snabbt\r\nmedlemskap i EG skulle få så oerhört stor\r\nbetydelse i miljöhänseende. Tvärtom tror jag att de\r\nnärmaste åren kan innebära att EG på en del håll\r\nhinner i fatt den nordiska utvecklingen på\r\nmiljöområdet. Så även ur den synpunkten kan 1992\r\neller 1993 vara en mycket lämpligare tidpunkt.</pre><pre>Anf. 47 IVAR VIRGIN (m) replik:</pre><pre>Herr talman! Enligt min uppfattning är dynamiken\r\ni EGs miljöarbete betydligt snabbare än i det\r\nsvenska miljöarbetet. Det tycker jag talar mycket\r\nstarkt för ett EG-medlemskap, så att vi så att säga\r\nfår del av den dynamiken. Ett medlemskap är\r\ndessutom inte aktuellt förrän ansökan har\r\nbehandlats, och då befinner vi oss sannolikt en bra\r\nbit in på 90-talet.</pre><pre>Anf. 48 HÅKAN HOLMBERG (fp):</pre><pre>Herr talman! Det finns en uppenbar\r\nutgångspunkt -- eller det borde finnas -- för\r\ndiskussionen om miljöfrågorna och Sveriges\r\nsamarbete med resten av Europa, och det är att vi i\r\ndag befinner oss i en situation där vi måste börja\r\ntala om miljöproblem av den andra generationen,\r\nsom det ibland uttrycks.</pre><pre>När miljödebatten började i Sverige, var det\r\nmycket fråga om att man debatterade relativt sett\r\nbegränsade störningar av ganska lätt identifierade\r\noch ofta mycket påtagliga utsläpp. I dag har man, i\r\nalla fall i vårt land och på många andra håll, kunnat\r\nkomma åt mycket av detta. Däremot har vi\r\nnågonting som är farligare långsiktigt, nämligen\r\nmycket stora och kanske globala störningar av\r\nmånga små, ofta mera diffusa utsläpp.</pre><pre>Denna nya situation, som många skribenter och\r\nforskare har pekat på, är någonting som vi måste ha\r\nsom bakgrund här. Det innebär att miljöpolitiken i\r\ndag endast kan bedrivas i internationella former,\r\nför att vi skall komma åt de verkligt avgörande och\r\nallvarliga sakerna.</pre><pre>Grethe Lundblad ställde en fråga i sitt\r\ninledningsanförande, om inte vi andra hade\r\nsynpunkter på frågan om det behövs en samlad\r\ninstitution eller en samlad institutionell ram för att\r\nhantera miljöfrågorna i Europa. Jag är övertygad\r\nom att det är just det som behövs och att EG-\r\nsamarbetet är just det instrument som kan erbjuda\r\ndetta.</pre><pre>Många observatörer har pekat på att när man\r\nförhandlar som man traditionellt gör mellan länder\r\nom utsläppsbegränsningar och annat, uppstår ofta\r\nnågot som litet grand liknar ett kortspel, där alla\r\nförsöker undvika att bli sittande med Svarte Petter.\r\nDet är ett slags kompensationsspel, där ingen vill\r\nförbinda sig till någonting mer än vad någon annan\r\nockså åtar sig.</pre><pre>Resultatet blir ofta att man inte kommer\r\nnågonstans eller att det avtal som träffas inte\r\nförpliktigar till så mycket. Därför behövs sannolikt\r\nen internationell samordning, en tredje part så att\r\nsäga, som kan gå in när de nationella regeringarna\r\nkör fast.</pre><pre>Ivar Virgin och Grethe Lundblad hade ett\r\nmeningsutbyte om huruvida samarbete med EG\r\nskulle bli en stimulans för svensk miljöpolitik. Om\r\nman ser på grundprinciperna för den svenska\r\nmiljölagstiftningen och de principer som är vanliga\r\ni andra länder, finner man något mycket intressant.\r\nMiljöjuristen Staffan Westerlund har i en uppsats\r\nhäromåret pekat på åtminstone fyra avgörande\r\npunkter, där man i omvärlden ofta är mer\r\navancerad i sin miljöpolitik än vi är i Sverige.</pre><pre>Det gäller då först utgångspunkten, att miljöpolitik\r\nskall bedrivas utifrån kvalitetsnormer som är väl\r\ndefinierade, medan vi i Sverige ofta utformar vår\r\npolitik efter något slags skälighetsbedömningar --\r\nvad som är ekonomiskt möjligt, osv.\r\nMiljökvalitetsnormer är ofta ledstjärnan i andra\r\nländer. Dessutom är det vanligare med generella\r\nkrav på miljökonsekvensanalyser i andra länder när\r\nman t.ex. skall bygga en ny stor hamn, en stor\r\nindustrianläggning, ett stort flygfält eller något\r\nannat. Det här har vi inte på samma sätt i Sverige.</pre><pre>Det finns för det tredje ofta bättre möjligheter i\r\nandra länder än i vårt land att gå till domstol om\r\nman anser sig beröras av en miljöstörning. Tills helt\r\nnyligen har det också varit så att vi har legat långt\r\nefter andra länder när det gäller ekonomiska\r\nstyrmedel. Nu har vi börjat med att introducera ett\r\nsystem med miljöavgifter. Det är helt uppenbart att\r\nvi ligger en bra bit efter.</pre><pre>Jag tror att om vi får ett nära samarbete med EG\r\nkan man därifrån mycket väl hävda att vi, för att\r\ninte ägna oss åt politik som innebär otillåtna\r\nhandelshinder, måste anpassa oss uppåt i vissa\r\navseenden till normer som är mer avancerade och\r\nutvecklade i andra länder.</pre><pre>Jag vill också säga några ord om den fråga som\r\nkanske är den allra största, nämligen\r\nmiljösamarbetet med Östeuropa. Östtysklands\r\nintegration i den nya tyska förbundsrepubliken är\r\nsäkerligen det viktigaste enskilda bidraget på\r\nmycket länge till en progressiv miljöpolitik i\r\nEuropa.</pre><pre>Planekonomi innebär -- överallt där den har\r\ntillämpats -- stagnation, ekonomiskt och framför\r\nallt tekniskt. Trabantbilen är det klassiska exemplet\r\npå vad det här innebär. Planekonomi förutsätter\r\npolitiskt förtryck som innebär censur. Det går inte\r\natt få fram fakta eller ordentliga analyser och att\r\nföra en ordentlig debatt om miljöfrågor, och det\r\ninnebär framför allt organisationsförbud.</pre><pre>Militärkuppen mot Solidaritet i Polen 1981 innebar\r\nbl.a. att man i dess linda kvävde den första fria\r\npolska miljörörelsen, som just då hade uppstått och\r\nbörjat organiseras i de fullständigt mardrömslika\r\nindustrilandskapen i det polska Schlesien.</pre><pre>Man kan utveckla det här temat hur länge som\r\nhelst, men det avgörande är att den kommunistiska\r\nideologin har betraktat naturen som en fiende på\r\nsamma sätt som man har betraktat den borgerliga\r\nsamhällsklassen. Nu möjliggörs en modernisering.\r\nFakta kan komma i dagen. Industrin kan få en\r\nstimulans att börja utveckla ny teknik och ta sig ur\r\nden stagnation som man har befunnit sig i. EG har\r\nen avgörande roll när det gäller att bidra till detta.</pre><pre>Jag vill i likhet med Ivar Virgin fråga Birgitta Dahl\r\npå vilket sätt Sverige bidrar till att den här\r\nprocessen kommer i gång. Vår miljö, herr talman,\r\när en del av hela Europas miljö, och därför måste\r\nvår miljöpolitik vara en del av en europeisk\r\nmiljöpolitik.</pre><pre>Anf. 49 GRETHE LUNDBLAD (s) replik:</pre><pre>Herr talman! Sverige och Norden ligger\r\ngeografiskt mitt emellan England och\r\nSovjetunionen. Jag tror att det skulle vara en farlig\r\ntanke, eller rent av katastrofal, om man i dag skulle\r\nlita till EG-institutioner för att lösa Europas\r\nmiljöproblem.</pre><pre>Jag har nyss fått svar på en fråga från Nordiska\r\nministerrådet om vilka miljöföroreningar från\r\nKolahalvön som kommer in över Norden. Från\r\ndetta lilla område kommer bl.a. 400 000 ton\r\nsvaveldioxid per år.</pre><pre>Det skulle vara katastrofalt om vi fick ett samlat\r\nmiljöorgan som inte inneslöt öststaterna. Därför\r\ntror jag att vi måste tänka oss mycket noga för när\r\ndet gäller att finna rätta institutionella system för\r\natt alla länder i Europa -- öst som väst -- skall kunna\r\nlösa miljöproblemen.</pre><pre>Anf. 50 HÅKAN HOLMBERG (fp) replik:</pre><pre>Herr talman! Det är uppenbarligen så att länder\r\nsom inte är med i EG och som under mycket lång\r\ntid kanske inte kommer att vara med, t.ex.\r\nSovjetunionen, givetvis inte kan delta i den här\r\ntypen av institutionellt samarbete som jag berörde.\r\nDäremot är det ett faktum att det många gånger\r\nbland länder som är medlemmar kan visa sig vara\r\nlångt effektivare att träffa övergripande avtal eller\r\natt ha övergripande institutionella regler och\r\ndomstolsmekanismer och annat liknande som finns\r\ninom EG. Då kan man mycket lätt lösa de problem\r\nsom uppstår när länder kör fast. Grethe Lundblad\r\nvet ju hur lätt det är att köra fast i förhandlingar\r\nmellan länder om anpassning av miljöpolitiken.</pre><pre>Jag tror att det finns ett visst illusionsmakeri både i\r\nvårt land och i andra länder om hur långt man når\r\npå den här vägen. Ibland behövs andra grepp, och\r\nhär kan EG faktiskt vara mycket nyttigt.</pre><pre></pre><pre>Anf. 51 GRETHE LUNDBLAD (s) replik:</pre><pre>Herr talman! Det är oerhört viktigt att man på\r\nnågot sätt kan väcka de något tveksamma staterna\r\ninom EG, de som ännu inte riktigt satt i gång med\r\nmiljöpolitiken. Kanske en hel del av utmaningen\r\nfrån Östeuropa i dag när det gäller\r\nmiljöföroreningarna kan verka som ett Pearl Habor\r\ni miljökriget och få även dessa länder att skärpa\r\nsina insatser. Just av den anledningen tror jag att\r\ndet är viktigt att man tar ett bredare grepp på\r\nmiljöåtgärderna i Europa än enbart inom EG. Men\r\njag tror att EG kommer att vara en tung och viktig\r\ndel av miljösamarbetet i Europa.</pre><pre>Anf. 52 HÅKAN HOLMBERG (fp) replik:</pre><pre>Herr talman! Jag vill inte överdriva skillnaden i\r\nGrethe Lundblads uppfattning och min på den här\r\npunkten. Däremot vill jag konstatera att bakom\r\nden bedömning som jag och många andra gör i\r\ndenna fråga ligger just den omständigheten att\r\nmiljölagstiftningen i många andra länder utformas\r\nenligt andra principer än vad som under 20 års tid\r\nvarit gängse i Sverige. Det är principer som\r\nsannolikt skulle få till resultat att vi blev tvungna att\r\nskärpa vår egen miljöpolitik. Vi sätter oss i bland\r\npå våra höga hästar. Just på detta område är det\r\nväldigt oförsiktigt att göra det -- man kan trilla ner.</pre><pre>Anf. 53 KARIN STARRIN (c):</pre><pre>Herr talman! Jag instämmer naturligtvis med alla\r\nsom här uttryckt sin glädje över att vi har fått ett\r\nenat Tyskland, ett en vecka gammalt Tyskland. Vi\r\nser naturligtvis nu stora möjligheter i och med att\r\nplanekonomin är på fall i många östeuropeiska\r\nstater. Men jag vill samtidigt, herr talman, reagera\r\nmot Grethe Lundblads inställning. Hon gör det\r\nväldigt lätt för sig och överlåter nu helt enkelt våra\r\nmiljödiskussioner till EG, där det hela skulle\r\nkomma att lösa sig. Hon menar att vi redan har så\r\nmånga konventioner att vi inte längre behöver\r\nfundera på våra olika miljöproblem.</pre><pre>''Länge nog har jorden plundrats och förgiftats.\r\nLänge nog har det pratats om hur den kan räddas.''\r\nDetta är Greenpeaces ord när man beskriver vad\r\nsom har hänt. ''Vi gör ord till handling'', säger\r\nGreenpeacs i sin senaste broschyr. Man tycker att\r\ndet nu är hög tid att politiker fattar de riktiga\r\nmiljöpolitiska besluten.</pre><pre>I regeringsförklaringen heter det: ''1990-talets\r\nuppgift är att ställa om till en ekologiskt uttålig\r\nlivsform. I Sverige finns goda förutsättningar att\r\nvisa att god miljö kan förenas med välstånd och full\r\nsysselsättning.''</pre><pre>Det här låter verkligen hoppfullt. Osökt går\r\ntankarna till socialdemokraterna och den\r\nsocialdemokratiska kongressen. Så här uttalade sig\r\nStefan Edman, en engagerad socialdemokratisk\r\nmiljökämpe, i Dagens Nyheter efter kongressen:\r\n''På varje miljöfråga har partiet snubblat. När\r\nekonomin kommer i konflikt med miljön, offras\r\nmiljön.''</pre><pre>En tydlig skillnad mellan socialdemokraterna på\r\n1970- och 1980-talen och på 1990-talet är att man nu\r\ntalar om rätt saker. Jag vill gärna tro att man också\r\när beredd att fatta det rätta besluten. Men\r\nkongressen, som nyligen avslutades, gav inte det\r\nuttrycket. Jag kan bara nämna Öresundsbron,\r\nförpackningar och ett svajigt energibeslut.\r\nEnergiministern måste erkänna att hon led\r\nsvidande förluster på kongressen.</pre><pre>Trafikfrågorna är och kommer att vara högaktuella\r\ni EG-diskussionerna och inför det kommande EES-\r\navtalet. Vi måste ha modet att göra varierade saker\r\ninom trafikområdet, t.ex. utveckla etanol som\r\nalternativt drivmedel och kräva införande av\r\nkatalysatorrening på alla bilar och, lastbilar, men\r\näven på tunga och lätta personbilar. Införandet av\r\nKarlifornienkraven måste bli en målsättning för\r\nalla länder i hela Europa.</pre><pre>Vi måste naturligtvis ändra trafikvolymen genom\r\natt bygga ut kollektivtrafiken. Satsning på\r\nmiljövänliga bussar och spårtrafik måste\r\nintensifieras. Detta är inte förenligt med de besked\r\nsom har kommit från SJ, att man tänker dra ned på\r\nmängden trafik. Även olika länstrafikbolag\r\naviserar nu indragningar. Man måste i stället,\r\nBirgitta Dahl, stimulera människor att åka\r\nkollektivt genom att införa fler turer, göra trafiken\r\nmer tillgänglig och naturligtvis också göra\r\nbiljettpriserna mer attraktiva.</pre><pre>Miljöhänsyn skall finnas med från början i all\r\nplanering och i alla beslut på alla samhällsområden.\r\nDetta är ett uttalande av miljöministern. Men när\r\nman nu ser utvecklingen på trafikområdet undrar\r\nman vilka miljöhänsyn som har vägts in.</pre><pre>Det återstår många frågor att lösa på\r\navfallsområdet inom hela Europa. Sverige borde\r\nkunna ta en ledande roll i diskussionen omkring\r\navfall. Men än en gång handlar det bara om ord,\r\ninte handling. Visserligen säger Birgitta Dahl att\r\nengångsförpackningar skall bort, och då tänker\r\nman på den oaptitliga PET-flaskan som nu skall tas\r\nfram i returform. Men vad händer sedan med\r\nplasten?</pre><pre>Vi måste nu tillsammans med hela Europa ta\r\nkrafttag och utveckla återanvändningssystem. Vi\r\nbehöver större marknader för att kunna få\r\navsättning för returmaterial. ''Recycling America''\r\ni USA, t.ex., har verkligen fått ett positivt gensvar.\r\nMänniskor är beredda att separera sopor, om de vet\r\natt soporna blir nya råvaror. Här borde vi\r\nnaturligtvis ta ett initiativ för att föra fram hela\r\nEuropa till en framskjuten position.</pre><pre>Principen som gäller inom EG är att det som är\r\nlagligt i ett land måste gälla för alla EG-länder. Vad\r\nhänder då med vårt beslut om förbud mot\r\nbestrålning av livsmedel? Eftersom denna metod är\r\ntillåten i flera EG-länder, frågar man sig om den\r\nockså kommer att bli tillåten i Sverige. Kommer\r\nman att tillåta patent på liv? Kommer avsaknaden\r\nav rätten att ta patent på liv att uppfattas som ett\r\nhandelshinder? Vilka principer kommer att gälla?</pre><pre>Anf. 54 VIOLA CLAESSON (v):</pre><pre>Herr talman! Jag vill börja med en hymn till EG:</pre><pre>Du gamla du fria</pre><pre>Mandom, mod och morske män</pre><pre>Sjung om studentens lyckliga dar</pre><pre>då ärat ditt namn flög över jorden</pre><pre>Inga sorger än</pre><pre>i våra sinnen bo</pre><pre>Hoppet är vår vän</pre><pre>och vi dess löfte tro</pre><pre>När vi knyta förbund i den lund</pre><pre>där de härliga lagarna gro</pre><pre>Anderssons tro dimmornas bro</pre><pre>över vallgravens djupa vatten</pre><pre>Kallokain dollargrin</pre><pre>Gyllenfeldt vid ratten</pre><pre>just-in-time</pre><pre>''Vår stund på jorden, kamrater..''</pre><pre>-- Vem minns den gröna Dahl?</pre><pre>-- I SAP, i Sverige?</pre><pre>-- Utanför EG?</pre><pre>Så avståndshandikappat!</pre><pre>Drick ur ditt glas</pre><pre>hej lustigt kalas</pre><pre>Nyss införlivat</pre><pre>och momsbefriat</pre><pre>Jag vill leva i Europa</pre><pre>just-in-time</pre><pre>Ett spöke går runt Europa</pre><pre>Tredje vägen räcker inte till allihopa</pre><pre>Den i mitt tycke infantilt manipulativa EG-\r\npropaganda som man möter överallt är nog värre i\r\nSverige än någon annanstans i Europa. I\r\nkombination med hemlighetsmakeriet är den\r\nfaktiskt förödande. Det talades nyss om att den\r\ncensur som har rått i de östeuropeiska länderna och\r\ni DDR var förkastlig. Men i ett land som skryter\r\nmed demokrati är censur sannerligen inte\r\nnågonting att vara stolt över. Jag har själv kämpat\r\nför att få fram hemligstämplat material, men jag lär\r\nnog få vänta i ytterligare 35 år eller så.</pre><pre>Grethe Lundblad har redovisat Sveriges\r\ninternationella miljökontakter. Jag är övertygad\r\nom att miljöministern har gjort mycket ambitiösa\r\ninsatser. Men samtidigt agerar hennes partibröder i\r\nfinans- och kommunikationsdepartementen med\r\nen helt annan sorts ambition, nämligen att till varje\r\npris tillfredsställa den västeuropeiska\r\nindustrilobbyn och Scanlink-konsortiet -- ofta\r\nt.o.m. för att hinna före EGs medlemsländer med\r\ntillväxtfixerad och bilorienterad politik. Ett tecken\r\npå detta är motorvägsutbyggnaden i Bohuslän --\r\nsom möttes av starka protester -- och den del av\r\nScanlink som denna utbyggnad utgjorde.</pre><pre>I en interpellationsdebatt i våras sade Birgitta\r\nDahl: ''Det står alldeles klart att utan avgörande\r\nstrukturförändringar på trafikens område och\r\nteknikförändringar kommer vi inte att kunna klara\r\nvåra miljöpolitiska mål. -- -- -- Vi måste ha en\r\növergång till järnvägstrafik från trafik med flyg och\r\npå landsväg.'' Det lät då som regeringen äntligen\r\nville anpassa sig till vänsterpartiets miljö- och\r\ntrafikkrav. Men i praktiken pågår ju anpassningen\r\ntill EG och bilindustrins prognoser. Det är vad som\r\nhänder resp. inte händer i praktiken som bör\r\ndiskuteras här. Jag anser att Sverige har råd att gå i\r\nspetsen för en mycket bättre trafikstruktur än den\r\nvi nu har -- ja, en totalt omvandlad trafikstruktur.\r\nEn sådan tycks också Birgitta Dahl vilja ha. Men\r\ningenting händer.</pre><pre>Enligt alla expertutlåtande när det gäller detta\r\nområde som jag har studerat innebär EGs inre\r\nmarknad en explosionsartad tillväxt av vägtrafiken.\r\nIndustrins just-in-time-system, där varulager flyttas\r\nut på vägarna, är ett exempel på en strukturell\r\nförändring i systemet som redan inneburit att\r\nföretags lastbilstransporter ökat mer än tio gånger.\r\nVolvokoncernen har hittills tjänat tio miljarder\r\nmed sådana metoder. Men vem får betala kalaset?\r\nJo, samhället betalar miljardvinsterna genom att ta\r\nhand om olycksdrabbade trafikanter och\r\nmiljöproblem. Detta, Birgitta Dahl, är typiskt för\r\nden modell som regeringen och\r\nriksdagsmajoriteten anser att Sverige skall ingå i.\r\nRiksdagen har redan fattat ett beslut om att Sverige\r\nskall ingå i ett allomfattande västeuropeiskt\r\ntrafiknät.</pre><pre>Öresundsdelegationen har räknat ut att om 6 500\r\nfordon per dygn färdas på bron ger detta utsläpp av\r\nkväveoxid på 1 700 ton per år. Jag vet ingen som\r\nutan att rodna kan säga att detta är en tillförlitlig\r\nprognos. Om man blygsamt räknar med 30 000\r\nfordon om dygnet blir det ytterligare många ton\r\nutsläpp.</pre><pre>Jag vill återkomma till frågan om Öresundsbron\r\nsenare, eftersom beslutet på SAPs kongress\r\nangående Öresundsbron gjorde många människor i\r\ndet här landet -- också utanför SAPs led -- mycket\r\nolyckliga.</pre><pre>Anf. 55 HÅKAN HOLMBERG (fp) replik:</pre><pre>Herr talman! För att jämföra censur och likriktning\r\ni Östtyskland med svårigheten att komma över\r\nhemligstämplat material i Sverige -- ett problem\r\nsom fritt kan diskuteras här i kammaren -- måste\r\nman säkerligen tillhöra Viola Claessons parti.</pre><pre>Anf. 56 VIOLA CLAESSON (v) replik:</pre><pre>Herr talman! Det kanske vore dags att höra efter\r\nom vänsterpartiet kan få stöd för det krav som vi\r\nframför här i riksdagen då och då tillsammans med\r\nmiljöpartiet, att hemligstämplade rapporter i dessa\r\nfrågor borde läggas på den lagstiftande\r\nförsamlingens bord. Kan jag få stöd för det i\r\nfortsättningen? Jag anser att det låg många riktiga\r\nbedömningar i de uttalanden som gjordes om det\r\ngamla DDR. Det har jag också sagt.</pre><pre>Anf. 57 ROY OTTOSSON (mp):</pre><pre>Herr talman! Miljöproblemen följer helt andra\r\ngränser än nationerna. Utsläppen av koldioxid,\r\nradioaktiva ämnen, freoner och DDT har spritts\r\nrunt hela vårt klot och begränsas enbart av själva\r\nberggrunden och den yttre rymden. Annan\r\nmiljöpåverkan kan begränsas till ett visst\r\navvattningsområde, t.ex. utsläpp av kväve- och\r\ntungmetaller i Östersjöbäckenet. Det är därför\r\nnaturligt att den moderna miljödebatten har sin\r\nutgångspunkt i det internationella perspektivet.\r\nDet är också självklart att såväl den ideella\r\nmiljörörelsen som de gröna partierna i hög grad är\r\ninternationella till sin karaktär och i sitt arbetssätt.</pre><pre>Samtidigt inser vi i den gröna rörelsen att inga\r\nresultat kan uppnås i miljöpolitiken eller på många\r\nandra områden om man inte vidtar mått och steg\r\nlokalt, regionalt och nationellt. Tänk globalt och\r\nhandla lokalt är ett grundläggande måtto för oss i\r\nmiljöpartiet. En ökad grad av självtillit är en direkt\r\nförutsättning, som vi ser det, för att man på allvar\r\nskall kunna förändra samhället så att miljön inte\r\nutarmas.</pre><pre>Det första och helt nödvändiga steget för en\r\nframgångsrik politik för en bättre miljö i Europa är\r\natt förändra politiken till det bättre här hemma.\r\nAlltför ofta har vi sett att möjliga och behövliga\r\nåtgärder för en bättre miljö inte har vidtagits eller\r\nhar skjutits upp i åratal med hänvisning till att\r\nandra länder inte har kommit så långt. Samma\r\nargument möter man i land efter land. Man väntar\r\nhelt enkelt på varandra och ingen vill ta första\r\nsteget. Så var det när det gällde att införa effektiv\r\navgasrening på bilar och för att få bort\r\ntungmetallerna ur batterierna, för att ta några\r\nexempel. Så är det fortfarande på punkt efter\r\npunkt, inte minst när det gäller att skärpa\r\navgasbestämmelserna och beträffande kravet på\r\nhelt tungmetallfria batterier.</pre><pre>I dag heter det ofta i Sverige att man väntar på EG.\r\nEtt konkret exempel på det gav Inger Schörling i\r\nförra debatten. Det gällde bensen i bensin,\r\nnågonting som självklart borde förbjudas i Sverige.\r\nDär skall vi inte vänta på EG. Med andra ord: en\r\nrad möjliga och angelägna åtgärder för en bättre\r\nmiljö i Sverige har lagts på hyllan i väntan på EG.\r\nSvensk EG-politik är något av en död hand över\r\nmiljöpolitiken.</pre><pre>Kortsiktigt är GATT egentligen ett större hinder än\r\nEG vid bedrivandet av en aktiv miljöpolitik. Det\r\nberor på att så mycket betraktas som\r\nhandelshinder. Förbjuder vi vissa ämnen som är\r\nmiljöfarliga, måste naturligtvis även importen av\r\ndessa ämnen förbjudas. Det kan ses som ett\r\nhandelshinder. Sätter vi gränsvärden kan samma\r\nsak hända. Ställer vi vissa miljökrav på inhemskt\r\nproducerade ämnen, betraktas det som\r\nhandelshinder av GATT och EG om vi ställer\r\nsamma krav på importerade ämnen. Detta kan leda\r\ntill sådana absurda situationer som att vi tvingas\r\ntillåta import från EG-länderna av den i Sverige\r\nförbjudna asbesten, om vi skall integreras med EG.\r\nT.o.m. miljöavgifterna kan gå i samma\r\nhandelspolitiska baklås. EG-domstolen har t.ex.\r\nförbjudit Västtyskland att införa miljöavgifter på\r\nsina motorvägar.</pre><pre>Att de internationella sammanhangen ofta har varit\r\nhinder för ett framgångsrikt miljöarbete beror\r\nytterst på att miljöfrågorna betraktas som\r\nmarginella frågor, störande avvikelser, som skall\r\nstädas bort av tekniker och som saknar djupare\r\npolitiska dimensioner. En viss svängning till det\r\nbättre kan ändå sägas vara på gång, men det gäller\r\nockså att driva på. Några konkreta krav i den\r\nriktning som vi från miljöpartiet ställt under det\r\nsenaste året i riksdagen är att man skall inrätta en\r\ninternationell miljödomstol, att man skall ha\r\nautomatisk lagfästning av påskrivna internationella\r\növerenskommelser här i Sverige, att vi skall ha\r\nutökad rätt till fri information vad gäller uppgifter\r\nsom rör miljön internationellt, att man skall inrätta\r\nett Östersjösekretariat, att man skall införa totalt\r\ninternationellt förbud mot export av miljöfarligt\r\navfall till u-länderna, att man skall inrätta en\r\neuropeisk miljöfond, dvs. helt enkelt sätta i gång en\r\nMarshallplan för miljön i öst. Uppåt 100 miljarder\r\nskulle behövas satsas enbart på den delen. Där\r\nborde Sverige kunna bidra med 1 miljard första året\r\nåtminstone. Vi kräver vidare att man skall införa\r\ninternationella miljökvalitetsnormer och att man\r\nskall införa internationella miljöavgifter. Det finns\r\ninte någon brist på uppslag.</pre><pre>Trafikpolitiken i EG är i hög grad de\r\ntransnationella företagens politik för större vinster\r\ni eget intresse. De vill i huvudsak bygga ut\r\nomfattande motorvägssystem, som t.ex. ScanLink,\r\nÖresundsbron och allt vad det heter. De vill förtäta\r\nbiltrafiken med sofistikerade metoder, öka\r\nhastigheterna och förkorta transporttiderna på väg.</pre><pre>Om man analyserar det scenario som dessa\r\nindustrialister har gjort till EGs politik -- det är\r\nfaktiskt på det sättet -- visar det sig att utsläppen\r\nkommer att öka mycket kraftigt från bilismen i\r\nEuropa, kanske med 50 % fram till mitten av 90-\r\ntalet. Det gäller utsläpp av koldioxid, kolmonoxid,\r\nkolväten, kväveoxider och partiklar från alla dessa\r\nfordon, inte minst från lastbilarna. En sådan\r\nutveckling leder ofrånkomligen till ökande\r\nförsurning, skogsdöd, minskade skördar i\r\njordbruket, fiskdöd, syrebrist i haven,\r\nmiljörelaterade sjukdomar och hälsoproblem i\r\nstorstäderna samt en rad annat elände.</pre><pre>Märkligt är att samma organ samtidigt fattar beslut\r\nom att minska utsläppen. Man sätter upp normer\r\noch säger att man nu minsann skall ta krafttag för\r\nmiljön. Samtidigt har man en allmän utveckling\r\nsom fördärvar miljön i dess grund. Det är därför vi\r\ni miljöpartiet säger nej till EG. Den allmänna\r\nutveckling som EG vill ha kommer att fördärva\r\nmiljön värre än någonsin.</pre><pre>Anf. 58 GRETHE LUNDBLAD (s) replik:</pre><pre>Herr talman! Jag tycker att det ofta är trist när man\r\nhör representanter från miljöpartiet ständigt\r\nutmåla och beskriva en mängd hotbilder. De talar\r\nförfärligt litet om vad som görs åt dessa hot.</pre><pre>När det gäller internationella miljöproblem, som vi\r\nfrämst skall diskutera i dag, har Sverige spelat en\r\nmycket pådrivande roll vid många internationella\r\nförhandlingar, tillsammans med de nordiska\r\nländerna ibland, ensamt ibland. Statsministern har\r\nkallat till konferens, miljöministern har deltagit och\r\nordnat konferens, t.ex. Nordsjökonferensen. Jag\r\ntycker inte att man kan påstå att vi från svensk sida\r\ninte har medverkat tillräckligt till att vi skall få en\r\nbättre miljö i Europa. Vi har tvärtom varit mycket\r\npådrivande. Det har också lett till att man inom EG\r\npå punkt efter punkt har gett med sig och mer och\r\nmer försökt följa upp även miljöfrågorna.</pre><pre>Jag tycker att vi måste sluta upp med\r\nsvartmålningen av den svenska insatsen i det\r\ninternationella miljöarbetet och i stället försöka att\r\nkonstruktivt komma fram till på vilket sätt vi skall\r\nkunna angripa de stora miljöproblemen. Dessa\r\nproblem syns nu ännu större efter att vi har sett vad\r\nsom har hänt i öster. Jag tycker att det skulle vara\r\nmer tilltalande för svenska parlamentariker att\r\nsamsas om sådana gemensamma insatser.</pre><pre>Anf. 59 ROY OTTOSSON (mp) replik:</pre><pre>Herr talman! Jag kritiserade inte de svenska\r\ninsatserna, Grethe Lundblad. Jag kritiserade EGs\r\nallmänna inriktning och hävdade att den\r\ninriktningen leder till ökad försurning, ökad\r\nhavsdöd, ökad skogsförstöring m.m. Jag angav\r\nockså en lista över vad man borde göra, hur vi\r\nborde driva på från svensk sida. Jag vet att det görs\r\nmycket från svensk sida.</pre><pre>De goda exempel som Grethe Lundblad tog upp,\r\nbåde i sitt första anförande och nu senast, nämligen\r\ndet som händer inom FNs organisation inom\r\nEuropa för att få en bättre miljö, alltså ECE,\r\n''30 %-klubben'' beträffande NOX-utsläppen,\r\nsvaveldioxidutsläppen osv., är bra. Det har vi i\r\nmiljöpartiet tagit fasta på. Vi tycker att man bör\r\nutveckla just den typen av miljösamarbete i\r\nEuropa. Vi har bl.a. pläderat för ett Europas FN,\r\nsom skulle kunna ha som ett huvudmål att\r\nmiljösanera och miljöinrikta hela Europa. Det vore\r\nväl en utmaning. Jag tror att vi är ganska överens i\r\ndet avseendet.</pre><pre>Det vi kanske inte är överens om är vad EG\r\negentligen står för. Tittar man på EGs analys av den\r\negna trafikpolitiken, som jag utgick från när jag\r\nkom med svartmålningen, som Grethe Lundblad\r\nkallade den, visar den att man kommit fram till att\r\nutsläppen av kväveoxider kommer att öka med ca\r\n30 %, kanske 50 %, beroende på att vägtrafiken\r\nkommer att öka. Får man så kraftiga ökningar av\r\ndessa utsläpp, så kommer det att ha effekter på\r\nmiljön. Det kan man inte heller bestrida, eftersom\r\ndet är väl dokumenterat. Det är bara att gå ut och\r\nse sig omkring om man inte har sett det förut. Detta\r\när vad man måste ta fasta på.</pre><pre>I Sverige är en stor del av sjöarna försurade. Jag\r\nkommer själv från ett län där 60 % av sjöarna i dag\r\när försurade, och detta beror inte på de lokala\r\nutsläppen, utan det beror på importen från hela\r\nEuropa. Jag betackar mig därför för att dessa\r\nutsläpp skall ökas ytterligare. Det betyder\r\nnämligen att de sista sjöarna kommer att slås ut,\r\noch det kommer att bli helt hopplöst att klara av\r\nmiljöarbetet i Sverige och naturligtvis även nere i\r\nEuropa.</pre><pre>Långsiktigt innebär detta också att en av de\r\nviktigaste råvarorna i Sverige -- skogen -- hotas i sin\r\ngrund, eftersom själva marken förändras kemiskt\r\ngenom det sura nedfallet. Näringsämnena tvättas\r\nur, giftiga tungmetaller löses ur och förgiftar\r\nträden. Vad skall vi då klara oss på?</pre><pre>Detta undergräver den grundläggande möjligheten\r\natt skapa ett välstånd i framtiden. Och det är också\r\ndet som är det förskräckliga med hela\r\nEuropadebatten -- EG-fanatikerna blundar\r\nkategoriskt och vill inte se den här problematiken.\r\nGrethe Lundblad kanske inte blundar, men EG-\r\nfanatikerna gör det. De vill inte se att om man ökar\r\nvägtrafiken så kraftigt, får man problem. Och de\r\nproblemen skall vi inte ha. Vi måste då ha en annan\r\ntrafikpolitik, något som jag gärna går in på i nästa\r\nreplik.</pre><pre></pre><pre>Anf. 60 GRETHE LUNDBLAND (s) replik:</pre><pre>Herr talman! Jag kan hålla med om att det finns\r\nområden där det kanske inte har gått så snabbt i\r\nEG, men jag vill gärna också redovisa att jag på\r\ninternationella miljökonferenser har upplevt\r\nparlamentariker och andra representanter från EG\r\nsom har varit relativt pådrivande i arbetet med att\r\nförsöka få till stånd gemensamma miljökrav i\r\nEuropa. Detta har t.ex. gällt vattenföroreningar\r\noch liknande, och det har gällt\r\nkemikaliehanteringen. Det är ju inte heller så att\r\nEG på något sätt lägger ett tryck på alla stater inom\r\nEG.</pre><pre>Jag har här i min hand ett papper som handlar om\r\natt Förbundsrepubliken Tyskland nu skall få en ny\r\nkemikalielag som, såvitt jag kan förstå, ligger\r\nväldigt nära den svenska kemikalielagen. Landet\r\nhar alltså, trots att det tillhör EG, fått lov att\r\nutforma dessa bestämmelser. Man får hoppas att\r\ndetta är något som smittar av sig på de andra EG-\r\nländerna.</pre><pre>Vi måste emellertid komma ihåg att EG för inte så\r\nmånga år sedan som nya medlemmar fick några\r\nstater som nästan aldrig hade sysslat med\r\nmiljöpolitik. Det är naturligtvis ett problem i dag\r\nför EG att standarden i de olika länderna inom EG\r\när mycket olika. Därför kan gemensamma\r\nbestämmelser föra med sig vissa svårigheter.</pre><pre>Jag tror att det är mycket viktigare att vi arbetar på\r\nett positivt och konstruktivt sätt än att vi bara\r\nsvartmålar den utveckling som sker.</pre><pre>Anf. 61 ROY OTTOSSON (mp) replik:</pre><pre>Herr talman! Jag vill hävda att vi från miljöpartiet\r\ninte bara svartmålar. Jag läste i mitt\r\nhuvudanförande upp några konkreta förslag, och\r\nde var direkt tagna ur den partimotion som vi lade\r\nfram här i riksdagen i januari månad och där vi\r\nkonkret har gått in på en rad konstruktiva förslag.\r\nVi ägnar oss alltså inte åt den svartmålning som vi\r\nofta anklagas för när det gäller Europapolitiken i\r\nstort och möjligheterna att utveckla miljöpolitiken\r\nsamt inte minst att förbättra trafikpolitiken i\r\nmiljövänlig riktning.</pre><pre>Det är också riktigt att det, som Grethe Lundblad\r\npåpekar, finns enskilda EG-parlamentariker -- inte\r\nminst de gröna i EG-parlamentet -- som är\r\npådrivande för en bättre miljöpolitik. Vi i\r\nmiljöpartiet medverkar också i det internationella\r\ngröna arbetet för att driva på så att EG trots allt får\r\nigenom ett och annat miljöförbättrande krav. Det\r\när naturligtvis bra ju mer detta kan smitta av sig,\r\noch vi arbetar också konkret med detta dagligdags.</pre><pre>Men detta hjälper inte om den överordnade,\r\nlångsiktiga politiken som dominerar EG faktiskt\r\ngår ut på att ensidigt öka den industriella\r\nproduktionen och att öka vägtrafiken på bekostnad\r\nav egentligen allting annat. Då får man\r\nmiljöproblem som är så stora att de blir\r\nohanterliga, och det börjar kosta så mycket att\r\nåtgärda dessa problem att det bara inte går att\r\nkomma i kapp.</pre><pre>Även om man ensidigt blåser upp den industriella\r\nproduktionen för att kunna tävla ännu bättre med\r\nUSA och Japan -- det är ju det som ändå är det\r\ncentrala målet för EG -- så är det ju inte alls säkert\r\natt den ekonomiska tillväxt som blir följden\r\nkommer att räcka till för att reparera de enorma\r\nskador som uppkommer. Det kan vara fråga om\r\nskador som är irreparabla. Det sura nedfallet\r\nfördärvar marken så att den inte kan producera\r\nskog, utan det kan dröja 50--100 år innan det går att\r\nreparera eller innan det repareras av de naturliga\r\nprocesserna. Det är sådana skador som vi måste\r\nförhindra.</pre><pre>Av EGs egna analyser på detta område framgår att\r\nman löper risken att hamna i den situationen, och\r\nfaktum är att den situationen redan råder lokalt på\r\nvissa ställen nere i Centraleuropa och även i någon\r\nmån i södra och sydvästra Sverige. Dessa uppgifter\r\ngör att man faktiskt måste börja reagera och ta\r\ndetta på allvar, i stället för att bara skjuta det under\r\nmattan och säga att vi skall vara positiva och inte\r\nprata om de där hemska problemen. På det sättet\r\nlöser man inga prolem.</pre><pre>Vi i miljöpartiet menar att EG, som har uppkommit\r\nur Kol- och stålunionen, i stor utsträckning\r\nföreträder industriintressena, ja t.o.m.\r\nstorindustrins intressen. Och det är inte det tåget\r\nsom vi skall hoppa på, utan vi skall utveckla ett FNs\r\nEuropa utifrån ECE, UNEP, FNs arbete kring\r\ndessa frågor, vilket Grethe Lundblad är väl\r\nförtrogen med. Detta är ju också mycket mer\r\nkonstruktivt, och det har bättre bärighet\r\nåtminstone när det gäller miljösidan.</pre><pre>Tredje vice talmannen anmälde att Grethe\r\nLundblad anhållit att till protokollet får antecknat\r\natt hon inte ägde rätt till ytterligare replik.</pre><pre>Anf. 62 Miljöminister BIRGITTA DAHL:</pre><pre>Herr talman! Den förändringens vind som blåser\r\növer Europa öppnar oerhörda möjligheter också på\r\nmiljöns område. Visst finns här risker, men\r\nmöjligheterna överväger, och dynamiken i\r\nprocessen är sådan att vi måste inrikta oss på att ta\r\ntill vara alla möjligheter till förbättringar.</pre><pre>Låt mig påminna om att nedrustningen i Europa i\r\nsig själv är en oerhörd, kanske den största,\r\nmiljövinsten. Detta är fallet både därför att\r\nrustningen och hotet om krig utgör det största\r\nmiljöhotet och därför att man därigenom frigör\r\nresurser som kan användas för fredligt\r\nutvecklingsarbete och för miljöinsatser.\r\nAvspänningen har också gjort det möjligt att arbeta\r\nmed miljöfrågorna på ett helt annat sätt än vad som\r\nvar möjligt så länge som Europa var gastkramat av\r\ndet kalla kriget. I den process som nu pågår är\r\nSverige mycket aktivt och pådrivande i förhållande\r\ntill både Östeuropa och Västeuropa och våra\r\ngemensamma insatser.</pre><pre>Låt mig först, herr talman, konstatera att den nya\r\nöppenheten, som är en följd av omvälvningarna i\r\nÖsteuropa, har avslöjat det vi länge misstänkte,\r\nnämligen den oerhörda ekologiska katastrof som\r\npågår där och som är en följd av det politiska\r\nsystem som människorna har lidit av under\r\nårtionden. Det är naturligtvis folken i Öst- och\r\nCentraleuropa som lider mest, men även vi får en\r\nstor del av effekterna av den ekologiska katastrof\r\nsom är en realitet.</pre><pre>Det är därför att gemensamt intresse och också en\r\nfråga om internationell solidaritet att stödja\r\nutvecklingen av miljöarbetet i Östeuropa.\r\nFörutsättningen för att det skall vara meningsfullt\r\när att man nu äntligen har fått regeringar som är\r\nberedda att göra någonting åt eländet. I den\r\nstunden har Sverige också på bred front\r\nintensifierat det samarbete vi sedan länge har haft\r\nmed dessa länder.</pre><pre>En del av detta samarbete utgjordes av den satsning\r\npå 1 miljard kronor som regeringen beslutade om\r\nnär tiden var mogen, dvs. när det fanns regeringar\r\nsom man på ett meningsfullt sätt kunde samarbeta\r\nmed.</pre><pre>Nästa steg -- och det var mycket betydelsefullt --\r\ntogs vid Ronnebykonferensen för en månad sedan.\r\nDen var betydelsefull på flera sätt. För det första\r\nkunde då stats- och regeringscheferna enas om ett\r\nkonkret dokument om renandet av Östersjön.\r\nUtgångspunkten var de åtgärder som är\r\nnödvändiga för att återställa den ekologiska\r\nbalansen, att skapa förutsättningar för liv i\r\nÖstersjön och för oss som bor runt Östersjön.</pre><pre>Arbetet på att förverkliga Ronnebykonferensens\r\nbeslut pågår nu mycket aktivt under svensk\r\nledning, och det är inriktat på att nationella planer\r\nskall vara färdiga i januari nästa år och att ett\r\ngemensamt aktionsprogram skall vara färdigt före\r\nutgången av 1991.</pre><pre>Ett annat mycket viktigt resultat av\r\nRonnebykonferensen var att vi i processen kunde\r\nföra in olika finansieringsinstitut som\r\nVärldsbanken, Nordiska investeringsbanken,\r\nEuropeiska investeringsbanken och Europeiska\r\nåteruppbyggnads- och utvecklingsbanken vilka\r\nkunde göra en kraftsamling för att skapa de\r\nekonomiska resurser, och om man så vill den\r\nMarshallhjälp, som behövs för att rusta upp\r\nÖsteuropa i detta avseende. I det arbetet deltar\r\nSverige också mycket aktivt.</pre><pre>Jag vill särskilt framhålla att EG som organisation\r\noch dessutom en del enskilda länder inom EG som\r\ntillhör Östersjöstaterna deltog i\r\nRonnebykonferensen och nu deltar i\r\nuppföljningen.</pre><pre>Vi har också under senaste åren kunnat se en\r\nmycket intressant utveckling av samarbetet på\r\nofficiell nivå mellan Europas alla stater. Det är inte\r\nbara inom de etablerade organen såsom ESK,\r\nECE, Helsingforskommissionen,\r\nNordsjökonferensen och UNEP som samarbete\r\nsker.</pre><pre>Jag vill peka på ett annat mycket intressant\r\nexempel. I juni i år träffades EGs och Östeuropas\r\nmiljöministrar och jag själv som representant för\r\nEFTA för att diskutera gemensamma insatser för\r\natt förbättra framför allt Östeuropas miljö. Vi\r\nkommer om en månad att ha ett miljöministermöte\r\nmellan EGs och EFTAs miljöministrar. Det är\r\ntillkommit på svenskt initiativ, och likaså på svenskt\r\ninitiativ skall man särskilt disktutera\r\ntransportfrågorna, vad vi gemensamt kan göra på\r\ntransportområdet för att förbättra Europas miljö.</pre><pre>Herr talman! I detta sammanhang är det\r\nnaturligtvis mycket viktigt att vi också utnyttjar alla\r\nmöjligheter till ett fördjupat samarbete inom den\r\nvästeuropeiska gemenskapen, mellan EFTA och\r\nEG, samtidigt som vi utvidgar det alleuropeiska\r\nsamarbetet. Jag har under de senaste åren upplevt\r\natt det finns en väldig dynamik i detta samarbete.\r\nDen kan främst användas för att driva på\r\nutvecklingen, och det är möjligt utan att vi för den\r\nskull behöver vara medlemmar i Europeiska\r\ngemenskapen.</pre><pre>Sverige utnyttjar alla de möjligheter som finns att\r\npåverka de gemensamma insatserna i positiv\r\nriktning. Det är inte så enkelt att vi alla avseeenden\r\när vare sig bättre eller sämre än EG. Vi har gjort en\r\nnoggrann genomgång av hur det förhåller sig, och\r\nförhållandena är om inte identiska så i många\r\nstycken ganska jämnbördiga. På några områden\r\nligger EG före. Det gäller framför allt\r\nbestämmelser om buller. Jag betraktar detta som en\r\nmöjlighet för oss svenskar att lyfta oss själva.</pre><pre>På andra områden -- när det gäller bilavgaser,\r\nkemikalier och ekonomiska styrmedel -- ligger vi\r\nföre EG. Vi var först med att införa\r\nkoldioxidavgift. Det är bara när det gäller\r\nsubventioner till företagen som EG ligger före.\r\nMen på andra områden ligger Sverige före\r\nutvecklingen inom EG.</pre><pre>Vi befinner oss här i en förhandlingssituation där\r\nvår utgångspunkt är att vi inte skall släppa våra\r\nmiljökrav utan anstränga oss att med hjälp av\r\nlikasinnande inom EG lyfta EG till den nivå vi\r\nanser vara riktig från miljöns utgångspunkt. Ett\r\nsådant viktigt område där Sverige anstränger sig\r\nmycket i dag är bilavgaser och trafiken. Vi tror nu\r\natt EG kommer att ansluta sig till de normer vi har\r\ni dag i Sverige. Men jag anser att vi måste gå vidare\r\nredan under 90-talet för att genomföra\r\nKalifornienkraven, och då behöver vi ha EG med\r\noss.</pre><pre>Det är diskussion och en dynamisk process som nu\r\npågår. Jag har stora förhoppningar att vi genom\r\nintensivt arbete skall lyckas med att lyfta den\r\ngemensamma standarden. Detta är mycket viktigt\r\nockså i perspektivet att Östeuropa som ett led i den\r\nomdaningsprocess som nu pågår antingen riskerar\r\natt binda fast sig vid ett mycket dåligt trafiksystem\r\nsom blir ett hot mot resten av Europa eller kan följa\r\nmed i den utveckling som vi förhoppningsvis skall\r\nkunna etablera inom EFTA och EG.</pre><pre>Herr Talman! Jag hör till dem som med\r\nutomordentlig tillförsikt ser på framtiden, och jag\r\nkänner mycket stor glädje inför den utveckling som\r\nvi nu ser i hela Europa. Jag uppfattar som ansvarig\r\nför miljöfrågorna naturligtvis riskerna, men\r\nframför allt möjligheterna. Jag anser att den\r\nsjälvklara utgångspunkten för Sveriges\r\nförhandlande och samarbete i alla sammanhang\r\nskall vara att vi skall utnyttja denna historiska\r\nsituation för att förbättra Europas miljö till gagn för\r\nalla Europas folk samtidigt som Europa kan bli en\r\nförebild för resten av världen.</pre><pre>Anf. 63 IVAR VIRGIN (m) replik:</pre><pre>Herr talman! Mycket av det Birgitta Dahl sade var\r\nutomordentligt glädjande och visar på en positiv\r\ninställning till EG som gick betydligt utöver vad jag\r\nhade förväntat mig. Egentligen var det början på en\r\ngod plädering för ett svenskt medlemskap, och det\r\nregistrerar jag med glädje.</pre><pre>Jag ställde en fråga om våra samarbetsmöjligheter\r\nmed EG på miljöområdet, och jag fick ett svar när\r\ndet gällde Östersjön. Att vi kommit så långt att\r\nsamarbetet med EG på det området tydligen är\r\nframgångsrikt är i sig någonting att hälsa med\r\nglädje.</pre><pre>Jag tror att den här framgången bör följas upp på\r\nen rad andra områden när det gäller Östeuropa.\r\nSamarbetskanalen med EG är egentligen den enda\r\ntänkbara om de enorma resurser som Östeuropa\r\nbehöver skall komma Östeuropa till del.\r\nProblemen är av den storleksordningen att det är\r\nnödvändigt.</pre><pre>För att få litet perspektiv när det gäller problemen\r\nkan jag nämna att Jänschwalde, ett enda kraftverk\r\nvid gränsen till Polen, släpper ut lika mycket\r\nkväveoxider som all svensk trafik och lika mycket\r\nsvavel som vid alla svavelutsläpp i Sverige. Insatser\r\nfrån Västtyskland till Östtyskland kommer att ha\r\nden största betydelse för miljön. Detta kanske ger\r\nlitet perspektiv till den rapport som kom fram i EG-\r\nsammanhang förra året om att trafiken i samband\r\nmed ett förverkligande av den inre marknaden\r\nskulle öka utsläppen. Genom att vidta sådana här\r\nåtgärder kan man alltså kompensera detta.\r\nDessutom är, som Birgitta Dahl sade, EGs\r\nmiljöpolitik en dynamisk process, och jag har den\r\nbestämda uppfattningen att man är villig att göra\r\nutomordentligt starka insatser för att komma till\r\nrätta med de miljöproblem som eventuellt kan\r\nuppstå.</pre><pre>Denna uppfattning stöds också av fristående\r\ndebattörer i Sverige. Staffan Westerlund har\r\nnämnts här tidigare, och det finns flera som har\r\nframfört att EG på många områden har en\r\nmiljöpolitik som ligger före Sverige. Jag tycker att\r\ndet var klädsamt att Birgitta Dahl ändå erkände att\r\nde europeiska gemenskaperna på vissa områden låg\r\nföre Sverige. Det registrerar jag med\r\ntillfredsställelse.</pre><pre>Anf. 64 VIOLA CLAESSON (v) replik:</pre><pre>Herr talman! Det finns alltid en märklig brist på\r\nlogik i inläggen från de talare som är så där\r\nuppenbart för EG: Man vill så gärna nämna att det\r\nfinns exempel -- många, säger Ivar Virgin -- från\r\nEG på att miljökraven är hårdare och att EG är\r\nbättre. Birgitta Dahl anförde till något eller några\r\nenstaka exempel. Jag vill då höra: Vad är det som\r\nunder alla de här årens riksdagsarbete med\r\nmiljöfrågor och miljöpolitik har hindrat en\r\nmajoritet av den här församlingen att, utan att\r\ndiskutera vare sig anpassning i konkreta former\r\neller ett EG-medlemskap, fatta beslut om bättre\r\ngränsvärden t.ex. när det gäller bullernivån? Vad är\r\ndet som har hindrat?</pre><pre>Skulle vi föreslå ett NATO-medlemskap eller\r\nnågon annan formell förbindelse med USA för att\r\ndiskutera kaliforniska bilkrav? Ingen har kommit\r\npå den tanken. Det vore ju hårresande. Men det är\r\nen exakt parallell, eller hur?</pre><pre>Jag hoppas att Birgitta Dahl inser det. Jag har inte\r\nuppfattat hennes diskussion här som en plädering\r\nför EG-medlemskap, men den var ändå så vag när\r\ndet gällde inställningen till EG och uppfattningen\r\nom möjligheterna med EG att de mest EG-frälsta\r\nhär blev väldigt glada. Jag skulle därför vilja att\r\nBirgitta Dahl svarade på frågan: Behöver vi komma\r\nännu närmare EG eller bli EG-medlemmar för att\r\ninföra ännu bättre miljökrav här i Sverige? Varför\r\ndå, i så fall?</pre><pre>Det är väldigt viktigt att diskutera Östeuropa, och\r\ndet har alla som har varit uppe i talarstolen gjort.\r\nDen internationella solidariteten är lika viktig i\r\nmiljösammanhang som i andra sammanhang. Men\r\nnär man diskuterar pengar till Östeuropa vill jag\r\nveta av Birgitta Dahl: Är det riktig solidaritet om\r\nman tar av biståndspengar som var avsedda för\r\nandra ändamål för att kunna lämna över pengar till\r\nmiljöförbättringar? Är det riktigt och solidariskt,\r\nBirgitta Dahl, att man tillåter att kommersiella\r\nintressen blir inblandade, och finns det sådana\r\nkommersiella intressen i det arbete som just nu\r\nförbereds?</pre><pre>Till sist vill jag återvända till trafikpolitiken --\r\nBirgitta Dahl berörde den i väldigt liten\r\nutsträckning. Att jag tar upp den frågan beror på\r\natt det kanske inte finns något annat område där\r\nman så snabbt och så rejält skulle kunna vidta\r\nåtgärder för att åstadkomma riktigt bra\r\nmiljöresultat -- jag hoppas att Birgitta Dahl håller\r\nmed om det. Jag vill därför ha litet mer konkreta\r\nbesked om trafiken.</pre><pre>Anf. 65 KARIN STARRIN (c) replik:</pre><pre>Herr talman! Vi fick höra ganska många\r\nsuperlativer, både från energiministern och från\r\nIvar Virgin, om att det är utomordentligt intressant\r\natt vi nu har fått i gång den här debatten. Jag vill då\r\nfråga om de superlativerna är beroende av att vi nu\r\nhar ett öppet och fritt Europa och att Östeuropa\r\nbörjat diskutera miljöfrågorna mer öppet, eller om\r\ndet är just förhandlingarna med EG som motiverar\r\ndem.</pre><pre>Jag vill fortsätta mitt frågande -- jag hoppas att jag\r\nnu får svar av Birgitta Dahl -- om vilken insyn\r\nregeringen uppfattar att vi har i de pågående EG-\r\nförhandlingarna, speciellt när det gäller\r\nmiljöfrågorna. Jag tycker inte att vi som arbetar här\r\ni riksdagen har en tillräcklig insyn i vad som pågår\r\njust i miljödiskussionerna. Vi får rapporter, men\r\ndet är rapporter som lämnas när diskussionerna är\r\nklara; vi får aldrig några underhandsrapporter där\r\nproblemen belyses mer ingående. Det får\r\nnaturligtvis inte heller de pådrivande\r\nmiljöorganisationerna. Jag är övertygad om att vi\r\nbehöver pådrivare i form av miljöintresserade och\r\nmiljöengagerade människor för att få till stånd\r\nriktiga beslut. Min fråga är: Hur skall vi kunna\r\nförstärka miljötänkandet i EG-förhandlingarna?</pre><pre>Jag ställde också en annan fråga i mitt\r\ninledningsanförande. Jag påtalade den princip som\r\ngäller inom EG, att det som är tillåtet, det som är\r\nbestämt i lag, i ett land gäller också i de andra\r\nmedlemsländerna. Vad händer då med våra olika\r\nbeslut på miljöområdet? Ta t.ex. frågan om\r\nbestrålning av livsmedel. Vad händer med vårt\r\nförbud mot att importera bestrålade livsmedel?\r\nKommer det beslutet att gälla även i\r\nfortsättningen?</pre><pre>Det gäller för alla de olika diskussioner som förs\r\nunder förhandlingarna att miljöpolitiska krav ställs\r\nmot kommersiella krav. Vilka krav är det då i\r\nslutändan som segrar?</pre><pre>Ronnebykonferensen var mycket efterlängtad.\r\nDen visade på ett kreativt och bra sätt vilka\r\nproblem vi har att hitta lösningar på. Men innebär\r\nkraftsamlingen också, Birgitta Dahl, att vi från\r\nSveriges sida är beredda att satsa ytterligare\r\nresurser, att verkligen visa vad vi menar med att\r\nutöka de anslag till miljöförbättrande åtgärder som\r\nbehövs för Östersjön?</pre><pre></pre><pre>Anf. 66 ROY OTTOSSON (mp) replik:</pre><pre>Herr talman! Miljöminister Dahl sade att vi skall\r\nförsöka lyfta EG till en bättre nivå. Det skall man\r\nnaturligtvis försöka göra om man inte har något\r\nannat alternativ. Vi menar från miljöpartiet att det\r\nfinns alternativ till EG. Man behöver inte hamna i\r\n''tvångstankar'' och tro att EG är den enda väg som\r\nfinns i Europa. Europa är mycket, mycket större än\r\nEG.</pre><pre>Den historiska situation som vi har i Europa och\r\nsom flera anspelat på från kammarens talarstol i\r\ndag beror inte på EG utan på vad som händer i\r\nÖsteuropa, nämligen att en frigörelse från de\r\nförtryckarsystem som man tidigare haft och faktiskt\r\ni hög grad fortfarande har där har påbörjats. Det är\r\nsjälvklart att vi från Sveriges sida skall engagera oss\r\ni den frigörelseprocessen och försöka få till stånd en\r\nutveckling där i miljövänlig riktning, så att de\r\nösteuropeiska länderna inte gör samma misstag\r\nsom vi har gjort, som Frankrike har gjort och gör,\r\nsom England gör och som Västtyskland gör, dvs.\r\nsom vi gör här i Västeuropa. Då borde man så att\r\nsäga jobba för ett alternativ till EG. Det är det vi\r\nförsöker göra från de gröna partiernas sida. Vi\r\nmenar att ett Europas FN här skulle kunna vara en\r\nmöjlighet.</pre><pre>Jag vet inte om jag förstod Birgitta Dahl rätt, men\r\ndet lät som om hon var beredd att ställa upp för en\r\neuropeisk Marshallplan för miljön i Östeuropa.\r\nBl.a. skulle man se till att få till stånd en miljöfond\r\nav sådan storlek att man verkligen kan ställa upp.\r\nVisst är det så att det i Östeuropa finns enorma\r\nmiljöförbrytelser som måste rättas till. De\r\nhärstammar nästan uteslutande från föråldrad\r\nstorindustri, och de härrör från ett tänkande där\r\nman satt just den industriella tillväxten i främsta\r\nrummet. Det är en karikatyr på den västeuropeiska\r\nindustripolitiken. Som karikatyr har den stelnat\r\noch demonstrerar därmed hur det i den värsta\r\nförlängningen blir i det systemet. Det är det vi skall\r\nha fram ett alternativ till -- ett grönt, miljövänligt\r\nalternativ.</pre><pre>Jag tycker att det är stötande när Ivar Virgin här\r\nsäger att utsläppsminskningarna i Östeuropa så att\r\nsäga skall betala för högre utsläpp från trafiken i\r\nVästeuropa. Så skall man inte bedriva en bra\r\nmiljöpolitik. Tvärtom måste vi i många fall minska\r\nutsläppen av de luftföroreningar som här är\r\naktuella med kanske 90 %.</pre><pre>Under detta anförande övertog förste vice\r\ntalmannen ledningen av kammarens förhandlingar.</pre><pre>Anf. 67 FÖRSTE VICE TALMANNEN:</pre><pre>Repliken skall gälla statsrådet Dahls anförande.</pre><pre>Anf. 68 ROY OTTOSSON (mp) replik:</pre><pre>Fru talman! Då kan vi ta upp en fråga till som vi\r\ninte har hunnit med än. Det är en fråga som jag tog\r\nupp nyss här och som berör just vikten av att\r\nengagera oss i Östeuropa. Frågan har anknytning\r\ntill kraven på en Marshallplan för hjälp där. Men nu\r\när dessutom tiden ute.</pre><pre>Anf. 69 HÅKAN HOLMBERG (fp) replik:</pre><pre>Fru talman! Jag tycker att det var en bra\r\ngenomgång som Birgitta Dahl gjorde av\r\nregeringens strävan att samarbeta med andra\r\nländer i Europa och i synnerhet med EG för att\r\nhjälpa länderna i öst att äntligen få till stånd en\r\nanständig miljöpolitik. Jag utgår ifrån att vi\r\nkommer att få en kontinuerlig redovisning av\r\nytterligare faser i arbetet. Jag tror att många i\r\nkammaren har intresse av det.</pre><pre>Även jag delar den oro som har uttryckts av många\r\ni tidigare omgångar av debatten för att det svenska\r\nbiståndet till öst tas delvis från pengar som skulle ha\r\ngått till u-länder. Det måste vara möjligt att öka den\r\nsamlade ramen, så att inte u-länderna får betala för\r\nden miljöhjälp och annat som är nödvändigt för\r\nÖsteuropa.</pre><pre>Många talare har på olika sätt berört formerna för\r\nmiljösamarbetet. Det är oerhört viktigt att ha klart\r\nför sig de problem som alltid uppstår när man i mer\r\ntraditionella former försöker träffa internationella\r\navtal. I en bok som kom för ungefär ett år sedan\r\nanalyserar professor Karl-Göran Mäler vid\r\nHandelshögskolan resultatet av något som han\r\nkallar för försurningsspelet mellan olika aktörer,\r\ndvs. länder. Han finner att det är nästan omöjligt\r\natt nå fram till avtal där det verkligen ligger i varje\r\nlands intresse att fullgöra de åtaganden som man\r\nhar skrivit på att man skall försöka uppfylla. Det\r\nenkla skälet är att det inte finns någon utomstående\r\nså att säga tredje part som kan kontrollera att dessa\r\navtal uppfylls och efterlevs och att det är oerhört\r\nsvårt att förhandla fram en kostnadsfördelning för\r\ninternationell miljöpolitik som godtas av de parter\r\nsom är inblandade. Polluter-pays-principle är\r\ntillämplig i varje enskilt land, men den är oerhört\r\nsvår att få att fungera i traditionella förhandlingar\r\nmellan självständiga länder när det gäller\r\nmiljöpolitik.</pre><pre>För att bryta denna blockering, komma ur Svarte\r\nPetter-spelet, är det nödvändigt, skriver Mäler och\r\nandra kolleger till honom i samma bok, att skapa en\r\nsituation där det finns gemensamma institutioner\r\nsom kan binda de stater som är med i samarbetet.\r\nDessutom skall dessa stater -- Sverige,\r\nStorbritannien, Polen, Tyskland eller vilka det nu\r\nkan vara -- bindas samman genom en ekonomisk\r\nintegration just av det slag som EG erbjuder. Jag\r\nhar svårt att se att det finns realistiska alternativ till\r\ndet samarbetet, och det är svårt att se att vi skulle\r\nkunna delta på ett meningsfullt sätt i det här\r\nframväxande institutionella miljösamarbetet utan\r\natt vara medlemmar.</pre><pre>Anf. 70 Miljöminister BIRGITTA DAHL:</pre><pre>Fru talman! Jag är gammal nog att ha minnen av\r\nEuropa från andra världskriget, genom det kalla\r\nkriget och fram till i dag. För mig är det som nu\r\nhänder något alldeles enastående. Det nya är inte\r\nbara det i och för sig fantastiska att kommunismen\r\nfaller i Östeuropa. Vi har också under den tid jag\r\nkan minnas befriat oss från fascism och nazism. Vi\r\nslipper det kalla kriget.</pre><pre>På 60-talet hörde jag till dem som ivrigt bekämpade\r\nmedlemskap i EG av skäl som jag fortfarande\r\ntycker är giltiga. I dag talar jag inte för\r\nmedlemskap. Den frågan är för tidigt väckt. Men\r\njag talar för att alla européer skall söka varje tillfälle\r\natt samarbeta. Jag tror att institutionerna kommer\r\natt förändras. Det är för tidigt att säga var vi\r\nkommer att befinna oss om ett år, ännu mindre om\r\nfem eller tio år. Låt oss tillsammans ta oss steg för\r\nsteg framåt. Det är inte bara idyll. Det är också\r\nmånga gräl och många svåra förhandlingar. Vi har\r\ngrälat med EG. Vi har grälat inom EFTA. Vi grälar\r\nt.o.m. ibland inom Norden. Vi talade ganska\r\nbestämt till Sovjetunionen om Kola-halvön på\r\nRonnebymötet, innan vi kom fram till den\r\nuppgörelse som nu ser ut att leda till att det blir en\r\nförbättring. Den processen skall vi delta i, och det\r\när möjligt att göra det utan att vara medlem i EG.</pre><pre>Det är klart att det finns skeden i\r\nförhandlingarna där regeringen företräder Sverige\r\noch hela svenska folket och då man inte kan tala\r\nöppet om allting. Det måste finnas saker som är\r\nsekretessbelagda. Men vi kommer självfallet att\r\nredovisa resultatet för riksdagen. Vi anstränger oss,\r\nsom Anita Gradin redovisade för i sitt inlägg, för\r\natt göra det i utrikesnämnden och på andra sätt. Jag\r\nskall gärna, Håkan Holmberg, återkomma med\r\nredovisningar för riksdagen om det speciella\r\nmiljösamarbetet. Det finns så mycket att redovisa\r\nsteg för steg.</pre><pre>När det gäller de ekonomiska insatserna är det\r\nriktigt att Ronneby representerade ett genombrott\r\nför ett nytt sätt att så att säga mobilisera resurser.\r\nDär finns det additionella resurser även från\r\nSverige som medverkar med pengar till både\r\nNordiska investeringsbanken och det speciella\r\nriskkapitalbolag som där har bildats för att hjälpa\r\ntill i Östeuropa. Vi medverkar i Världsbanken, och\r\nvi medverkar i Europeiska\r\nåteruppbyggnadsbanken med resurser. Vi har\r\ntillfört additionella resurser.</pre><pre>Det finns ett annat inslag i dessa diskussioner,\r\nspeciellt nu med EG. Man skall försöka se till att de\r\npengar som dessa bankinstitut har i så stor\r\nutsträckning som möjligt styrs till\r\nmiljöinvesteringar när det gäller medverkan i\r\nÖsteuropa. Dels av omsorg om miljön, dels därför\r\natt vi är övertygade om att de är strategiskt viktiga\r\nockså för att åstadkomma de nödvändiga\r\nekonomiska reformerna. Det är samma dåliga\r\nineffektiva teknik som förstör miljön och\r\nekonomin. Vi tror att det är strategiskt viktigt och\r\nrätt att göra så.</pre><pre>Man skall vara beredd i det här arbetet att på en\r\ngång gå före och verka för en sådan harmonisering\r\nsom är till fördel för miljön. Det är lättare att\r\nbedriva ett bra miljöarbete om man kan förmå\r\nmånga länder att ställa samma krav på t.ex.\r\nbilindustrin.</pre><pre>Fru talman! Låt mig allra sist svara på några frågor\r\nsom har ställts flera gånger i dag.</pre><pre>Enligt min bestämda uppfattning är det fel att ställa\r\ninsatser i Sverige, i Östeuropa eller i u-länderna\r\nmot varandra. Jag tycker mycket illa om dem som\r\nföreslår att vi i stället för att ställa hårda krav på vår\r\negen verksamhet skall satsa pengarna i Östeuropa.\r\nBåda insatserna behövs. Vad rika industriländer\r\nsom Sverige måste göra under 90-talet och början\r\nav 2000-talet är att se till att vi gör rätt för oss på\r\nhemmaplan. Det är vi som fortfarande smutsar ner\r\nmest per capita sett i ett globalt perspektiv. Det är\r\nvi som måste gå före med att städa och utveckla god\r\nteknik. Samtidigt med detta skall vi överföra\r\nkunskap, teknologi och resurser till såväl\r\nÖsteuropa som utvecklingsländerna för att de skall\r\nha möjlighet att lyfta sina folk ur fattigdom och nöd\r\nutan den våldsamma miljöförstörelse som skulle bli\r\nföljden om de tillämpade den dåliga teknik som de\r\nensamma har råd att betala.</pre><pre>Anf. 71  ROY OTTOSSON (mp) replik:</pre><pre>Fru talman! Det sades i en tidigare replik att vi kan\r\ngöra mycket på transportområdet för miljön i\r\nEuropa. Jag skulle i min replik vilja framhålla\r\nmöjligheterna att bygga ut just den miljövänliga\r\njärnvägen genom Europa. Därigenom skulle vi\r\nkunna få betydligt energieffektivare och\r\nmiljövänligare transporter av såväl gods som\r\npersoner.</pre><pre>Av tradition och hävd har varje land sitt eget\r\nnationella järnvägssystem som ofta har karaktären\r\nav en planekonomisk ö. Så var det också i Sverige\r\ntills för några år sedan. Det är naturligtvis både\r\notidsenligt och orationellt och gör att det blir\r\nmycket svårt att komma framåt i järnvägspolitiken\r\nsett ur Europaperspektiv. Häri ligger också en\r\nmycket stor utmaning som det finns all anledning\r\natt peka på, både som möjlighet och som svårighet.</pre><pre>Men det är inte hela förklaringen till att det går\r\ntrögt på järnvägssidan. De transnationella företag\r\nsom i huvudsak dominerar EG-arbetet är nära\r\nförknippade med väg och bilintressena. Fler av de\r\naktuella storföretag som har format mycket av EGs\r\ntransportpolitik är ju faktiskt bil- och trafikföretag.</pre><pre>I dessa kretsar är järnvägslösningar tyvärr ofta ett\r\nfrämmande begrepp, och inte sällan frodas\r\nfördomar mot möjligheterna att utveckla\r\njärnvägar. Det ser vi dagligen exempel på även i\r\nSverige, tyvärr. Det bör vara en huvuduppgift,\r\ntycker jag, för miljöintressena att lyfta fram\r\nmöjligheter och peka på den vägtrafikmodell vi har\r\ngenomfört i Sverige som en möjlighet att komma\r\nloss från de låsningar som finns.</pre><pre>Man skall också ha klart för sig att det gäller att få\r\nföretagen att upptäcka järnvägens möjligheter, Vi\r\nhar fått en ganska livlig diskussion i Sverige på\r\nsenare tid, där man faktiskt börjar återupptäcka\r\njärnvägens möjligheter. Det visar sig då att det kan\r\nvara väl så intressant att bygga ut järnvägar som\r\nmotorvägar. Då sparar man både på energi och\r\nnaturresurser, samtidigt som man faktiskt kan\r\nförbättra trafiken på många håll. Detta borde vara\r\nnågonting att satsa på!</pre><pre>Slutligen vill jag säga att en ökad integration av\r\nEuropa och ett ökat samarbete naturligtvis borde\r\nkunna leda till ett bättre och mer framgångsrikt\r\nmiljöarbete. Då måste man emellertid ifrågasätta\r\nden grundläggande inriktningen av\r\nEuropapolitiken. Vi menar att man måste söka en\r\nmer miljövänlig inriktning totalt sett än vad man\r\nhar i dag.</pre><pre>Anf. 72  VIOLA CLAESSON (v) replik:</pre><pre>Fru talman! Jag ställde frågor tidigare till Birgitta\r\nDahl. Hon har kanske inte hunnit svara på dem\r\nännu, men jag hoppas att hon gör det.</pre><pre>På tal om solidaritet, Birgitta Dahl, är det särskilt\r\nsolidariskt att förbinda hjälpen med att släppa in\r\nkommersiella intressen i bilden? Är det solidariskt\r\natt ta pengar från tredje världen, biståndspengar,\r\nför att man skall kunna hjälpa Östeuropa, om man\r\nnu som Birgitta Dahl anser att Sverige har råd?</pre><pre>''Vara beredd att gå före'', precis så sade Birgitta\r\nDahl. Det låter otroligt glädjande, tycker jag.</pre><pre>Man skall vara beredd att på en gång gå före. Vi\r\nskall göra rätt för oss både på hemmaplan, i\r\nÖsteuropa och i tredje världen. Bra! Men så tänker\r\njag så här: Varje gång man har en debatt med\r\nBirgitta Dahl kommer hennes entusiasm fram. Den\r\när fin och känns äkta. Men vad händer sedan?</pre><pre>Jag har suttit och studerat protokoll från våra\r\ninterpellations- och frågedebatter. Där finns\r\ngarantier, försäkringar och en mängd sådana löften\r\nsom vi har hört i debatten i dag. Det hjälper ju inte\r\nnär ingenting händer!</pre><pre>Jag måste återkomma till trafikpolitiken. Ser\r\nBirgitta Dahl inte minsta svårigheter, problem och\r\nsorgesamma tecken i det som nu händer i\r\nÖsteuropa? Vi är alla överens om att den frihet de\r\nhar funnit är bra. Det ligger en enorm makt och\r\nrikedom hos bil- och elektronikföretagen, samlad\r\nbl.a. hos runda-bords-lobbyisterna i Västeuropa.</pre><pre>När dessa slår klorna i denna enorma marknad för\r\natt tillfredställa alla konsumistiska behov -- vad\r\nhänder då? Hur blir det då med den trafikpolitik\r\nsom Birgitta Dahl påstår att hon vill föra? Birgitta\r\nDahl hjälper ju inte ens till att klara av\r\nbilindustriintressena här i Sverige, utan vi får en\r\nÖresundsbro, ett motorvägsbygge i Bohuslän,\r\nUddevalla-paket, Kockums-paket osv. Man lovar\r\natt bygga bilfabriker som sedan slås igen och ställer\r\narbetare arbetslösa.</pre><pre>Handlar inte miljöfrågorna alls om makt längre,\r\nBirgitta Dahl? Är Birgitta Dahl inte alls rädd för de\r\nlöften och allianser som fanns när Kjell-Olof Feldt\r\nreste till OECD-ministrarnas möte redan 1984 och\r\npropagerade för ScanLink och ett sammanbundet\r\neuropeiskt vägnät? Det är detta vi ser verkställas i\r\ndag.</pre><pre>Anf. 73 KARIN STARRIN (c) replik:</pre><pre>Fru talman! Jag har inte varit med i politiken så\r\nlänge, men tillräckligt för att jag skall kunna hålla\r\nmed Birgitta Dahl om att den utveckling som nu\r\nsker i Östeuropa verkligen är enastående.</pre><pre>Jag kan beskriva de enorma känslor jag upplevde\r\nnär jag var med på en stor miljökonferens i\r\nWashington, där representanterna från både\r\nSovjetunionen och Polen underströk behovet av\r\nhjälp från länder som har kommit längre i den\r\ntekniska utvecklingen. Polens representanter\r\nvädjade verkligen till alla övriga stater och beskrev\r\nhur stort behovet var i fråga om miljöförbättrande\r\nåtgärder och teknik. Vi är helt överens om att vi har\r\nmassor att göra, och nu har vi naturligtvis större\r\nmöjligheter när vi har ett öppet Östeuropa.</pre><pre>Jag har berört trafikpolitiken en del. Birgitta Dahl\r\nhar ju utnämnt trafiken till miljöpolitikens värsting.\r\nHon har sagt att utvecklingen går åt fel håll. Vi har\r\nväldigt svårt att få en folklig opinion omkring\r\ntrafikfrågorna och det är viktigt att vi väljer rätt\r\nkommunikationssätt. Och tacka för det när vi inte\r\nstimulerar människor till att välja rätt\r\nkommunikationssätt! Det är ju det frågan gäller.</pre><pre>Jag blir glad när jag nu hör att miljöministern är\r\nberedd att driva kraven på en bättre avgasrening i\r\nEG-diskussioner och förhandlingar om EES-avtal.\r\nCalifornienkraven har ju också nämnts, och det är\r\nhelt klart en styrka om länder kan samverka. Men\r\nnågon måste naturligtvis ta det främsta initiativet.</pre><pre>Jag tycker inte att jag fick något direkt svar på min\r\nfråga huruvida Sverige uppfattar sig kunna följa\r\nförhandlingarna på ett ordentligt sätt om\r\nmiljöfrågorna i EG-diskussionerna. Jag vill\r\npåminna Birgitta Dahl om miljöfrågorna i EG-\r\ndiskussionerna. Jag vill påminna Birgitta Dahl om\r\natt vi naturligtvis respekterar att vissa\r\nförhandlingslägen kräver sekretess. Men det är väl\r\nändå viktigt för att man skall kunna skapa en\r\nbredare opinion och ett starkare förtroende att vi\r\nhar en öppen dialog och debatt. Det är viktigt att vi\r\nverkligen känner att vi har folkopinionen med oss.\r\nKänner Birgitta Dahl verkligen att vi hanterar\r\nmiljödiskussionerna på det sättet?</pre><pre></pre><pre>Anf. 74 HÅKAN HOLMBERG (fp) replik:</pre><pre>Fru talman! Frågan om medlemskap är för tidigt\r\nväckt, säger Birgitta Dahl som inledning till ett i\r\növrigt nästan invändningsfritt anförande om vikten\r\nav europeiskt samarbete, i synnerhet på\r\nmiljöområdet som vi nu diskuterar.</pre><pre>Jag tycker ändock att även socialdemokratin borde\r\nkunna samla ihop sig internt vid det här laget.\r\nTonläget är litet olika bland statsråden. Man borde\r\nkunna samla ihop sig internt till en tydlig linje och\r\nta de konsekvenser som ligger i förlängningen av\r\nbl.a. den analys som Birgitta Dahl själv gjorde av\r\nvillkoren för miljösamarbetet.</pre><pre>För att anspela på opinionen som Karin Starrin\r\nnämnde, kan man säga att den annars kommer att\r\nhinna rusa i väg ytterligare några kilometer framför\r\nsocialdemokratins nuvarande officiella ståndpunkt.\r\nSvenska folket börjar få allt klarare för sig att både\r\nmiljöpolitik och annat som vi måste satsa på i\r\nframtiden förutsätter att vi gör det i ett större\r\neuropeiskt och internationellt sammanhang. Det\r\nvore skönt om även socialdemokratin kunde\r\nkomma till den insikten.</pre><pre>Anf. 75 IVAR VIRGIN (m) replik:</pre><pre>Fru talman! Jag skulle vilja börja med att påminna\r\nlitet om den dynamik som ändå finns i EGs\r\nmiljöpolitik. Den började egentligen 1987 och har\r\nredan hunnit mycket långt. Bl.a. utsläpp av\r\nkoldioxid diskuteras i EG på ett sätt som påminner\r\nom den svenska debatten 1988. Det innebär således\r\natt man är tätt inpå oss.</pre><pre>Det verkar som om många pläderar för kraftiga\r\nsänkningar av koldioxidutsläppen. Det är endast\r\nmöjligt om man vidtar åtgärder på en rad olika\r\nområden. Det är en mycket glädjande utveckling,\r\noch det finns all anledning att försöka hänga med.</pre><pre>Den svenska vacklan på koldioxidområdet måste\r\nförvåna länderna i EG. Vi har fattat beslutet att\r\nbibehålla koldioxidutsläppen på en oförändrad\r\nnivå, och vi skall självfallet leva upp till det kravet.</pre><pre>Personligen är jag övertygad om att medlemskap i\r\nEG skulle vara till stor fördel för Sverige och svensk\r\nmiljöpolitik. När vi väl är medlem tror jag att en\r\ntävlan internt mellan de stater som är i frontlinjen\r\nnär det gäller miljöfrågorna skulle vara\r\nutomordentligt stimulerande. Västtyskland är en av\r\nde stater som verkligen driver miljöpolitiken\r\nmycket hårt. Det är intressant att vårt progressiva\r\nbeslut när det gäller CFC-utsläppen nu tas upp i\r\nVästtyskland och att man där har fattat samma\r\nbeslut som i Sverige. Förändringen har gått oerhört\r\nsnabbt, och den tycker jag i sig är mycket\r\nglädjande.</pre><pre>Jag tycker också att Sveriges röst måste få höras i\r\nEuropa, inte minst på miljödebattens område. Jag\r\nerinrar mig en debatt i EG-parlamentet för ett år\r\nsedan där en miljöpartist pläderade för utskottets\r\nmajoritetslinje i strid mot kommissionen.\r\nMiljöpartisten förde en miljövänlig linje till torgs\r\nmot kommissionen. Parlamentet fattade det beslut\r\nsom den gröne pläderade för. Det tycker jag visar\r\npå möjligheterna i Europa för en progressiv\r\nmiljöpolitik.</pre><pre>Anf. 76 Miljöminister BIRGITTA DAHL:</pre><pre>Fru talman! Flera av inläggen har av goda skäl\r\nuppehållit sig vid transportfrågorna. De är\r\nstrategiskt viktiga. En av de första dusterna vi tog\r\nmed EG var när vi genomförde avgaskravet. Vi fick\r\nta en ordentlig strid med EG för att kunna\r\ngenomföra det.</pre><pre>Nu för vi en diskussion där vi önskar, som jag\r\ntidigare var inne på, att EG liksom Sverige är berett\r\natt under 90-talet höja kravet ytterligare. Det är en\r\ndiskussion som pågår. För att driva på den har vi\r\nföreslagit att EGs och EFTAs miljöministrar när vi\r\nträffas i Genève den 5 november, dagen före\r\nklimatkonferensen, noggrant skall gå igenom\r\ntransportfrågorna och vad vi gemensamt kan göra\r\nför att skärpa kraven och förbättra\r\ntransportsystemen.</pre><pre>\r\nVi ser tre krav som vi behöver enas om, och som\r\nnaturligtvis även behöver genomföras i Östeuropa.\r\nDet första är skärpta krav på fordon och bränsle.\r\nDessa länder, utvidgat till OECD-kretsen,\r\nbestämmer villkoren, eftersom de stora\r\nproducenterna och de stora användarna lika väl\r\nsom de teknologiska och ekonomiska resurser som\r\nkrävs för att förbättra fordonens egenskaper finns\r\ndär.</pre><pre>Jag ser inget mer angeläget samarbetsprojekt ur\r\nmiljösynpunkt när det gäller forskning, utveckling\r\noch industriell utveckling inom Europa än projekt\r\npå just fordons- och trafikområdet. Här har Sverige\r\nockså spetsteknologi, liksom flera andra länder i\r\nEuropa, och skulle kunna uträtta något mycket\r\nviktigt.</pre><pre>För det andra behöver vi enas om insatser för att\r\nrena Europas storstäder och tättbefolkade\r\nområden. Det handlar om allt ifrån människors\r\nhälsa till det europeiska kulturarvet. Det är mycket\r\nbråttom. På måndag skall jag inviga en utställning i\r\nLondon om luftangrepp. Jag har tidigare invigt den\r\ni Tallin och i Bergen i samband med\r\nBergenkonferensen i våras. Den går för närvarande\r\nrunt i Europa som en väckarklocka för vad vi\r\nbehöver göra gemensamt.</pre><pre>För det tredje behöver vi enas om ett storskaligt\r\njärnvägssystem, ett modernt järnvägsnät för hela\r\nEuropa och inte bara för Västeuropa. Detta\r\njärnvägsnät skall ta över så mycket som möjligt av\r\ntransporterna från flyg och landsväg.</pre><pre>Vi behöver också enas om gemensamma regler för\r\nsjöfarten. Östersjön är ett akut exempel. Baksidan\r\nav det mycket positiva ökade utbytet är risken för\r\nskador från färjetrafiken, om vi inte ser till att den\r\nsker på ett ur miljösynpunkt acceptabelt sätt. Vi\r\nkommer att arbeta mycket intensivt på detta\r\nområde.</pre><pre>Vi kommer också att arbeta mycket intensivt när\r\ndet gäller koldioxidfrågan. Det är ett av de\r\nområden där vi ligger långt före. Vi har minskat\r\nvåra koldioxidutsläpp med 36 % och ligger långt\r\nunder genomsnittsnivån per capita i resten av\r\nEuropa.</pre><pre>Nu börjar ett antal andra europeiska länder att\r\ndiskutera att sätta upp målsättningar liknande våra.\r\nVi får anledning att återkomma till det. Regeringen\r\narbetar med den klimatstrategi som riksdagen har\r\nbegärt.</pre><pre>Till Karin Starrin vill jag säga att vi inte bara följer\r\nförhandlingarna utan även deltar inifrån i det här\r\narbetet. Vi har ständiga kontakter, och förutom att\r\nvi själva reser har vi även här haft besök på hög\r\nnivå. Carlo Ripa de Meana kommer till Sverige i\r\nnovember på ett officiellt besök där vi skall gå\r\nigenom viktiga frågor. Vi känner dock varandra\r\nväl.</pre><pre>Det hör till bilden att det finns ett speciellt\r\nsamarbetsklimat mellan miljöministrarna i Europa\r\noch EGs miljödirektorat. Det beror på att vi träffas\r\nså ofta, inte bara för att diskutera europeiska\r\nproblem utan även globala problem, flera gånger\r\nvarje månad. Det har utvecklats en ''klubb'' av\r\nlikasinnade som upplever sig kämpa för samma\r\nmål, även om vi ibland förhandlar om exakt vilka\r\nregler som skall fastställas vid de aktuella mötena.\r\nJag har upplevt många förhandlingar nu inför FNs\r\nglobala miljökonferans 1992, där vi har gjort\r\ngemensam sak för att förmå t.ex. USA att ställa sig\r\nbakom det som de rika länderna måste åta sig för\r\natt det skall vara möjligt att få till stånd avtal som\r\nverkligen blir globala därför att u-länderna kan\r\ndelta. Detta förutsätter att rika industriländer\r\nställer upp och tar särskilt ansvar för att överföra\r\nresurser från nord till syd.</pre><pre>Fru talman! Detta samarbete som vi nu bedriver på\r\neuropeiskt plan är ovanligt väl fungerande och väl\r\nförankrat just på miljöområdet, därför att vi\r\nförsöker hjälpa varandra att lösa problem som är av\r\nmycket stor betydelse för varje enskilt land och för\r\noss européer gemensamt.</pre><pre>Anf. 77 GÖREL BOHLIN (m):</pre><pre>Fru talman! Sverige är ett extremt exportberoende\r\nland och ett extremt transportberoende land.\r\nTransportkostnaderna utgör också en betydande\r\nandel av företagens kostnader. Köparna av våra\r\nprodukter finns framför allt i Centraleuropa, t.ex. i\r\nTyskland.</pre><pre>För att de norra och inre delarna av vårt land skall\r\nkunna leva, kämpar vi med olika regionalpolitiska\r\nåtgärder. Inte minst är kommunikationerna\r\nbetydelsefulla. Inrikesflyget med Arlanda som nav\r\när kanske den effektivaste. Goda vägar och bra\r\njärnvägar är också oumgängligen nödvändiga.\r\nExempelvis vår skogsnäring är beroende därav, och\r\ndärmed Sverige.</pre><pre>Inom EG arbetar man för att liberalisera och för att\r\nskapa enhetliga regler för handel och transporter,\r\natt riva hinder. Från svensk sida gör vi vad vi kan\r\nför att våra regler skall harmoniseras och anpassas.\r\nEftersom vi står utanför EG men har EG-länderna\r\nsom våra viktigaste handelspartner är det en\r\nlivsnödvändighet att få bort hinder för transporter\r\ninom och utom landet. Bärighetspaketet med\r\nupprustning av broar och vägar hör dit.</pre><pre>Luftfarten i Europa är nu på väg att avregleras, och\r\nvi i Sverige och Skandinavien startar också så smått.\r\nDetta kommer i det första steget att innebära att\r\nLinjeflyg och kanske ytterligare bolag parallellt\r\nmed SAS kommer att trafikera de vinstgivande\r\nlinjerna inom landet. Sannolikt får vi också\r\nspecialiseringar inom denna sektor, t.ex. utveckling\r\nav system för frakttransporter av olika slag -- på\r\nmarken, i luften och till sjöss.</pre><pre>Ett område inom luftfarten där vi enligt min\r\nuppfattning absolut måste vara med och påverka är\r\nett europeiskt flygkontrollsystem, Eurocontrol.\r\nLuftfartens expansion i Europa har inneburit att\r\ndet blivit trångt i luften. Detta medför förseningar\r\noch ofta onödigt cirklande över flygplatser i\r\nsamband med landning med onödiga\r\nluftföroreningar som följd.</pre><pre>När nu Östeuropa öppnas mot väst, vilket är\r\nmycket positivt, uppstår möjligheter att föra en hel\r\ndel av flygtrafiken över Östeuropa i stället för över\r\nCentraleuropa. Detta kan medföra kortare\r\nflygvägar, mindre trängsel i luften och att t.ex.\r\nArlanda ur luftfartssynpunkt hamnar mera\r\ncentralt. Dessutom ges det östeuropeiska länderna\r\nen inkomstmöjlighet som de sanneligen behöver.\r\nFör både vår egen skull och för Europa bör vi vara\r\nmed i de centrala diskussionerna om luftfartens\r\nliberalisering och utformningen av flygvägar och\r\nflygledning.</pre><pre>I övriga Europa har man kommit mycket längre\r\nmed snabbtågsutbyggnaden än i Sverige. Men vi\r\nhar ett unikt och tekniskt framstående projekt som\r\nborde intressera många andra länder, nämligen den\r\nlutande vagnboggie, som konstruerats av ABB och\r\nsom nu börjat användas av SJ på\r\nsnabbtågsförbindelsen Stockholm--Göteborg.\r\nFördelen med den konstruktionen är att den kan\r\nanvändas på befintlig bana och även för\r\ngodstransporter. För att åstadkomma miljövänliga\r\noch snabba transporter genom Europa borde vi\r\nvara med i diskussionen för vår egen skull och för\r\natt få till stånd ett snabbtågsnät i Europa och\r\ndärigenom dämpa vägtransportutvecklingen. Jag\r\nvälkomnar miljöministerns besked om konferensen\r\nden 5 november på detta område.</pre><pre>Det trafikområde som orsakar mest bekymmer\r\nbåde ur ekonomisk synpunkt och ur miljösynpunkt\r\när lastbilstrafiken. Lastbilstransporterna är också\r\nmest efterfrågade. EG diskuterar nu att tillåta s.k.\r\ncabotage, dvs. att en transportör får ta upp last\r\näven i ett genomgångsland. Detta skulle kunna\r\ngynna svenska distributörer, men problemen är\r\nSveriges kostnadsläge i förhållande till EG-\r\nländernas. För en svensk åkare är kostnadsläget\r\nenbart på skattesidan ca 10 % högre jämfört med\r\nt.ex. Danmark. Därtill kommer lönekostnadsläget\r\noch avgifter av olika slag. Trots att svenska\r\nspeditörer är mycket effektiva kommer de således,\r\ntror jag, att tvingas flytta ut verksamheter ur\r\nSverige och operera från grannlandet Danmark\r\neller från något land längre bort och att färdas först\r\nnorrut för att sedan med last återvända till\r\nmottagaren av transporten. Vi i Sverige\r\nkonkurrerar då ut oss själva genom att skatter och\r\navgifter ligger så högt i förhållande till vad som är\r\nfallet i Europa i övrigt. Resandet kan också bli\r\nonödigt omfattande och därmed mer\r\nmiljöförstörande.</pre><pre>Det bästa enligt min uppfattning för Sverige,\r\nsvenskt näringsliv och för den svenska välfärden är\r\ndärför ett svenskt EG-medlemskap. Man skall inte\r\nunderskatta den samlade kraft som de nordiska\r\nländerna skulle kunna utgöra inom EG och som\r\nverkligen bevisats i FNs arbete. Det har också\r\nnämnts här tidigare i dag. För att komma till rätta\r\nmed flera av de kommunikationsproblem på olika\r\nsätt som finns inom Europa behövs vi. EG-\r\nföreträdare har också vid flera tillfällen uttryckt\r\nförhoppningen att inom EG med Sverige som\r\nmedlemsstat få hjälp med miljöarbetet. Jag hoppas\r\natt Sverige inom en inte alltför lång tid skall bli\r\nmedlem i EG.</pre><pre>\r\nFlyktingpolitik m. m.</pre><pre>Anf. 78 GULLAN LINDBLAD (m):</pre><pre>Fru talman! Det är intressant och framåtsyftande\r\natt den flyktingpolitiska debatten har placerats\r\nunder Europadebatten. Från moderat sida har vi\r\nnämligen sedan länge påtalat behovet av en\r\nharmoniserad flyktinglagstiftning i Europa. Sverige\r\nkan ju inte leva som en isolerad ö här uppe i norr\r\nmed en flykting- och invandringspolitik som skiljer\r\nsig avsevärt från flykting- och invandringspolitiken\r\ni övriga Europa. Sverige är ju en del av Europa, en\r\ndel av en värld som av alla tecken att döma kommer\r\natt ge upphov till flykting- och migrationsströmmar\r\nav mycket stor omfattning under de närmaste åren.\r\nSverige kan inte ensamt klara detta. Vi i Sverige\r\nmåste samarbeta med andra länder.</pre><pre>Världen omkring oss är fylld av kriser, svält, våld\r\noch förtryck. Och även om vi i vår nära omgivning\r\nhar kunnat glädja oss åt att murar har rivits, att folk\r\nhar kastat av sig det kommunistiska oket och sökt\r\nfriheten, så har vi, bl.a. genom Kuwaitkrisen, blivit\r\npåminda om att freden i världen är bräcklig. Vi\r\nlider alla med dem som har tvingats fly till tältläger\r\noch leva under de vidrigaste omständigheter. Vi har\r\nhaft detta inpå oss i våra vardagsrum. Ändå vet vi\r\natt människor har tvingats leva i flyktingläger runt\r\nom i vår värld i åratal, främst i fattiga delar av\r\nvärlden.</pre><pre>Fru talman! Det finns ca 15 miljoner människor\r\nsom har flytt från sina länder och nästan lika många\r\nsom lever som flyktingar i sina egna länder. Som\r\nledamot i flyktingpolitiska rådet har jag med\r\nmycket stort intresse konstaterat att regeringen har\r\nlämnat direktiv till en utredning om\r\nförutsättningarna för och inriktningen av en\r\nsammanhållen flykting- och immigrationspolitik.\r\nDen bakgrund som har tecknats och den diskussion\r\nsom förs där är intressant och pekar på ett delvis\r\nnytt sätt att gripa sig an frågor om flykting- och\r\ninvandringspolitik.</pre><pre>Den internationella utvecklingen på senare år har\r\nvarit dramatisk och på många sätt hoppingivande.\r\nMen vi skall inte blunda för att vår del av världen\r\nkommer att utsättas för att nytt tryck, ett troligt\r\nimmigrationstryck från öst där människor flyr från\r\nden fattigdom och miljöförstöring som en\r\nkommunistisk kommandoekonomi har förorsakat.\r\nSamtidigt kommer flyktingströmmar från en fattig\r\noch sjukdomshärjad befolkning i syd att söka sig till\r\nEuropa och vår del av världen.</pre><pre>Tiden medger naturligtvis inte att jag här ger mig in\r\ni någon mer inträngande diskussion kring det\r\npåbörjade utredningsarbetet.</pre><pre>Låt mig endast ta upp ett par frågor som jag anser\r\nvara särskilt viktiga i detta sammanhang, nämligen\r\nflyktingbegreppet och den europeiska\r\nsamordningen. Det är nödvändigt att vi har ett så\r\nklart definierat flyktingbegrepp som möjligt. Det\r\nbör vara förankrat i en konvention, en ömsesidig\r\növerenskommelse mellan FN-länderna, om den\r\nnya flyktingkonventionen går mot en förändring.</pre><pre>För övrigt anser jag liksom tidigare att många av de\r\nflyktingfrågor som vi möter i vårt land borde lösas i\r\neller i närheten av flyktingarnas hemländer, i deras\r\negen kultur, genom FNs flyktingkommissariats\r\nförsorg. Jag beklagar naturligtvis att UNHCR i dag\r\nlever under så svåra ekonomiska omständigheter.\r\nJag hoppas att frågan om flyktingkommissariats\r\nekonomiska resurser verkligen förs upp på\r\ndagordningen i världssamfundet. Tyvärr är inte\r\ninvandrarministern här, för jag skulle gärna vilja\r\nveta om denna fråga har förts upp som en\r\nangelägenhet, t.ex. i FN. Kanske utskottets\r\nföreträdare kan ge besked.</pre><pre>Så ett par aktuella frågor rörande vår egen\r\nflyktingpolitik. Jag vill särskilt ta upp en fråga som\r\nvi moderater länge drivit, nämligen möjligheten till\r\ntemporärt arbetstillstånd. Vi har nu kunnat\r\nkonstatera att AMS har kommit med ett förslag om\r\ntillfälliga arbeten, t.ex. vägarbeten, vaktmästeri\r\neller andra uppgifter. Jag delar inte helt AMS\r\nsynpunkter därvidlag, men det är ändå ett nytt sätt\r\natt tänka. Tyvärr har jag också kunnat konstatera\r\natt såväl invandrarministern som\r\narbetsmarknadsministern i en artikel i Aftonbladet\r\nnyligen sade nej till möjligheten till arbete för våra\r\nasylsökande. ''Jobba nej, städa ja'', lydde rubriken\r\ni artikeln.</pre><pre>Jag tycker att den nuvarande inställningen är alltför\r\nrigid. Jag noterar faktiskt att den\r\ninterdepartementala skiss som har gjorts inför\r\nutredningen är betydligt mer framåtsyftande. Där\r\ntycker man faktiskt att det skulle kunna gå att ta ett\r\nsteg i ny riktning. Detsamma gäller en annan viktig\r\nfråga som vi har framfört, att vi skulle kunna göra\r\ndet litet lättare att söka sig hit som invandrare. Där\r\när politiken i dag alldeles för rigid. Det är bara\r\nnågra utländska forskare och speciella tekniker,\r\ninalles ett par hundra personer om året, som får\r\nsöka sig hit som invandrare.</pre><pre>Tyvärr tvingas många att ställa sig i kön för\r\nasylsökande i stället, vilket inte skulle behöva vara\r\nnödvändigt om vi litet grand lättade på möjligheten\r\natt söka sig hit som immigrant. Jag skulle vilja höra\r\nutskottets företrädares syn på denna fråga, som\r\nuppebarligen har ett visst stöd i departementet.</pre><pre>Anf. 79 MARIA LEISSNER (fp):</pre><pre>Fru talman! När Genèvekonventionen skapades\r\nefter krigets slut i Europa hoppades man att\r\nflyktingproblemet skulle vara övergående. Men i\r\ndag, när andra världskriget äntligen faktiskt har\r\ntagit slut, överfylls Europa ändå av flyktingvågor.\r\nSåvitt vi kan se kommer de inte att upphöra.</pre><pre>Flyktingfrågan är mer brännande aktuell än\r\nnågonsin i Europa, men i dag diskuteras inte några\r\nkonventionsförslag om att garantera de flyende\r\nnågra rättigheter. I stället överlägger de europeiska\r\nländerna under en intensiv konferens- och\r\nmötesverksamhet om hur man på bästa sätt skulle\r\nkunna hålla ett maximalt antal flyktingar utanför\r\nEuropa. Schengenavtalet tidigare i år var en\r\nbekräftelse på denna utveckling.\r\nDublinkonventionen, som reglerar vilket land som\r\nskall ta emot asylansökan, är ytterligare ett\r\nexempel. I december förväntas en konvention om\r\ngränskontroll undertecknas.</pre><pre>Det finns en stor risk för en nedåtgående spiral i\r\nutvecklingen. När ett land tvingas att behandla en\r\nasylansökan innebär det samtidigt att de andra\r\nländerna förbjuds att behandla samma\r\nasylansökan. Så länge som vi har olika regler i de\r\nolika europeiska länderna, blir det nästan en rysk\r\nrulett för den flykting som råkar välja fel land att\r\nlägga in sin asylansökan i. Många\r\nfrivilligorganisationer är starkt oroade över denna\r\nutveckling.</pre><pre>De nämnda överenskommelserna utgör en naturlig\r\nförlängning av den hittills ständigt hårdnande\r\nattityden gentemot flyktingar. Kraven på att\r\nflygbolagen skall avvisa människor som saknar\r\nvisum, de trängre definitionerna på vem som är\r\nflykting, den hårdare lagstiftningen och den ökade\r\ngränskontrollen är exempel på saker som har\r\ngenomförts i Europa och som syftar till just att\r\nhindra flyktingar från att ens söka asyl.</pre><pre>Den europeiska samordningen kan vara på både\r\ngott och ont. Vilken roll skall Sverige spela i den\r\nsamordningen? Vi har grovt sett två val. Det ena är\r\natt ägna oss åt en samordning av politiken i Europa\r\ni syfte att bli av med åtminstone en del av de många\r\nflyktingar som kommer till Sverige. Det andra är att\r\nverka för en mer human och rättssäker politik.\r\nRegeringen har hittills valt att huvudsakligen haka\r\npå och förstärka de negativa tendenserna i Europa.\r\nNågra exempel från vår interna lagstiftning är\r\nnaturligtvis sanktionerna mot flygbolagen,\r\ninförandet av en rad viseringstvång, återsändandet\r\nav asylsökande till länder som inte har skrivit under\r\nGenèvekonventionen, frysning av paragraferna om\r\nde facto-flyktingar, asylsökande av humanitära skäl\r\noch krigsvägrare, och andra mycket oroande\r\ntendenser.</pre><pre>Ett ytterligare exempel är det anförande som\r\nstatssekreteraren Bengt Söderberg höll vid\r\nUNHCRs årsmöte i Genève häromsistens. Som en\r\nhuvudorsak till flyktingproblemet nämnde han\r\nunderutveckling och sociala orättvisor. Ytterligare\r\nett exempel på oroande tendenser finns i\r\nriktlinjerna för den nya utredningen om\r\nimmigrationspolitiken. Där nämns som en\r\nhuvudorsak till de stora flyktingrörelserna i världen\r\natt dessa sker av ekonomiskt nödtvång, t.ex. på\r\ngrund av felslagna skördar. Ett annat exempel är\r\nden troliga strategi som regeringen har att inte\r\nnågonsin återinföra den flyktinglag som det\r\nbeslutades om i maj 1989 men som hann fungera\r\nbara ett halvår. I riktlinjerna för den sittande\r\nexpertutredningen sätter man nu ett frågetecken\r\nför om vi ens skall ha ett skydd för de facto-\r\nflyktingar.</pre><pre>Dessa två saker är särskilt bekymrande. Det ena är\r\ntalet om ekonomiska folkvandringar från nord till\r\nsyd. Jag skulle vilja fråga regeringens representant\r\nvilket underlag regeringen har för talet om\r\nfattigdom som en av de viktigaste grunderna för\r\nflyktingströmmarna till Sverige.</pre><pre>Det andra problemet är regeringens syn på de\r\nfacto-flyktingar och deras skyddsbehov. Där är\r\nSveriges position mycket oklar. Nu finns inget\r\nlagligt skydd, eftersom regeringen fryste den\r\nparagrafen i december i fjol. Kan regeringen utlova\r\natt man inte umgås med några funderingar på att i\r\nden nya lagstiftningen avskaffa skyddet för de\r\nflyktingar som flyr undan krig och konflikter?</pre><pre>Tråkigt nog drar Sverige åt fel håll i Europa.\r\nRegeringen bidrar aktivt på detta sätt till att\r\nEuropas nya Berlinmur kan komma att gå mellan\r\nå ena sidan de välmående demokratiernas invånare\r\noch å andra sidan offer för diktaturer och konflikter\r\nstrax utanför Europas gränser.</pre><pre>Det finns andra krafter att samarbeta med i\r\nEuropa, såsom de frivilligorganisationer som jag\r\ntalade om tidigare. Också i Europaparlamentet\r\nfinns det krafter som verkar i motsatt riktning. 1987\r\nantog Europaparlamentet en mycket långtgående\r\nresolution, där man slog fast bl.a. att de facto-\r\nflyktingar måste få skydd. Man talade om den\r\nafrikanska flyktingdefinitionen, och man talade om\r\natt Europas länder inte skulle tillåtas använda sig av\r\nvisumreglering för att stänga ute asylsökande.</pre><pre>Det finns en diskrepans mellan olika åsikter i\r\nEuropa. Det gäller för oss att ställa oss på rätt sida.\r\nDe asylsökande behöver förvisso en samordning av\r\nasylpolitiken i Europa, men en samordning av helt\r\nannat slag.</pre><pre>Jag undrar till sist: Vad är den socialdemokratiska\r\nvisionen av den europeiska flyktingpolitiken? Är\r\ndet ett stängt Europa eller ett öppet Europa? Är\r\ndet fler murar eller färre murar?</pre><pre></pre><pre>Anf. 80 RUNE BACKLUND (c):</pre><pre>Fru talman! Under det senaste året har vi kunnat\r\nse hur murar har rivits, hur stängsel och vakttorn\r\nhar monterats ned och gränser öppnats för\r\nmänniskor, vilket gett dem möjlighet att resa fritt\r\növer gränserna. Detta har varit en mycket positiv\r\nutveckling för områden i vår omedelbara närhet.</pre><pre>Men den demokratiseringsprocess som pågått i\r\nÖsteuropa har också öppnat våra ögon för hur stora\r\nskillnaderna är mellan Östeuropa och Västeuropa,\r\ninte minst när det gäller de ekonomiska\r\nförhållandena.</pre><pre>Levnadsförhållandena i öst är betydligt sämre än i\r\nväst. När människorna i sin nyfikenhet på\r\nförhållandena i väst har kommit att resa och besöka\r\nväst i större omfattning, har man naturligtvis insett\r\natt det kommer att ta lång tid innan man når i fatt\r\nden standard som råder i Västeuropa. Detta har\r\nskapat ett ökat migrationstryck. Människor söker\r\nen bättre framtid än den man kan vänta i sitt eget\r\nland -- i varje fall under de närmaste åren.</pre><pre>Det finns också i de här länderna kuvade\r\nminoriteter, minoriteter som har levt under\r\nbetydligt sämre förhållanden än\r\nmajoritetsbefolkningen. Även dessa grupper har\r\nett intresse av att söka sig bättre förhållanden.</pre><pre>Det paradoxala är nu att bara något halvår efter det\r\natt murarna rivits, skapas det nya murar i Europa.\r\nVi hörde för en tid sedan hur det nu enade Tyskland\r\nsom en av sina första åtgärder faktiskt inför hårda\r\nviseringsregler gentemot Polen. Österrike skärper\r\ngränskontrollen, ökar bevakningen, för att\r\nförhindra illegal invandring. En stor del av det\r\nösterrikiska valet kom att handla om hur man skall\r\nhantera immigranterna som kommer från\r\nÖsteuropa.</pre><pre>Inte heller i Sverige har vi särskilt mycket att yvas\r\növer i det här sammanhanget, eftersom vi har\r\nmycket hårda viseringsregler mot Östeuropas folk.\r\nVi tillåter ju knappt släktbesök, och när det gäller\r\nturistvisum är vi mycket restriktiva mot ett antal\r\nländer.</pre><pre>Vi känner också av migrationstrycket. Vi har fått\r\nen spirande debatt här och var i landet om illegal\r\narbetskraftsinvandring från Polen. Och vi har de\r\npolska ''affärsmännen'' som agerar i Sydsverige.\r\nMen hur vi än ser på dessa två företeelser, är de\r\nkanske dags att vi funderar över hur våra\r\nvisumregler skall fungera mot Östeuropa. Hur står\r\ndet egentligen i överensstämmelse med allt annat\r\nsom vi har sagt om ökade kontakter, ökat utbyte\r\noch ökat samarbete med Östeuropas folk? Jag tror\r\natt vi på allvar måste börja fundera på hur vi skall\r\nha den här viseringspolitiken organiserad, om vi\r\nmenar något med allt tal om ökat samarbete. Det\r\när en fråga som vi från centerns sida gärna vill lyfta\r\nfram i det arbete som nu pågår för att öka\r\nkontakten med Östeuropas länder.</pre><pre>Migrationstrycket är alltså en av 90-talets stora\r\nfrågor i Europa. Vi kan då konstatera att ännu har\r\ninte det största landet i Europa, Sovjetunionen,\r\nöppnat sina gränser. Frågan är bara i sin linda, och\r\ndet kommer att bli ännu större svårigheter att\r\nhantera frågan under resten av 90-talet. Samtidigt\r\nkan man konstatera att det enda som hindrar\r\nmigrationstrycket är en utjämning av de\r\nekonomiska förhållanden mellan väst och öst.</pre><pre>I Västeuropa förs nu en diskussion om avveckling\r\nav gränser. Det får effekter för viseringspolitiken,\r\nasylpolitiken och gränskontrollen. Det har i den\r\nsvenska debatten till och från riktats kritik mot att\r\nSverige med observatörsstatus har deltagit i dessa\r\nförhandlingar. Jag har för min del mycket svårt att\r\nförstå denna kritik. Om vi skall vara med i\r\nutvecklingen av Europa, så måste vi ju med vårt\r\nsynsätt när det gäller flykting- och invandrarfrågor\r\nsöka påverka det övriga Europas sätt att fatta beslut\r\noch välja regelsystem. Är vi inte närvarande i de\r\nfora där man diskuterar detta, kommer vi inte\r\nheller att kunna påverka utvecklingen.</pre><pre>Vi inom centern tycker att man från svensk sida i\r\ndet här Europaarbetet borde ta både nya och fler\r\ninitiativ för att lyfta fram dessa frågor, så att de\r\nkommer högst på den politiska dagordningen. Det\r\ngäller hur vi hanterar migrationsfrågor i Europa,\r\nhur vi hanterar en solidarisk fördelning i fråga om\r\nvärldens flyktingproblem. Det gäller dem som\r\nsöker sig till Europa, och det gäller hur vi\r\nsolidariskt fördelar kostnaderna för att hjälpa\r\növriga regioner i världen som har stora\r\nflyktingproblem. Skall vi kunna påverka detta, så\r\nmåste vi som sagt vara med i de olika sammanhang\r\ndär frågorna kommer upp till diskussion. Annars\r\nkan vi inte påverka utvecklingen och föra vårt\r\nsynsätt vidare.</pre><pre>Fru talman! Risken är uppenbar, när man nu håller\r\npå att skapa nya system i Europa, att man är på väg\r\natt skapa isolerade öar. Man bygger nya murar\r\nkring områden, och det i ett Europa som helt\r\nnyligen har rivit sina synliga murar. Det är mycket\r\nolyckligt om vi får den utvecklingen. Vi måste från\r\nsvensk sida göra allt vad vi kan för att förhindra en\r\nsådan utveckling.</pre><pre>Anf. 81 JAN-OLOF RAGNARSSON (v):</pre><pre>Fru talman! I största tysthet -- ja, rent av i\r\nhemlighet -- genomför EG-staterna i samverkan\r\nmed bl.a. Sverige en harmonisering av flykting- och\r\ninvandringspolitiken. I juni i år undertecknade elva\r\nEG-stater en konvention i Dublin, som reglerar\r\nvilket land som skall vara skyldigt att behandla en\r\nasylansökning. Huvudprincipen är att det land som\r\nutfärdat visum blir skyldigt att göra\r\nasylprövningen. Genom att den principen\r\nkombineras med sanktioner mot transportföretag\r\nsom medför passagerare utan nödvändiga\r\ninresehandlingar kan man på ett effektivt sätt\r\nhindra skyddsbehövande människor att fly. I\r\ndecember i år skall mellan EG-staterna ingås\r\nytterligare en överenskommelse som i högsta grad\r\nberör flyktingarna. Det kommer att gälla förstärkt\r\nkontroll vid EGs yttergränser, gemensam\r\nviseringspolitik och gemensamma regler om\r\nsanktioner mot transportföretag. ''Vi hoppas att\r\nSverige kan vara med'' säger Anders Wenström,\r\narbetsmarknadsdepartementet, i senaste numret av\r\nLO-tidningen -- nr 40, den 5 oktober 1990.</pre><pre>Hela harmoniseringen av flykting- och\r\ninvandringspolitiken inom EG har rent formellt\r\nförlagts till organ utanför EG-maskineriet. Ett syfte\r\nmed detta är att förhindra insyn i vad som pågår.\r\nEG-parlamentet gick i våras i en resolution till hård\r\nattack mot denna mörkläggning, och man\r\nuppmanade EG-kommissionen att upphöra att\r\ndelta i samarbete med regeringar på ett sätt som\r\nstrider mot EG-fördraget när det gäller\r\nämnesområden som är gemenskapens ansvar, och\r\ninte underminera EG-organens ställning.\r\nKommissionen borde besinna sin roll som väktare\r\nav EG-fördraget, slutar EG-parlamentet sin kritik\r\nmot EG-kommissionen.</pre><pre>En av de hemligaste institutioner som bl.a. sysslar\r\nmed harmonisering av EGs flykting- och\r\ninvandringspolitik är TREVI -- Terrorisme,\r\nRadicalisme, Extremisme, Violence International.\r\nTREVI är inget formellt EG-organ, och därför har\r\nEG-parlamentet ingen insyn. TREVIs främsta\r\narbetsfält är att bekämpa terrorism, bekämpa\r\nstörande av den offentliga ordningen, bekämpa\r\ninternationell kriminalitet samt ägna sig åt\r\nasylfrågor. Sverige och några andra stater som inte\r\när medlemmar av EG deltar som observatörer i\r\nTREVI-samarbetet.</pre><pre>Jag vill fråga regeringens representant: När skall\r\nden svenska riksdagen, de folkvalda, få\r\ninformation om Sveriges roll i detta arbete? Vad\r\nanser regeringen om EG-parlamentets kritik mot\r\nmörkläggningen av harmoniseringen av EGs\r\nflyktingpolitik och kringåendet av EG-fördraget\r\nsom detta agerande innebär?</pre><pre>Vad anser regeringen om SIS, Schengen\r\nInformation System, som består av en centraldator\r\nsom kan samköra befintliga dataregister EG-\r\nländerna emellan, detta för att kontrollera\r\npersoner som anses hota säkerheten, och\r\nkontrollera oönskade flyktingar?</pre><pre>Slutligen, fru talman! Enligt uppgift skall Sverige\r\noch andra EFTA-länder sammanträda nu på\r\nmåndag den 15 oktober i Köpenhamn med\r\nordföranden i den s.k. koordinationsgruppen för\r\nflykting- och invandrarfrågor. Syftet lär vara att\r\nman skall gå igenom vilka konventioner på\r\nimmigrationsområdet som EFTA-länderna kan\r\nansluta sig till.</pre><pre>Min sista fråga blir: När kommer riksdagen att\r\ninformeras om detta?</pre><pre>Anf. 82 MARIANNE SAMUELSSON\r\n(mp):</pre><pre>Fru talman! Jag skall börja med att återge en dikt\r\nav Paulus Utsi:</pre><pre>Så länge vi har vatten där fisken lever,</pre><pre>så länge vi har land där renen betar och\r\nvand rar,</pre><pre>så länge vi har marker där det vilda gömmer sig</pre><pre>har vi tröst på denna jord.</pre><pre>När våra hem ej mera finns</pre><pre>och vår mark är förödd -- var ska vi då bo?</pre><pre>Man räknar med att det i dag finns ca 15 miljoner\r\nmänniskor som av olika anledningar är på flykt i\r\nvärlden. Lika många sådana människor finns det\r\ninom de egna länderna. En viktig orsak är krigen i\r\nvärlden. Men det blir allt vanligare att människor\r\nflyr därför att miljön på en plats är så förstörd att\r\ndet inte går att leva kvar där.</pre><pre>Från regeringshåll framhålls det ofta att Sverige har\r\nen generös flyktingpolitik jämfört med de övriga\r\nvästeuropeiska länderna. Det uppfattas naturligtvis\r\ngeneröst om man inte känner till den situation som\r\nråder i Europa och i världen i dag. De länder som\r\nhar den mest generösa flyktingpolitiken i dag är de\r\nallra fattigaste länderna. Afrika har via OAU-\r\nkonventionen förbundit sig att ta emot dem som av\r\nolika anledningar flyr. Det innebär naturligtvis en\r\nenorm belastning för redan skuldtyngda och fattiga\r\nländer.</pre><pre>Det nya Europa öppnar nya möjligheter, säger vi\r\nofta i våra debatter -- men hur är det med\r\nhandlandet? I förmiddagens debatt kunde vi höra\r\nde olika partiernas företrädare tala sig varma när\r\ndet gäller hur positivt det är med det nya öppna\r\nÖsteuropa, hur fint det är att det äntligen finns en\r\nfrihet för människorna. Men hur är det alltså med\r\nhandlandet? Sverige vägrar ta bort visumtvånget\r\nför öststaterna. Vi fick inga partier med oss på vår\r\nbegäran i våras. Regeringen fortsätter att införa\r\nnya visumtvång när Sverige får för många\r\nflyktingar -- senast gentemot Bulgarien. Österrike\r\ntar t.o.m. sin armé till hjälp för att hindra människor\r\nfrån Östeuropa att använda sig av sin nya och av\r\nVästeuropa applåderade frihet.</pre><pre>Men vad tänker regeringen göra för att upprätthålla\r\nen generös flyktingpolitik och ett fortsatt värnande\r\nav de mänskliga rättigheterna här hemma och i\r\nsamarbetet med EG?</pre><pre>Europa står inför ett vägval när det gäller de\r\nmänskliga rättigheterna. Skall regeringen driva\r\nfrågan om en generös flyktingpolitik, eller skall de\r\nkrafter som vill ha en hårdare flyktingpolitik få ta\r\növer?</pre><pre>Schengendokumentet talar sitt tydliga språk:\r\nhårdare gränskontroll med harmonisering\r\nbeträffande viseringspolitiken. De stränga\r\nvisumkraven kombineras med straff för de\r\nflygbolag som för med sig passagerare utan visum.\r\nÄven övriga transportmöjligheter straffas\r\nnaturligtvis.</pre><pre>Dessutom vill man införa ''one chance only''-\r\nregeln, som innebär att en person som sökt asyl i ett\r\nland och som fått avslag inte kan söka asyl i ett\r\nannat EG-land.</pre><pre>Detta i kombination med hårdare regler för att en\r\nperson skall anses vara flykting gör att allt mera\r\ntalar för att vägvalet med det nya öppna Europa,\r\nsom vi alla gläds åt, kan bli något helt annat. Jag vill\r\ndärför fråga:</pre><pre>Tänker regeringen gå med på dessa\r\nharmoniseringar?</pre><pre>Vilka möjligheter anser regeringen sig ha att\r\npåverka, så att vi får ett öppet Europa?</pre><pre>Är det rimligt att visumreglerna kvarstår mot öst\r\noch att nya krav beträffande visum införs när vi\r\nsamtidigt talar om människors rättigheter i fråga\r\nom att få röra sig och resa fritt?</pre><pre>Jag kunde i somras bevittna hur en nära kvinnlig\r\nsläkting, som hade inbjudit en polsk familj, fick\r\nintyga både att hon var svensk medborgare och att\r\nhon tänkte stå för alla kostnader vid eventuell\r\nsjukdom när det gällde gästerna. Vad är det för\r\nfrihet Sveriges regering talar om? Är det bara\r\nfriheten för oss att åka till öststaterna när vi vill som\r\när viktig?</pre><pre>Tidigare kunde man bjuda hit släktingar från öst,\r\nom man garanterade att det inte skulle kosta\r\nöststaterna något. Nu är det vi som sätter upp\r\nhindren!</pre><pre>Kommer regeringen att fortsätta att driva en politik\r\ni humanitetens tecken enligt vår svenska\r\nfolkrörelsetradition, eller kommer regeringen att\r\növerge sin ambition på det humanitära området för\r\natt få delta i ''Festung Europa''?</pre><pre>Det nya Europa öppnar inte dörrar till en större\r\ngemenskap, om inte vi politiker kämpar för det\r\npositiva i de nya möjligheternas Europa. Risken\r\nfinns att nya murar byggs. Sverige har en generös\r\nflyktingpolitik statistiskt sett i jämförelse med\r\nEuropa, därför att EG har en alltför snål\r\nflyktingpolitik.</pre><pre>Vi måste arbeta för ett öppet Europa, där alla\r\nEuropas stater finns med och där vi har råd att\r\nbetala tillbaka en del av vår skuld till de fattiga\r\nfolken.</pre><pre>Genom vårt sätt att leva har vi sugit ut de fattiga\r\nfolken och bidragit till miljöförstörelse och krig. Nu\r\nmåste vi tillsammans skapa ett positivt Europa, där\r\nvi bryr oss om varandra.</pre><pre>Anf. 83 MAUD BJÖRNEMALM (s):</pre><pre>Fru talman! I regeringsförklaringen framhöll\r\nstatsministern:</pre><pre>''Genom en generös och samordnad migrations-\r\noch flyktingpolitik måste Europa agera för ett\r\ngemensamt förhållningssätt inför framtida\r\nbefolkningsrörelser.''</pre><pre>Hur kommer då de framtida migrations- och\r\nflyktingströmmarna att se ut?</pre><pre>Vi har under 80-talet sett hur migrationen totalt sett\r\nökat från syd till nord. Det finns ingen anledning att\r\ntro att migrationstrycket gentemot Europa kommer\r\natt minska om inte klyftan mellan nord och syd,\r\nmellan rika och fattiga, minskar på ett påtagligt\r\nsätt.</pre><pre>En del av migrationen sker av flyktingskäl. Men en\r\nstor del av dem sker av ekonomiska och sociala\r\nskäl. Migrations- och flyktingströmmarna kommer\r\nåtminstone under de närmaste åren med största\r\nsannolikhet att vara av ekonomisk art -- det handlar\r\nom flykten från fattigdom och om drömmen om en\r\nbättre framtid.</pre><pre>De flesta länder i Europa för en politik som inte\r\ntillåter någon som helst invandring eller bara en\r\nmycket begränsad sådan. Därför är det verkligen\r\nförståeligt att många av dem som söker sig till\r\nEuropa utnyttjar rätten och möjligheten att söka\r\nasyl. Det finns ingen annan chans att komma in i ett\r\nland.</pre><pre>Även utvecklingen i Östeuropa har lett till\r\nbefolkningsrörelser som man inte kunde förutse för\r\nett år sedan och som i viss utsträckning berör\r\nSverige.</pre><pre>Det förekommer ibland i diskussionerna\r\npåståenden, som vi hört här i dag, om att EG-\r\nländerna håller på att bygga murar för att hindra\r\nmänniskor från andra delar av världen att komma\r\nin. ''Fästning Europa'' har ju blivit ett talesätt\r\nmyntat av frivilligorganisationerna, ett begrepp\r\nsom används innan vi vet om det över huvud taget\r\nblir några likartade visumregler och hur de i så fall\r\nskall se ut eller om det blir en likartad behandling\r\nav asylansökningarna.</pre><pre>Det är viktigt att komma ihåg i diskussionen att det\r\nhittills inte finns någon enhetlig flyktingpolitik\r\ninom EG. Varje land ansvarar för sin egen politik\r\npå det här området, och inom EG-kommissionen\r\nfinns inget mandat att driva en gemensam\r\nflyktingpolitik. Det är möjligt att ett steg mot ett\r\nmer utvecklat samarbete kan vara det avtal som\r\nundertecknades i Dublin av 11 EG-länder.</pre><pre>Det finns naturligtvis ett stort intresse från Sveriges\r\nsida att delta i diskussionerna om migrations- och\r\nflyktingpolitiken. Frågan om ett mer strukturerat\r\nsamarbeta har väckts och diskuterats mellan EFTA\r\noch EG.</pre><pre>För Sveriges del gäller liksom tidigare att\r\ngrundläggande migrations- och flyktingpolitiska\r\nfrågor skall hanteras genom ett aktivt\r\ninternationellt samarbete.</pre><pre>Sverige, som har en strävan att föra en solidarisk\r\noch generös flyktingpolitik, arbetar för att få fram\r\nett konstruktivt samarbete på europeisk nivå kring\r\nbehandlingen av asylsökande och mottagande av\r\nflyktingar. Intresset för samarbete i flyktingfrågor\r\nhar hittills inte varit särskilt stort för övriga\r\neuropeiska länder. Men det borde i Europa finnas\r\nett gemensamt förhållningssätt inför framtida\r\nbefolkningsrörelser. En ökad öppenhet i Europa är\r\nnödvändig av bl.a. solidaritetsskäl. Av 15 miljoner\r\nflyktingar i världen finns endast några få procent i\r\nEuropa. Det är varken solidariskt eller rimligt att\r\ntro att de fattiga länderna i tredje världen skulle\r\nkunna ta emot och klara stora flyktingströmmar om\r\nEuropas förhållandevis rika länder skulle stänga\r\nsina gränser.</pre><pre>Samverkan mellan europeiska länder har\r\nhuvudsakligen rört sig om insatser mot symptomen,\r\nmen lösningar av bakomliggande problem har man\r\ninga gemensama handlingslinjer för. Den\r\nsamordning som hittills funnits för att möta\r\nsituationen inom Europa har lett till ganska\r\nblygsamma framsteg främst då i de pågående\r\nkonsultationerna mellan UNHCR och ett\r\nfemtontal västländer.</pre><pre>Mellan de nordiska länderna har däremot ett ökat\r\nsamarbete och en samordning kunnat ske, vilket\r\negentligen borde kunna bilda mönster för ett bättre\r\ninternationellt samarbete.</pre><pre>De kraftigt ökade migrationsströmmarna till\r\nVästeuropa kommer inte att kunna mötas inom\r\nramen för en flyktingpolitik. Det behövs en ny\r\nsamordnad migrations- och flyktingpolitik i\r\nEuropa, grundad på en helhetssyn där man inte\r\nbara har flyktingssituationer för ögonen utan också\r\nser invandringen som en positiv faktor för\r\nländernas utveckling. Där skall Sverige också\r\nagera.</pre><pre>Anf. 84 MARIA LEISSNER (fp) replik:</pre><pre>Fru talman! Maud Björnemalm talar om de\r\nekonomiska flyktingarna som ett stort inslag\r\ndagens flyktingsströmmar i Europa. Men kan man\r\nverkligen finna någon bakgrund till detta? Vad ser\r\nvi om vi tittar i statistiken? Är det så turkbulgarerna\r\nförra året kom hit på grund av felslagna skördar?\r\nKom de irakiska kurderna på grund av omfattande\r\narbetslöshet? Kom Kosovo-albanerna kanske på\r\ngrund av en och annan liten miljökatastrof? Det är\r\nnaturligtvis inte så, utan varje större flyktinggrupp\r\nsom kommer, framför allt till Sverige, har sin\r\nbakgrund i en politisk händelse där mänskliga\r\nrättigheter har förtryckts. Det är att förvända synen\r\npå människor, att förvrida flyktingdebatten att\r\nhävda att det ekonomiska orsakerna skulle vara ett\r\nstarkt skäl till att människor söker sig till Sverige.</pre><pre>Även i Europa är detta kraftigt överdrivet. Om\r\nman ser på ökningen förra året av de asylsökande\r\ntill Europa, finner man att ungefär hälften av den\r\nkraftiga uppgången består av rumäner. Kan det\r\nverkligen vara så att människor flyr från Rumänien\r\nav några andra skäl än politiska, med tanke på de\r\nmycket stora svårigheter som Rumänien tampas\r\nmed? Finns det någon trovärdighet i att människor\r\ninte skulle ha politiska skäl att fly från Rumänien\r\nnu eller förra året? Återigen hör vi från\r\nregeringshåll att de människor som kommer hit\r\negentligen inte har så starka skäl. Man säger att de\r\negentligen inte borde komma hit och att det bara är\r\nirriterande att de kommer hit och belastar vår\r\nsamhällsapparat. Det vore välgörande med en\r\nannan och mer konstruktiv attityd med större\r\nförståelse för de svåra omständigheter som gör att\r\nmänniskor av politiska skäl tvingas fly. Dess värre\r\nfår vi väl vänta länge på detta från regeringen.</pre><pre>Det är tyvärr så, säger Maud Björnemalm, att\r\nresten av Europa inte har velat lyssna på det\r\nkonstruktiva förslagen när det gäller att skapa en\r\nvettig flyktingpolitik i samordning med de övriga\r\neuropeiska länderna. Några förslag från folkpartiet\r\nkan i så fall vara att Sverige går spetsen för att låta\r\nbli att använda viseringsintrumentet för att hindra\r\nmänniskor med rejäla flyktingskäl att komma hit,\r\natt Sverige låter bli att ansluta sig till det tåg som\r\nutnyttjar flygbolagen för hindra flyktingar från att\r\nkomma hit. Kanske skulle vi också kunna få en\r\ndiskussion om en eventuell gemensam europeisk\r\nkonvention som slår fast att de facto-flyktingar\r\nockså ska ha ett rättsskydd i Europa. Jag skulle\r\nvilka höra Maud Björnemalms inställning till just\r\ndetta. Är regeringen beredd att verka för en sådan\r\nkonvention?</pre><pre></pre><pre>Anf. 85 JAN-OLOF RAGNARSSON (v)\r\nreplik:</pre><pre>Fru talman! Maud Björnemalm säger att vissa\r\npåstår att nya murar byggs upp i Europa. Men\r\nkonventionen och de diskussioner som förts i\r\nDublin av de elva EG-staterna har ju rört just nya\r\nasylregler och att en europeisk fästning skall\r\nbyggas. LO-tidningens artikel börjar med: Inom en\r\nsnar framtid kan Sverige ha anslutit sig till EG-\r\nländernas nya regler om asylrätt. Sverige finns\r\nockså med i diskussionerna om ett avtal för yttre\r\ngränskontroll. Det är ingenting som jag eller någon\r\nannan har påstått. Det är faktum att det byggs nya\r\nmurar i Europa.</pre><pre>Inom Amnesty International svenska sektionen är\r\nman också orolig och har skrivit ett öppet brev till\r\nutrikesdepartementet där man uttrycker sin oro för\r\nde nya asylreglerna och över att ingen offentlig\r\ndebatt har förts om detta i folkvalda församlingar\r\neller i massmedia. Som jag inledningsvis sade sker\r\nförändringar inte bara i svensk utan även i\r\neuropeisk flyktingpolitik i största tysthet, ja rent av\r\ni hemlighet.</pre><pre>Amnesty säger också i sitt brev att man djupt\r\nbeklagar den tystnad som alltjämt råder i Sverige\r\nom utarbetandet av två så viktiga mellanstatliga\r\nfördrag, vilka senare mycket väl kan komma att\r\nantas också i Sverige, dvs. att man nu smygvägen\r\nförändrar flykting- och migrationspolitiken, så att\r\nvi till slut, utan att ens få diskutera i den här\r\nförsamlingen, står inför fullbordat faktum.</pre><pre>Det är inget påstående, Maud Björnemalm, utan\r\ndet är faktiskt ett faktum att nya asylregler kommer\r\natt genomföras i Europa. Jag tycker att vi skall få\r\ninformation och få i gång en debatt, så att vi inte\r\nsmygvägen ansluter oss till de här asylreglerna.</pre><pre>Anf. 86 MARIANNE SAMUELSSON (mp)\r\nreplik:</pre><pre>Fru talman! Allt det som Maud Björnmalm tog upp\r\ni sitt anförande andades ett skydd för oss själva.\r\nDet var inte mycket av solidaritet och mänskliga\r\nrättigheter som kom fram i det talet. Nej, det var\r\nett tal om att den nya flyktingströmmen bestod av\r\nmänniskor som tyckte att det var bättre i det här\r\nlandet än i deras eget och därför ville komma hit.\r\nDet kan i och för sig tyckas som en självklarhet. Det\r\nvar därför som så många svenskar flyttade till USA\r\nen gång i tiden. Det fanns möjligheter för dem att\r\nskapa sig en bättre tillvaro i USA.</pre><pre>Maud Björnmalm gav inga besked om sådant som\r\nmånga av oss oroar oss för, saker som också Röda\r\nkorsets generalsekreterare Olof Hellander tog upp\r\ni en debattartikel i DN häromsistens. Han varnade\r\ndär kraftigt för det nya Europas politik med\r\nflyktingfientlighet och höga murar. Jag vill veta om\r\nregeringen tänker bidra till att det skapas nya murar\r\ni Europa, att det byggs upp kraftiga skydd mot att\r\nflyktingar kommer in i länderna. Det är flyktingar\r\nsom enligt alla konventioner bör få komma till oss\r\nav humanitära skäl. Dessa konventioner har vi\r\nhittills följt. Det vore intressant att få veta om\r\nregeringen har ändrat policy.</pre><pre>Sverige har, trots att det är ett litet land, varit\r\nganska drivande i dessa frågor på det\r\ninternationella planet. Vi har ofta framställts som\r\nstarka och tuffa. Därför är det viktigt att vi inte utan\r\ndebatt förändrar vår politik. Det är viktigt att få\r\nreda på vad regeringen anser i dessa frågor. Vilka\r\nkrav ställer Sverige på den kommande och\r\neventuellt gemensamma flyktingpolitiken? Ställer\r\nvi upp på de krav som ställs inom EG? Eller\r\nkommer vi att ställa krav på att EG förändrar sin\r\nnuvarande syn på flyktingpolitiken?</pre><pre>Anf. 87 GULLAN LINDBLAD (m) replik:</pre><pre>Fru talman! Maud Björnemalm,\r\nutskottsmajoritetens talesman, har naturligtvis\r\nmånga frågor att besvara. Jag kan inte begära att få\r\nsvar på alla mina frågor, och än mindre kan jag\r\nbegära att vi alla får svar på samtliga frågor. Men\r\nlåt mig ändå upprepa min fråga, om\r\nsocialdemokraterna nu är beredda att lätta något på\r\nden rigorösa inställningen till begreppet\r\ninvandring. I arbetsgruppens idérapport sägs\r\nföljande: Den nuvarande tillämpningen av gällande\r\nreglerna -- en arbetskraftinvandring av ca 200--300\r\npersoner -- är uppenbarligen alltför rigid för att\r\ntillfredsställa de behov som i vart fall i framtiden\r\nkan uppstå. -- Jag upprepar min fråga: Är ni\r\nberedda att tänka om något? Det sägs nämligen\r\nockså i rapporten, att under begreppet\r\nasylsökande, dvs. människor som skall till\r\nförläggningar och uppta hela apparaten, som vi\r\nibland tycker har urartat till att bli alltför\r\nbyråkratisk, döljer sig uppenbarligen ganska\r\nmånga som i stället skulle kunna komma in genom\r\narbetskraftsinvandring. Det tycker jag skulle ge ett\r\nmycket positivt tillskott till vårt land.</pre><pre>Mina värderade meddebattörer är alltför\r\npessimistiska i sin syn på frågan om en\r\nharmonisering av flyktingpolitiken i Europa. Det är\r\nnaturligtvis mycket viktigt att vi deltar i den här\r\ndiskussionen, och just därför är det också angeläget\r\natt vi säger ja till Europa. Då får vi på ort och ställe\r\nvara med och påverka.</pre><pre>De regler som vi ställer upp måste ge klara\r\nanvisningar om vilka som är flyktingar. Flyktingen,\r\ndvs. en människa som i sitt hemland har blivit\r\nförföljd på grund av ras, religion och av andra\r\norsaker, skall givetvis få en fristad i Sverige; det\r\nställer vi alla upp på. Men vi skall naturligtvis delta\r\ni diskussionerna i EG kring dessa frågor och kunna\r\nsäga ifrån. Jag är optimist och tror att vi kommer\r\natt lyckas väl.</pre><pre>Det har diskuterats huruvida fattigdom skall kunna\r\nligga till grund för flyktingskap. Självklart skall den\r\nkunna göra det. Frivilligorganisationerna är inte\r\neniga om att så inte skulle vara fallet. Vissa\r\norganisationer ser negativt på fattigdom som grund\r\nför flyktingskap, medan andra organisationer, som\r\nhar kunskaper om människors fattigdom och\r\nbehovet av bistånd, säger att det är på tiden att vi\r\nför in just begreppet fattigdom som en viktig orsak\r\ntill flyktingskap.</pre><pre>Anf. 88 MAUD BJÖRNEMALM (s) replik:</pre><pre>Fru talman! Det har ställts många frågor till mig. I\r\nlikhet med Gullan Lindblad tycker jag att somliga\r\nhär är alltför pessimistiska. Maria Leissner\r\nexempelvis ser enligt min mening bara\r\nsvårigheterna och inte möjligheterna.</pre><pre>Alla människor som söker sig till Sverige och\r\nEuropa är faktiskt inte flyktingar. De är det inte\r\nenligt FNs flyktingkommission. Därför har jag,\r\nMaria Leissner, förespråkat en ny immigrations-\r\noch flyktingpolitik inom ramen för vilken en viss\r\ninvandring tillåts. Det vill jag också ha sagt till\r\nMarianne Samuelsson, som tyckte att jag talade till\r\nskydd för oss själva. Jag förespråkar alltså att en\r\nviss invandring skall tillåtas. Det framgår också av\r\nde direktiv som regeringen har lämnat när det gäller\r\natt se över den svenska invandrar- och\r\nflyktingpolitiken. En viss arbetskraftsinvandring\r\nskall också tillåtas, Gullan Lindblad.</pre><pre>Anf. 89 MARIA LEISSNER (fp) replik:</pre><pre>Fru talman! Vi förespråkar en ny immigrations-\r\noch invandringspolitik, säger Maud Björnemalm.\r\nDet låter naturligtvis som en utomordentligt\r\nintressant signal att man funderar på att tillåta en\r\nviss invandring av, som jag tolkar det,\r\narbetsmarknadsskäl. Men på det europeiska planet\r\nför man såvitt jag kan se inte den här politiken.\r\nEller står man verkligen för den typen av förslag på\r\ndet europeiska planet? Om det vet vi ingenting.\r\nPrecis som Jan-Olof Ragnarsson sade har den\r\nsvenska riksdagens ledamöter liksom de offentliga\r\ndebattörerna en utomordentligt dålig insyn i vad\r\nsom egentligen diskuteras när regeringen sätter sig\r\nned med sina kolleger i andra regeringar i Europa\r\nför att dra upp riktlinjerna för den gemensamma\r\nasyl- och immigrationspolitiken. Det är en mycket\r\nstor brist, och frågetecknen kommer att kvarstå\r\nända till dess att vi får exakt information av vad\r\nregeringen har för sig vid dessa samtal.</pre><pre>Jag är för Europa och mycket positivt inställd till ett\r\nsvenskt uppgående i EG så småningom, förutsatt\r\natt den nuvarande utvecklingen fortsätter i\r\nÖsteuropa. Men i Europa finns det olika krafter att\r\narbeta tillsammans med. Vi kan verka tillsammans\r\nmed de människor som är rädda för invandrare och\r\nflyktingar. Vi kan också verka tillsammans med\r\ndem som med viss kraft uttrycker sina åsikter, som\r\nverkligen vill föra en generös flyktingpolitik och\r\nsom kritiserar överenskommelser som tvingar\r\nflygbolag att avvisa asylsökande, vare sig deras skäl\r\nför att få asyl är starka eller inte. Det är människor\r\nsom framför kritik mot användande av\r\naviseringsregler som ett medel att avvisa flyktingar\r\nsom vill komma in i ett visst land. Dessa krafter vill\r\nfolkpartiet samarbeta med i Europa. Vi är\r\növertygade om att Sverige skulle kunna få till stånd\r\nen bättre europeisk och gemensam flyktingpolitik\r\nän den som förs för närvarande. Det är en av de\r\nviktiga uppgifter som vi har framför oss när vi nu\r\nobönhörligen kommer att fungera i ett allt större\r\nalleuropeiskt sammanhang.</pre><pre>Jag skulle då vilja återigen fråga Maud\r\nBjörnemalm: Hur är det med regeringens vilja att\r\nskydda de facto-flyktingarna? Är man beredd att\r\nverka för en europeisk konvention eller någon\r\nannan rättslig historia som skulle kunna slå fast just\r\nde facto-flyktingarnas rätt till skydd?</pre><pre>Och hur är det i Sverige? Hur kommer det att bli\r\nmed den svenska lagstiftningen? Kommer denna\r\ngrupp av flyktingar, som faktiskt har\r\nutomordentligt starkt behov av skydd, även i\r\nfortsättningen att utestängas, eller kommer dessa\r\nflyktingar att få stanna i Sverige?</pre><pre>Anf. 90 JAN-OLOF RAGNARSSON (v)\r\nreplik:</pre><pre>Fru talman! Maud Björnemalm säger att vi som\r\nifrågasätter och är kritiska mot den flyktingpolitik\r\nsom håller på att lagfästas i EG-länderna har en\r\npessimistisk syn. Jag vill säga tvärtom, att vi har en\r\noptimistisk syn på att människor från länder i och\r\nutanför vår världsdel fritt skall kunna resa i Europa,\r\natt det inte skall byggas nya europeiska fästningar.</pre><pre>Det vore intressant att höra om Maud Björnemalm\r\ni den sista repliken tar avstånd från vad Anders\r\nWenström på arbetsmarknadsdepartementet säger\r\ni LO-tidningen, nämligen att han hoppas att\r\nSverige skall ansluta sig till EG-ländernas nya\r\nregler vad gäller asylrätt. Det kommer ju att leda\r\ntill en oerhört destruktiv syn på människor, på\r\nEuropa och på Sveriges möjligheter i ett framtida\r\nEuropa.</pre><pre>Det är intressant att höra här från talarstolen: Tar\r\nMaud Björnemalm avstånd från de här uttalandena\r\nfrån arbetsmarknadsdepartementet? Annars är det\r\nju risk för, som jag sade i min förra replik, att\r\nSverige smygvägen, utan att det diskuteras vare sig\r\nhär i riksdagen eller i massmedia, ansluter sig till\r\nEGs asylregler. Det är oerhört viktigt att få ett\r\nklarläggande, och Maud Björnemalm har möjlighet\r\nnu att ta avstånd från vad som har sagts från\r\narbetsmarknadsdepartementet.</pre><pre>Anf. 91 MARIANNE SAMUELSSON (mp)\r\nreplik:</pre><pre>Fru talman! Ja, Maud Björnemalm, du sade att vi\r\nvar så negativa i vår syn på Europa och\r\nflyktingpolitiken. Menar du med detta att du och\r\nregeringen ser positivt på EGs flyktingpolitik,\r\neftersom ni inte vill framföra någon kritik alls? Jag\r\nfick inget svar på frågan om det finns några signaler\r\nfrån regeringen, om den ser negativt eller positivt\r\npå EGs flyktingpolitik.</pre><pre>Du sade att det finns ingen gemensam\r\nflyktingpolitik i Europa och att det behövs en\r\nsådan. Men samtidigt måste du lika väl som jag vara\r\nmedveten om att EG med sina nya gränser och\r\ngemensamma tullmurar, passkontroll osv.\r\nsjälvklart kommer att ha en gemensam\r\nflyktingpolitik. Det kommer ju inte att fungera i ett\r\nnytt gemensamt område, om man inte också har en\r\ngemensam flyktingpolitik.</pre><pre>De signaler vi hittills har fått från EG-håll är väl\r\ninte speciellt positiva för flyktingarna. Jag undrar\r\nlitet grand hur regeringen tänker driva politiken i\r\nförhållande till detta och vilka krav man ställer.\r\nSverige är väl inte precis värdelöst, utan vi har\r\nmycket som är positivt både för oss själva och för\r\nmånga andra. Jag tycker att man skall framhålla\r\nganska starkt i sina förhandlingar med andra länder\r\natt vi också har möjligheter att ställa krav och inte\r\nbara automatiskt rätta oss efter vad andra tycker\r\noch vill i de här frågorna.</pre><pre></pre><pre>Anf. 92 MAUD BJÖRNEMALM (s) replik:</pre><pre>Fru talman! Jag sitter ju inte i regeringen, så jag\r\nvet faktiskt inte vad regeringen diskuterar. Men jag\r\nvet att Sverige är aktivt i europeiska sammanhang\r\noch att det är Sverige som har tagit iniativet till de\r\ns.k. konsultationer som hålls mellan UNHCR och\r\nde femton västländerna.</pre><pre>Maria Leissner vet mycket väl vilka regler som för\r\nnärvarande gäller i fråga om de asylsökande och\r\nflyktingarna, dvs. de som får asyl i Sverige är de\r\nsom är flyktingar enligt FN-konventionen och de\r\nsom har ett starkt skyddsbehov.</pre><pre>Sedan till Jan-Olof Ragnarsson. LO-tidningen i\r\nall ära, men jag gör inga uttalanden eller tar någon\r\nställning till sådant som grundar sig på en\r\ntidningsintervju.</pre><pre>Marianne Samuelsson frågade om jag är positiv\r\neller negativ till EGs flyktingpolitik och Sveriges\r\nställning där. Jag är positiv därför jag är övertygad\r\nom att Sverige har möjligheter att påverka den\r\neuropeiska flyktingpolitiken.</pre><pre>Förste vice talmannen anmälde att Maria Leissner,\r\nJan-Olof Ragnarsson och Marianne Samuelsson\r\nanhållit att till protokollet få antecknat att de inte\r\nägde rätt till ytterligare repliker.</pre><pre>\r\nSocial frågor m.m.</pre><pre>Anf. 93 CHARLOTTE CEDERSCHIÖLD\r\n(m):</pre><pre>Fru talman! När sociala frågor eller kvinnorna och\r\nEuropa diskuteras, skymtar ibland en viss\r\nmytbildning. Det finns anledning att peka på en del\r\nfakta, så att inte gamla ingrodda föreställningar\r\nligger till grund för en debatt som är så avgörande\r\nför välfärden som vårt förhållande till Europa.</pre><pre>Kvinnors välfärd påverkas ofta av om det finns\r\nfaktisk möjlighet att fritt välja i det svåra dilemmat\r\nbarn/yrkesliv och om det över huvud taget är\r\nmöjligt att enligt egna önskemål förena ett aktivt\r\nansvarstagande föräldraskap med önskad\r\nyrkesverksamhet. Viktigt är naturligtvis också om\r\ndet i realiteten föreligger lika möjligheter till lika\r\nlön.</pre><pre>De debattörer som skildrar Europa i svart och\r\nSverige i vitt befinner sig långt borta från dagens\r\nverklighet. Snarare är det så att vissa\r\nvälfärdssystem är överlägsna i ett land och andra i\r\nett annat.</pre><pre>Den familjepolitik som ger föräldrar möjlighet att\r\nge sina barn den vård, omsorg och tid de känner att\r\nbarnen behöver är väl utvecklad i länder som\r\nFrankrike, Belgien och i viss mån Tyskland, en\r\nfamiljepolitik som i allmänhet löper upp till dess att\r\nbarnen studerat färdigt och flugit ur boet. Sverige\r\ndäremot har en mer utvecklad föräldraförsäkring\r\nför små barn och ett system som stimulerar eller\r\ntvingar till förvärvsarbete i större utsträckning än i\r\nmånga andra europeiska länder. Men även i t.ex.\r\nTyskland och Österrike finns ett års\r\nföräldraledighet.</pre><pre>Det svenska pensionssystemet har europeiska\r\nkonkurrenter som har fördelar framför det svenska\r\nsystemet. Tryggheten vid arbetslöshet och sjukdom\r\nser litet olika ut i Europa men finns i olika former.\r\nVilket system som är att föredra beror ofta på\r\nindividens situation.</pre><pre>Generellt kan nog sägas att Sverige vad gäller\r\ntransfereringssystemen befinner sig i mitten,\r\nsannolikt på den övre halvan. Vi har bra\r\nförsäkringssystem, men de ligger inte i egen\r\ndivison. Karaktäristiskt för dem är att de är\r\nstorskaliga, byråkratiska och monopoliserade. EGs\r\nförsäkringslösningar ger ofta bättre utrymme för\r\nenskilda behov, något som Sverige är i skriande\r\nbehov av. Vi moderater har insett att Sverige här\r\nhar inspiration att hämta.</pre><pre>Den kvinnliga förvärvsfrekvensen är högre i\r\nSverige än i Europa. Statistiken må dock tas med\r\nen nypa salt, eftersom Sverige till skillnad från\r\njämförelseländerna räknar in alla föräldrar som är\r\nföräldralediga. Dessa är så pass många att\r\nstatistiken förändras påtagligt, om vi skulle räkna\r\nsom i Europa. Rensar vi statistiken, blir\r\nskillnaderna inte så stora, och Sverige och t.ex.\r\nKanada ligger då relativt lika. Två tredjedelar av\r\nOECD-länderna har en kvinnlig förvärvsfrekvens\r\npå över 50 %.</pre><pre>Gemensamt för de västeuropeiska länderna är att\r\nden kvinnliga förvärvsfrekvensen ökar. Överallt\r\nförvärvsarbetar kvinnor alltmer, men utvecklingen\r\nsker i litet olika takt, bl.a. beroende på från vilken\r\nutgångspunkt man startat och vilka stimulans-\r\nrespektive tvångseffekter som finns i\r\nsocialförsäkringssystemen. Inte alla länder har haft\r\ndet tvivelaktiga nöjet att ha en så inflytelserik\r\nperson som Alva Myrdal, som så påtagligt\r\nprioriterade yrkeslivet framför barnen. Den sociala\r\ningenjörskonsten har inte tillåtits göra sådana\r\ningrepp i familjelivet som i vårt land; givetvis med\r\nundantag för Östeuropa.</pre><pre>De svenska kvinnorna har extremt långa totala\r\narbetstider. Franska och västtyska kvinnor avlastas\r\nvisst dubbelarbete genom de bidrag resp.avdrag för\r\nbarntillsyn som ofta används för tillsyn i hemmet.\r\nHär inkluderas vanligen visst hemarbete.</pre><pre>Svenska kvinnor finns i en förvånande konform\r\narbetskår med ett fåtal yrken, i liknande lönelägen\r\noch med få toppositioner. De svenska kvinnorna\r\nutgör en bred bas och har relativt låga löner, ofta på\r\nmonopoliserade marknader med små möjligheter\r\natt höja lönerna genom att byta arbetsgivare. En\r\nenda svensk kvinna är VD i ett börsföretag. I\r\nFrankrike är de många fler.</pre><pre>Europa har redan fått en positiv inverkan på\r\nmöjligheterna till högre löner för svenska kvinnor\r\ngenom den Europaanpassning som nu planeras vad\r\ngäller jämställdhetslagen. EG har, liksom vi, en\r\nmängd program för att öka jämställdheten på\r\narbetsmarknaden. Men när det kommer till styck är\r\ndet oftast klorna i lagstiftningen som är avgörande.\r\nDär ligger EG än så länge före oss. Men en ändring\r\när under utarbetande, även om den inte når ända\r\nfram till EG-kvinnans rätt att själv kunna gå till\r\nallmän domstol och kräva samma lön som en\r\nlikvärdig man på samma arbetsplats. Det är ändå\r\nmycket glädjande att Sverige är på väg att ta ett steg\r\ni rätt riktning, mot den tuffare\r\njämställdhetslagstiftning som finns inom EG.</pre><pre>Statsvetare har visat att de som får kunskap om EG\r\nblir EG-positiva. Särskilt kvinnorna värderar om.\r\nDe inser att många områden inom EG ligger mer i\r\nlinje med kvinnornas intressen, matpriserna t. ex.\r\nRättshjälpens utformning är ett annat mycket\r\ntydligt exempel på att Europas kvinnor har större\r\nekonomisk trygghet än de svenska.</pre><pre>Viss domvärjo kommer under alla omständigheter\r\natt ligga inom EG. Varför skall då inte svenska män\r\noch kvinnor ha rösträtt där? Inte minst för\r\nvälfärdens skull måste vi ansöka om medlemskap.\r\nDet har 83 % av landets\r\nkommunstyrelseordförande insett. Jag är\r\növertygad om att denna kammare, bl.a. med\r\nkvinnornas hjälp, kommer att bli lika klok.</pre><pre>Anf. 94 INGRID RONNE-BJÖRKQVIST\r\n(fp):</pre><pre>Fru talman! Mycket talar för att det skulle vara en\r\nfördel för Sverige att bli medlem i EG. Det skulle\r\nbl.a. ge oss möjligheter att verka internationellt för\r\nen gynnsam ekonomisk utveckling och en utbyggd\r\nsocial välfärd. Det finns också områden inom den\r\nsociala sfären där EG-länderna ligger bättre till än\r\nSverige. Där skulle vi kunna stimuleras till\r\nförbättringar via EG.</pre><pre>Ett medlemskap innebär ju att vi blir bundna till\r\nbeslut som fattas inom gemenskapen. På ett\r\nområde skulle det kunna bli en förödande effekt på\r\nfolkhälsan, om vi inte kan bevara vår\r\nhandlingsfrihet: det alkoholpolitiska området. I\r\nmitt inlägg skall jag ta upp tre hörnstenar i vår\r\nsvenska alkoholpolitik: alkoholbeskattningen,\r\ngränskontrollen och monopolet.</pre><pre>Höga alkoholpriser är det effektivaste medlet på\r\nkort sikt för att pressa ned alkoholkonsumtionen.\r\nPå den punkten tvekar inte alkoholforskarna. Det\r\när därför livsviktigt att vi vid en eventuell\r\nanslutning till EG får behålla friheten när det gäller\r\nalkoholpriserna.</pre><pre>1987 kom som bekant EG-kommissionen med ett\r\nförslag som för Sveriges del skulle motsvara en dryg\r\nhalvering av nuvarande priser. Reaktionen från\r\nnågra medlemsländer blev lyckligtvis så kraftig att\r\nkommissionen måste komma med ett nytt förslag. I\r\nstället för harmonisering föreslår man en\r\nminiminivå för dryckesskatten. Det är naturligtvis\r\nen klar förbättring.</pre><pre>Men dessutom föreslår man att det skall fastslås ett\r\nmål för beskattning ungefär i nivå med 1987 års\r\nförslag. Det förslaget är synnerligen oroande. Om\r\nmedlemsstaterna vill ändra skatterna får de inte\r\navlägsna sig från det målet. För oss, som av\r\nhälsopolitiska skäl har en hög skatt, skulle den enda\r\ntillåtna förändringen vara att sänka den skatten.</pre><pre>Det mål som EG-kommissionen föreslår ligger\r\nungefär på dagens prisnivå i Tyskland. Där har man\r\nungefär dubbelt så hög alkoholkonsumtion per\r\ninvånare som vi har i Sverige. I Sverige är\r\nkonsumtionen 5,4 liter och i Tyskland 10,6 liter.</pre><pre>Jag vill fråga representanten för regeringspartiet\r\nom EG-kommissionens förslag verkar acceptabelt\r\neller om man inom det socialdemokratiska partiet\r\när beredd att med kraft hävda ståndpunkten att\r\nbeskattningsrätten för alkohol måste finnas kvar av\r\nhälsopolitiska skäl.</pre><pre>En fungerande gränskontroll är ett måste om\r\ndifferentierade skatter skall få någon effekt.\r\nDanmark, som har den högsta alkoholskatten\r\nbland EG-länderna, har fått dispens från kravet på\r\nfri införsel hittills. Men kommissionen har hårt\r\ndrivit linjen att dispensen skall väck. EGs\r\n''skatteminister'', madame Scrivener, betonade vid\r\nett möte med Europaparlamentets ekonomiska\r\nutskott att det bara var Danmark bland de tolv\r\nmedlemsländerna som ville ha kvar\r\ngränskontrollen för införsel av alkohol. Hennes\r\nbudskap var att Danmark kommer att få ge med\r\nsig.</pre><pre>Vad tycker socialdemokraterna om detta? Vilken\r\nstrategi har man för att bevara gränskontrollen?\r\nFör man håller väl med om att höga alkoholpriser\r\ninte får den avsedda effekten att minska\r\nkonsumtionen om man fritt kan skyffla sprit över\r\ngränserna. Det har visats tydligt i t.ex. USA och vid\r\ngränsen mellan Danmark och Västtyskland. En\r\nfjärdedel av det vin som konsumeras i Danmark\r\nkommer från Tyskland.</pre><pre>Det svenska alkoholmonopolet kom till av och\r\nmotiveras enbart med hälsopolitiska skäl. Enligt\r\nRomfördragets 36 § kan importrestriktioner godtas\r\nbl.a. om motivet är skydd för människors hälsa och\r\nliv. Det borde kunna åberopas för ett bevarat\r\nalkoholmonopol.</pre><pre>Sverige tjänar stora pengar på monopolföretaget\r\nVin  &amp;  Sprits utlandsförsäljning av Absolut Vodka\r\ntill bl.a. EG-länderna. Jag såg i dag att man på två\r\når har tiodubbblat exporten till Grekland, med\r\nmarknadsföringsmetoder och reklammetoder som\r\när förbjudna i Sverige. Jag har mycket svårt att tro\r\natt EG-förhandlarna skall lyckas övertyga om att\r\ndet svenska monopolet enbart är till för att främja\r\nhälsan, så länge vi inte har samma etiska regler vid\r\nförsäljning utomlands som inom Sverige. Hur har\r\nregeringen tänkt sig att vi skall kunna tacka nej till\r\nvinöverskottet i Sydeuropa så länge vi använder\r\nvårt statsmonopol till en marknadsföring i EG-\r\nländerna som är så oetisk att den har förbjudits i\r\nSverige?</pre><pre>Tycker regeringspartiet att det är viktigt att\r\nmonopolet bevaras och vilken strategi har man i så\r\nfall tänkt sig för att göra det kravet trovärdigt?</pre><pre>Hittills har regeringen haft en mycket låg profil när\r\ndet gällt att lyfta fram de alkoholpolitiska frågorna\r\ni integrationsarbetet. Av 23 arbetsgrupper tillsattes\r\nt.ex. sist av alla och sent omsider en arbetsgrupp för\r\nhälso- och socialpolitiska frågor.</pre><pre>Jag vill till sist fråga: Är socialdemokraterna\r\nberedda att föra in alkoholfrågan som en viktig del\r\ni diskussionerna kring ett närmande till EG?</pre><pre>Anf. 95  GUNILLA ANDRÉ (c):</pre><pre>Fru talman! Hur kommer ett närmande till EG att\r\npåverka svenska kvinnors situation? Jag har under\r\nsenare år ställt den frågan till olika sakkunniga.\r\nSvaren har varierat. Exempelvis har man svarat att\r\nEG huvudsakligen handlar om handelspolitik och\r\ninte är något som berör kvinnor eller att EG är bra\r\nför alla och därför också är bra för kvinnor.</pre><pre>Av svaren och ansiktsuttrycken att döma har min\r\nfrågeställning överraskat. EG-frågan har hittills\r\nmestadels diskuterats abstrakt i tekniska och\r\nekonomiska termer. Hur kvinnors livsvillkor\r\nkommer att förändras har inte varit intressant.\r\nDärför har vi centerkvinnor drivit kravet att en av\r\nalla arbetsgrupper som regeringen har tillsatt i EG-\r\nfrågan skulle analysera vad EG kommer att\r\ninnebära för kvinnorna i Sverige. Jag beklagar att vi\r\ninte har nått resultat. Skulle det komma fram alltför\r\nbrännbart stoff, månne?</pre><pre>Jag tycker att det är dags att tala klarspråk i EG-\r\nfrågan. Kvinnorna måste få reda på vad som väntar\r\ndem. Vilket öde går vi till mötes? Var finns de\r\nsocialdemokratiska kvinnorna i EG-frågan? Den\r\nsocialdemokratiska kongressen hade ingen debatt.\r\nVarför? Beror det på ointresse, på att LO\r\nbestämmer eller på att alla socialdemokrater redan\r\nvet allt om EG?</pre><pre>EG är tillskapat av män för män. Det är män som\r\npå grund av starkt inflytande från den romersk-\r\nkatolska kyrkan uppvisar en helt annan kvinnosyn.\r\nMannen är skapelsens krona, och kvinnans uppgift\r\när att se upp till och putsa denna dyrgrip.</pre><pre>Det mansvälde som finns i EG-länderna avspeglar\r\nsig bl.a. i parlamentens kvinnorepresentation.\r\nEnligt IPUs senaste statistik har exempelvis\r\nFrankrike och Storbritannien ca 6 %, Portugal 7\r\noch Belgien 8 % kvinnor. Högst ligger Danmark\r\nmed 30 %. Detta kan jämföras med Sverige, som\r\nhar 38 %.</pre><pre>Även inom EG-organisationen är\r\nmansdominansen förkrossande. I EG-\r\nkommissionen -- ett slags regering -- sitter 15 män\r\noch 2 kvinnor. Institutionen som har minst makt,\r\nparlamentet, har flest kvinnor, 18 %.</pre><pre>Givetvis säger inte kvinnorepresentationen allt.\r\nMen om kvinnors värderingar och krav skall få\r\ngenomslag, måste det finnas kvinnor som för fram\r\noch driver dessa.</pre><pre>EGs inre marknad blir världens mest köpstarka.\r\nNäringslivet kan och måste satsa på stordrift som\r\naldrig förr. De fyra friheterna är det viktigaste\r\nmedlet för att skapa ekonomisk tillväxt.\r\nCentralisering, stora enheter, snabba\r\nomställningar, stor rörlighet, hög teknologi och\r\nhögt tempo blir alltmer framträdande. Den som är\r\nstarkast favoriseras. Det är inte kvinnorna.</pre><pre>Investeringarna kommer att göras där\r\nkostnadsnivån och miljökraven är lägst. En studie\r\ngjord av EG-kommissionen 1988 visar att\r\nnäringslivet använder följande medel för att öka\r\nlönsamheten:</pre><pre>* automatisering</pre><pre>* flyttning till lågkostnadsland</pre><pre>*  ökat säsongsarbete, deltid, obekväm arbetstid</pre><pre>* underleverantörer, hemarbete.</pre><pre>Med denna inriktning är det lätt att förutse\r\nkvinnornas lott. De kan förvänta sig hög\r\narbetslöshet, obekväma arbetstider, ohälsosamma\r\narbetsmiljöer och dåliga löner. I EG-landet\r\nDanmark har de låga lönerna, dvs. kvinnolönerna,\r\nredan sänkts.</pre><pre>Om Sverige skall leva upp till de fyra friheterna\r\nmåste bl.a. vissa skatter och avgifter sänkas. Det\r\nbetyder minskade statsinkomster. Vilka kommer\r\natt drabbas? De starka eller de svaga? Kvinnor eller\r\nmän? För Danmarks del rör det sig om 40 miljarder.</pre><pre>Det finns, exempelvis inom skatte- och\r\nsocialförsäkringssystemen, betydelsefulla\r\nskillnader mellan vårt land och EG-länderna när\r\ndet gäller kvinnor. Kommer vi att tvingas backa\r\nfemtio år?</pre><pre>Frågetecknen hopar sig.</pre><pre>Anf. 96 CHARLOTTE CEDERSCHIÖLD (m)\r\nreplik:</pre><pre>Fru talman! Det fanns mycket i Gunilla Andrés\r\nanförande som jag skulle kunna stämma in i, dock\r\ninte allt. Jag har en betydligt mer EG-positiv syn än\r\nvad Gunilla André har.</pre><pre>När det gäller representationen håller jag\r\nnaturligtvis med Gunilla André. Det är självklart att\r\nvi i Sverige skall hjälpa våra systrar ute i Europa\r\noch driva på och se till att kvinnorna får en betydligt\r\nbättre och högre representation i de olika EG-\r\norganen. Det är självklart, och jag tror också att vi\r\nkommer att kunna göra det. Detta handlar om en\r\nutveckling i fråga om synen på familjen som har\r\ngått fortare i vårt land än vad den har gjort där ute.\r\nJag tror att vi kan hjälpa till på det området, och\r\ndenna utveckling är också på gång i andra länder.</pre><pre>Gunilla André glömde en sak, nämligen att\r\nkvinnolönerna i Sverige inte kommer att bli särskilt\r\nhöga om vi inte klarar vår tillväxt. Utan tillväxt\r\nkommer alla dessa kvinnor som jobbar i den\r\noffentliga sektorn inte alls att få se sina löner öka,\r\nutan de kommer att få se sina löner sjunka. Vi är\r\ntvungna att se till att vi klarar tillväxten i vårt land,\r\noch det gör vi inte utan medlemskap i EG.</pre><pre>Anf. 97 GUNILLA ANDRÉ (c) replik:</pre><pre>Fru talman! Charlotte Cederschiöld säger att vi\r\nskall hjälpa våra systrar inom EG-länderna på\r\nkontinenten. Jag har hört det där förut. Det är klart\r\natt vi skall försöka hjälpas åt, men jag ser framför\r\nmig en bild av hur de svenska kvinnorna först måste\r\narbeta mycket hårt för att flytta fram positionerna\r\nhär i vårt land och sedan också måste ner och hjälpa\r\ntill med att flytta fram positionerna i EG-länderna.\r\nDet blir jobbigt!</pre><pre>I sitt huvudanförande hänvisade Charlotte\r\nCederschiöld till att 84 % av\r\nkommunstyrelseordförandena var positiva till EG.\r\nMin fråga blir då: Hur många av dem är kvinnor?</pre><pre>Om jag fattade det hela rätt skulle vi behöva ha ett\r\nmedlemskap i EG för att kvinnolönerna skulle\r\nstiga. Jag ser det inte riktigt på det sättet. Man kan\r\nockså se det så att företagen, för att kunna leva upp\r\ntill de krav som EG-länderna ställer, måste ge sig\r\nsöderöver för att bringa ned kostnaderna. Och då\r\nfinns det kanske inte så många jobb kvar här i\r\nSverige i alla fall. Jag tycker därför inte att det\r\nargument som Charlotte Cederschiöld här kommer\r\nmed är bra.</pre><pre></pre><pre>Anf. 98 CHARLOTTE CEDERSCHIÖLD (m)\r\nreplik:</pre><pre>Fru talman! Det framgick inte av den statistik som\r\ni går visades på TV hur många av\r\nkommunstyrelseordförandena som var kvinnor.\r\nDet skulle varit intressant att veta det, men det\r\nframgick inte. Vi vet ju att de flesta med all\r\nsannolikhet är män. Vi vet också att det trots allt\r\nhar blivit fler och fler kvinnor i\r\nkommunledningarna, bl.a. har en hel del kvinnor\r\nkommit in bland kommunalråden.</pre><pre>Man kan inte ta hela resan i ett enda steg, men vi\r\nflyttar ju fram positionerna. Om det nu är så illa\r\ninom EG som Gunilla André vill framställa det --\r\njag håller med om att siffrorna är dåliga -- blir det\r\nfaktiskt inte bättre om vi inte gör någonting. Jag\r\ntror att vi kan flytta fram positionerna.</pre><pre>Man har i två statsvetenskapliga undersökningar\r\nkonstaterat att kvinnor blir mer positivt inställda\r\nnär de får mer information om förhållandena i EG.\r\nDet faktum att det är fler män som är\r\nkommunstyrelseordförande tror jag inte gör att de\r\när mer positiva till EG. Det är snarare så att de är\r\nmer medvetna om den ekonomiska situationen i\r\nkommunen och förstår hur viktigt det är med\r\ntillväxten, och det gör att de är positiva till EG.</pre><pre>Anf. 99 GUNILLA ANDRÉ (c) replik:</pre><pre>Fru talman! Charlotte Cederschiöld säger att om\r\nbara människorna får information så blir de\r\npositiva. Jag undrar vilken information det är som\r\ngör dem så oerhört positiva. Jag har i varje fall inte\r\nfått klart för mig vilka konsekvenser ett närmande\r\ntill eller medlemskap i EG skulle få de svenska\r\nkvinnorna, och jag tror att det är väldigt många\r\nkvinnor som liksom jag inte har den informationen.\r\nDet är därför som vi centerkvinnor har drivit kravet\r\natt en av alla dessa arbetsgrupper i\r\nregeringskansliet skulle se över de här frågorna och\r\nse till kvinnoperspektivet i EG-frågan. Jag beklagar\r\nmycket att vi inte har fått till stånd den gruppen.</pre><pre>Förste vice talmannen anmälde att Charlotte\r\nCederschiöld anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 100 GUDRUN SCHYMAN (v):</pre><pre>Fru talman! Jag tycker att detta var ett mycket\r\nintressant replikskifte som sade en hel del om vilka\r\nolika utgångspunkter vi har som kvinnor när vi ser\r\npå EG-frågan.</pre><pre>Det var mycket uppfriskande och befriande att\r\nhöra Gunilla Andrés inlägg, och jag inser att\r\ncenterkvinnorna och vänsterpartiet har en\r\nbetydande enighet i dessa frågor. Jag skulle önska\r\natt hela centerpartier var lika entydigt som Gunilla\r\nAndré har varit här och också ställt sig bakom\r\nvänsterpartiets motionskrav att det skulle tillsättas\r\nen arbetsgrupp som skulle se på konsekvenserna\r\nför kvinnor. Men det är möjligt att den motionen\r\ninte är behandlad ännu. Vi kanske kan göra\r\ngemensam sak här i kammaren under hösten och\r\nhoppas på resultat.</pre><pre>Jag tror, precis som Gunilla André, att den här\r\nfrågan är oerhört viktig för oss kvinnor -- inte minst\r\nför oss kvinnor som arbetar inom offentlig sektor.\r\nVi kvinnor är beroende av en fungerande offentlig\r\nsektor för att vi arbetar där, för att vi behöver\r\nutnyttja den, för att vi är beroende av en\r\nfungerande barnomsorg, för att vi är beroende av\r\nen fungerande äldreomsorg, för att vi vill känna oss\r\ntrygga och veta att våra barn får mat i skolan --\r\nordentlig mat som de inte skall behöva betala för --\r\noch för att vi skall veta att våra barn har ett bra fritis\r\natt gå till efter skolan osv.</pre><pre>Det sociala välfärdssystem som finns i Sverige med\r\nen generell sociallagstiftning som grund bygger på\r\natt socialpolitiken finansieras med skattemedel.\r\nDet är en modell som skiljer sig väsentligt från hur\r\ndet ser ut i EG-länderna.</pre><pre>Den beskrivning som Charlotte Cederschiöld gav\r\nav detta glansens EG och hur bra det skall bli för\r\nkvinnorna haltar betänkligt, det måste jag säga. Jag\r\ntror att just bristen på saklig information gör att så\r\nmånga kvinnor säger sig vara positiva till EG.</pre><pre>Charlotte Cederschiöld tog upp frågan om\r\nlivsmedelspriserna. Vilken information om\r\nlivsmedlen har man fått? Jo, det står i tidningarna\r\natt om vi blir medlemmar i EG får vi bättre\r\nlivsmedel. På EFTA-delegationens s.k. hemliga\r\nmöten fick vi i förra veckan besked om att\r\nlivsmedlen i två fall var av bättre kvalitet, bättre\r\nvarudeklarerade i EG-länderna än i Sverige. Det\r\nhandlade om choklad och mineralvatten. I övrigt\r\nvar det inte mycket beställt med garantier\r\nbeträffande lägre priser och bättre kvalitet på\r\nlivsmedel. Det handlar inte om detta utan det är\r\nfråga om hela andra saker när det gäller priserna på\r\nlivsmedel.</pre><pre>Charlotte Cederschiöld tar på samma sätt upp att\r\nförvärvsfrekvensen är hög i Sverige. Men, säger\r\nhon, vi kvinnor har dåliga löner och långa\r\narbetstider och arbetar inom vårdyrken osv.\r\nJavisst. Men om detta är någonting som oroar\r\nmoderaterna förstår inte jag varför ni inte är\r\npositiva till t.ex. sex timmars arbetsdag. Varför är\r\nni inte positiva till stopp för löneökningar till\r\nhöglönegrupper och påslag för låglönegrupper?\r\nVarför är ni inte positiva till att lagstifta om en\r\nutbyggd barnomsorg? Allt detta är saker som skulle\r\ngöra att livet blev lättare för oss kvinnor, framför\r\nallt för oss ensamstående kvinnor. Detta är, enligt\r\nvad jag kan förstå, inte någonting som ingår i\r\nmoderaternas världsbild. Det ingår inte heller i den\r\ndebatt som förs om hur dessa frågor skall hanteras\r\ninom EG, av det enkla skälet att man säger att detta\r\ninte ingår i harmoniseringen och EG-anpassningen.\r\nDet är tyvärr också det svar som man får när man\r\nförsöker att få ansvarigt statsråd att svara på dessa\r\nfrågor. Det ingår inte i förhandlingarna -- och med\r\ndetta skall man bli lugnad. Jag menar att det är\r\nprecis tvärtom. Man blir ytterligt oroad, eftersom\r\nman vet att socialpolitiken och familjepolitiken\r\nbygger på hur vi har det med vår skatte- och\r\nfinanspolitik.</pre><pre>Vi vet att det redan i dag har skett en harmonisering\r\nav den svenska skattepolitiken. Man går ifrån en\r\nprogressiv inkomstbeskattning till en större\r\nutjämning, man har punktskatter och indirekta\r\nskatter. Vi vet i dag att när vi har harmoniserat våra\r\nskatter med nivån inom EG kommer vi att befinna\r\noss i en situation där det fattas mellan 30 och 40\r\nmiljarder kronor i statskassan. Vi att vara tvungna\r\natt harmonisera vare sig vi fattar beslut om det eller\r\ninte eftersom marknadskrafterna kommer att\r\nfungera i den riktningen. Det går inte att här i\r\nSverige ha högre priser på saker om man kan köpa\r\nbilligare på andra sidan gränsen. Skatterna\r\nkommer med självklarhet att harmoniseras utan att\r\nvi behöver fatta beslut om det. Också jag har ställt\r\nmig frågan: Vad gör vi då? Vad tänker regeringen\r\ngöra då? Vilka frågor och vilka områden får då\r\nstryka på foten?</pre><pre>I Danmark har man redan sett att det är inom den\r\nsociala sektorn som nedskärningarna sker. Där är\r\nman oroad när man ser att det blir försämringar när\r\ndet gäller barnomsorgen, äldreomsorgen,\r\nutbetalningar av socialbidrag osv. Allt detta som i\r\nSverige och i de andra nordiska länderna bygger på\r\nskattefinansiering, som är en generell\r\nvälfärdspolitik, är mycket illa ute i den EG-\r\nanpassning som redan nu pågår. När vi blir\r\nmedlemmar, som moderaterna och folkpartiet vill,\r\nhar vi fullt ut frånhänt oss vår möjlighet att bedriva\r\nen nationell välfärdspolitik.</pre><pre>Vi frånhänder oss på samma sätt -- vilket Ingrid\r\nRonne-Björkqvist tog upp -- möjligheten att\r\nbedriva en nationell alkoholpolitik. Hon har\r\nalldeles rätt i detta. I socialutskottet är vi alla djupt\r\noroade. Men det är bara två partier som sagt: Detta\r\ngår vi inte med på. Ni som accepterar dessa\r\nkonsekvenser, både när det gäller alkoholpolitiken\r\noch socialpolitiken, är beredda att betala ett pris,\r\noch det vore bra om detta deklarerades ibland.</pre><pre>Under detta anförande övertog talmannen\r\nledningen av kammarens förhandlingar.</pre><pre>Anf. 101 CHARLOTTE CEDERSCHIÖLD\r\n(m) replik:</pre><pre>Fru talman! Gudrun Schyman är litet slarvig i\r\nbeskrivningen av vad jag sade. Det jag hänvisade\r\ntill var att Sverige inte är världsbäst. Jag sade att det\r\nfinns olika system och att vi i Sverige på vissa\r\nområden är bättre och på andra områden sämre.\r\nMen Sverige är inte världsbäst på allting och EG\r\nsämst på allting.</pre><pre>Gudrun Schyman tycks tro att det bara är i Sverige\r\nsom man kan tänka de allra största tankarna, och\r\ndet utan undantag, och att inte någon någonstans i\r\nett annat land skulle kunna tänka någon bra tanke.\r\nVi moderater tror faktiskt att man kan det och att\r\ndet kan vara värt att sätta sig in i vad man tycker\r\noch gör även i andra länder.</pre><pre>Jag talade heller inte om kvaliteten på maten -- den\r\ndiskussionen har jag aldrig tagit upp. Jag talade om\r\nEG-priserna, eftersom jag trodde att de flesta här i\r\nkammaren kände till att restaurangerna\r\nhäromdagen serverade mat till EG-priser, vilket\r\nnaturligtvis gav gemene man en uppfattning om\r\nkostnaderna för maten inom EG.</pre><pre>Jag vill åter kort bara konstatera att information i\r\nalla andra sammanhang brukar -- i varje fall ofta\r\ngör det -- leda till en mer nyanserad och många\r\ngånger även till en mer positiv syn. Vid en\r\nstatsvetenskaplig institutionen, jag tror det var i\r\nUppsala, har det konstaterats att information -- all\r\nmöjlig information -- om förhållandena i EG har\r\nlett till att kvinnor blivit mer positiva i sin syn på\r\nEG. Det är ett faktum, resultatet av en utredning.</pre><pre>Anf. 102 INGRID RONNE-BJÖRKQVIST\r\n(fp) replik:</pre><pre>Herr talman! Ja, Gudrun Schyman, det finns en\r\nstor skillnad mellan v och fp i synen på EG\r\ngenerellt. Jag började mitt anförande med att\r\nbetona att vi tror att det finns väldigt många\r\nfördelar. Jag tog upp ett problem som finns -- det\r\när vi oroade över i båda partierna -- men vi tror att\r\nproblem går att lösa bara man lyfter fram dem. Det\r\nsom jag framför allt är oroad över är att\r\nregeringspartiet ännu inte har tagit i med kraft när\r\ndet gäller det problemet. Det tror jag att det går att\r\nfå socialdemokraterna att göra, om vi tillräckligt\r\nintensivt ligger efter dem med blåslampan.\r\nProblemet med monopolet går säkert alldeles\r\nutmärkt att lösa om man kan ta itu med\r\nvodkaexporten. Så är det också med de andra\r\npunkter som jag tog upp: Tar vi itu med problemen\r\ngår det också att finna lösningar.</pre><pre>Anf. 103 GUDRUN SCHYMAN (v) replik:</pre><pre>Herr talman! Charlotte Cederschiöld talade om att\r\ndet var EG-priser på restaurangerna. Visst -- jag är\r\nmedveten om det jippo som ägde rum häromdagen.\r\nJag stötte på en kommentar som jag tyckte var\r\nganska träffande. Det var några som då hade varit\r\nute på någon restaurang -- eller kanske på flera,\r\neftersom det var så billigt -- och som efteråt sade:\r\nJa ja, jag tror inte att det blir så billigt, för jag både\r\nåt och drack dubbelt så mycket som jag brukar\r\ngöra. -- Det är kanske den effekt det skulle få helt\r\nenkelt.</pre><pre>Vi är inte världsbäst, säger Charlotte Cederschiöld.\r\nJag tycker inte heller att Sverige är världsbäst på\r\nallting, men jag har i min hand en skrift, som är\r\nframtagen av Svenska\r\nmetallindustriarbetareförbundet, om Sverige, EG\r\noch den sociala tryggheten -- en alldeles utmärkt\r\nskapelse, som faktiskt innehåller fakta och inte är\r\nen partsinlaga. Man gör där en genomgång av de\r\nflesta sociala förmåner. Man går land för land\r\nigenom sjukpenningen och\r\narbetskadeförsäkringen, och man tittar på\r\nföräldrapenningen, barnbidragen, ålderspensionen\r\noch arbetslöshetsersättningen. Skriften är mycket\r\npedagogisk och bra upplagd.</pre><pre>Sammantaget visar det sig att Sverige ligger i\r\nsärklass i topp. När det gäller sjukpenningen är\r\nSverige etta, när det gäller arbetskadeförsäkringen\r\när Sverige tvåa, när det gäller föräldrapenningen är\r\nSverige etta, när det gäller barnbidrag ligger\r\nSverige på fjärde plats, när det gäller\r\npensionsförsäkringar är Sverige etta och när det\r\ngäller arbetslöshetsförsäkringar är Sverige tvåa -- vi\r\nligger kort sagt i täten.</pre><pre>Här har man också vägt in det faktum att de här\r\nförmånerna tillkommer alla, vilket en stor del av de\r\nförmåner som finns i EG-länderna inte gör; de är\r\nkopplade till en anställning, dessutom till en\r\nheltidsanställning. Står man utanför\r\narbetsmarknaden -- det är ju arbetskraftens fria\r\nrörlighet som EG handlar om och inte om\r\nmänniskor i största allmänhet -- står man också\r\nutanför en mängd av de sociala tryggheter som för\r\noss är en självklarhet.</pre><pre>För oss kvinnor betyder det väldigt mycket,\r\neftersom det ofta är vi som står utanför\r\narbetsmarknaden, eftersom det är vi som har\r\ndeltidsarbetena, eftersom det är vi som är beroende\r\nav att just det sociala trygghetssystemet finns, för\r\natt vi skall kunna få leva det hela liv som för de\r\nflesta i dag är en självklarhet och kunna kombinera\r\nföräldraskap med yrkesliv och gärna också vara\r\naktiva i den samhällspolitiska debatten.</pre><pre>Anf. 104 CHARLOTTE CEDERSCHIÖLD\r\n(m) replik:</pre><pre>Herr talman! Jag instämmer helt med Gudrun\r\nSchyman i att vi både skall vara yrkesaktiva och\r\ndelta i den samhällspolitiska debatten. Jag vill\r\ntillägga att vi också skall ha möjlighet att ta hand\r\nom våra barn och ge dem den tid som vi tycker att\r\nde behöver.</pre><pre>Det var ju roligt att de personer som Gudrun\r\nSchyman nämnde och som var på restaurang fick\r\näta dubbelt så mycket en gång i alla fall. Det är\r\nfaktiskt känt att svenskarna äter betydligt sämre än\r\ninvånarna i EG.</pre><pre>Tyvärr kan vi inte i ett sådant här replikskifte gå\r\nigenom hela försäkringssystemet -- tiden tillåter\r\ninte det. Men om man bara tittar på stödet till\r\nbarnfamiljerna i procent av disponibel inkomst\r\nfinner man att det i Belgien är 22,9 % och i Holland\r\n18,9 %, medan Sverige landar på 13,9 %. Det är\r\nalltså relativt dåligt på det området. Det är\r\nbarnbidraget som trasslar till det.</pre><pre>Jag vill ändå anföra ett citat om synen på\r\nsocialförsäkringssystemen i Sverige. Det är av den\r\nsocialdemokratiske kämpen Rolf Edberg, som i\r\nMetallarbetaren skriver: Sverige är bra på välfärd\r\nmen inte enastående. Våra pensioner,\r\nsjukpenningar och barnbidrag ligger under\r\ngenomsnittet i EG.</pre><pre>Anf. 105 GUDRUN SCHYMAN (v) replik:</pre><pre>Herr talman! Vi kan naturligtvis inte hålla på och\r\nslå varandra i huvudet med siffrorna i olika\r\nbroschyrer, Charlotte Cederschiöld. Jag\r\növerlämnar gärna den skrift jag talade om. Den är\r\nmycket tänkvärd, eftersom man där väger in också\r\nandra aspekter på bidrag och försäkringar,\r\nnämligen hur många som kan få förmånerna, hur\r\nlänge de varar och hur man skall kvalificera sig för\r\natt få dem. Väger man in allt detta i stället för att\r\nbara strikt jämföra siffrorna rakt av blir resultatet\r\ndet som jag talat om.</pre><pre>Jag håller med om att det kanske var roligt för de\r\npersoner som fick äta dubbelt så mycket. Värre är\r\ndet då med dem som kommer att dricka dubbelt så\r\nmycket. Jag kommer att tänka på ett annat citat --\r\njag minns nu inte vem som gjort det uttalandet --\r\nsom lyder: Vi får ju spriten till halva priset, vi får\r\nskrumplevern gratis, men vi får själva betala\r\nsjukvården för den. Det är också en verklighet som\r\nkanske ligger bakom hörnet i EG-anpassningens\r\ntider.</pre><pre>Vad tror Charlotte Cederschiöld kommer att hända\r\nnär vi får den press inom sjukvården som vi vet\r\nkommer att uppstå? Det är vetenskapligt bevisat att\r\nen 50-procentig sänkning av alkoholpriserna ger en\r\n50-procentig ökning av konsumtionen. Det finns\r\nsiffror på vad det innebär i akuta alkoholskador och\r\ni kroniska alkoholskador, och det finns siffror på\r\nvad det betyder för belastningen på sjukvården, en\r\nsjukvård som redan i dag är i kris; man börjar tala\r\nom prioriteringar: Är det verkligen så att den som\r\ndricker skall få sin sjukvård på samma sätt som den\r\nsom inte dricker? -- Sådana diskussioner kommer vi\r\natt komma in i.</pre><pre>Detta är en mycket stor och omfattande fråga, men\r\njag tror att de diskussionerna kommer att följa på\r\ndet faktum att vi får 40 miljarder i minskade\r\nskatteintäkter. Jag kommer att med fladdrande\r\nöron lyssna när regeringspartiets representant skall\r\ntala om vad som kommer att hända i Sverige när de\r\nskattemiljarderna försvinner.</pre><pre>Talmannen anmälde att Charlotte Cederschiöld\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 106 ANITA STENBERG (mp):</pre><pre>Herr talman! I Sverige är den sociala välfärden\r\nberoende av om man bor i Sverige. I andra länder\r\när den sociala välfärden beroende av om man är\r\nanställd. Där är det anställningsförhållandet som\r\nutgör försäkringsgrund.</pre><pre>Möjligheterna att få ett arbete över huvud taget,\r\nlönen och de sociala förmånerna är naturligtvis\r\nförknippade med varandra. Men för den som ställs\r\nutanför arbetsmarknaden blir det stor skillnad\r\nmellan att vara med i EG och att stå utanför. Att\r\nvara med i EG är positivt eller kanske likartat med\r\nnuvarande sociala förmåner för två tredjedelar av\r\ninvånarna i EG, men det innebär en klar försämring\r\nför en tredjedel. Det gäller just den tredjedel som\r\nredan utgör den svaga gruppen i samhället. Därför\r\nvill miljöpartiet inte att Sverige går med i EG.</pre><pre>Sverige är det enda land där arbetsgivaren betalar\r\nsamtliga sociala avgifter. I andra länder delas\r\nkostnaden mellan arbetsgivaren och den anställde.\r\nDen anställde får komplettera med privata\r\nförsäkringar för att få sitt försäkringsskydd ordnat.\r\nFöretagen kan konkurrera om arbetskraften med\r\nbättre försäkrings- och pensionsförmåner, men då\r\nblir det naturligtvis frivilligt och en\r\nförhandlingssituation.</pre><pre>Danska LO har tittat på löneomkostnaderna. Man\r\nhar utgått från 1987 års siffror och satt\r\nlöneomkostnaderna i Västtyskland till 100 och\r\nsedan jämfört med några länder världen över. Här\r\när några siffror: Schweiz i topp med 100,1. Portugal\r\ni botten med 16,3. Sverige ligger på 84,5. Det finns\r\nmånga siffror, men jag hinner inte ta några fler.</pre><pre>EGs idé är ju fri rörlighet inom EGs tolv\r\nmedlemsländer och helst också inom de sex EFTA-\r\nländerna för varor, tjänster, personer och kapital.</pre><pre>Innebär detta nu att t.ex. en fransk entreprenör kan\r\nbygga den för oss i miljöpartiet så förhatliga\r\nÖresundsbron med portugisisk arbetskraft? Räcker\r\ndet om han håller sig till minimibestämmelserna\r\nvad gäller den sociala dimensionen?\r\nLöneomkostnaderna ligger ju som sagt på 16,3 %\r\nför portugisisk arbetskraft gentemot den danska\r\nsom ligger på 83,3 % eller den svenska på 84,5 %.</pre><pre>Dansk LO har sagt att Danmark måste ha rätt att\r\nkräva att utländsk verksamhet i Danmark skall\r\nhålla danska överenskommelser. Men den franske\r\nordföranden i EG, Jacques Delors, har i ett förslag\r\ntill kompromiss om den sociala dimensionen sagt\r\natt danska LO inte kommer få sin vilja igenom. Om\r\ndetta kommer det att bli strid på kniven under 90-\r\ntalet inom EG.</pre><pre>Detta är ett resonemang som hotar den svenska\r\nvälfärden. Inte vill vi väl att företagen ute i Europa\r\nskall komma hit och med hjälp av billig arbetskraft\r\noch konkurrera ut den svenska arbetskraften på vår\r\negen hemmaplan? Vill socialdemokraterna det?\r\nDetta resonemang är en av anledningarna till att\r\nmiljöpartiet inte vill att Sverige går med i EG.</pre><pre>En annan anledning är att när skatterna sjunker och\r\ntullhindren försvinner kommer priserna på tobak\r\noch alkohol att sjunka. Eftersom tobak och alkohol\r\nförorsakar mycket stora utgifter både inom den\r\nsociala sektorn och sjukvårdssektorn, det rör sig\r\nom miljarder, måste vi för att hålla nere\r\nsjukvårdskostnaderna minska det drogmissbruket.\r\nI den tvingande situationen är tullar och skatter ett\r\ninstrument att få efterfrågan på drogerna att\r\nsjunka. Dessutom behöver vi tullkontroll för att\r\nmöjligaste mån hindra narkotikasmuggling. Vi får\r\nannars en ökande ström av billigare alkohol och\r\ntobak in i landet. Här har vi ingen hjälp att vänta\r\nfrån EG-anhängarna. Vinsten från försäljningen är\r\ntydligen viktigare än människors hälsa och sociala\r\nvälbefinnande. Det tycker jag är skrämmande.</pre><pre>Enligt en expertrapport till EG-kommmisionen,\r\nThe Environmental Dimension, vilken som namnet\r\nanger handlar om miljöfrågorna, sägs det att\r\nlastbilstrafiken över gränserna förväntas öka\r\nmellan 30 och 50 % på grund av den inre\r\nmarknaden. Det kommer att innebära att fler bilar,\r\nmer avgaser och fler sjuka är det pris vi får betala\r\nför att få en allt snabbare tillväxt i samhället. Då\r\nkan vi alla genom utökade transporter skaffa oss\r\nfler prylar och mer sopor, som det sedan krävs fler\r\ntransporter för att bli av med, ibland t.o.m. till\r\nandra länder som t.ex. kvicksilverhaltigt avfall till\r\nSpanien.</pre><pre>Vinsten med att tillhöra EG är en vinst för de stora\r\nkapitalägarna i Europa, för de multinationella\r\njättarna och för storföretagen. Förlusten kommer\r\natt drabba de svaga i samhället och försämra deras\r\nställning, dvs. de som redan i dag har svårt att\r\nkomma ut på arbetsmarknaden, t.ex. de\r\nhandikappade.</pre><pre>Därför skall Sverige inte gå med i EG. Därför skall\r\nSverige verka för ett enat Europa, som gäller hela\r\nEuropa, inte bara den utvalda rika delen av vår\r\nväldsdel. Därför skall Sverige sluta medverka till\r\nutsugning av u-länderna, sluta att medverka till att\r\ndumpa vårt avfall i andra länder och sluta att\r\nmedverka till att tära på de av jordens resurser som\r\ninte kan ersättas.</pre><pre>Sverige skulle kunna vara ett föregångsland. Det\r\nhar vi råd med.</pre><pre>Vill socialdemokraterna medverka till att den\r\nsociala dimensionen blir med god insyn och utan\r\nhemlighetsmakeri diskuterad här i riksdagen?</pre><pre></pre><pre>Anf. 107 KRISTINA SVENSSON (s)</pre><pre>Herr talman! Vad kommer ett EG-medlemskap att\r\ninnebära för Gittan som har kronisk ryggvärk och\r\ngår på omskolning? Den frågan ställdes nyligen i\r\ntidningen Morgonbris med utgångspunkt i en\r\nforskarrapport om kvinnor och EG. Den frågan\r\nskulle jag också vilja ställa till dem som här i\r\nkammaren förespråkar en snabb EG-anslutning.</pre><pre>Det finns mycket skrivet om den europeiska\r\ngemenskapen. Men precis som Gunilla André\r\npåpekade tidigare saknas det ett kvinnorperspektiv\r\ni debatten.</pre><pre>Vad innebär gemenskapen för kvinnor i Europa?\r\nJa, bland de 18 miljoner arbetslösa är majoriteten\r\nkvinnor och ungdomar.</pre><pre>Vad kommer den ökade rörligheten, som ofta\r\nbeskrivs som den stora EG-vinsten, att innebära för\r\nkvinnorna? Ja, förmodligen att männen tvingas\r\nflytta dit där jobben finns och att kvinnorna följer\r\nmed eller blir kvar hemma. Vi känner igen\r\nsituationen från 1950- och 1960-talens Sverige.</pre><pre>Fritt flytande kapital. Är det något som berör\r\nkvinnor? Knappast, eftersom kvinnor sällan har\r\nkapital.</pre><pre>Vad betyder EGs lockande och förföriska toner om\r\nsänkta skatter för kvinnorna i Europa? Naturligtvis\r\nhot mot den offentliga service som byggs upp av\r\nskatterna -- barnomsorg, utbildning och vård.</pre><pre>Claude Cheysson, som har suttit många år i EG-\r\nkommissionen, ser EGs inre marknad som en\r\nkatastrof för socialt svaga, de som inte gynnas av\r\nden ekonomiska tillväxten. Hon säger att det\r\ntroliga är att fattigdomens feminisering kommer att\r\nöka. Det betyder att bland de fattiga kommer en\r\nallt större andel att utgöras av kvinnor -- samtidigt\r\nsom hela gruppen fattiga blir större. I dag lever 44\r\nmiljoner människor, 14 % av EGs befolkning,\r\nunder EGs fattigdomsgräns, och över hälften av\r\ndem, 22 miljoner, är äldre kvinnor och ensamma\r\nmödrar.</pre><pre>Man måste fråga sig om kvinnor och män har\r\nsamma möjligheter att utnyttja medlemskapets\r\nfördelar. Man måste fråga sig hur det går för svaga\r\ngrupper som arbetslösa, hemarbetande, gamla och\r\nsjuka i gemenskapens Europa.</pre><pre>De här frågorna har ett antal norska forskare ställt,\r\noch de pekar framför allt på att merparten av det\r\narbete som kvinnorna i EG utför ryms inom\r\nbegreppet atypiskt arbete. Det som utmärker den\r\nhär sortens arbete är att de saknar\r\nanställningsskydd och rättigheter i samband med\r\ngraviditet, förlossning eller sjukdom. De här\r\narbetena bygger på arbetskontrakt som är\r\nbegränsade till tid -- en form av projektanställning.\r\nI de här jobben är kvinnorna naturligtvis\r\nefterfrågade som arbetskraft för det är en\r\nsynnerligen billig lösning för arbetsgivaren.</pre><pre>Men allra svårast är det för de kvinnor som tar\r\nlegoarbete i hemmet. Det är kvinnor med småbarn,\r\noch det är invandrarkvinnor. I England faller den\r\nhär formen av arbeten under begreppet fri\r\nföretagsamhet och befriar arbetsgivaren från både\r\nsocialt och ekonomiskt ansvar.</pre><pre>I England har de som arbetar mindre än 12 timmar\r\ni veckan inget anställningsskydd. Det kan ta upp till\r\nfem år innan deltidsanställda uppnår\r\nanställningsskydd. System som ''hire and fire'' och\r\nleasinganställningar förekommer ganska ymnigt.\r\nMen det är ju allmänt känt att Storbritanniens\r\nsociala skyddsnät inte är särskilt omfattande. Hur\r\när då förhållandena i Tyskland -- och jag refererar\r\ntill det som varit i Västtyskland?\r\nFörvärvsfrekvensen ligger på ca 50 %.</pre><pre>Det betyder alltså att varannan kvinna har ett\r\narbete. Det är en låg siffra och det beror på brister\r\ni familjepolitik och jämställdhet men också på den\r\n''Beschäftigungsförderungsgesetz'', som den kallas\r\nför, en lag som är ett hån mot ungdomar och\r\nkvinnor. Det är en lag som är avsedd att skaffa fram\r\nnya arbeten. Men det är arbeten som innebär att\r\narbetsgivaren har en generell rätt att träffa avtal om\r\narbeten som bara gäller 18 månader och utan något\r\nsom helst socialt skydd. Man kan sedan avskedas\r\nutan saklig grund. Det är klart att regering och\r\narbetsgivare menar att den här lagen skapar nya\r\njobb, men om man synar detta närmare, finner man\r\natt det är heltidsarbeten som har blivit\r\ndeltidsarbeten. Det är många normala arbetsavtal\r\nsom har blivit socialt oskyddad flexibilitet. Då\r\nfrågar man sig hur kvinnor kan ställa upp på det\r\nhär. Men om man har en arbetslöshet som ligger\r\nmellan 8 och 10 % finns det inte många alternativ.</pre><pre>Ja, vad kan ett närmande mellan EFTA-länderna\r\noch EG få för konsekvenser för kvinnorna? Målet\r\noch ambitionen måste självfallet vara att förbättra\r\narbetsmarknads-, social- och familjepolitiken --\r\ninte att avreglera à la Thatcher. Och målet måste\r\nvara att EFTA-länderna inte accepterar\r\nkompromisser i dessa avseenden.</pre><pre>I detta sammanhang vill jag gärna framhålla att\r\nEG-byråkratin har arbetat hårt med\r\njämställdhetsfrågorna. Man har antagit en\r\njämställdhetslag som går längre än den svenska.\r\nMen verkligheten ser annorlunda ut än i de papper\r\nsom producerats i Bryssel. Jag efterlyser större\r\ntrovärdighet när det gäller efterlevandet av lagen.</pre><pre>Min tid är ute och jag vill bara avsluta med att\r\npoängtera vad som har sagts av flera talare här,\r\nnämligen att information och kunskap är viktig för\r\nkvinnor och att kvinnor verkligen måste sätta sig in\r\ni EG-debatten och EG-frågorna. Det berör oss alla\r\nvare sig det blir medlemskap eller icke.</pre><pre>Anf. 108  GUNILLA ANDRÉ (c) replik:</pre><pre>Herr talman! Jag tyckte att Kristina Svensson höll\r\nett mycket bra anförande. Jag konstaterar att vi har\r\nett stort mått av samsyn när det gäller kvinnorna\r\noch EG. Ur kvinnoperspektivet finns det många\r\nnegativa effekter som vi kan se framför oss. Jag\r\nhåller med om att vi verkligen behöver få fram\r\ndessa synpunkter och föra en diskussion. Då är det,\r\nsom jag framförde i mitt anförande, förvånande att\r\nde socialdemokratiska kvinnorna var så tysta på\r\nkongressen. Fanns det ingenting som man kunde\r\nlyfta fram där? Vad vi behöver är ju en motdebatt\r\nmot förhärligandet av EG ur alla aspekter.</pre><pre>Jag hade tre teorier om varför det var så tyst på den\r\nsocialdemokratiska kongressen. Det var ointresse,\r\natt LO bestämmer eller att alla socialdemokratiska\r\nkvinnor vet allt om EG. Av Kristina Svenssons\r\ninlägg har jag förstått att det är inte ointresse och\r\nmåhända är det inte heller så att alla\r\nsocialdemokratiska kvinnor vet allt om EG. Då\r\nåterstår den tredje teorin att det är LO som\r\nbestämmer och min fråga till Kristina Svensson är\r\ndå: Är det på det sättet att LO också i den här\r\nfrågan skall bestämma över de socialdemokratiska\r\nkvinnorna?</pre><pre>Anf. 109 CHARLOTTE CEDERSCHIÖLD\r\n(m) replik:</pre><pre>Herr talman! Jag tycker att Kristina Svensson hade\r\nett bra engagemang, men hon glömmer det som är\r\nså viktigt nämligen tillväxten. Vi måste kunna\r\nbetala dessa socialförsäkringssystem för att de skall\r\nbli bra för Gittan. Vi kan inte betala det med\r\narbetslöshet. Vi måste betala det med inkomster\r\nsom kommer ur arbete och med skatter. De skatter,\r\noch försäkringssystem också för all del, som\r\nKristina Svensson är så mån om förutsätter att vi får\r\ninkomster och tillväxt. Då vill jag svara med en\r\nmotfråga: Vilka har drabbats när\r\nsocialdemokraterna inte har haft råd att uppfylla\r\nsina löften, mål och målsättningar när det gäller\r\nföräldraförsäkring, daghem och sextimmarsdag?\r\nVilka är det som har drabbats av detta? Är det i\r\nförsta hand män eller kvinnor?</pre><pre>Anf. 110 GUDRUN SCHYMAN (v) replik:</pre><pre>Herr talman! Jag lyssnade med mycket stort\r\nintresse på Kristina Svenssons inlägg. Som jag sade\r\nskulle jag lyssna mycket noga för att höra hur ni\r\nskulle få ihop det. Och när jag lyssnade så tänkte\r\njag: Just det, precis så här är det. Det vet ju jag\r\nockså. Så där eländigt är det faktiskt. Kvinnans\r\nställning i EG-länderna är betydligt svagare än i\r\nSverige och i de nordiska länderna på alla\r\nupptänkliga områden, precis som Kristina\r\nSvensson räknade upp.</pre><pre>Så satt jag här i bänken och funderade på hur hon\r\nskulle få till det på slutet för att försvara den\r\nregeringens politik som redan i dag går ut på en så\r\nkraftig harmonisering till EG och EGs skatteregler,\r\nen regeringspolitik som dessutom utlovar ett\r\nmöjligt medlemskap så småningom. Haken i\r\nregeringens undran i dag över medlemskap eller\r\ninte ligger ju inte på det skattepolitiska planet, det\r\nkvinnopolitiska eller det socialpolitiska planet,\r\nutan det handlar om neutralitetspolitiken och\r\nsäkerhetspolitiken.</pre><pre>Inte ett ord om vad skattepolitiken kommer att\r\ninnebära för kvinnorna. Inte ett ord om alla de\r\nfrågor som Kristina Svensson här tog upp och den\r\nkritik som jag, precis som Gunilla André, förmodar\r\nfinns inom den socialdemokratiska\r\nkvinnoorganisationen. Eller är kanske Kristina\r\nSvensson helt ensam i den här uppfattningen? Jag\r\nhoppas att det inte är så.</pre><pre>Vi kanske helt enkelt skall göra en gemensam\r\nkvinnofront i EG-frågan och gå ut och kräva\r\nordentlig saklig information. Vi kanske skall ställa\r\nansvariga ministrar till svars och fråga varifrån vi\r\nskall ta de pengar som i dag går till finansiering av\r\nvår generella välfärdspolitik och vår familjepolitik,\r\ndet som vi kvinnor behöver som stöd för att kunna\r\nleva ett bra liv. Var har ni tänkt att ta dessa pengar?\r\nJag ställer den frågan igen, eftersom jag antar att\r\nKristina Svensson sitter här som representant för\r\nregeringspartiet. Om det inte är så eller om det är\r\nså att hon inte är överens med partiet så säg det.</pre><pre>Till Charlotte Cederschiöld skulle jag vilja säga: Ja\r\nvisst, skatter vad skall vi göra när vi inte får in dessa\r\nskattepengar? Vad skall vi göra om vi skall göra\r\nsom moderaterna vill, gå med, finansiera\r\nskattepolitiken och sänka skattetrycket? Det är\r\nklart att vi inte har några pengar då. Jag antar att\r\ndet är någon form av privata lösningar som\r\nCharlotte Cederschiöld tänker sig, checkar eller\r\nvad det nu kan vara för någonting eller så är det den\r\nhusmoriserande välfärden som man talar om i EG,\r\nhem till spisen, ha en man som tjänar så mycket\r\npengar så att han kan försörja en eller ha en\r\nmamma som är hemma. Det är ju det som är\r\njämlikhetens EG. Ojämlikhet brukar vi kalla det\r\nför.</pre><pre>Anf. 111 ANITA STENBERG (mp) replik:</pre><pre>Herr talman! Det är så mycket som inte ingår i\r\nharmoniseringen med EG, speciellt inom den\r\nsociala dimensionen. Jag frågar igen -- jag tror att\r\nKristina Svensson vill svara, men jag vet inte om\r\nhon kan svara -- om socialdemokraterna vill\r\nmedverka till att den sociala dimensionen blir med\r\ngod insyn och utan hemlighetsmakeri diskuterad\r\nhär i riksdagen.</pre><pre>Det kommer att talas mycket om den sociala\r\ndimensionen i EG-debatten framöver. Det spår den\r\ndanska medlemmen i EG-parlamentet Jens Peder\r\nBonde i sin bok Det nya Europa. Danmark har\r\ntillhört EG i 18 år. Än så länge har vi inte hört så\r\nmycket om den sociala dimensionen i Sverige. Den\r\nvästeuropeiska fackföreningsrörelsen och de\r\nsocialdemokratiska partierna i EG har dock hotat\r\natt blockera alla kommande direktiv till den inre\r\nmarknaden om EG inte får en social dimension.</pre><pre>EG-kommissionen stöder också ett förslag till\r\ndokument som skall tillförsäkra löntagarna\r\nlikartade rättigheter i alla EG-länder. Alla länder\r\nutom Storbritannien har varit villiga att acceptera\r\ndetta. Fru Thatcher och hennes regering önskar\r\ninte skriva under. Det skulle ge de brittiska\r\nlöntagarna större rättigheter än de har för\r\nnärvarande, och det anser fru Thatcher tydligen\r\ninte att de skall ha.</pre><pre>Att den brittiska regeringen har den inställningen\r\nkan man gott förstå, när man ser hur stor del av\r\nbruttonationalprodukten de olika EG-länderna\r\nlägger ned på de offentliga utgifterna. Det gjorde\r\nde i alla fall 1988. De totala offentliga utgifterna\r\nbestår av ett lands transfereringar, bidragen, och\r\nden offentliga konsumtionen. Storbritannien\r\nanvände 38,9 % av BNP, Danmark 59,8 % och\r\nSverige 62 %. Jag tycker att dessa siffror säger\r\nmycket om den sociala dimensionen.</pre><pre>Anf. 112 KRISTINA SVENSSON (s) replik:</pre><pre>Herr talman! Först vill jag svara på Anita\r\nStenbergs fråga. Det är inte så svårt att svara på\r\nden. Det är väl självklart att vi hävdar den sociala\r\ndimensionen i de förhandlingar som just nu pågår\r\nkring EES-avtalet.</pre><pre>Jag tycker att ni skall sluta att tala om\r\nhemlighetsmakeri, eftersom det inte förekommer\r\nnågot sådant i dessa frågor. Poängen i mitt\r\nanförande var att vi från svensk sida inte kan\r\nkompromissa när det gäller socialpolitik och\r\nfamiljepolitik. Jag är inte den första som säger\r\ndetta. Det har sagts i denna kammare av bl.a. Anita\r\nGradin.</pre><pre>Nej, Charlotte Cederschiöld, jag glömmer inte\r\ntillväxten. Hur skulle jag kunna glömma den? Den\r\när basen för vår välfärd. Det är med hjälp av den vi\r\nbygger vår välfärd. För mig och de\r\nsocialdemokratiska kvinnorna utgörs välfärden av\r\ndet som vi bygger upp tillsammans med våra\r\nskatter, den generella välfärdspolitiken, vår\r\nutbildning, hälsovård, barnomsorg osv.</pre><pre>Självfallet måste vi ha ett så nära förhållande som\r\nmöjligt till Europa. Vi kan inte leva isolerade här\r\nuppe. Så många har sagt det tidigare, att jag\r\negentligen inte behöver påpeka det. Vi närmar oss\r\nEuropa för att nå en tillväxt som vi är i starkt behov\r\nav. Därigenom kan vi få förutsättningar för vår\r\nfortsatta välfärd. Jag tycker att jag har en realistisk\r\nsyn på detta.</pre><pre>Gudrun Schyman frågade varför kvinnornas\r\nställning är svagare i Europa. Det är lätt att svara\r\näven på den frågan. Kvinnans ställning är svag i\r\nEuropa på grund av att man har en svagare\r\nsociallagstiftning och familjelagstiftning. Det är\r\nfaktiskt på dessa två områden som vi kvinnor här i\r\nSverige har fått förutsättningar att kombinera\r\nförvärvsarbete med familjeliv och ett\r\nsamhällsengagemang. Det menar jag är de två\r\nviktigaste orsakerna till att vi i Sverige har så hög\r\nförvärvsfrekvens för kvinnor.</pre><pre></pre><pre>Anf. 113  GUNILLA ANDRÉ (c) replik:</pre><pre>Herr talman! Kristina Svensson tog i sitt förra\r\ninlägg upp frågan om EGs jämställdhetslag. Den\r\nskiljer sig på två punkter från den svenska, men det\r\nsker nu en överarbetning av den svenska. Jag\r\nhoppas man från regeringens sida ändrar dessa\r\nbåda punkter så att lagarna blir lika. I övrigt är det\r\nsamma bestämmelser.</pre><pre>Det är trots allt verkligheten, som Kristina\r\nSvensson sade, som gäller. Det håller jag med om.\r\nNär det gäller möjligheterna att förändra samhället\r\noch kvinnans situation utifrån lagstiftning tror jag\r\natt verkligheten ser något bättre ut i Sverige än i\r\nEG-länderna.</pre><pre>Sedan är det fråga om hur vi skall kunna finanseria\r\ndet sociala trygghetssystem som vi är överens om.\r\nVi vet att vi kommer att få ett inkomstbortfall i och\r\nmed en EG-anslutning. Statliga pengar försvinner.\r\nSom jag nämnde i mitt inledningsangöraden har 40\r\nmiljarder försvunnit i Danmark på detta sätt.\r\nFrågan är hur vi skall kunna få in pengar. Är det de\r\nsvaga eller de starka som skall betala?</pre><pre>Slutligen har jag, liksom tydligen även\r\nvänsterpartiet, motionerat om en arbetsgrupp. Vi\r\nhar drivit den här frågan ganska länge från\r\ncenterkvinnornas sida. Det vore bra om Kristina\r\nSvensson kom med någon synpunkt på om det är\r\nlämpligt att bilda en sådan arbetsgrupp där vi\r\nverkligen skulle kunna studera vad en\r\nharmonisering eller anslutning till EG skulle betyda\r\nför de svenska kvinnorna. Jag tror att många\r\nefterlyser detta i dag. Okunnigheten om vad det\r\nkommer att innebära är stor.</pre><pre>Anf. 114  GUDRUN SCHYMAN (c) replik:</pre><pre>Herr talman! Jag är medveten om Kristina\r\nSvenssons, socialdemokraternas och framför allt de\r\nsocialdemokratiska kvinnornas ambition att\r\nmålsättningen måste vara att vi inte skall få någon\r\nförsämring. Jag förstår det. Realiteten är dock att\r\ndet medför försämringar. Realiteten är att vi får\r\nminskade skatteintäkter på 30--40 miljarder\r\nkronor. Realiteten är att vi måste finansiera den\r\ngenerella välfärdspolitiken, den familjepolitik och\r\nden socialpolitik som vi har i dag, som är ett stöd\r\nför oss kvinnor, på något annat sätt. Jag ställer mig\r\nfrågan hur detta skall gå till.</pre><pre>Den frågan är relevant att ställa redan i dag mot\r\nbakgrund av den harmonisering som Sverige har\r\ngjort till EG, bl.a. vad gäller skattepolitiken. Vi vet\r\natt även om vi inte beslutar om medlemskap så\r\nkommer vi inte att kunna ha en högre momssats än\r\nvad EG-länderna har när gränsen går vid Danmark\r\noch samtidigt har fri rörlighet av varor och tjänster\r\nsom vi kommer att skaffa oss i och med ett EES-\r\navtal om det går så som regeringspartiet och andra\r\npartier vill. Som en följd av verkningarna av\r\nmarknadskrafterna kommer vi att tvingas\r\nharmonisera våra punktskatter. Häri ligger\r\nminskningen på 40 miljarder.</pre><pre>Det måste vara relevant att fråga vad vi skall göra\r\nåt detta, eftersom vi frånhänder oss möjligheten att\r\nfinansiera via skattepolitiken på det sätt som vi\r\ngjort hittills. Vid ett medlemskap frånhänder vi oss\r\nden möjligheten totalt. Redan i dag med den\r\nharmonisering som vi är inne i och som kanske\r\nkommer att fullbordas med EES-avtalet befinner vi\r\noss i den situationen. Vad har man för beredskap i\r\nregeringskansliet eller inom det regerande partiet\r\nför att möta detta faktum?</pre><pre>Jag skulle önska, liksom Gunilla André, att\r\nkvinnorna i de olika partierna skulle kunna göra\r\ngemensam sak -- i alla fall vi som har en, vad jag\r\nskulle vilja kalla, realistisk syn på hur\r\nförhållandena är inom EG för kvinnorna och vad\r\nkonsekvenserna kan bli. Jag skulle vilja föreslå att\r\nvi inte bara gör det här i kammaren när de aktuella\r\nmotionerna kommer upp, utan att vi också gör det\r\nutanför det här huset. Det är än viktigare att vi\r\nkvinnor går ut i en informations- och\r\nupplysningskampanj om EGs konsekvenser för oss\r\nkvinnor. Det börjar så smått komma nu. En del\r\nfackföreningar som har många kvinnor i den\r\noffentliga sektorn tar upp det. Men det är en fråga\r\nsom har lyst med sin frånvaro i debatten mycket\r\nmycket länge. Jag tycker att det vore utmärkt om\r\nt.ex. vi kvinnor här i riksdagen som representerar\r\nolika politiska partier går ut och för ut den typ av\r\nsaklig information som vi har gett uttryck för i dag.</pre><pre>Under detta anförande övertog andre vice\r\ntalmannen ledningen av kammarens förhandlingar.</pre><pre>Anf. 115 ANITA STENBERG (mp) replik:</pre><pre>Herr talman! Jo, Kristina Svensson, det\r\nförekommer ett hemlighetsmakeri. Det gäller bl.a.\r\nEES och probleminventeringen från den 8 maj\r\n1990. Detta material är hemligstämplat. Detta har\r\nPer Gahrton talat om många gånger här i\r\nriksdagen, senast i dag. Många frågor i detta\r\nsammanhang gäller just den sociala dimensionen,\r\nt.ex. socialförsäkringar, leksaker, m.m. Det gäller\r\nbl.a. kvinnor, t.ex. deras pensioner, och vi vet att\r\ndet kommer att bli försämringar. Men vi vet inte\r\nriktigt, eftersom man inte får tala om det.</pre><pre>Jag tog upp detta vid socialutskottets EG-\r\nutfrågning i går, men jag fick inga ordentliga svar\r\ndär heller. Vad kan man kalla detta annat än\r\nhemlighetsmakeri?</pre><pre>Anf. 116 CHARLOTTE CEDERSCHIÖLD\r\n(m) replik:</pre><pre>Herr talman! Jag kan konstatera att Kristina\r\nSvensson inte hade något svar på min fråga,\r\nnämligen vem som drabbas värst av\r\nsocialdemokraternas svikna politiska löften. Svaret\r\när att kvinnor i vårt land redan i dag drabbas av\r\nSveriges dåliga ekonomi. Det är viktigt att inse att\r\nekonomisk politik och socialförsäkringspolitik\r\nhänger ihop. Det är sorgligt att konstatera att\r\nsocialdemokraterna inte har insett det förr. Det är\r\ndärför som vi nu kan åse dessa socialdemokratiska\r\nmisslyckanden och den för Sverige så sorgliga\r\nekonomiska utvecklingen.</pre><pre>Anf. 117 KRISTINA SVENSSON (s) replik:</pre><pre>Herr talman! Det gläder mig att Charlotte\r\nCederschiöld ställer sig bakom en förlängning av\r\nföräldraförsäkringen och en fullt utbyggd\r\nbarnomsorg. Jag hoppas att vi kan återkomma till\r\ndet.</pre><pre>Gunilla André tog upp frågan om att verkligheten\r\nnär det gäller jämställdheten ser bättre ut i Sverige\r\nän i övriga Europa. Det är alldeles uppenbart att\r\ndet är på det sättet. Vad jag påpekade var att den\r\njämställdhetslag som finns inom EG går längre än\r\nvår egen. Jag sade även att det är ett papper\r\nproducerat i Bryssel som tyvärr ännu inte efterlevs\r\nav EG-länderna. Men vi bör ställa förhoppningar\r\ninför framtiden.</pre><pre>Gunilla André och Gudrun Schyman frågade hur de\r\npengar som försvinner kompenseras. Själva\r\npoängen med allt detta är faktiskt att vi skall få en\r\nökad tillväxt. Det betyder en ökad BNP och en\r\nförbättrad ekonomi. Naturligtvis skall det även\r\nfortsättningsvis satsas på en stark och gemensam\r\nsektor, dvs. utbildning, vård och omsorg.</pre><pre>Det finns en sak som vi har gemensamt i denna\r\ndebatt, vilket jag tycker är roligt, nämligen att vi\r\nalla har påtalat att det har saknats och saknas ett\r\nkvinnoperspektiv när vi diskuterar Europafrågan.\r\nDet är verkligen hög tid att anlägga ett sådant. Jag\r\nhar försökt att få fram material till denna debatt.\r\nJag gick då till riksdagsbiblioteket, och via deras\r\ndatabaser letade man. Man fick fram fem artiklar\r\nom kvinnor och EG. Jag måste i ärlighetens namn\r\nsäga att det var tunna artiklar. Det saknas alltså\r\ninformation och debatt i denna fråga.</pre><pre>Jag vill gärna tala om att ett mycket intressant\r\nseminarium som heter Kvinna i Europa kommer att\r\näga rum i Rosenbad den 25 oktober. Det är Anita\r\nGradin och Margot Wallström som inbjuder till ett\r\nseminarium om den västeuropeiska integrationen.\r\nDet finns mycket som är på gång. De fackliga\r\norganisationerna tar äntligen upp frågan. Och vi\r\ngör det även från de politiska kvinnoförbunden. Jag\r\ntycker att det är mycket viktigt att vi tillsammans\r\nser till att denna fråga genomlyses från alla sidor\r\noch ur alla vinklar.</pre><pre>\r\nNäringslivsfrågor m.m.</pre><pre>Anf. 118 LARS TOBISSON (m):</pre><pre>Herr talman! Arbetet inom EG med att till 1992\r\nskapa en inre marknad syftar till full rörelsefrihet\r\növer gränserna för varor, tjänster, kapital och\r\npersoner. På varuhandelns område innebär detta i\r\nprincip inget nytt -- även Sverige har ju här ett\r\nfrihandelsavtal. Vad tjänsterna beträffar uppstår\r\nkanske vissa öppningar, inte minst på den\r\nfinansiella sidan, men i många fall blir marknaden\r\nändå lokalt avgränsad.</pre><pre>Mer spännande ter sig då perspektiven för kapital\r\noch personer. Utvecklingen mot fria kapitalrörelser\r\när i sig inte knuten till EG. Inom OECD arbetar\r\nman sedan länge för att undanröja hinder på detta\r\nområde. Stora företag kan dessutom kringgå\r\nsådana hinder med hjälp av handelskrediter m.m.\r\nNär andra europeiska länder genomförde\r\nframgångsrika avregleringar under 1980-talet, var\r\ndet naturligt för Sverige att följa efter alldeles\r\noavsett vårt förhållande till EG.</pre><pre>Av de fyra företeelser som den fria marknaden skall\r\nomfatta är kapitalet mest lättrörligt över gränserna.\r\nDet har Sverige fått erfara, när under senare år dels\r\ndirektinvesteringar i företag utomlands har skjutit i\r\nhöjden, dels portföljinvesteringar i aktier och fast\r\negendom har vuxit till oanade proportioner. Även\r\nom det delvis kan röra sig om en temporär\r\nstockanpassning, är säkert huvudorsaken att\r\nkapitalet söker sig till gynnsammare villkor i andra\r\nländer. Den tolkningen får stöd av att inflödet av\r\nfrämmande kapital till Sverige inte alls har samma\r\nomfattning.</pre><pre>Grundläggande för lokaliseringen av sparande och\r\nföretagande är den skattemässiga behandlingen.\r\nEtt belysande exempel är aktieomsen och\r\nvalpskatten, som snabbt drev i väg en stor del av\r\nhandeln med svenska värdepapper till utländska\r\nbörser.</pre><pre>Tidigare var tanken inom EG att man genom\r\npolitiska beslut skulle harmonisera skatteuttaget på\r\nåtminstone de områden där rörligheten över\r\ngränserna är stor. Det förekom avancerade planer\r\npå en definitiv källskatt på kapitalinkomster. Men\r\ndetta förslag har fått skrinläggas för gott. På samma\r\nsätt går det förmodligen med idén om vissa ramar\r\nför uttag av mervärdeskatt. I stället förefaller den\r\nbrittiska ståndpunkten få råda, enligt vilken ett\r\nland skall ha frihet att debitera lägre moms och\r\ndärmed kanske kunna dra till sig mer affärer.</pre><pre>På detta sätt kan harmoniseringen komma att\r\ndrivas fram av marknadskrafterna. Det blir en\r\nanpassning nedåt. Uppläggningen av den\r\nskatteomläggning som socialdemokraterna och\r\nfolkpartiet nu står bakom framstår då som sällsynt\r\nolycklig. Höjda skatter på sparande och\r\nföretagande med uppemot 40 miljarder måste\r\nytterligare driva på utströmningen av\r\nplaceringskapital. Redan en definitiv källskatt på\r\nkapitalinkomster på 30 % blir ett problem, när det\r\ninom EG inte gått att enas om ens 15 %. Än mer\r\navvikande är t.ex. 30 % i evig reavinstskatt på\r\nnominella kapitalvinster.</pre><pre>Men, invänder då någon, höjda kapital- och\r\nföretagsskatter är ju till för att finansiera sänkta\r\nskatter på arbetsinkomster, och därmed blir det väl\r\nändå lättare för det mänskliga kapitalet att stanna i\r\nSverige? Ja, sänkta marginalskatter kommer säkert\r\natt stimulera arbetsutbudet. Men om det lönar sig\r\nbättre att arbeta, blir det å andra sidan mycket\r\ndyrare att leva, när andra skatter höjs lika mycket\r\nsom inkomstskatten sänks. Jag har tidigare\r\nförutspått ett nytt livsmönster, där man bor enkelt,\r\ncyklar till jobbet med ett smörgåspaket i fickan och\r\nsedan tillbringar den generöst utmätta fritiden på\r\nvarmare och framför allt billigare breddgrader, dit\r\nman förlägger större inköp och kanske också så\r\nsmåningom sitt sparande.</pre><pre>Den ofrånkomliga slutsatsen blir att i ett alltmer\r\ngränslöst Europa måste Sverige, i likhet med andra\r\nhögskatteländer, sänka skatten inte bara på arbete\r\nutan också totalt sett. Annars kommer först\r\nkapitalet och företagandet att flytta dit där de\r\nfinner sig mer uppskattade, dvs. mindre\r\nbeskattade. Och om sparandet och\r\nföretagsamheten här hemma minskar, blir det ju\r\nheller inte så mycket att göra för arbetskraften. Då\r\när risken stor att särskilt de med kvalificerad\r\nutbildning följer kapitalet ut i vida världen.</pre><pre>Herr talman! De krafter jag här beskrivit kommer\r\natt verka alldeles oavsett vårt lands förhållande till\r\nEG. Vi kan helt enkelt inte isolera oss från vår nära\r\nomvärld. Ju förr vi anpassar villkoren för arbete,\r\nsparande och företagande -- ja, helt enkelt våra\r\nlevnadsvillkor i stort -- efter detta, desto bättre är\r\ndet. Det vore väl något att sträva efter att Sverige\r\nblir ett land, där inte bara våra egna medborgare\r\nvill leva, bo och verka, utan där också andra\r\neuropéer är intresserade av att satsa för framtiden!</pre><pre>Anf. 119 CARL FRICK (mp):</pre><pre>Herr talman! Vad är viktigast, rörligheten för\r\nmänniskor eller kapital, miljö eller kortsiktiga\r\nkapitalökningar, industriutbyggnad eller\r\nspekulation, demokrati eller kapitalägarmakt?</pre><pre>Frågorna kan låta bisarra i frigörelsens tid, men\r\nsedan ett antal år tillbaka frigörs kapitalet. Det får\r\nnu vandra fritt dit där det snabbast kan förmeras.</pre><pre>De fria kapitalmarknaderna fordrar likformighet i\r\nskatter och bestämmelser mellan de olika länder,\r\nsom är inblandade. Saknas den flyttar kapitalet till\r\nuppkomna skatteparadis. Det blir en tävlan mellan\r\nländerna att ge kapitalet så goda\r\nförökningsmöjligheter som möjligt, precis som\r\nLars Tobisson sade.</pre><pre>Samtidigt som murarna för kapitalets rörlighet rivs\r\nser vi nu hur det byggs murar mot människor i\r\nÖsteuropa. Beteckningen ''Festung Europa'' på\r\nEG verkar nu överträffa de värsta farhågorna.</pre><pre>Det är underligt att den ende som helhjärtat ställde\r\nupp på Åsa Domeijs krav i partiledardebatten på\r\nfri rörlighet för människor i hela Europa var Lars\r\nWerner. Alla andra tvekade eller svarade inte i\r\ndenna viktiga fråga.</pre><pre>Kapitalägare är ofta osolidariska. De tar normalt\r\nbara hänsyn till sig själva och de vinster som\r\nkapitalets placeringar skall ge upphov till. De fria\r\nkapitalrörelserna leder till högre räntor och\r\nomfattande kortsiktiga spekulationer. Det var den\r\nlärdom som finansutskottets ledamöter fick vid\r\nutskottets besök i Australien sistlidna höst. Där\r\nhade man flera års erfarenheter. De bekräftas av de\r\nsvenska erfarenheterna. Mycket kapital har\r\nvandrat till de spekulativa fastighetsmarknaderna\r\ninom EG.</pre><pre>Kapital är det samlade resultatet av många\r\nmänniskors slit. Det kan starkt ifrågasättas om det\r\när rimligt att arbetsresultat skall vara\r\nspekulationsobjekt. De fria kapitalrörelserna gör\r\nkapitalet än mer osolidariskt. Vi frånhänds\r\nmöjligheterna att använda arbetsresultaten för att\r\ngöra miljörimliga och långsiktiga investeringar.\r\nHöga räntor sabbar miljöinvesteringar. Långsiktigt\r\ninvesterande kommer på undantag när man\r\nfokuserar sig på själva kapitalspekulationen.</pre><pre>Varför anses det vara så viktigt med fria\r\nkapitalrörelser? Den bakomliggande faktorn är\r\növertygelsen att fria kapitalrörelser gynnar\r\nekonomisk och materiell tillväxt. Inom EG\r\nberäknar man tillväxten till mellan 4 och 7 % per år,\r\ndvs. fördubblingstakter på ner mot tio år. Man\r\nräknar på allvar med att den materiella\r\nförbrukningen skall fördubblas på något mer än tio\r\når. En sådan utveckling ger omfattande\r\nmiljöförstöring enligt en länge hemligstämplad\r\nrapport ''Task force report on the environment''.\r\nVägtrafikökningen blir mycket kraftig, och man\r\nhar redan allvarliga problem med framkomlighet\r\noch utsläpp inom delar av EG.</pre><pre>Det är något grundläggande fel med tanken på de\r\nhelt fria kapitalrörelserna. De föranleder rader av\r\nproblem i de länder som tillåter rörligheten. De\r\ninskränker den ekonomiska handelsfriheten hos de\r\ndeltagande länderna. Om valutorna låses inom\r\nEMS finns ingen praktisk politisk möjlighet för\r\nregeringar att klara konjunkturförändringar på\r\nannat sätt än genom att spela med arbetslösheten.\r\nDet är en absurd politik enligt svenskt synsätt.</pre><pre>Regeringarna och medborgarna blir de stora\r\nkapitalägarnas gisslan. De normala demokratiska\r\nprocesserna sätts ur spel när valda regeringar och\r\nparlament inte har några ekonomiska instrument\r\noch frihetsgrader att arbeta med. Det finns all\r\nanledning att se upp med de fria kapitalrörelserna\r\noch deras påverkan på demokratin, livsvillkoren\r\noch miljön.</pre><pre>Den svenska avregleringen har varit ogenomtänkt,\r\noch den måste omprövas. Kapitalhanteringen i EG\r\nmåste förr eller senare göras om av demokratiska\r\nskäl, miljö- och solidaritetsskäl, och därmed faller\r\nen av hörnstenarna i EG-politiken.</pre><pre>Människor, deras livsvillkor och miljö är långt\r\nviktigare än snabba kapitalökningar. Värnet om de\r\ndemokratiska beslusprocesserna är viktigare än\r\nkapitalägarnas intressen och makt. Det är\r\nlångsiktigt osunt med fria osolidariska\r\nkapitalrörelser samtidigt som man bromsar\r\nmänniskors rörelsefrihet.</pre><pre>Hur ställer sig nu egentligen de övriga partierna till\r\nmänniskors fria rörlighet i hela Europa? Vad\r\nprioriterar ni: människor och deras livsvillkor,\r\nfolkstyret, miljön? Eller sätter ni\r\nkapitalförmerandet främst? Så svårt behöver svaret\r\nknappast vara. Glöm inte det demokratiska\r\nunderskottet inom EG! Borde inte resultatet av\r\nvåra gemensamma ansträngningar kunna användas\r\npositivt för hela Europa och inte bli till spekulation\r\ni delar av Europa?</pre><pre>Anf. 120 BERTIL PERSSON (m):</pre><pre>Herr talman! Jag vill ta upp en specialfråga som\r\ninte är oväsentlig oavsett EG-anslutning eller ej.\r\n1900-talet var regionernas århundrade i Europa.\r\nMed de fyra friheterna blir rörligheten en helt\r\nannan i stora delar av Europa. Redan ser vi\r\nekonomiskt och kulturellt starka regioner utan\r\nnationsgränser växa fram. Oxford, Cambridge,\r\nLondon, Paris är den starkaste. Barcelona,\r\nRivieran, Milano, Bayern, Schweiz och likaså\r\nBenelux är andra starka regioner.</pre><pre>Det är tre faktorer som skapar sådana regioner:</pre><pre>1)  Bra universitet för forskning och utbildning</pre><pre>2)  Bra kommunikationer, speciellt flyg</pre><pre>3)  Bra levnadsbetingelser, bra skolor, bra\r\nbostäder, bra kulturliv och bra fritidsmöjligheter</pre><pre>De skapar tillsammans förutsättningar för\r\nlokalisering av högteknologi, av\r\nproduktkonkurrerande verksamheter,\r\nverksamheter som har framtiden framför sig --\r\ndatorer, bioteknik och kommunikationsteknologi.\r\nStockholm--Arlanda--Uppsala är den enda starka\r\nregionen i norra Europa. Vi behöver fler för att\r\nåterfå en tillfredsställande tillväxt i landet. Med\r\nÖresundsbron kan Skåne och Sjælland balansera\r\nsvensk ekonomi. Här finns potential för Europas\r\nfemte k-region med 4,5 miljoner invånare, tre\r\nuniversitet och en ännu viktigare flygplats.</pre><pre>Östersjön blir troligen på sikt inte bara formellt\r\nutan också reellt ett internationellt hav.\r\nNordtyskland med universitet i Hamburg, Kiel,\r\nLübeck, Rostock, Straalsund och Greifswald samt\r\nHamburgs hamn har en mycket stor potential.\r\nHamburg återfår genom återföreningen sitt\r\nuppland. Hansaregionen kan därför åtaer bli stark\r\npå sikt. Polen och förhoppningsvis de baltiska\r\nstaterna kan accentuera detta.</pre><pre>Det är viktigt för oss att skapa möjligheter för\r\nSydsverige att få del i denna utveckling. Än är\r\nNordtysklad intresserat av ett närmare utbyte. För\r\natt detta skall bli möjligt fordras inte bara en\r\nÖresundsbro utan även en bro över Femer Bælt och\r\nväsentligt bättre färjeförbindelser med de norra\r\ndelarna av Tyskland och Polen. Sydsverige behöver\r\ntillstånd till en sådan utveckling. Då kan man\r\nanknyta till den kontinentala utvecklingen, som ser\r\nväldigt hoppingivande ut.</pre><pre>En sådan här utveckling skulle stärka hela landets\r\nekonomi och skapa en ekonomisk balans i Sverige.\r\nVi skulle i Skåne få en motvikt till utvecklingen i\r\nMälardalen. Vad vi som politiker kan göra för att\r\nunderlätta detta är att skapa transportmöjligheter\r\nmed hög regularitet och turtäthet och att skapa\r\nbättre förutsättningar för universiteten i regionen\r\natt profilera sig hårdare och internationaliseras.</pre><pre>Vi kan också skapa större frihet för den sydsvenska\r\nregionen. Ett gemensamt Skånelän och\r\nSkånelandsting skulle exempelvis skapa helt andra\r\nförutsättningar att bättre utnyttja de stora men\r\nspridda möjligheter som finns i Skåne.</pre><pre>Världen förändras snabbt. Det kräver en\r\nförändringsberedskap om vi skall kunna utnyttja de\r\nnya möjligheter som vår förändrade närmiljö\r\nerbjuder.</pre><pre>Anf. 121 CARL FRICK (mp) replik:</pre><pre>Herr talman! Bertil Persson talade om en hoppfull\r\nutveckling, bl.a. om förträffligheten med en\r\nÖresundsbro. Det ''hopp'' man ger människorna är\r\natt de skall dränkas i ökade mängder av avgaser.\r\nDen här bron har till speciellt syfte att öka\r\ntrafikmängderna i södra Skåne, som redan är\r\nutomordentligt drabbat av avgaser och försurning.\r\nJordarna har mycket låga pH-värden. Frågan är\r\nbara hur många år det kommer att dröja innan\r\nproduktionsförmågan börjar sjunka.</pre><pre>Vi vet också vilka enorma störningar som bron\r\nkommer att förorsaka i vattnet i inloppen och\r\nutloppen till Östersjön, som faktiskt också är en del\r\nav den region som Bertil Persson talade så varmt\r\nför.</pre><pre>Det känns utomordentligt hopplöst när Bertil\r\nPersson säger att detta är inledningen till en\r\nhoppfull utveckling.</pre><pre>Om man talar om utveckling, måste man försöka\r\nanalysera konsekvenserna av de förslag man lägger\r\nfram och göra det i andra termer än tillväxt och\r\nökning av den materiella välfärden. Man måste se\r\ntill den fysiska situationen för de människor som\r\nbor i området. Om man vill slå sönder de goda\r\nlivsbetingelserna i det här området, kan det\r\nnaturligtvis vara riktigt att använda ordet\r\n''hoppfullt''.</pre><pre>Anf. 122 BERTIL PERSSON (m) replik:</pre><pre>Herr talman! Carl Frick säger att vi under senare\r\ntid fått en försämring av livsbetingelserna i Skåne.\r\nDen ekonomiska utvecklingen har stagnerat på ett\r\noroväckande sätt. Min uppfattning är alldeles\r\nbestämt, att man skall bygga broar mellan folk. Jag\r\ntror att vi kan konstatera att den minskade\r\ngenomströmning som bron leder till rör sig om\r\n0,5 %, vilket mycket enkelt kan kompenseras med\r\nmuddring. Utsläppen på bron kommer dessutom\r\natt bli mindre än utsläppen från den nuvarande\r\nfärjetrafiken. Utsläppen på bron blir med\r\nkatalytiskt avgasrenade bilar hälften av vad\r\nfärjorna i dag släpper ut.</pre><pre>Även om bron medför en väsentlig miljöförbättring\r\ni vår region, kommer den i huvudsak inte till för att\r\nförbättra miljön, utan den kommer till för att man\r\nskall skapa möjligheter att utnyttja\r\nförutsättningarna för den tillväxt som är så\r\nväsentlig. Vi måste ha tillväxt dels för att öka\r\nvälfärden och göra bättre miljösatsningar, dels för\r\natt få fram den kreativitet i regionen som uppstår\r\nnär människor möts.</pre><pre>Anf. 123 CARL FRICK (mp) replik:</pre><pre>Herr talman! Man kan bygga broar mellan\r\nmänniskor på ett betydligt bättre sätt än genom att\r\nbygga en bro mellan Danmark och Sverige, mellan\r\nMalmö och Köpenhamn.</pre><pre>Bertil Persson säger att utsläppen på bron skulle bli\r\nmindre än utsläppen från färjorna. Men det\r\nintressanta är ju inte vad som sker på själva bron,\r\nutan det är vad som händer i de områden där\r\nmänniskor bor och verkar och där vår mat odlas.\r\nMånga rapporter visar att utsläppen blir väsentligt\r\nstörre än vad de är i dag på grund av den kraftiga\r\ntrafikutveckling som bron kommer att leda till.</pre><pre>Att kreativiteten hos människor skulle öka på\r\ngrund av att de blir sjuka av utsläppen drar jag i\r\nstarkt tvivelsmål. Jag tror att den här typen av\r\nutveckling är starkt negativ för regionen. Det finns\r\nsäkerligen väsentligt bättre sätt att göra Skåne till\r\nett bra område även i framtiden än att bygga en\r\nsmutsande bro över Öresund.</pre><pre></pre><pre>Anf. 124 BERTIL PERSSON (m) replik:</pre><pre>Herr talman! Låt mig konstatera att en\r\nundersökning som gjorts bland olika partiers\r\nväljare visar att majoriteten av de väljare som\r\nstöder miljöpartiet vill ha bron. Det var bara\r\nkommunisterna som bland sina väljare hade en\r\nmajoritet som var emot bron. Detta är ganska\r\nintressant.</pre><pre>Jag bor i den här regionen, och jag känner den väl.\r\nJag vill alldeles bestämt hävda att skall vi här kunna\r\nfå en utveckling, så är det inget tvivel om att\r\nbrolösningen -- en bred förbindelse som skapar\r\nmöjligheter att tillämpa morgondagens\r\ntrafiksystem -- och inte en liten tunnel i form av ett\r\nsmalt rör är det som kan skapa beredskap för\r\nframtiden.</pre><pre>Det finns runt Öresund potentialer som vi faktiskt\r\ninte har anledning att avhända oss när tillväxten\r\nligger på noll och vi har stora svårigheter att klara\r\nalla våra socialpolitiska åtaganden.</pre><pre>Andre vice talmannen anmälde att Carl Frick\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 125 KRISTER SKÅNBERG (mp)\r\nreplik:</pre><pre>Herr talman! Låt mig börja med att säga att jag\r\nhoppas att brolösningen blir att vi blir brolösa även\r\ni fortsättningen.</pre><pre>Miljöpartiet vill att vi i Sverige skall öka samarbetet\r\noch umgänget med Europa och hela världen. Per\r\nGahrton har tidigare i dag i sex punkter\r\nsammanfattat hur vi vill att detta skall ske.</pre><pre>Den anpassning till den västeuropeiska\r\ngemenskapen och dess blivande inre marknad, som\r\nnu febrilt pågår och tycks ha kommit längre här i\r\nSverige än i EG-länderna själva, strider mot alla sex\r\npunkter som Per Gahrton tog upp.</pre><pre>I miljöpartiet frågar vi oss varför regeringen har så\r\nbråttom att de som berörs av förändringarna inte\r\nhinner få reda på vad som väntar dem och att ta\r\nställning till om de vill ha dessa förändringar eller\r\ninte. Är det brådskan som gör att regeringen\r\ndessutom aktivt försöker hemlighålla de fakta om\r\nförändringarna som redan finns? Eller är det\r\nrädslan för att sådana fakta skulle öka\r\ntveksamheten eller rent av motståndet mot den\r\npågående EG-anpassningen?</pre><pre>En av de frågor som vi i miljöpartiet ställer oss är\r\nvilka grupper som kommer att vinna och vilka som\r\nkommer att förlora om Sverige anpassar sig till EGs\r\nregler. Jag vill bidra till den debatten genom att\r\nbelysa småföretagens situation. Jag skall då\r\nkoncentrera mig på två grupper småföretag --\r\nunderleverantörer och sådana företag som\r\nlevererar till kommuner, landsting och staten, dvs.\r\ntill de köpare som svarar för vad man kallar\r\noffentlig upphandling.</pre><pre>De företag som köper från underleverantörer\r\nhåller sedan några år tillbaka på att ändra sina\r\nköpvanor och regler. Kort uttryckt kan man säga att\r\nde köper mer från färre underleverantörer och\r\nbegär mer av dessa underleverantörer, som man\r\nbrukar kalla för primärleverantörer. Man ökar sin\r\nandel utländska leverantörer, dvs. man köper mer\r\noch mer från utländska primärleverantörer, trots\r\natt man minskar det totala antalet\r\nunderleverantörer. Det betyder att man minskar sin\r\nandel köp på den svenska marknaden, sin andel\r\nköp från svenska primärleverantörer.</pre><pre>Primärleverantörer köper i sin tur från andra\r\nunderleverantörer. Det byggs alltså upp en\r\nunderleverantörskedja. Primärleverantörerna\r\nköper normalt från underleverantörer som verkar i\r\nderas egen region eller i deras eget land. När\r\nsvenska företag väljer att köpa alltmer från\r\nutländska underleverantörer betyder det att hela\r\nunderleverantörskedjan drabbas. Hela den kedja\r\nsom går genom en primärleverantör hamnar då i ett\r\nannat land.</pre><pre>Liknande effekter uppstår när svenska\r\nköparföretag flyttar sin tillverkning utomlands.\r\nSärskilt kännbart är detta för underleverantörer till\r\npersonbilsindustrin. Som personbilstillverkare är\r\nVolvo och Saab internationellt sett små företag.\r\nGenom att tillverka flotta, lyxiga bilar för köpare\r\nmed goda ekonomiska möjligheter har Volvo och\r\nSaab länge klarat sig bra på en ökande marknad,\r\ntrots att det har funnits en stor överkapacitet hos\r\nbiltillverkarna i världen.</pre><pre>Nu viker bilförsäljningen -- inte bara i Sverige --\r\nsamtidigt som den japanska biltillverkningen ökar i\r\nsåväl Japan som Europa och USA. Svenska\r\nunderleverantörer kommer att drabbas mycket hårt\r\nav denna utveckling. Situationen förvärras av att\r\nEG-anpassningen ökar både utflyttningen av\r\nsvenska företag och konkurrensen för svenska\r\nföretag på den svenska marknaden, alltså de\r\nsvenska företagens hemmamarknad.</pre><pre>Jag går nu över till att beröra de företag som\r\nlevererar vid den offentliga upphandlingen. EGs\r\nregler för offentliga upphandling kommer vid en\r\nsvensk anpassning också att gälla i Sverige. Mycket\r\nenkelt uttryckt betyder detta att större\r\nupphandlingar måste vara öppna för alla säljare\r\ninom EG. Detta leder till att även de svenska\r\nsmåföretagen, som i dag är lokala leverantörer vid\r\noffentlig upphandling, blir drabbade av ökad\r\nstorskalig konkurrens utifrån.</pre><pre>Jag vill fråga både regeringen och mina\r\nriksdagskolleger: Hur bedömer ni utvecklingen för\r\nde grupper som jag här har tagit upp, för svenska\r\nunderleverantörer och för leverantörer vid offentlig\r\nupphandling, i synnerhet utvecklingen för de\r\nföretag som har svårt att bli slagkraftiga när det\r\ngäller export? Det finns naturligtvis företag som\r\nkan kompensera sig för de ökade svårigheterna på\r\nden svenska marknaden genom att expandera\r\nutomlands, men enligt vad man hittills känner till\r\nutgör dessa företag ett litet antal. Det stora flertalet\r\nkommer att drabbas hårt.</pre><pre>Regering och riksdag har tidigare oroat sig för\r\nunderleverantörerna. Hur är det nu med den oron?\r\nJag vill föreslå ett recept. Vi i riksdagen bör besluta\r\natt landsvägstransporter och flygtransporter får\r\nbära sina totala kostnader, inkl. miljökostnader och\r\nkostnader för olyckor. Detta kommer att gynna de\r\nleverantörer som finns på nära håll.</pre><pre>Miljöpartiet vill att man i största möjliga\r\nutsträckning skall förlägga tillverkning i närheten\r\nav marknaden. Vi har dock inte något emot att\r\ntillverkning förläggs utomlands i de fall då\r\nmarknaden i huvudsak är belägen utomlands. Men\r\nsvenska företag borde i dag värna mycket mer om\r\nsin hemmamarknad. Om vi får rätt\r\ntransportkostnader åtminstone är detta en gynnsam\r\nfaktor.</pre><pre>Anf. 126 BERTIL PERSSON (m) replik:</pre><pre>Herr talman! Jag vill bara konstatera att Krister\r\nSkånberg nu skildrade den situation som råder i\r\nSverige i dag med de bekymmer som uppstår när vi\r\ninte är fullvärdiga medlemmar i EG. Därför är det\r\nväsentligt att Sverige får vara med och vara\r\nunderleverantörer ute i hela Europa. Att man inte\r\nköper från Sverige beror i stor utsträckning just på\r\natt vi inte är medlemmar i EG.</pre><pre>Inom EG kommer också konkurrensen på all fri\r\noffentlig upphandling att bli fri inom hela området.\r\nDå får ju de svenska underleverantörerna chans att\r\nbli riktigt stora.</pre><pre>Anf. 127 KRISTER SKÅNBERG (m)\r\nreplik:</pre><pre>Herr talman! Jag tycker inte att Bertil Perssons\r\nanalys är riktig. Svenska småföretag kommer inte\r\natt kunna öka sin export som en följd av att Sverige\r\nblir medlem i EG eller av att vi anpassar oss till EG.\r\nHela denna anpassning och tendensen i det EG som\r\nför närvarande byggs upp innebär ökad\r\nstorskalighet. Ju snabbare denna anpassning sker,\r\nju mer vi i Sverige går in för att anpassa oss till\r\ndenna storskalighet och strukturomvandling, desto\r\nmer kommer Sverige att bli en randstat. Den\r\nsvenska industrin kommer att bli ännu mer utarmad\r\noch en ännu större ''avlärning'' kommer att äga\r\nrum.</pre><pre>Hela industrigrenar kommer i stor utsträckning att\r\nflytta utomlands -- vissa kan dock komma att\r\nkoncentreras till Sverige. En uppenbar risk är att\r\nvissa typer av avfallshantering, t.ex. hantering av\r\nradioaktivt avfall, kan bli koncentrerade just till\r\nSverige, eftersom berggrunden är ''så pass säker''\r\noch Sverige är så glest befolkat.</pre><pre>Det är alltså en industrigren -- en fruktansvärd\r\nhantering -- som vi kan få mer av i Sverige, men\r\nmycket av det som i dag tillverkas i Sverige kommer\r\natt i storskalighetens tecken flyttas till ställen där de\r\nkomparativa fördelarna blir större -- skogsindustrin\r\nborde rimligtvis få en större chans i Sverige.</pre><pre>Vi inom miljöpartiet menar att en mera aktiv\r\nregionalpolitik skulle främja sådant företagande\r\nsom stannar kvar i Sverige och som levererar\r\nhuvudsakligen till den svenska marknaden.\r\nSjälvfallet skall den tillverkning som i huvudsak är\r\navsedd för utländska köpare kunna flytta\r\nutomlands under förutsättning att ägandeskapet\r\nblir delat. Alla länder skall ha möjlighet att bygga\r\nupp en självförsörjning och en självtillit.</pre><pre>Anf. 128 BERTIL PERSSON (m) replik:</pre><pre>Herr talman! Jag vill först konstatera att även inom\r\nEG är det frivilligt för länderna att ta hand om\r\nradioaktivt avfall.</pre><pre>Sedan vill jag också konstatera att bekymret för\r\nSverige är just att Sverige är en randstat vid det\r\nviktiga årtalet 1992, när beslutet om de fyra\r\nfriheterna blir verklighet. Då öppnas plötsligt hela\r\nmarknaden inom EG för de länder som är\r\nmedlemmar, och det skapar en ny balans mellan de\r\nolika företagen. När Sverige eventuellt kommer\r\nmed framöver är detta tumult och denna\r\nomställning redan ett passerat stadium, och vi\r\nkommer att gå in i en stabiliserad marknad, vilket\r\nskapar mycket mindre möjligheter för de svenska\r\nföretagen att etablera sig än om de hade haft\r\nchansen att vara med från början.</pre><pre>Anf. 129 KRISTER SKÅNBERG (mp)\r\nreplik:</pre><pre>Herr talman! De företag som framför allt har\r\nmöjlighet att vara med från början är de svenska\r\nstorföretagen, och de har redan sett om sitt hus.\r\nDessa företag har sedan många år tillbaka etablerat\r\nsig och sedan ökat sin etablering inom EG. De har\r\nockså i stor utsträckning sett till att de numera har\r\ntillverkning förlagd inom EG för att kunna uppfylla\r\nEGs mycket hårda krav på att 80 % av en vara skall\r\nvara tillverkad inom EG för att varan skall anses\r\nutgöra en EG-vara. Där är reglerna hårda och\r\nöppenheten gentemot omvärlden ytterst\r\nbegränsad.</pre><pre>Herr talman! Vi i miljöpartiet har försökt visa på\r\nett alternativ. Genom att i stället inrikta sig på mer\r\nregionala och lokala marknader kan man sträva\r\nefter att en stor del av tillverkningen sker för att\r\ntillgodose en mer lokal marknad, vilket skulle spara\r\nin på resursslösande och miljöförstörande\r\ntransporter. Med en sådan lokal marknad avser vi\r\nbl.a. Norden, men också länderna kring Östersjön.</pre><pre>Bertil Persson och jag tycks vara överens om att\r\nÖstersjön i fortsättningen skall kunna bli ett\r\ntransporternas hav. Men vi i miljöpartiet menar att\r\nÖstersjön dessutom måste skonas från ekologisk\r\nkatastrof. Det var därför som Carl Frick betonade\r\natt denna bro medverkar till att Östersjön blir ännu\r\nmer förstörd, miljömässigt sett.</pre><pre>Andre vice talman anmälde att Bertil Persson\r\nanhållit till protokollet få antecknat att han inte\r\nägde rätt till ytterligare replik.</pre><pre>\r\nÖvriga Europafrågor</pre><pre>Anf. 130 GUNNAR HÖKMARK (m):</pre><pre>Herr talman! Det finns förmodligen inget som så\r\när så viktigt för den framtida fredliga utvecklingen i\r\nEuropa som de kommande årens utveckling i\r\nEuropas nya demokratier. I det perspektivet\r\nkommer det som sker med och inom EG att vara av\r\navgörande betydelse för hela Europas framtid.</pre><pre>Det ligger i allra högsta grad i vårt intresse -- som\r\neuropéer, svenskar och medmänniskor -- att ge\r\nutvecklingen mot demokrati och\r\nmarknadsekonomi i Östeuropa vårt stöd. Vi kan\r\ngöra det dels genom ansträngningar som\r\nmedlemmar i EG, dels genom att sätta den\r\neuropeiska utvecklingen i den svenska\r\nutrikespolitikens centrum. Det kräver en\r\nutrikespolitisk kompetens och en professionell\r\nförmåga att förstå vad som sker i vår omedelbara\r\nomvärld. Det är i sin tur en förutsättning för att\r\nSverige skall kunna spela någon roll för stödet till\r\nde nya demokratierna och därmed arbetet på en\r\neuropeisk fred och säkerhet.</pre><pre>Herr talman! I februari detta år meddelade det\r\nsvenska utrikesdepartementets\r\nkabinettssekreterare i en tidningsartikel följande:\r\n''Det är faktiskt inte den svenska socialdemokratin\r\nsom medelst en framgångsrik propagandaoffensiv\r\nlurat de öst- och centraleuropeiska reformisterna\r\natt ägna sitt intresse åt svenska samhällslösningar,\r\nde har kommit fram till detta av egen fri vilja,\r\nbaserad på en politisk analys.''</pre><pre>Och litet senare meddelade statsministern följande\r\ni den egna partitidningen: ''Det är intressant att\r\nnotera att när länder runt om i Europa ser sig om\r\nefter ett exempel så är det socialdemokratin som är\r\nmodellen, och då ofta den svenska.''</pre><pre>Sedan dess revolterade verkligheten mot svensk\r\nsocialdemokrati. De östtyska socialdemokraterna\r\nförlorade stort. I Ungern och Tjeckoslovakien kom\r\nde inte ens in i parlamenten.</pre><pre>Min avsikt med att citera Ingvar Carlsson och\r\nPierre Schori är inte att retas eller förarga. Citaten\r\när betecknande för en oförmåga att förstå vår\r\neuropeiska samtid -- en oförmåga och, faktiskt,\r\nutrikespolitisk inkompetens som beror på\r\nideologiska skygglappar.</pre><pre>Den oförmåga förklarar varför den bredare\r\nEuropafrågan fortfarande är så lågt prioriterad i\r\nregeringens faktiska utrikespolitiska gärningar.\r\nRiksdagens beslutade stöd till Östeuropa --\r\nmotiverat inte bara av miljöpolitiska skäl utan\r\nockså av det mer övergripande kravet på att stödja\r\nutvecklingen mot marknadsekonomi och\r\ndemokrati -- har till betydande delar fastnat i den\r\nsvenska regeringens byråkrati.</pre><pre>I stället för att stödja kunskapsutbyte om\r\nmarknadsekonomi använder regeringen\r\nbiståndspengar för att stödja närstående\r\nsocialdemokratiska organisationers verksamhet i\r\nÖsteuropa. LO får pengar för att anordna\r\nseminarium om arbetsmiljö i Polen.\r\nArbetarrörelsens internationella center får pengar\r\nför att utbilda i valteknik och lokal demokrati. LOs\r\noch TCOs biståndsnämnd får pengar för att ge\r\nfackliga kurser för journalister. Socialdemokratiska\r\nkvinnoförbundet får pengar för att starta ett\r\nkvinnocenter vid ett stålverk. För att ge en liten\r\nsmak av den svenska modellen ordnar statens\r\ninstitut för personalutveckling kurser i förvaltning,\r\noch ovanpå allt annat ordnar riksskatteverket en\r\nkurs i skatteadministration för sovjetiska\r\nbeslutsfattare.</pre><pre>Det närmaste regeringen kommit att stödja\r\nmarknadsekonomisk utveckling är att BITS nyligen\r\nbeslutat att stödja utvecklingen av\r\nkonsumentkooperationen i Polen genom KFs\r\nProject Center. När de gamla socialistiska\r\nekonomierna har ett skriande behov av att utveckla\r\nden enskilda äganderätten kommer svenska\r\nsocialdemokrater dragandes med KF!</pre><pre>Herr talman! Detta är en utrikespolitisk skandal.\r\nSverige försummar den i dag viktigaste\r\nutmaningen, nämligen att medverka till den\r\ndemokratiska och marknadsekonomiska\r\nutvecklingen i det forna Östeuropas diktaturer.</pre><pre>Trots att utbytet av mänskliga kontakter och\r\nkunskaper kanske är det viktigaste vi kan bidra\r\nmed, har Sverige kvar viseringsbestämmelser\r\ngentemot balterna som gör det svårare för balter att\r\nkomma in Sverige än att resa ut ur sina hemländer.\r\nLöftet om att erbjuda unga balter arbetspraktik,\r\nsom var ett av de bärande löftena i ett av vårens\r\nmånga krispaket, fastnade i byråkratins kvarnar.\r\nTrots att de östeuropeiska länderna behöver kunna\r\nexportera allt de kan producera, kommer vi att\r\nunder ytterligare några år ha kvar\r\nimportrestriktioner på textilier och skor.</pre><pre>Herr talman! Vägen till det framtida Europa går\r\ngenom Europeiska gemenskapen. Det är inte minst\r\nuppenbart för länderna i Central- och Östeuropa.\r\nMen det är också en väg som består av demokrati\r\noch marknadsekonomi, som våra nya europeiska\r\ndemokratier behöver stöd för att beträda.</pre><pre>I båda dessa frågor försummar Sverige sitt\r\neuropeiska ansvar. Den socialdemokratiska\r\ndogmatik som präglar regeringen gör den dåligt\r\nskickad, herr talman, att leda Sverige i dagens\r\nEuropa.</pre><pre>Anf. 131  ELISABET FRANZEN  (mp):</pre><pre>Herr talman! Hur påverkar en svensk anpassning\r\ntill EG den svenska demokratin? Den frågan har\r\nställts många gånger av miljöpartiet och av andra\r\ntill EG-förespråkarna, men den har inte fått något\r\nriktigt svar.</pre><pre>Oavsett om anpassningen sker genom ett EES-\r\navtal eller i form av medlemskap i EG, kan jag inte\r\nse hur det skall kunna genomföras utan att det\r\nsvenska folkets grundlagsfästa rätt till ett\r\ndemokratiskt styrelseskick skall tas ifrån oss.</pre><pre>I regeringsformens första kapitel, som fastställer\r\nstatsskickets grunder står:</pre><pre>''All offentlig makt i Sverige utgår från folket. Den\r\nsvenska folkstyrelsen bygger på fri åsiktsbildning\r\noch på allmän och lika rösträtt. -- -- -- Den\r\noffentliga makten utövas under lagarna. -- -- --\r\nRiksdagen är folkets främsta företrädare.\r\nRiksdagen stiftar lag, beslutar om skatt till staten\r\noch bestämmer hur statens medel skall användas.''</pre><pre>Detta är grunden för hur vi, som är folkets valda\r\nombud, skall förvalta det ansvar som våra väljare\r\nhar anförtrott oss. Jag utgår därför från att alla\r\nriksdagens ledamöter är beredda att följa de här\r\ngrundprinciperna.</pre><pre>Det är därför jag räknar med att få ett ärligt svar på\r\nfrågan om hur ni, som är EG-anhängare, har tänkt\r\natt det i framtiden skall gå till rent praktiskt när\r\nriksdagen skall uppfylla de grundlagsfästa kraven</pre><pre>--  att all offentlig makt skall utgå från det svenska\r\nfolket,</pre><pre>--  att den offentliga makten skall utövas under\r\nsvenska lagar,</pre><pre>--  att riksdagen även i framtiden skall kunna vara\r\nde svenska folkets främsta företrädare och stifta lag\r\noch besluta om statsskatt, och kunna göra detta\r\nsom en del i ett folkstyre som bygger på fri\r\nåsiktsbildning.</pre><pre>Situationen är som alla vet den, att den europeiska\r\ngemenskapen inte är berett att underkasta sig\r\nbeslutsorgan som är gemensamma med EFTA. EG\r\nvill inte underkasta sig något annat överstatligt\r\norgan. Därför blir EFTA-staterna genom ett EES-\r\navtal lydstater till EG.</pre><pre>Det som EG-staterna bestämmer kommer att bli\r\nbindande även för länderna i EFTA, och de har\r\ningen annan möjlighet att påverka besluten än\r\ngenom samtal och övertalning. Genom EES-avtalet\r\nblir dessa länders folk och deras parlament, såvitt\r\njag begriper, klavbundna av EGs lagbeslut och\r\nförlorar möjlighet och rätt att på parlamentarisk\r\nväg hävda de egna intressena gentemot EG i de fall\r\nde kolliderar.</pre><pre>Tidigare i debatten har bl.a. Per Gahrton och Inger\r\nSchörling givit flera exempel på sådana beslut, t.ex.\r\nde 14 000 sidorna EG-lagar som Sverige måste ta in\r\nsom svensk lag vid ett avtal. Jag behöver inte ta upp\r\ndebattiden i kväll med att lämna fler exempel.</pre><pre>Regeringen får enligt 10 kap. regeringsformen i viss\r\nutstäckning ingå bindande internationella\r\növerenskommelser om riksdagen har godkänt\r\ndetta. Meningen med den bestämmelsen är\r\nknappast att riksdagen får godkänna en\r\növerenskommelse som sätter själva grunderna för\r\ndet svenska statsskicket ut spel -- alltså vad som\r\nsägs om att den offentliga makten skall utgå från\r\nfolket och att detta skall bygga på en fri\r\nåsiktsbildning. Just den fria åsiktsbildningen är ett\r\nsärskilt kapitel.</pre><pre>Vi känner alla till Per Gahrtons envisa kamp för att\r\nolika faktauppgifter i samband med EG--EFTA-\r\nförhandlingarna skall bli offentliga. Det är en\r\ngrundläggande förutsättning för den offentliga och\r\nsakliga debatt som utgör en nödvändig del av den\r\nfria åsiktsbildning som vårt statsskick garanterar\r\noss. Vi vet också att regeringen är frikostig i fråga\r\nom användningen av hemligstämpeln när det gäller\r\nuppgifter och fakta. Sanningen och en fri debatt om\r\ndenna skulle nämligen störa förhandlingarna.</pre><pre>Till sist, herr talman, vill jag upprepa min allvarligt\r\nmenade fråga som jag ställt till de politiker som\r\narbetar för en EG-anslutning i någon form:</pre><pre>Hur skall ni praktiskt gå till väga för att säkra\r\nfolkets och riksdagens grundlagsfästa\r\nbeslutanderätt när Sveriges lagar samtidigt i allt\r\nskall anpassas till de beslut som EGs organ har\r\nsuverän rätt att fatta? Har ni kommit på något sätt\r\nsom innebär att riksdagen får möjlighet att\r\nbehandla frågorna, öppet och offentlig, och att\r\nfatta sakligt grundade beslut på uppdrag av det\r\nsvenska folket, innan EG-kommisionen avgör den\r\nsaken för vår räkning? I samband med ett\r\nutskottförhör i våras fick en regeringstjänsteman\r\njust den frågan. Han svarade då: Det har vi inte\r\ntalat om ännu.</pre><pre>Anf. 132 BIRGER HAGÅRD (m):</pre><pre>Herr talman! Vi var många som i slutet av 50-talet\r\nentusiasmerades av Europatanken. Man kan säga\r\natt Europatanken har levt hos de europeiska folken\r\nalltsedan medeltiden. Många olika försök har ju,\r\nmen förgäves, gjorts för att återigen ena Europa.</pre><pre>Romfördraget framstod i slutet av 50-talet som en\r\nledstjärna för oss. Ett Europas förenta stater var\r\ndet mål som hägrade. Att Sverige skulle bli\r\nfullvärdig medlem var givetvis ett faktum.</pre><pre>I 1962 år valrörelse slogs vi. Redan då stod det ju\r\npå våra afficher: Ja till Europa. Nu kan vi se hur\r\ndet målet sakta håller på att förverkligas. Jag kan\r\nförsäkra att socialdemokraterna 1991 kommer att\r\nmöta oss moderater i en valrörelse som handlar om\r\nEuropa och där vi med hänförelse och entusiasm\r\nkommer att slåss för det som i decennier har varit\r\nett våra främsta ideal.</pre><pre>Elisabeth Franzén skall inte hysa någon som helst\r\nmisstro beträffande framtiden. Naturligtvis skall\r\nsvenska folket, liksom andra europeiska folk, fritt\r\nkunna välja Europaparlament och de organ som i\r\ndemokratisk ordning skall avgöra våra öden i ett\r\nframtida Europa.</pre><pre>Egentligen har det fallit på min lott att tala om\r\nutbildningens roll i de här sammanhangen. Jag kan\r\ndå säga att en internationell samarbetsorganisation\r\naldrig någonsin har satsat så hårt på utbildning,\r\nforskning och möjligheter till studier och forskning\r\ni andra medlemsländer som EG har gjort.\r\nForskning, utveckling och utbildning har fått\r\nnyckelroller i det integrationsarbete som pågår.\r\nHär finns det naturligtvis två syften:</pre><pre>Först gäller det att ekonomiskt och industripolitsk\r\nhävda Europa i tävlan med USA och Sydostasien,\r\nenkannerligen Japan. Det gäller också att ha högsta\r\nkvalitet på utbildning och forskning, att se till att\r\ninformationsflödet går smidigt mellan företag och\r\nforskning samt att utnyttja den tekniska\r\nutvecklingen.</pre><pre>Sedan gäller det att förstärka den europeiska\r\nidentiteten, i synnerhet hos unga människor. Ett\r\nmångkulturellt Europa är det som eftersträvas\r\nframför allt annat.</pre><pre>Och märk väl: Det är inte fråga om någon\r\nharmonisering av utbildningen, en enhetlig\r\nutbildningsstruktur, utan vad man eftersträvar är\r\natt framhålla det specifika hos vart och ett av de\r\nolika länderna.</pre><pre>Bättre kvalitet, mångfald och förnyelse är alltså det\r\nfrämsta ledstjärnorna. När det gäller erkännandet\r\nav examina är man redan på god väg. Det\r\nnågonting som redan har antagits och det här\r\nkommer också att gälla för vårt land i framtiden.</pre><pre>Beträffande integrationen på utbildnings- och\r\nforskningsområdet sägs det att Sverige i det\r\navseendet har hunnit längre i sin strävan att förena\r\nsig med EG än som är fallet på många andra\r\nområden. Men det är sanning med modifikation.</pre><pre>När det gäller forskning och utveckling finns det ett\r\nramprogram som EG har antagit på åtta olika\r\nmålområden och som huvudsakligen är av\r\nnaturvetenskaplig och teknisk karaktär. Men det\r\nhumanistiska finns också med.</pre><pre>Vidare är Sverige fullvärdig medlem Science -- det\r\nförsta av EGs forskningsprogram där Sverige\r\nlyckats bli medlem. I övrigt deltar vi på\r\nprojektnivå -- alltså inte på programnivå.</pre><pre>Beträffande utbildnings- och ungdomsutbytet finns\r\ndet en rad olika program som EG har satt i sjön.\r\nComett, Erasmus, Lingua och Youth for Europe är\r\nbara några program i det sammanhanget.</pre><pre>Sverige och EFTA-länderna deltar i Comett. Det\r\nhandlar framför allt om ett samarbete mellan\r\nuniversitet och företag. Tanken är att vi skall skicka\r\n150--300 teknologer varje år till något EG-land för\r\nt.ex. praktik. Men samtidigt skall vi vara medvetna\r\nom att Sverige, trots att vi bidrar på samma sätt som\r\nandra länder inom EG till Comett, ändå inte får\r\nvara med i programkommittén. I stället har det\r\nordnats sex specialkommitteér för de olika EFTA-\r\nländerna med representantskap direkt från EG-\r\nkommissionen, alltså inte från Comett-\r\nkommissionen, detta för att demonstrera att\r\nEFTA-länderna trots allt bara är länder av andra\r\nrang i det här sammanhangen.</pre><pre>När det gäller de andra programmen har vi ännu\r\ninte kommit med. Förhandlingar är på gång. Men\r\nvi vet inte vad dessa kommer att resultera i.</pre><pre>Erasmus är ett strålande projekt. Man räknar med\r\natt 44 000 studenter från de olika EG-länderna\r\nunder 1990/91 skall studera utanför sitt hemland.</pre><pre>Linguaprogrammet -- det handlar då om att sprida\r\nspåkkunskaper -- håller man på att sätta sjön. Vi får\r\ninte vara med där, men skulle behöva få vara med.</pre><pre>Tempus är ytterligare ett program som är till för att\r\njust intensifiera utbytet med Östeuropa.</pre><pre>Youth for Europe är ett program som startades den\r\n1 juli 1989 och som pågår fram till den 31 december\r\n1991. Programmet omfattar 80 000 ungdomar.</pre><pre>Young Workers Exchange programme är också ett\r\nprogram.</pre><pre>Till sist, herr talman, vill jag bara framhålla att ett\r\nsådant här utbyte framför allt bygger på stipendier.\r\nDet har talats om beskattning av stipendier i det här\r\nlandet. En beskattning skulle dock medföra\r\noerhört stora svårigheter för vår forskning.\r\nDessutom skulle vi naturligtvis ha få möjligheter att\r\ngöra verklighet av våra intentioner när det gäller\r\ninternationaliseringen och vår anknytning till EG.</pre><pre>Anf. 133 ELISABET FRANZÉN (mp)\r\nreplik:</pre><pre>Herr talman! Birger Hagård sade att jag inte skulle\r\nhysa oro beträffande framtiden. Sverige kommer\r\natt få plats i Europaparlamentet och alltså vara med\r\noch besluta där.</pre><pre>Men jag förmodar att det är under förutsättning att\r\nvi blir medlem av EG. Svaret gjorde mig verkligen\r\nbekymrad. Birger Hagård vet tydligen inte att det\r\ninte är Europarlamentet som fattar besluten inom\r\nEG utan att det är Europakommissionen.</pre><pre>Jag kan också nämna att man inom EG-\r\nparlamentet är ganska frustrerad just därför att\r\nman inte alls får bestämma. Bestämmanderätten\r\nligger hos kommissionen i alla väsentliga frågor. Jag\r\nfick inte heller svar av Birger Hagård på min fråga\r\nom hur vi praktiskt löser detta i Sverige.</pre><pre>Anf. 134 BIRGER HAGÅRD (m) replik:</pre><pre>Herr talman! Elisabet Franzén liksom alla andra\r\nmiljöpartister har ingen känsla för historiens\r\nvingslag när det susar och susar högst påtagligt.\r\nHon tror att allt skall bli vid den stela form som vi\r\nför närvarande har. Så kommer det nu inte att bli.\r\nJag är fullt medveten om Europaparlamentets\r\nbefogenheter, men jag vet också att ett direktvalt\r\nparlament som Europaparlamentet successivt har\r\nförsökt öka sina befogenheter. I ett framtida\r\nförenade Europa kommer naturligtvis detta\r\nparlament att framstå som det stora europeiska\r\nparlamentet. Till dess får vi acceptera alla de\r\nmellanled som nu finns för att kunna skapa denna\r\nstorartade enhet för framtiden. Inte skall\r\nformalistiska, små praktiska detaljer -- jag höll på\r\natt säga krämardetaljer -- få vara de som förstör\r\nsvenska folkets engagemang och deltagande i det\r\nstora europeiska enhetsverket.</pre><pre>Anf. 135 ELISABET FRANZÉN (mp)\r\nreplik:</pre><pre>Herr talman! Historiens vingslag slår tydligen även\r\nframåt i tiden för moderater som Birger Hagård.</pre><pre>Jag är mycket medveten om att man i EG-\r\nparlamentet, där man känner detta obehag och\r\ndenna frustration över att inte få bestämma, strävar\r\nefter att få ett större inflytande. Hur det går med\r\nden saken vet vi inget om, och detta bör inte den\r\nsvenska riksdagen och regeringen dra några växlar\r\npå i dag. Vi får rätta oss efter de beslut som fattas\r\noch de förhållanden som råder i EG, i Sverige och\r\ni det övriga Europa.</pre><pre>Anf. 136 BIRGER HAGÅRD (m) replik:</pre><pre>Herr talman! Jag förstår inte att Elisabet Franzén\r\nkan hysa en sådan rädsla för framtiden. Här gäller\r\ndet i stället att vara med om att skapa framtiden.\r\nDet handlar om att hoppas och tro på den. Vi har\r\ninget exempel på det ännu, men ett parlament som\r\nEuropaparlamentet, vilket är direktvalt av folket,\r\nkommer så småningom att få de väsentliga och\r\navgörande befogenheterna. Vi är inte där ännu,\r\nmen vi kommer dit. Det är vår skyldighet som\r\nsvenskar att hjälpa till i denna sameuropeiska\r\nutveckling för framtiden.</pre><pre>Andre vice talmannen anmälde att Elisabet Franzén\r\nanhållit att till protokollet få antecknat att hon inte\r\nägde rätt till ytterligare replik.</pre><pre></pre><pre>Anf. 137 GÖRAN ÅSTRAND (m):</pre><pre>Herr talman! Just i de dagar då en ideologi och ett\r\npolitiskt system försvinner i skuggorna av sitt eget\r\nmisslyckande för vi i vårt land debatten hur vi, som\r\nhör hemma i den västerländska kulturtraditionens\r\nvärdegemenskap, skall kunna öppna gränser, vidga\r\nutbyte, knyta ekonomiska och kulturella kontakter.\r\nNär socialismens politiska teknik, dvs.\r\nplanhushållningen, på ett för dess trovärdighet\r\nförödande sätt misslyckas, bildar detta\r\nmisslyckande naturligtvis en viktig bakgrund till de\r\nkonstruktiva åtgärder som demokratierna i\r\nVästeuropa vidtar för att på den västerländska\r\nkulturkretsens värdegemenskap bygga en\r\nsamverkan.</pre><pre>Herr talman! Jag väljer att i denna Europadebatt\r\ntala om kultur.</pre><pre>Som jag ser det är frågan om den andliga friheten\r\nsärskilt viktig. Vi har i vårt lilla Sverige oerhört\r\nmycket att lära av kontinentens europeiska länder.\r\nFrån samma grund i arvet från Aten, Jerusalem och\r\nRom har vi utvecklats olika. Kulturländerna nere i\r\nEuropa lever närmare med och i kulturen än vi\r\ntillåtits göra. 60 år av en politik som prioriterat\r\nmaterialism har inte varit en god grogrund för\r\nkulturen. Övertron på samhällsinitiativ,\r\nsamhällsinflytande och skattepengar har fjärmat\r\nmånga svenskar från den personliga\r\nkulturupplevelsen. I vårt land tror vi lätt att det är\r\npengar och personal kulturen behöver, när det i\r\nförsta hand handlar om att ge individen, familjen\r\noch skolan den kulturmiljö som stimulerar till t.ex.\r\nläsning och musicerande. I länder där man slagit\r\nvakt om sitt kulturarv har vi, herr talman, mycket\r\natt lära.</pre><pre>Den politiska styrningen är en av kulturens gissel.\r\nEn prästman som jag mötte i Tallin i Estland förra\r\nåret undrade om det skulle bli skäran eller korset\r\nsom skulle vinna. För honom stod den ena\r\nsymbolen för förtryck och styrning, den andra för\r\nhopp och andlig frihet.</pre><pre>Nu går vårt land in i de förhandlingar som skall\r\nöppna Europa för oss och öppna oss för Europa. Vi\r\nkommer in sent, vilket inte minst från kulturella\r\nutgångspunkter är att beklaga. I flera år har EG-\r\nländerna gjort strukturellt mycket intressanta\r\nsatsningar, som varit både till inriktning och\r\nomfång eftersträvansvärda. Åren kring 1990 har\r\nlistan omfattat ting som restaurering av religiösa\r\nmonument, åtgärder för omgivningen till historiska\r\nbyggnader, byggnader som rör industri, jordbruk,\r\nhantverk och åtgärder för öppna anläggningar i\r\nhistoriska områden.</pre><pre>I EG-kommissionens arbete ingår nu att göra ett\r\nramprogram för att säkra den fria rörligheten för\r\nkulturella varor och tjänster. Här handlar det om\r\natt förbättra konstnärers arbetsvillkor och genom\r\nolika insatser öka arbetsmöjligheterna inom den\r\nkulturella sektorn.</pre><pre>När jag, herr talman, läser om dessa försök och\r\nåtgärder blir jag glad. Det här skulle Sverige\r\nbehöva, tänker jag, och det här och det här --\r\nkvalitet t.ex. och mångfald.</pre><pre>Amerikaniseringen av vårt kulturliv är, som jag ser\r\ndet, ett problem och en konsekvens av en otydlig\r\noch passiv svensk kulturpolitik. En av de glädjande\r\neffekterna av vårt medlemskap i EG och vårt\r\nnärmande till Europa blir att vi går tillbaka till våra\r\neuropeiska kulturella rötter. Tysklands, Frankrikes\r\noch Italiens rika kultur och språkskatt kommer att\r\nnå oss lättare och förhoppningsvis få effekter på\r\nvårt lands kulturklimat och kulturprofil.</pre><pre>Kulturländernas breda kulturella aktiviteter för oss\r\nockså närmare områden och objekt inom smala\r\nkultursektorer. Förhoppningsvis utan pekfingrar\r\noch styrning kan vi därmed få ta del av, engagera\r\noss i och njuta av detta rika kulturflöde.</pre><pre>Våra egna bidrag till det enade Europas kulturliv är\r\nviktiga nog, men då gäller det också att vi förmår\r\nlyfta blicken och se perspektiven. När svenska\r\nkulturmyndigheter börjar sin historieskrivning vid\r\nindustrialiseringens och arbetarrörelsens\r\ngenombrottsår, då är perspektivet alldeles för kort.\r\nNär man tror att Sverige bara har en nutid och en\r\nframtid, men ingen historia, då tappar man just det\r\nkulturella perspektiv som ger kvaliteter i\r\nkontinentens kulturländer.</pre><pre>Bredast av all kulturverksamhet i Europa i dag är\r\nden kulturverksamhet som pågår inom kyrkor och\r\nsamfund. Den når flest människor och sysselsätter\r\ni särklass flest konstnärer. Se bara på kyrkomusiken\r\noch kyrkosången!</pre><pre>Dessa kulturaktiviteter räknas inte in i den\r\nnuvarande nomenklaturen i socialdemokraternas\r\nSverige. De finns inte!</pre><pre>På denna och mängder av andra områden kommer\r\nEG-inträdet att öppna dörren ocn vidga\r\nperspektivet. Men för att vi skall kunna vara aktivt\r\nmed i denna breda kulturella gemenskap i Europa\r\nmåste vi också se om vårt eget hus, ändra\r\nkulturklimatet, lyfta fram konst, litteratur, musik,\r\nuppmuntra kulturella aktiviteter i hemmen, öka\r\nkvaliteten och volymen på kulturens basfärdigheter\r\ni skolan, stimulera fritt konstnärsskap på skilda\r\nområden och bevara de kulturskatter vi har.</pre><pre>Herr talman! Det handlar om att lyfta fram och\r\nförsvara humanismen och humaniora. Det gör vi\r\nuppenbarligen lättare i en öppen samverkan med\r\nEuropas kulturländer än som kulturpolitiskt\r\nisolerad nation.</pre><pre>Anf. 138 LARS NORBERG (mp):</pre><pre>Herr talman! Jag har valt att tala om Europa och\r\ndemokratin. Det tror jag behövs. I all synnerhet\r\ntror jag det efter att ha lyssnat till Birger Hagård\r\nsom med en svepande handrörelse förpassar vår\r\nsvenska grundlag till papperskorgen. Vi bör nog\r\nnågot mer tänka på vart den utveckling som vi är\r\ninblandade i och som vi riksdagsledamöter har ett\r\nansvar för kommer att leda.</pre><pre>Europa är utan tvivel demokratins vagga. De\r\ngrekiska stadsstaterna har ofta kallats de första\r\ndemokratierna, även om deras demokratier\r\nknappast skulle ha godkänts i dag gå de varken gav\r\nkvinnor eller slavar några rättigheter.</pre><pre>Demokrati i vår mening med lika rösträtt för alla\r\noch ett parlamentariskt system är en ganska ny\r\nföreteelse. Dess värre är det också ett sårbart\r\nsystem, som ständigt måste försvaras och\r\naktualiseras. Jag upplever att det systemet i\r\nvästvärlden är ett hotat system. Det hotas av\r\nloggyism och av kapitalismens styrning av\r\nmassmedia. Så vi har all anledning att diskutera hur\r\nvi skall försvara demokratin.</pre><pre>Som alla pionjärrörelser har den gröna rörelsen\r\ntvingats att bryta sin väg utan ekonomiska resurser\r\neller massmediabistånd. Därför är demokratin inte\r\nblott en del av vår människosyn den är också vårt\r\nenda medel att försvara världen mot dem som är\r\nansvariga för miljöhot och ekologiska katastrofer.</pre><pre>Vi menar att demokratin måste byggas från botten.\r\nViktigast är en lokaldemokrati, där människor i\r\nkommunen och kommundelarna får maximala\r\nmöjligheter att fatta de beslut som rör deras sociala\r\nliv och deras samarbete. Endast då besluten rör\r\nfrågor där de lokala resurserna inte räcker till bör\r\nbör man föra upp frågorna till regional eller\r\nnationell nivå.</pre><pre>Ett fåtal frågor, som huvudsakligen rör freden,\r\nbehöver beslutas på övernationell nivå, på\r\nvärldsdelsnivå eller global nivå. Det är, som jag\r\nbrukar uttrycka saken, sådana frågor som rör den\r\ntrefaldiga freden, nämligen fred mellan människor,\r\nfred med naturen och fred med framtiden.</pre><pre>Vi menar att samtidigt som Östeuropas stater\r\nnärmar sig demokrati utgör EG en fara för\r\ndemokratin. Det gäller inte bara det så kallade\r\ndemokratiska underskottet inom EG som är ett\r\nerkänt och välkänt faktum, den omständigheten att\r\nde tunga besluten fattas av kommissionen, rådet\r\noch domstolen utan parlamentarisk förankring.\r\nNej, det gäller framför allt att man vänder upp och\r\nner på beslutsordningen. Allt fler beslut fattas på\r\nhög EG-nivå, och den lokala och nationella\r\ndemokratierna blir allt mer inskränkta.</pre><pre>Det finns ett tänkespråk som jag vill påminna om i\r\ndet här sammanhanget: Nej, min vän, där hade du\r\nfel, två halva sanningar gör inte en hel!</pre><pre>Den första halvsanningen är att påstå att det är\r\nsamma sak att säga ja till EG som att säga ja till\r\nEuropa. Den halvsanningen har upprepats många\r\ngånger i denna kammare i dag. EG är bara halva\r\nEuropa och när man räknar antalet stater knappt\r\ndet. Ändå sätter SAF och moderaterna\r\nlikhetstecken mellan EG och Europa, vilket är en\r\nnonchalant oförskämdhet mot den halva av Europa\r\nsom just nu håller på att frigöra sig från de totalitära\r\nsystemen och söka sig en demokratisk framtid.</pre><pre>Den andra halvsanningen är att EG är en väg till\r\nfrihet. De fyra friheterna innebär i praktiken\r\nhuvudsakligen frihet för det internationella\r\nkapitalet och de transnationella företagen, en frihet\r\nsom förvandlar folken till enbart producenter och\r\nkonsumenter, styrda av en ytlig reklamdominerad\r\nmassmediakultur i de ekonomiska intressenas\r\ntjänst.</pre><pre>EG syftar till en union, en superstat; det framfår\r\nredan av Romtraktaten. Birger Hagård hälsar detta\r\nenbart med glädje. Vad världen hittills har sett av\r\nsuperstater visar med all önskvärd tydlighet att det\r\när svårt att upprätthålla demokratin i en superstat.\r\nBesluten kommer för långt bort från den enskilde,\r\ndemokratin blir manipulerad och människor tappar\r\nintresset, som de gör i USA. När de skilda\r\nnationaliteterna, som i Sovjet, får chansen att\r\nutveckla sitt eget självstyre, då ger man superstaten\r\npå båten.</pre><pre>Det finns alltså två skäl för att se med stor skepsisk\r\npå projektet EG. För det första: Skulle projektet\r\nlyckas, är det risk för att det utvecklar sig till de\r\ntransnationella företagens och bankernas diktatur.\r\nFör det andra är det i högsta grad osäkert om\r\nprojektet kommer att lyckas, om de europeiska\r\nnationerna i öster vill uppge sin\r\nsjälvbestämmanderätt och gå in i EG och om\r\nnationerna i väster verkligen vill leva i denna\r\nsuperstat.</pre><pre>Herr talman! Jag tror att vi behöver tänka över\r\nfrågan om demokratin och dess försvar i EG-\r\nsammanhang både en och två gånger.</pre><pre>Anf. 139 BIRGER HAGÅRD (m) replik:</pre><pre>Herr talman! Lars Norberg, hys ingen fruktan, inte\r\nens när det gäller det formella överlämnandet av\r\nden svenska suveräniteten på olika områden! Allt\r\när noga förberett. Vi har i vår grundlag\r\nbestämmelser för exakt hur detta skall gå till.</pre><pre>Och, Lars Norberg, det är faktiskt på det viset att\r\nländerna i Östeuropa -- Tjeckoslovakien, Ungern,\r\nPolen -- knackar på EGs dörr och vill komma in,\r\nmen det är av olika skäl svårt för dem att göra det\r\nnu. Vi skall bara hoppas att vi i Sverige hinner före.</pre><pre>Jag hyser ingen fruktan för en stor europeisk union\r\nen gång i framtiden. Jag är stolt och glad över att\r\nvara europé, och jag känner mycket starkt för våra\r\nbroderfolk ute i Europa, för dem som vi har\r\nbesläktad kultur med, dem som vi har så mycket\r\ngemensamt med, dem som vi kan forma en framtid\r\ntillsammans med.</pre><pre>Mot detta ställer jag då Lars Norbergs stora dröm:\r\nden lilla röda stugan nere vid sjön, med fåren som\r\nbetar, mor som kardar och far som ror efter fisken.\r\nJa, det är en liten semesterdröm. Vi trivs alla med\r\nden på sommaren. Men bevare mig väl, om det\r\nvore det som skulle styra hela vår tillvaro! Det\r\nräcker det inte till.</pre><pre>Anf. 140 LARS NORBERG (mp) replik:</pre><pre>Herr talman! Birger Hagård gör det väldigt enkelt\r\nför sig, när han säger att grundlagen ger\r\nförutsättningar för att ansluta Sverige till EG. Det\r\när ju fråga om grundlagens bokstav och\r\ngrundlagens anda. När man överlåter huvuddelen\r\nav de beslutsmöjligheter och beslutsfullmakter som\r\nhar stått den svenska riksdagen till buds till andra\r\norgan, då är frågan om man inte har eliminerat\r\ngrunden för grundlagen.</pre><pre>Polen, Ungern och Tjeckoslovakien knackar\r\nförvisso på EGs dörr, därför att de vill ha ett\r\nsamarbete med Europa, men de anses ju inte\r\ndugliga ur EG-synpunkt. De är inte tillräckligt\r\nekonomiskt utvecklade. EG är som bekant en\r\nrikemansklubb.</pre><pre>Slutligen, Birger Hagård, vidhåller jag att\r\nsuperstater -- och det är uppenbarligen superstaten\r\nsom är Birger Hagårds ideal -- är en fara för\r\ndemokratin. Superstater försämrar demokratin,\r\ndet visar all erfarenhet.</pre><pre>Anf. 141 BIRGER HAGÅRD (m) replik:</pre><pre>Herr talman! Läs förarbetena till vår grundlag, om\r\ninte annat! Det är inget originellt att vi har\r\nbestämmelser för hur man skall överlåta\r\nsuveräniteten. Varenda modern författning efter\r\nandra världskriget har likartade bestämmelser. Inte\r\nminst var det den danska författningsändringen\r\nsom inspirerade oss. Så det behöver inte vara något\r\nproblem i det här sammanhanget.</pre><pre>Rikemansklubb, säger Lars Norberg om EG. Jag\r\ntror inte att man skall säga rikemansklubb. Det var\r\ninte fallet när Spanien, Portugal och Grekland\r\nträdde in, men tack vare EG har de länderna en\r\ntillväxt som gör att de utvecklas snabbare än många\r\nandra länder i världen. Tjeckoslovakien, Polen och\r\nUngern har också sina förutsättningar. De har\r\nproblem i dag. Låt oss hoppas att de blir lösta inom\r\nden femårsperiod när det kan bli aktuellt med EG-\r\ninträde.</pre><pre>Superstat, säger Lars Norberg vidare. Vad är det\r\nför snack? Är Lars Norberg beredd att underkänna\r\nFörenta staternas demokrati? Det vore märkligt i så\r\nfall, och då är han en av de få som gör det.</pre><pre>Alltsammans beror naturligtvis på hur det\r\nutformas. Det har inte sagts att det skall vara något\r\nslags centralistiskt styrd superstat i Europa. Det\r\nfinns någonting som heter konfederationer, och det\r\nfinns en rad olika möjligheter att lösa problemen så\r\natt alla demokratiska rättigheter och möjligheter\r\ntillvaratas.</pre><pre>Anf. 142 LARS NORBERG (mp) replik:</pre><pre>Herr talman! Den möjlighet som regeringsformen\r\nger att överlåta beslut till överstatliga myndigheter\r\nfinns därför att man har föreställt sig att besluten på\r\nenstaka områden skall överlåtas, men icke hela det\r\nsvenska rättsväsendet eller den dominerande och\r\navgörande delen av den svenska lagstiftningen. Det\r\nkan icke ha varit grundlagsfädernas avsikt. Birger\r\nHagård, som jag trodde tillhörde ett parti som hade\r\nen viss respekt för historien och som tidigare har\r\nkallat sig konservativt, borde ha en viss förståelse\r\nför att man inte utan vidare kastar en grundlag i\r\nsjön, vilket man i praktiken gör om man överlåter\r\nstörre delen av beslutsmakten till andra enheter.</pre><pre>Jag menar att USA ur demokratisk synpunkt är en\r\nganska torftig demokrati som man i många\r\navseenden måste ifrågasätta. När en president\r\nröstas fram av 30 % av de röstberättigade i landet\r\noch det kanske är det viktigaste val man företar är\r\ndemokratin faktiskt hotad.</pre><pre>Andre vice talmannen anmälde att Birger Hagård\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 143 GÖRAN MAGNUSSON (s):</pre><pre>Herr talman! Jag skall i mitt anförande försöka\r\nbryta ned den ofta högtravande och teoretiska\r\ndebatten om Sverige och EG samt det nyvaknande\r\növriga Europa. Då är människors vardagliga\r\nsituation i Västmanland den för mig självklara\r\nutgångspunkten. Det är också naturligt att börja\r\nmed en kort historisk anknytning.</pre><pre>Röda jorden i Riddarhyttan är landets äldsta plats\r\nför järnframställning. I Norbergs bergslag var\r\ngruvdriften i gång redan på 1200-talet. Europas\r\näldsta masugn -- Lapphyttan -- eldades första\r\ngången i slutet av 1100-talet.</pre><pre>Järnexport från Bergslagen kom i gång tidigt. För\r\nvästmanlänningen är därför livliga\r\nhandelskontakter med Europa naturliga. När\r\nsvenskt näringsliv inte längre bara exporterade järn\r\nutan självt började tillverka bl.a. stålprodukter,\r\ninleddes den omfattande industrialiseringen. Den\r\nhar gett arbete i Västmanland i många år. Ingen\r\nannan region i landet har så hög andel av sin\r\nsysselsättning inom industrin.</pre><pre>Genom exporten -- Europaberoendet -- har vi\r\nockså fått känna av olika strukturkrisers härjningar\r\ni exempelvis Fagersta, Norberg och Surahammar. I\r\nHallstahammar sker nu uppsägningar och\r\npermitteringar. Det gör att ett speciellt stöd behövs\r\ntill Hallstahammar.</pre><pre>Sjunkande befolkningssiffror och ekonomiska\r\nsvårigheter är för de här kommunerna välkända\r\nproblem. Men det finns en annan, en personlig sida\r\nockså. De i förtid pensionerade människorna, de\r\nsom har erfarenhet och kunnande, bär en stor\r\nmänsklig börda. Därför är det inget konstigt i att\r\nderas barn och barnbarn, när de ser på Europa,\r\nockså ser 8--10 % arbetslöshet. För Europatilltron\r\nmåste de sociala ambitionerna vara höga. Det goda\r\narbetet åt alla är ett avgörande krav.</pre><pre>En grundläggande förutsättning för järnexporten\r\nvar att frakterna kunde ordnas ekonomiskt och\r\nrationellt. Järnet gick från Bergslagen över\r\nhamnarna i Köping och Västerås. De hamnarna är\r\nlika viktiga i dag för den miljövänliga och\r\ntransportekonomiska sjöfarten på Mälaren.</pre><pre>Kapaciteten i Södertälje kanal är mycket viktig.\r\nMed den måttliga insatsen av 30 milj.kr. skulle\r\nfartygsstorlekarna i kanalen kunna ökas med\r\nnärmare 50 %. Det betyder bättre\r\nkonkurrensförmåga hos sjöfarten.</pre><pre>Mot sjöfarten på Mälaren finns emellertid just nu\r\nett stort akut hot: Vad skall hända med den rasade\r\nmotorvägsbron i Södertälje? Den låga brohöjden\r\nbegränsar kraftigt framkomligheten. Det borde\r\nvara självklart att de seglationsförhållanden som\r\ngällde före raset snabbt återställs. Men ännu ett\r\nhalvår efter raset saknas besked. Det skapar\r\nosäkerhet om framtiden.</pre><pre>Det är dessutom en besynnerlig form av EG-\r\nstrategi att försämra framkomligheten i kanalen.\r\nDet framstår som än egendomligare i ljuset av att\r\nvägverket nu satsar miljoner kronor på att EG-\r\nanpassa broar, bl.a. tre stycken alldeles utanför\r\nKöping. För Europatilltron i Västmanland är det\r\nnödvändigt att i stället för att försämra\r\nframkomligheten bygga ut Södertälje kanal.</pre><pre>Herr talman! Många av jobben i Västmanland finns\r\nhos genuint svenska företag, men de har under de\r\nsenaste åren genomgått en kraftig\r\ninternationalisering. Huvudkontoren har flyttat\r\nfrån Västmanland och även från Sverige.</pre><pre>--  ASEA har via Braun Boveri förvandlats till\r\nABB.</pre><pre>--  Metallverken har tagits över av det finländska\r\nOutokompo Copper.</pre><pre>--  Volvo ägs delvis av franska Renault.</pre><pre>Detta multinatioenlla ägande innebär att för\r\nvästmanlänningarna viktiga beslut kan komma att\r\nfattas utan lokala hänsyn. Det är givetvis bra att\r\nföretagen hänger med i utvecklingen, men hänger\r\nsysselsättningen med i Västmanland?</pre><pre>Kan handel med EG och övriga Europa lösa alla\r\nproblem? Västmanlands höga andel av industrijobb\r\nmedför en ensidig arbetsmarknad. Arbetslösheten\r\nbland kvinnor är relativt sett hög. Arbetslösheten\r\nbland kvinnor är relativt sett hög. Blir det verkligen\r\nlättare för kvinnor att kunna välja mer varierade\r\narbeten? I bruksorterna, särskilt i norra delen av\r\nlänet, är kvinnorna i alltför hög grad hänvisade till\r\nvården för att få jobb.</pre><pre>Skall alla kunna få jobb fordras en aktiv\r\nnäringslivspolitik, men också en generös\r\nregionalpolitik. Det är många västmanlänningar\r\nsom frågar sig om det finns utrymme för en effektiv\r\nregionalpolitik efter en EG-anpassning. Till detta\r\när bara att konstatera att det också i EG-länderna\r\nfinns behov av kraftfulla regionalpolitiska insatser.\r\nDet måste vara ett krav i EES-förhandlingarna att\r\nvi får utrymme att bedriva en effektiv\r\nregionalpolitik i Sverige.</pre><pre>I Västmanland har en studie av\r\nnäringslivsutvecklingen i länet gjorts, bl.a. med\r\nsikte på EG och 2000-talet. Den visar att:</pre><pre>--  Tjänstesektorn är jämförelsevis svagt utvecklad\r\ni länet.</pre><pre>--  Det saknas avancerad teknisk utbildning och\r\nforskning.</pre><pre>--  Även om hälften av industrisysselsättningen\r\nfinns inom sektorer som spås bra framtidsutsikter,\r\nfinns många av jobben i helt andra sektorer.</pre><pre>--  Lönsamheten i flera företag är svag.</pre><pre>Herr talman! Utöver stöd till flera olika projekt\r\nbehöver Västmanland två rejäla statliga insatser\r\ninför EG-anpassningen.</pre><pre>1. Byggandet av Mälarbanan måste snarast starta,\r\nmed klart uttalat mål att hela projektet skall\r\nfullföljas. Då breddas arbetsmarknaden. Sett med\r\nVästmanlandsögon blir det lätt att nå både\r\nStockholm och Örebro. De snabba resorna ökar\r\ndynamiken i regionen.</pre><pre>2. Skall företagsamheten i Västmanland -- både\r\nden nuvarande och den kommande -- ha\r\nmöjligheter i Europa och i världen, måste det finnas\r\narbetskraft med bra utbildning. Det behövs\r\nsatsningar på avancerad teknisk utbildning och\r\nforskning.</pre><pre>För övrigt anser jag att Skinnskattebergs kommun\r\ndrabbats nog av arbetslöshet. I medborgarnas\r\nEuropa finns plats för välutbildad skoglig personal.\r\nDärför måste skogsmästarskolan i Skinnskatteberg\r\nfå leva vidare.</pre><pre>Anf. 144 ANNA HORN AF RANTZIEN\r\n(mp):</pre><pre>Herr talman! Hur vill vi att framtidens landsbygd i\r\nSverige, Europa och världen skall se ut? Det är en\r\nviktig fråga för oss alla i EG-debatten, eftersom en\r\nlevande landsbygd med alla sina värden måste\r\nbevaras -- som bas för livsmedelsförsörjningen,\r\nsom kulturskatt, som livsrum för djur och växter,\r\nsom mål för friluftsliv och avkoppling, som socialt\r\nandningshål.</pre><pre>Kan landsbygden hållas levande när EGs regler och\r\nlagar blir bestämmande? Allt fler människor oroas\r\nav att så inte är fallet, och därför bör förhållandet\r\nEG och landsbygdens utveckling diskuteras\r\nbetydligt grundligare än fallet är i dag.</pre><pre>Jag tänker bygga dagens anförande på resultaten\r\nfrån två möten av helt olika karaktär. Det ena är ett\r\nsymposium, som ordnades av Världskyrkorådet i\r\napril detta år och där jag deltog. Det andra är\r\nNordisk Folkeriksdag, som samlades i Vega i Norge\r\ni juli 1990.</pre><pre>Världskyrkorådet inbjöd två personer från varje\r\nvästeuropeiskt land till ett symposium i Spanien;\r\ndetta för att analysera riskerna för de små\r\njordbruken i Europa och möjliga motåtgärder, som\r\nkunde sättas in för att hindra att dessa små enheter\r\nskulle gå förlorade när tillväxtekonomi och\r\ncentralisering accelererar med EG-planernas\r\nförverkligande. De flesta deltagarna var själva\r\nsmåjordbrukare, några hade arbetat politiskt eller\r\nideellt med glesbygdsfrågor, men alla delade vi\r\nVärldskyrkorådets fruktan för att de små värdefulla\r\nenheterna skulle sopas bort av EGs väldiga\r\nstormvåg.</pre><pre>Först kunde vi lätt komma överens om att oönskade\r\noch skrämmande effekter redan hade börjat\r\nuppträda. De små jordbruken har ju sedan länge\r\nutsatts för bortrationalisering och sammanslagning\r\ntill större enheter, betydligt sårbarare i sitt\r\nberoende av stora ekonomiska investeringar,\r\nimportenergi och kemikalier, betydligt riskablare\r\nför miljö och framtid. Framför allt har\r\nmänniskorna, gräsrötterna, helt ignorerats för\r\ntillväxtekonomins skull.</pre><pre>Frågorna tornade upp sig. Hur skulle den\r\ntraditionella kunskapsbanken kunna räddas?\r\nVilken roll skulle familjen, ungdomen, media och\r\nkooperationen kunna spela? Vilken roll skulle\r\nkyrkan och facket kunna ta på sig? Vad ligger\r\nbakom regeringars motvilja mot att investera i\r\nlandsbygdsprojekt -- eller bankernas och\r\nförsäkringsbolagens ovilja? Brist på prestige? Eller\r\nvill man bibehålla status quo? Makt?</pre><pre>Vi kom fram till att landsbygdens befolkning borde\r\norganiseras och koordineras, få hjälp med kurser\r\nt.ex. i att tala offentlig, och i ledarskapsträning.\r\nSjälvtillit nämndes ofta som ett mål att arbeta för,\r\nett led i förhindrandet av manipulation. Landsbygd\r\ninkl. glesbygd borde på alla sätt ges högre status.\r\nMiljövårdande åtgärder borde betalas bättre,\r\nsmåindustrier borde få lättare att etablera sig.\r\nKvinnornas ovärderliga och oftast obetalda insatser\r\nborde värderas rättvist och även ekonomiskt. En\r\nbättre kontakt mellan stads- och landsbygdsbor\r\nkunde ge som resultat hjälp i småbruket,\r\nfadderverksamhet, sociala insatser,\r\nlägerskoleverksamhet, m.m. Jag nämnde\r\nnaturligtvis många av de idéer som vuxit fram under\r\nlandsbygdskampanjen, som t.ex. telestugor, som\r\nlär ut datakunskap -- en idé som nu också\r\nförverkligas i Finland.</pre><pre>Världskyrkans roll, slutklämmen i symposiet, visar\r\npå situationens allvar inför EGs förverligande.\r\nVärldskyrkan skall kunna ekonomiskt och\r\npsykologiskt stödja landsbygd och glesbygd med\r\nmånga av de insatser som nämnts; den bör ta\r\nställning för de fattiga och för dem som riskerar att\r\nslås ut -- mot dem som slår ut naturligt uthålliga\r\nsamhällen och fördjupar klyftan mellan fattiga och\r\nrika. Kyrkan bör betona vikten av moraliska och\r\nkulturella fördelar inför 1992, inte bara\r\nekonomiska. Kyrkan bör se på landsbygdens\r\nEuropa med större allvar.</pre><pre>Självfallet konstaterade vi att begreppen landsbygd\r\noch glesbygd har olika betydelse i olika länder.\r\nDetta innebär naturligtvis också att våra för oss\r\nallvarliga glesbygdsproblem inte är några problem i\r\nEGs ögon i jämförelse med den i Sydeuropa eller\r\nIrland och att EGs insatser för att rädda\r\nlandsbygden inte kan räknas gälla Norden.</pre><pre>För Östeuropa blir landsbygdens omvandling ännu\r\nmer drastisk och oberäknelig. Vad den beträffar\r\nkan man bara ställa frågan: Måste också\r\nÖsteuropas jordbruk bli ett ekologiskt fattigt och\r\nmänniskofattigt, utsugande och sårbart\r\nindustrijordbruk, eller har de någon som helst\r\nmöjlighet att lära av och undvika våra misstag?</pre><pre>Denna vilja att ta framtiden i sina egna händer, som\r\nså klart manifesterades under Världskyrkorådets\r\nsymposium, återspeglas ju i den vidsträckta\r\nfolkrörelse som slåss emot politiskt och nationellt\r\nförtryck och för ett uthålligt liv.</pre><pre>På den nordiska folkriksdagen i Vega i Norge\r\nförsökte man arbeta vidare med idén om att skapa\r\nett alternativ till EG, byggt på globalt ansvar och\r\nsamarbete i stället för på konkurrens. Detta skulle\r\ninnebära att vi nu står vid slutstationen för den typ\r\nav ekonomi som formulerades för 200 år sedan av\r\nAdam Smith och därmed inför en av historiens\r\nstörsta utmaningar. I den ekonomin är ju\r\ngrundprincipen den att det är den fria\r\nkonkurrensen och det ekonomiska egenintresset\r\nsom skall styra utvecklingen mot det gemensamma\r\nbästa.</pre><pre>EGs förespråkare vill övertyga om att de miljö- och\r\növerlevnadsfaror som har växt fram ur Adam\r\nSmiths modell kan lösas inom denna med hjälp av\r\navgifter på miljöskadlig produktion, med\r\nlagstiftning och genom att uppmuntra\r\nmiljöteknologi, energi- och resurssparande. Visst\r\nspar vi därmed tid, så att vi får något mer av tid\r\nutöver de tio år som WorldWatch menar att vi har\r\npå oss för radikala förändringar.</pre><pre></pre><pre>Anf. 145 EVERT SVENSSON (S):</pre><pre>Herr talman! Ibland händer det mest otänkbara,\r\noch när det har hänt tar vi det som nästan självklart\r\natt det har hänt. Men det var faktiskt otänkbart\r\n1988 att freden skulle bryta ut i Europa 1989, efter\r\nnära 50 år av diktatur. En efter en har de\r\ndiktaturerna fallit, nästan utan ett enda dödande\r\nskott.</pre><pre>Det var, herr talman, inte vapen som gjorde folken\r\nfria. Det har skett med icke-våld. Man vann över\r\nen av världens starkaste militärmakter. Europa har\r\nvarit delat av järnridån, och på båda sidor har man\r\nhaft nog med vapen för att helt kunna förgöra både\r\nsig själv och fienden. Det var människornas\r\nfrihetslängtan som drev fram revolutionen mot\r\nmilitären, rustad till tänderna.</pre><pre>Vi diskuterar nu vilket Europa vi vill ha -- det\r\nEuropa som geografiskt sett är större än Kina och\r\nsom har 700 miljoner invånare, ett Europa från\r\nUral till Atlanten, från Kaspiska havet till Gibraltar\r\noch upp till Hammerfest och Nordkapp.</pre><pre>Detta hör framför allt ihop med Europas\r\nsäkerhetspolitik. Kan vi få ett gemensamt\r\nsäkerhetssystem, så faller många andra\r\nsamarbetsfrågor på plats, och det blir lättare att\r\nlösa dem. Detta, herr talman, är visionen av ett nytt\r\noch fredligt Europa -- en gemensam säkerhet, inte\r\nmurar försvarade av vapen på båda sidor.</pre><pre>Vi har nu det politiska instrumentet för en sådan\r\nordning, nämligen ESK, den europeiska säkerhets-\r\noch samarbetsorganisationen. Det är egentligen,\r\nherr talman, bara att fortsätta med förhandlingar\r\ninom ramen för den akt som upprepades i\r\nHelsingfors 1975 och som sedan har fortsatt i olika\r\nformer.</pre><pre>Fram till 1989 fanns inte de politiska möjligheterna.\r\nNu ligger, herr talman, fältet öppet för stora och\r\navgörande steg i fråga om gemensam säkerhet i\r\nEuropa. När detta har fått fastare former, blir\r\nWarszawapakten -- som nästan är ute ur räkningen\r\nnu -- och NATO överflödiga. Vår\r\nneutralitetspolitik, liksom Österrikes, Finlands och\r\nSchweiz neutralitetsförklaringar blir överflödiga,\r\neftersom det inte i Europa finns några allianser att\r\nvara alliansfria från. Det skulle med andra ord inte\r\nfinnas några fiender.</pre><pre>Herr talman! Vi är inte där än, och det kan ta lång\r\ntid. Det kan också gå fort. Därom vet vi ingenting\r\nom i dag. Vi bara ser ljusningen vid horisonten.\r\nMen möjligheterna har plötsligt kommit till oss,\r\noch Sverige bör agera i den riktningen.</pre><pre>Med detta vill jag också, herr talman, ha sagt att det\r\när för tidigt för vår del att överge neutraliteten. Den\r\nlades fast långt före första och andra världskriget\r\noch innan det att Warszawapakten och NATO\r\nskapades som bastioner mot varandra, på var sin\r\nsida om järnridån. Endast en gemensam säkerhet i\r\nEuropa kan få oss att uppge vår alliansfrihet.</pre><pre>Jag vill ha detta sagt särskilt tydligt, eftersom\r\nmånga nu tycks vara beredda att ge upp svensk\r\nneutralitet för att Sverige skall få tillträde som\r\nfullvärdig medlem i EG. Vår neutralitet kan inte\r\nsäljas ut. NATO finns fortfarande där, och det\r\nfinns, herr talman, starka krafter för att göra EG till\r\nen försvarsallians. Vi har därför att först se\r\nutvecklingen innan vi söker fullt medlemskap i EG\r\noch säger att neutraliteten inte är aktuell i dag.</pre><pre>Jag har, herr talman, talat om det stora Europa, det\r\ngemensamma och demokratiska hemmet i Europa.\r\nMen ESK innefattar också bestämmelser om\r\nekonomiskt och tekniskt samarbete och frågor om\r\nmänskliga rättigheter. Detta är frågor som nu\r\ndiskuteras särskilt i Europarådet.</pre><pre>Europarådet har två krav för medlemskap: ett\r\npluralistiskt valsystem och att landet följer\r\nkonventionen om de mänskliga rättigheterna. När\r\nde Central- och Östeuropeiska länderna kan svara\r\nupp mot dessa krav kan de också bli medlemmar av\r\nEuroparådet. Man kan då tänka sig att\r\nEuroparådet blir betydligt starkare och får en\r\nviktigare uppgift i Europa och att Europarådet\r\nockså blir en bas för ESK-processen, som är så\r\nviktig ur säkerhetspolitisk synpunkt i det stora\r\ngemensamma demokratiska hemmet Europa.</pre><pre>Överläggningen var härmed avslutad.</pre><pre>7 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1990/91:22 till lagutskottet</pre><pre>1990/91:29 till finansutskottet</pre><pre>Skrivelse</pre><pre>1990/91:21 till justitieutskottet</pre><pre>8 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:10 Förslag till begravningslag</pre><pre>1990/91:11 Några delgivningsfrågor</pre><pre>1990/91:17 Tillfällig försäljning</pre><pre>1990/91:23 Fortsatt giltighet av 1952 års\r\ntvångsmedelslag</pre><pre>1990/91:28 Förlängd tid för registrering av\r\nlicensområden för älgjakt</pre><pre>1990/91:30 Vissa befogenheter för ett nytt statligt\r\nförvaltningsbolag</pre><pre>1990/91:31 Två nya nationalparker: Björnlandet\r\noch Djurö</pre><pre>1990/91:32 Fastighetsdomstolar, m.m.</pre><pre>1990/91:36 Åtgärder mot miljöfarliga blybatterier</pre><pre>1990/91:38 Statsbidrag till personalkooperativ\r\nbarnomsorg</pre><pre></pre><pre>9 § Anmälan om interpellationer</pre><pre>Anmäldes att följande interpellationer framställts</pre><pre>den 9 oktober</pre><pre>1990/90:39 av Berith Eriksson (v) till\r\njustitieministern om kommunarrest:</pre><pre>År 1984 beslöt regeringen att terroriststämpla och\r\nutvisa nio kurder, samtliga flyktingar från Turkiet.\r\nBakgrunden var en säpoutredning med anledning\r\nav mordet på en kurd i Uppsala. Utvisningen, som\r\ninte verkställdes, omvandlades till\r\nrörelseinskränkningar och anmälningsplikt, s.k.\r\nkommunarrest.</pre><pre>Åklagare fann inte några bevis mot de nio som\r\nkunde ligga till grund för en rättslig prövning och\r\navskrev åtal mot dem.</pre><pre>Alla väsentliga delar av polisutredningen är\r\nnumera offentliga, och där kan man se vad dessa\r\nkurder är misstänkta för och varför de\r\nkommunarresterades. Säpoakterna har granskats\r\nav en del journalister och jurister, och den\r\nbedömning som dessa gjort är att det är en pinsamt\r\ndålig utredning med mycket svaga bevis.</pre><pre>I säpos akt kan man inte se den förföljelse och det\r\nlidande som drabbat, och fortfarande drabbar, de\r\nutsatta kurderna och deras familjer. Pinsamt är det\r\näven att Sverige till följd av kommunarresten finns\r\nmed på Amnestys internationella lista, tillsammans\r\nmed länder som Sydafrika, Iran och Colombia, för\r\nbrott mot mänskliga rättigheter.</pre><pre>Men frågan handlar inte enbart om dessa kurder\r\nskall få upprättelse eller inte. Det handlar även om\r\nrättsäkerheten i en rättsstat och om tron på den\r\nsvenska demokratin både inom och utom Sveriges\r\ngränser.</pre><pre>Den 19 oktober 1989 frigavs Gerhard Conlon,\r\nCarole och Patrick Richardson efter att oskyldigt\r\ndömda ha suttit 15 år inspärradei brittiskt fängelse.\r\nOm denna rättsskandal sa Storbritanniens\r\ninrikesminister Douglas Hurd: ''Detta är en mycket\r\nallvarligt affär för alla som bryr sig om rättvisa''.</pre><pre>Det är nu snart 6 år sedan de nio kurderna belades\r\nmed kommunarrest, och jag vill fråga\r\njustitieministern:</pre><pre>1.  Anser justitieministern att kommunarresten står\r\ni överensstämmelse med den svenska\r\nregeringsformens 2 kap, 9 §?</pre><pre>2.  Anser justitieministern att kommunarresten\r\ninte bryter mot Europeiska konventionen om\r\nmänskliga rättigheter?</pre><pre>3.  Kommer de kommun- och länsarresterade\r\nkurderna att få en öppen rättegång?</pre><pre>den 10 oktober</pre><pre>1990/91:40 av Ulla Tillander (c) till statsrådet Bengt\r\nLindqvist om statsbidrag till barnomsorg i svenska\r\nkyrkans regi:</pre><pre>Arbetet bland barn -- inte minst bland barn i\r\nförskoleåldern -- har sedan gammalt en stark\r\nförankring i kyrkosamfunden. Svenska kyrkan har\r\nvarit ute tidigt på det här området. Det visar\r\nsöndagsskolans mer än hundraåriga tradition.</pre><pre>Genom den ökade fritiden och förändringen i\r\nfritidsvanor har söndagsskolans roll efter hand\r\nminskat, och då är det naturligt att kyrkorna\r\ninriktar sin verksamhet på vardagsarbete bland\r\nbarn i förskoleåldern. Kyrkans barntimmar är\r\nexempel på sådant arbete.</pre><pre>Eftersom intresset för och efterfrågan på alternativ\r\ninom barnomsorgen kraftigt ökar överallt i landet,\r\ninställer sig frågan såväl för enskilda som för\r\nförsamlingar: Av vilket skäl är svenska kyrkan\r\nförhindrad att arbeta på samma villkor som andra?</pre><pre>I dag utgår statsbidrag till daghem och fritidshem\r\nsom drivs av en sammanslutning av föräldrar, som\r\ngemensamt tar ansvaret för omsorgen om sina egna\r\neller varandras barn, eller en sammanslutning som\r\nerbjuder en speciell form av pedagogik som har\r\nanknytning till en ideell organisation eller som har\r\nandra liknande grunder. Det innebär bl.a. att\r\nfrikyrkliga trossamfund kan bedriva daghems- och\r\nfritidsverksamhet med statligt stöd, och det är bra.\r\nNu aviseras också att personaldrivna daghem skall\r\nfå statsbidrag.</pre><pre>Det finns inte något hinder för enskilda\r\nmedlemmar inom en församling tillhörande\r\nsvenska kyrkan att bilda en föräldraförening eller\r\nannan ideell förening med uppgift att driva daghem\r\neller fritidshem med en speciell inriktning.\r\nStatsbidrag kan då lämnas på samma villkor som i\r\növrigt gäller för kommuner och frikyrkliga\r\ntrossamfund.</pre><pre>Det är bra och ett steg i rätt riktning att förskolor\r\noch barnomsorg i kooperativ form eller\r\nstiftelseform kan få statsbidrag, också de med\r\nkristen inriktning, men det måste vara lika\r\nsjälvklart att kyrkans församlingar jämställs med\r\nandra trossamfunds församlingar när det gäller\r\nmöjligheten att få statsbidrag till\r\nbarnomsorgsverksamhet.</pre><pre>Med hänvisning till ovanstående vill jag till\r\nbiträdande socialministern ställa följande fråga:</pre><pre>Är regeringen beredd att medge statsbidrag till\r\nbarnomsorg i svenska kyrkans regi?</pre><pre>10 § Anmälan om frågor</pre><pre>Anmäldes att följande frågor framställts</pre><pre>den 9 oktober</pre><pre>1990/91:69 av Gullan Lindblad (m) till statsrådet\r\nMaj-Lis Lööw om invandrarverkets praxis i\r\nutvisningsärenden:</pre><pre>Av pressen i mitt hemlän -- Värmland -- har\r\nframgått att en 40-årig iranier, som förföljts och\r\ntorterats i sitt hemland hotas av utvisning enligt ett\r\nbeslut av invandrarverket.</pre><pre>Amnesty International har agerat i ärendet, och\r\nenligt en representant för denna organisation vore\r\nett återsändande till Iran en säker död för mannen\r\ni fråga. Ärendet skall nu bli föremål för ny\r\nbedömning.</pre><pre>Med anledning av detta ärende vill jag därför ställa\r\nföljande principiella frågor till invandrarministern.</pre><pre>Vilka rutiner för utvisning har SIV när en person\r\nsom torterats i Iran löper risk att bli utvisad dit? Är\r\ninvandrarministern beredd att låta företa en\r\növersyn av praxis för utvisning/avvisning i liknande\r\nfall?</pre><pre>1990/91:70 av Sten Andersson i Malmö (m) till\r\nförsvarsministern om JAS-projektet:</pre><pre>I Sydsvenska Dagbladet den 6 oktober 1990\r\nuttalade Roland Brännström (s), ledamot av\r\nförsvarskommittén och vice ordförande i\r\nförsvarsutskottet, följande: ''Inte säkert att JAS\r\nkan flyga.'' För Roland Brännström är inte ens\r\nJAS-anskaffningen självklar. Industrin har åtagit\r\nsig en uppgift och än är vi inte säkra på att JAS kan\r\nflyga och uppfylla alla de krav vi har, säger han.</pre><pre>Med tanke på de enorma skattepengar JAS-\r\nprojektet hitintills kostat och kommer att kosta\r\nframöver är uttalandet av en ledande\r\nförsvarspolitiker beklagligt och förvånansvärt.\r\nMedborgarna får intrycket att deras skattepengar\r\nanvänds mycket lättvindigt och att JAS-satsningen\r\när ett vågstycke där ingen vet utgången.</pre><pre>Är statsrådet beredd att uttala sitt stöd för JAS-\r\nprojektet?</pre><pre>1990/91:71 av Stig Bertilsson (m) till statsrådet Erik\r\nÅsbrink om följder på grund av ändrat\r\nräkenskapsår:</pre><pre>Fr.o.m. den 1 juli 1990 avskaffas rätten till brutet\r\nräkenskapsår för enskilda näringsidkare,\r\njordbrukare, dödsbon och handelsbolag. I vissa fall\r\nhar omläggningen till kalenderår visat sig medföra\r\noönskade och allvarliga konsekvenser, vilket torde\r\nha förbisetts i lagstiftningen.</pre><pre>Jag syftar på de likviditetsproblem som följer på\r\nregeländringen, speciellt för dem som haft brutet\r\nräkenskapsår per den 1 maj. Dessa företag ges\r\ningen möjlighet att förlänga räkenskapsåret\r\neftersom det då blir mer än 18 månader, vilket är\r\nmax. I stället uppstår den konsekvensen att man\r\n1991 kommer att åsättas två taxeringar. Man\r\nkommer nu att dubbeldebiteras B-skatt för 8\r\nmånader under 1990.</pre><pre>Detta förfaringssätt innebär att många företag\r\nhamnar i en akut likviditetskris. Därför är det\r\nnödvändigt med någon form av\r\növergångsbestämmelser, som överbryggar de\r\nlikviditetsproblem som för många kan innebära att\r\nman t.o.m. kommer på obestånd.</pre><pre>Vilka åtgärder ämnar finansministern vidta för att\r\nmotverka de likviditetsproblem som detta delbeslut\r\ni skatteomläggningen medför?</pre><pre>1990/91:72 av Gullan Lindblad (m) till civilministen\r\nom chefstjänsten vid den regionala\r\narbetslivsfonden i Värmland:</pre><pre>Chefstjänsten vid den regionala arbetslivsfonden i\r\nVärmland utannonserades i april 1990, och en\r\nvälmeriterad manlig sökande framfördes som den\r\ncentrala arbetslivsfondens förslag till regeringen.\r\nRegeringen återremitterade emellertid ärendet till\r\nfonden med uppdrag att i stället finna ett kvinnligt\r\nalternativ. Nästa beslut i ärendet togs den 16\r\naugusti, och nu tillsattes en kvinnlig\r\nchefstjänsteman, som inte sökt tjänsten men\r\nsärskilt ombetts att ta denna.</pre><pre>Jag har försökt förmå såväl jämställdhetsministern\r\nsom arbetsmarknadsministern att förklara\r\nprinciperna för tillsättningen, men de har bara\r\nhänvisat till varandra.</pre><pre>Jag frågar därför civilministern:</pre><pre>På vilka grunder beslöt regeringen att för\r\nVärmlands del inställa tillsättningen för att en\r\nkvinna skulle ''uppletas'' till posten?</pre><pre>Är det regeringens uppfattning att kvinnor resp.\r\nmän i fortsättningen skall ha villkorslöst företräde\r\nvid tillsättning av vissa tjänster?</pre><pre>På vilket sätt anser regeringen att ett dylikt\r\nförfarande främjar jämställdhet?</pre><pre>1990/91:73 av Ingrid Ronne--Björkqvist (fp) till\r\nutrikesministern om barn på institutioner i\r\nRumänien:</pre><pre>Nyligen har vi i Sverige skakats av skrämmande\r\nrapporter och fruktansvärda bilder av\r\ninstitutionsbarnens situation i Rumänien. Vi blir\r\nalla stumma av förskräckelse över att barn i dagens\r\nEuropa skall behöva leva under sådana vidriga och\r\nomänskliga förhållanden.</pre><pre>Rumänien har nyligen ratificerat FNs\r\nbarnkonvention. Konventionen innehåller\r\nbestämmelser avsedda att tillförsäkra barn\r\ngrundläggande rättigheter och att bereda barn\r\nskydd mot övergrepp och utnyttjande.</pre><pre>Rapporterna från Rumänien pekar tydligt på att\r\nman inte efterlever konventionen om barnets\r\nrättigheter.</pre><pre>Med anledning av det ovan anförda vill jag ställa\r\nföljande fråga:</pre><pre>Avser regeringen att inom FN aktualisera\r\nRumäniens uppenbara brister att leva upp till\r\nkonventionens krav om barnets rättigheter?</pre><pre>1990/91:74 av Bertil Måbrink (v) till\r\nutrikesministern om de rumänska barnen på\r\ninstitutioner:</pre><pre>När Ceausescuregimen störtades i Rumänien\r\navslöjades en rad ohyggligheter. Allra värst var\r\navslöjandena om hur föräldralösa barn och barn\r\nmed olika slags handikapp hade behandlats. Vi\r\nhoppades att dessa barn skulle får snabb hjälp och\r\natt de i fortsättningen skulle få all den kärlek,\r\nmänsklig värme och omvårdnad som ett barn måste\r\nha för att leva och utvecklas.</pre><pre>Av all den information som nu kommit fram står\r\ndet klart att barnen fortfarande lever i samma\r\nohyggliga misär och förnedring som före störtandet\r\nav diktatorn.</pre><pre>Det som nu sker är fruktansvärt och helt\r\noacceptabelt. Den inhumana behandlingen av\r\nbarnen är inte en intern rumänsk angelägenhet.\r\nDet måste vara det internationella samfundets\r\nskyldighet och kollektiva ansvar att se till att de\r\nbarn som spärrats in och behandlats på detta\r\navskyvärda sätt får den hjälp och mänskliga omsorg\r\nsom alla barn bör ha -- oavsett vilken del av världen\r\nde lever i.</pre><pre>Jag vill fråga utrikesministern:</pre><pre>Vilka initiativ har regeringen vidtagit och vilka\r\nytterligare initiativ tänker regeringen vidta för att\r\nhjälpa de utsatta rumänska barnen?</pre><pre>1990/91:75 av Berith Eriksson (v) till\r\nsocialministern om ett rabattsystem för p-piller:</pre><pre>Tonårsaborterna fortsätter att öka i alarmerande\r\ntakt. Sedan år 1983 har antalet ökat från 18 till 25\r\nper 1 000 flickor i åldrarna 15--18 år.</pre><pre>På ungdomsmottagningen i Gävle har det bedrivits\r\nen försöksverksamhet med subventionerade p-\r\npiller. Försöket har pågått i ett år, och under första\r\nhalvåret 1990 minskade antalet aborter med 30 %.\r\nProjektet innebär att reglerna för utskrivning av\r\nläkemedel inte följs beträffande p-piller, utan\r\nflickorna har kunnat få en årsförbrukning till en\r\nkostnad av 65 kr. mot tidigare tre månader för\r\nsamma summa.</pre><pre>Jag vill fråga om socialministern kan tänka sig att\r\ninföra ett rabattsystem för p-piller.</pre><pre>1990/91:76 av Berith Eriksson (v) till statsrådet\r\nMaj-Lis Lööw om praxis beträffande asylsökningar\r\nav iranska medborgare:</pre><pre>Den fundamentalistiska regimen i Iran torde i dag\r\nvara världens mest avskydda. Rapporter om\r\navrättningar, tortyr och förföljelse av oliktänkande\r\nkommer i lika stor utsträckning nu som tidigare.\r\nKhomeinis efterträdare, Irans nye ledare\r\nRafsanjani, för en liberal ekonomisk politik för att\r\nfå landet på fötter efter det långa kriget mot Irak.\r\nMen brotten mot de mänskliga rättigheterna har\r\ninte upphört, och den nya regimen begår ständigt\r\nnya brott.</pre><pre>Direktiv och praxis vid behandling av iranska\r\nasylärenden har tidigare varit generösa, och de\r\nflesta som kunnat peka på förföljelse har fått stanna\r\ni Sverige. Nu har sedan några månader praxis\r\nändrats så att de flesta kommer att avvisas.</pre><pre>Min fråga är:</pre><pre>På vilket sätt bedömer invandrarministern att\r\nsituationen, vad gäller mänskliga rättigheter i Iran,\r\nhar förändrats som motiverar en ändring av praxis i\r\nhandläggningen av irakiers asylärenden?</pre><pre>1990/91:77 av Berith Eriksson (v) till\r\njordbruksministern om handläggningen av\r\nersättningsärende om nödutfodring av renar:</pre><pre>Den 8 maj i år ställde jag en fråga till\r\njordbruksministern om länsstyrelsens i Norrbottens\r\nlän begäran om inlämnandet av fullständig\r\nrenlängd för att ersättning för nödutfodring av\r\nrenar skulle betalas ut.</pre><pre>Jordbruksministern ansåg sig då förhindrad att\r\nsvara på vad han ansåg om detta regelvidriga tilltag\r\neftersom ärendet bereddes i regeringsrätten och\r\ninte var avgjort. Han sade också att ''beredningen\r\nkommer att gå så snabbt som det överhuvudtaget är\r\nmöjligt''. Det har nu gått mer än sex månader och\r\närendet är ännu inte avgjort. Frågan kan inte vara\r\nså komplicerad. Det gäller bara att rätten tar\r\nställning i fråga om länsstyrelsens handlande i\r\närendet är förenligt med förordningen och\r\nlantbruksstyrelsens föreskrift om ersättning vid\r\nnödutfodring.</pre><pre>Min fråga är:</pre><pre>När kommer Talma och Rautasvouma samebyar att\r\nfå sitt överklagande prövat av regeringsrätten?</pre><pre>1990/91:78 av Annika Åhnberg (v) till\r\njordbruksministern om spannmålsöverskottet:</pre><pre>Årets skörd av spannmål är rekordstor.\r\nÖverskottet beräknas till 2 miljoner ton. På\r\nexportmarknaden inbringar spannmålen i dag\r\nunder 50 öre/kg, vilket leder till stora förluster,\r\neftersom riksdagens beslut i våras innebar ett\r\nspannmålspris på 1:30 kr./kg till producenten\r\noavsett var spannmålen avsätts.</pre><pre>Vänsterpartiets förslag, som ej vann gehör, innebar\r\nen radikal sänkning av spannmålspriset, vilket hade\r\ngjort dagens problem mindre. Det är nu angeläget\r\natt snabbt få klarhet i hur regeringen avser\r\nfinansiera kostnaderna för spannmålsöverskottet.</pre><pre>Det kan inte vara rimligt att finansiera kostnaderna\r\nvia höjda slaktdjursavgifter. Det motverkar ju i\r\nsjälva verket en del av målet med riksdagens beslut.\r\nI stället måste möjligheter till överlagring och\r\nbiobränsleproduktion analyseras. Jag vill fråga\r\njordbruksministern:</pre><pre>Vilka åtgärder avser regeringen vidta för att\r\nfinansiera kostnaderna för spannmålsöverskottet?</pre><pre>1990/91:79 av Annika Åhnberg (v) till\r\njordbruksministern om dispenser från skyldigheten\r\natt ha kor på bete:</pre><pre>Den nya djursskyddslagen från 1988 innebär att\r\ndjurhållningen skall baseras på ett större\r\nhänsynstagande till husdjurens behov.</pre><pre>Mjölkkor skall släppas ut på bete om inte särskilda\r\nskäl föreligger för dispens. För nystartare är det\r\nsällsynt med dispenser, men för jordbruk som fanns\r\nföre lagens tillkomst beviljas dispenser mer\r\ngeneröst. Det tycks särskilt gälla stora gårdar med\r\nhög grad av rationalisering och effektivisering i\r\nproduktionen, t. ex. Harpsund.</pre><pre>Ett alltför flitigt och slentrianmässigt\r\ndispensgivande förtar den nya lagens effekter. Jag\r\nvill därför fråga jordbruksministern:</pre><pre>Avser regeringen vidta åtgärder för att minska\r\nantalet dispenser från djurskyddslagen?</pre><pre>den 10 oktober</pre><pre>1990/91:80 avSten Andersson i Malmö (m) till\r\nsocialministern om aids:</pre><pre>Nyligen presenterades chockerande siffror över\r\nantalet aids-fall i Sverige, och den stora nyheten var\r\nen alarmerande ökning bland de heterosexuella.\r\nDet är t.o.m. så att antalet heterosexuellt\r\nnysmittade i dag dominerar.</pre><pre>Enligt uppgifter är det i huvudsak frågan om dels\r\nmänniskor från s.k. högriskområden, dels svenskar\r\nsom smittats på utlandsresan.</pre><pre>Det är därför allvarligt att ansvariga myndigheter\r\ninte informerar om detta faktum.</pre><pre>I dag upplever många situationen att det är\r\nviktigare att dölja var den ökande aids-smittan\r\nkommer ifrån, än att hindra spridning.</pre><pre>Vilka initiativ är statsrådet beredd ta med\r\nanledning av uppgifterna avseende nya aids-fall?</pre><pre>11 § Kammaren åtskildes kl. 19.31.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}