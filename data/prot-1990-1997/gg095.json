{"dokumentstatus":{"dokument":{"hangar_id":"2387602","dok_id":"GG095","rm":"1992/93","beteckning":"5","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"5","slutnummer":"0","datum":"1992-10-13 00:00:00","systemdatum":"2005-10-27 13:51:04","publicerad":"1992-10-13 00:00:00","titel":"Riksdagens snabbprotokoll 1992/93:5 Tisdagen den 13 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{A3A93925-26AE-4DF6-A26D-4365678BEEB4}","dokument_url_text":"http://data.riksdagen.se/dokument/GG095/text","dokument_url_html":"http://data.riksdagen.se/dokument/GG095","dokumentstatus_url_xml":"http://data.riksdagen.se/dokumentstatus/GG095","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:5</div>\r\n<div class=\"sidhuvud_datum\">Tisdagen den 13 oktober</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Meddelande om ändrad partitillhörighet</pre><pre>Andre vice talmannen meddelade att Annika\r\nÅhnberg anmält att hon inte längre tillhör\r\nVänsterpartiet.</pre><pre>2 §  Meddelande om information från\r\nregeringen</pre><pre>ANDRE VICE TALMANNEN:</pre><pre>Vid kammarens sammanträde torsdagen den 15\r\noktober kl. 14.30 lämnar statsminister Carl Bildt\r\n(m) information om det nordiska samarbetet.</pre><pre>3 §  Anmälan om frågor</pre><pre>Anmäldes att följande frågor framställts</pre><pre>den 8 oktober</pre><pre>1992/93:23 av Christina Linderholm (c) till\r\nkommunikationsministern om\r\nkommunikationsdepartementets ärendeberedning:</pre><pre>Flera olika frågor som berör storstadsmiljön\r\nbehandlas för närvarande inom\r\nkommunikationsdepartementet. Det gäller t.ex.\r\nBromma flygfält och den s.k. Dennisuppgörelsen.\r\nInom regeringen finns förutom det övergripande\r\nmiljöansvaret hos miljö- och\r\nnaturresursdepartementet också ett sektorsvis\r\nmiljöansvar hos varje fackdepartement.</pre><pre>Jag vill fråga kommunikationsministern:</pre><pre>Hur bedöms miljökonsekvenser av olika\r\nalternativa handlingslinjer när viktiga beslut som\r\npåverkar storstadsmiljön bereds inom\r\ndepartementet?</pre><pre>1992/93:24 av Margareta Viklund (kds) till\r\nsocialministern om gatubarn i Sverige:</pre><pre>I dag debatteras om vi i Sverige har barn som kan\r\nkallas gatubarn. Enligt vissa utredningar,\r\nvisserligen omdiskuterade, skall i Stockholms city\r\nfinnas en kärntrupp på ca 50 barn som skulle kunna\r\nkallas gatubarn. De har ingen eller mycket\r\nsporadisk kontakt med sina familjer. Av barn i\r\nåldern 12--18 år är det i Stockholmsområdet\r\nomkring 1 500 barn och ungdomar som under\r\nnågon del av ett år lever som gatubarn i city eller\r\ntillfälligt slår följe med gatubarn.</pre><pre>Socialdepartementet och Socialstyrelsen har i ett\r\nenkätsvar till Europarådet medgivit att Sverige har\r\ngatubarn/hemlösa barn.</pre><pre>Vad tänker socialministern göra för att inlemma\r\ndessa barn i samhället och för att förebygga\r\nförekomsten av gatubarn/hemlösa barn?</pre><pre>1992/93:25 av Dan Ericsson i Kolmården (kds) till\r\nnäringsministern om beloppsgränsen i\r\natomansvarighetslagen:</pre><pre>Marknadsdekonomin måste fungera så att alla\r\nolika typer av miljöstörande verksamheter är fullt\r\nut ansvariga för de skador som kan uppkomma på\r\nomgivningen i samband med driften, eller på grund\r\nav olycka. I atomansvarighetslagen finns en\r\nbeloppsbegränsning som innebär att innehavaren\r\nav en atomanläggning i dag bara är ansvarig upp till\r\n1 200 miljoner kronor. Detta belopp kommer inte\r\nräcka vid en stor olycka.</pre><pre>I regeringens proposition från oktober 1991 om\r\natomansvaret skriver man att ''utgångspunkten för\r\nden svenska lagstiftningen är att atomskador i\r\nförsta hand skall bäras av kärnkraftsindustrin''. Om\r\nmålet är att ansvaret skall bäras av\r\nkärnkraftsindustrin, då borde också lagstiftningen\r\nfölja detta.</pre><pre>I Tyskland har man upphävt beloppsbegränsningen\r\ni sin atomskadelagstiftning och de menar att det är\r\nförenligt med intentionerna i Pariskonventionen.</pre><pre>Är näringsministern beredd att låta\r\nmarknadsekonomin vara gällande även för\r\nkärnkraftsindustrin på det sätt som man är i\r\nTyskland?</pre><pre>1992/93:26 av Kent Olsson (m) till\r\njordbruksministern om skärgårdsbefolkningens\r\nrätt till fiske:</pre><pre>Enligt utredningen Ds 1992:70 ''Enklare\r\nfiskebestämmelser'', som nyligen presenterats,\r\nföreslås en begränsning av användandet av\r\nfiskeredskap. Utredningen föreslår bl.a. att en\r\nbegränsning till 6 hummertinor och 180 meter garn\r\ninförs. Detta skulle innebära ett stort intrång i\r\nurgamla vanor för den bofasta\r\nskärgårdsbefolkningen.</pre><pre>Vilka förändringar av utredningens förslag är\r\njordbruksministern beredd att göra så att\r\nskärgårdsbefolkningens urgamla rätt att fiska inte\r\nbegränsas?</pre><pre>1992/93:27 av Ulf Melin (m) till statsrådet Beatrice\r\nAsk om effektivare studier i skolan:</pre><pre>Regeringens ambition är att skapa Europas bästa\r\nskola. För att skapa denna skola förbereds och\r\ngenomförs ett antal viktiga förändringar: en ny\r\nläroplan, ett nytt betygssystem, fler fristående\r\nskolor, rätten att välja skola, ett bättre\r\nutvärderingssystem m.m. Det finns också\r\nanledning att se över arbetet i skolan.</pre><pre>I en nyligen publicerad ESO-rapport ''Hur bra är\r\nvi?'' (Ds 1992:83) tar man bl.a. upp arbetstiderna i\r\nskolan och i hemmet. Sverige tillhör de länder som\r\nhar det kortaste skolåret (180 dagar) tillsammans\r\nmed USA och Belgien. Japan har det i särklass\r\nlängsta (243 dagar). Om man ser till\r\nläxläsning/hemarbete ligger Belgien, Frankrike och\r\nNederländerna högst med 9,1 alternativt 7,4 och\r\n8,4 resp. 7,0 timmar/vecka, medan Sverige ligger\r\nlägst, med bara 2,3 timmar/vecka.</pre><pre>Enligt min mening är det inte realistiskt att förlänga\r\nskolåret, däremot är det med redovisade siffror\r\nsom underlag fullt möjligt att effektivisera\r\nstudierna genom att öka tiden för läxläsning och\r\nhemarbete.</pre><pre>Vilka åtgärder ämnar statsrådet vidta för att öka\r\nelevernas möjligheter att lära?</pre><pre>1992/93:28 av Sigge Godin (fp) till\r\narbetsmarknadsministern om tidigareläggning av\r\ninvesteringar inom järnvägsområdet:</pre><pre>Svensk järnvägsindustri är mycket\r\nkonkurrenskraftig och branschen utnyttjar den\r\nsenaste tekniken framgångsrikt. Tågtillverkningen\r\nengagerar mer än 500 små och stora företag på 100\r\norter i landet. Investeringar i nya tåg tillfaller\r\nnästan uteslutande svensk industri och skapar\r\ndärmed många svenska arbetstillfällen.</pre><pre>På grund av reducerade order från bl.a. SJ riskerar\r\nproduktionen att successivt avvecklas såväl i\r\nKalmar som i Örnsköldsvik fr.o.m. 1993.\r\nLångsiktigt innebär detta en nedläggning av svensk\r\njärnvägsfordonsindustri vilken innebär att\r\nytterligare 1 500 arbetstillfällen försvinner från\r\nABB Traction. Det betyder att det projekt som\r\nBanverket driver kommer att trafikeras enbart med\r\nimporterade fordon.</pre><pre>I uppgörelsen mellan regeringen och\r\nSocialdemokraterna aviseras tidigareläggning av\r\ninvesteringar i affärsverken för 1 000 miljoner\r\nkronor.</pre><pre>Jag vill med anledning av detta ställa följande fråga\r\ntill arbetsmarknadsministern: Anser regeringen att\r\navsätta några av dessa medel för investeringar inom\r\njärnvägsområdet?</pre><pre>1992/93:29 av Göthe Knutson (m) till\r\njustitieministern om skytteutbildning för intagna i\r\nkriminalvårdsanstalt:</pre><pre>En grupp interner på fängelset i Halmstad har fått\r\nutbildning i lerduveskytte med hagelgevär. Det\r\nskedde utanför fängelset i onsdags.\r\nAnstaltsledningen vid fängelset har arrangerat\r\nutbildningen. Enligt tidningsuttalande ingår\r\nskytteutbildningen i ett projekt för anpassning\r\ntillbaka till livet utanför fängelset!</pre><pre>Visst är det häpnadsväckande! Det påminner om\r\nhur en grupp interner för några år sedan fick resa\r\ntill fjällen på en kurs i bergsklättring.\r\nKriminalvårdsstyrelsen medgav då att utbildning\r\nsom underlättar rymning är mindre lämplig. Tydligt\r\när att sådan information bör upprepas. Exempelvis\r\nkan man tänka sig att gevärsbeväpnade fångar\r\nstruntar i lerduvorna och reser vapnen mot sina\r\nvaktare!</pre><pre>Vilka åtgärder avser justitiministern vidta i syfte att\r\nförhindra nya galna ''utbildningsprojekt'' inom\r\nkriminalvården?</pre><pre>1992/93:30 av Robert Jousma (nyd) till\r\nförsvarsministern om försvarsbeslutet:</pre><pre>Enligt regeringsformen är riksdagen folkets främsta\r\nföreträdare. Riksdagen stiftar lag, beslutar om\r\nskatt till staten och bestämmer hur statens medel\r\nskall användas. Under våren 1992 fattade riksdagen\r\nbeslut om försvarspolitiken. Regeringen har\r\ndärefter tillsammans med den socialdemokratiska\r\npartiledningen i princip upphävt det\r\nförsvarspolitiska beslutet, vilket alltså har skett\r\nutan riksdagens medverkan.</pre><pre>Vilka säkerhetspolitiska bedömningar låg till grund\r\nför regeringens uppgörelse med\r\nsocialdemokraterna?</pre><pre>1992/93:31 av Göthe Knutson (m) till\r\nkulturministern om behandlingen av vissa\r\nKosovoalbaners asylansökan:</pre><pre>Till min häpnad meddelas att de asylsökande\r\nKosovoalbanerna på herrgården i Koppom,\r\nriksbekant efter vandalisering nyligen, skall flyttas\r\ntill en annan flyktingförläggning i vårt land.</pre><pre>Enligt nyhetsmeddelanden har polisens förhör och\r\nutredning efter vandaliseringen av\r\nflyktingförläggningen i Koppom inte lett fram till\r\nnågot erkännande.</pre><pre>Kosovoalbanerna har, säger de, inte sett eller hört\r\nnågonting -- trots att inredning för hundratusentals\r\nkronor slogs sönder i herrgården.</pre><pre>Man frågar sig: Vad händer nu? Har fallet avskrivits\r\nav polisen? Har vårt samhälle kapitulerat inför\r\nKosovoalbanernas taktik? Enligt min uppfattning\r\när i nuläget samtliga på flyktinganläggningen i\r\nKoppom misstänkta för vandaliseringen.</pre><pre>Till kulturministern, tillika invandrarministern, vill\r\njag ställa frågan:</pre><pre>Hur länge dröjer det innan de misstänktas\r\nasylansökningar är behandlade och utvisning\r\nverkställd?</pre><pre>1992/93:32 av Ingegerd Sahlström (s) till\r\njustitieministern om nämndemäns kunskaper om\r\nvåldsbrott mot kvinnor:</pre><pre>Många människor har upprörts över domen i\r\nTrollhättans tingsrätt gällande våldtäkten på en 13-\r\nårig flicka. Med rätta har det blivit starka\r\nreaktioner efter domslutet.</pre><pre>Inom det Socialdemokratiska kvinnoförbundet har\r\nvi under många år fört en kamp mot kvinnovåldet.\r\nI dag talar vi åter om kvinnors rätt till kvinnofrid.\r\nLagar har skärpts till gagn för kvinnor som utsatts\r\nför våldsbrott.</pre><pre>Trots detta utdöms straff som dåligt tycks\r\növerensstämma med lagens mening. Man förvånas\r\noch upprörs över den kvinnosyn som fortfarande\r\ntycks råda bland människor som är satta att\r\ntillämpa lagen. Det är ytterst angeläget att\r\nsamhället tar de brott som kvinnor utsätts för på\r\nallvar och att lagstiftarens intentioner om ett\r\njämställt samhälle efterlevs.</pre><pre>Tänker justitieministern verka för att skärpa\r\nnämndemännens kunskaper gällande frågor som\r\nrör våld mot kvinnor?</pre><pre>1992/93:33 av Berith Eriksson (v) till\r\nutrikesministern om de etniska konflikterna i\r\nTurkiet:</pre><pre>Det har varit ett gemensamt intresse för den\r\nturkiska regimen och den kurdiska organisationen\r\nPKK att inga andra kurdiska politiska\r\norganisationer skall kunna utvecklas och etablera\r\nsig. Turkiet har med hänvisning till att den\r\nbekämpar terrorister bl.a. kunna undertrycka\r\nkurdernas krav på kulturella och språkliga\r\nrättigheter. Tills för helt nyligen förnekade man\r\nt.o.m. deras existens som folk.</pre><pre>Till följd av Turkiets politik har PKK kunnat växa\r\nsig allt starkare. Nu har händelserna utvecklats på\r\nett sätt, som håller på att glida båda sidorna ur\r\nhänderna.</pre><pre>I Turkiet finns enligt en del bedömare 15 miljoner\r\nkurder, varav cirka fem miljoner i andra provinser\r\nän de kurdiska. De etniska konflikterna växer\r\nsnabbt och oroväckande i hela landet. Etniska\r\nutrensningar av kurder har rapporterats från en del\r\nstäders bostadsområden.</pre><pre>Jag vill fråga utrikesministern:</pre><pre>-- Vilka initiativ är regeringen beredd att ta för att\r\nförhindra att man i Turkiet får en utveckling\r\nliknande den i det f.d. Jugoslavien?</pre><pre>1992/93:34 av Berith Eriksson (v) till\r\nutrikesministern om förklaring till inrättandet av\r\nett krigsråd i Turkiet:</pre><pre>Turkiska tidningar spekulerar just nu om riskerna\r\nför en militärkupp och rent av inbördeskrig. Ett\r\nslags militärkupp kan ju sägas redan vara\r\ngenomförd i praktiken i och med att säkerhetsrådet\r\nsatts åt sidan och ett s.k. krigsråd inrättats.</pre><pre>Detta är en oroväckande utveckling, och mot\r\nbakgrund av det konfliktfyllda läget på Balkan\r\nborde ESK agera.</pre><pre>Jag vill därför fråga utrikesministern:</pre><pre>-- Har regeringen eller avser regeringen att inom\r\nramen för ESK-processen begära en förklaring från\r\nTurkiet om åtgärden att inrätta ett krigsråd?</pre><pre>1992/93:35 av Eva Zetterberg (v) till statsministern\r\nom reformer på handikappområdet:</pre><pre>Det råder oklarheter och förvirring när det gäller\r\npengar till att genomföra det som en enig\r\nhandikapputredning föreslagit för att förbättra de\r\nhandikappades livssituation.</pre><pre>Ena dagen kommer försäkringar från\r\nsocialdepartementet om att pengar finns till dessa\r\nreformer och nästa dag förklarar statsministern att\r\nvi inte har råd och att de handikappade får vänta\r\ntills ekonomin blir bättre. Jag tycker det är viktigt\r\natt det ges klara och raka besked om hur det\r\nförhåller sig med handikappreformerna.</pre><pre>Jag vill därför fråga statsministern:</pre><pre>-- Kommer regeringen att genomföra\r\nhandikapputredningens förslag till reformer på\r\nhandikappområdet under denna valperiod?</pre><pre>1992/93:36 av Berith Eriksson (v) till statsrådet Alf\r\nSvensson om åtgärder mot kränkningar av de\r\nmänskliga rättigheterna i Turkiet:</pre><pre>Alarmerande rapporter kommer från Turkiet om\r\nsystematiska och mycket grova kränkningar av de\r\nmänskliga rättigheterna. Stiftelsen för mänskliga\r\nrättigheter i Turkiet (Türkiye Insan Haklari Vakfi)\r\nhar lämnat en 39-sidig redogörelse för ohyggliga\r\növergrepp från såväl polis, militär som PKK-\r\nanhängare avseende tiden 8 september till 6\r\noktober i år. Tortyr, mord utförda av kända eller\r\nokända förövare, försvinnanden och godtyckliga\r\nfrihetsberövanden förekommer i oerhört stor\r\nomfattning.</pre><pre>Jag vill därför fråga statsrådet Alf Svensson:</pre><pre>Vilka åtgärder tänker regeringen vidta för att\r\nprotestera mot Turkiets brott mot de mänskliga\r\nrättigheterna och för att förmå Turkiet att upphöra\r\nmed fortsatta kränkningar?</pre><pre>1992/93:37 av Berith Eriksson (v) till\r\nutrikesministern om FN-embargot för Irak:</pre><pre>Under Gulfkriget bombades infrastrukturen\r\nsönder och samman även i den kurdiska delen av\r\nIrak. Nu är det till följd av FN-embargot mot Irak\r\ninte möjligt att införa teknisk utrustning och\r\nmateriel, som erfordras för att exempelvis\r\nåteruppbygga telefonförbindelser och\r\nelförsörjning. Det är också nödvändigt att införa\r\ndrivmedel för motorfordon och fotogen för\r\nuppvärmning av bostäderna. Nu hugger man ner\r\nden lilla skog som finns, frutkträd och annat\r\nbrännbart, och det får ju konsekvenser för miljön i\r\nframtiden.</pre><pre>FN:s beslut att skydda kurderna får inte leda till att\r\nkurderna skyddas till döds. Deras isolering från\r\nomvärlden, kommunikationssvårigheterna inne i\r\nlandet liksom bristande el- och bränsleförsörjning\r\nmedför stora påfrestningar för kurderna. Det hotar\r\nden fortsatta demokratiuppbyggnaden och deras\r\növerlevnad.</pre><pre>Jag vill fråga utrikesministern:</pre><pre>På vilket sätt avser regeringen att verka för att FN-\r\nembargot hävs för den kurdiska delen av Irak?</pre><pre>1992/93:38 av Bengt Hurtig (v) till\r\nkommunikationsministern om\r\npersonalnedskärningarna vid SJ Gods:</pre><pre>För att uppnå målet att SJ skall gå med vinst till\r\nkommande årsskifte avskedas nu hundratals\r\nanställda från SJ Gods. I Norrbottens län hotas 75\r\nSJ-anställdas arbeten.</pre><pre>Åtgärderna i Europa för att föra över godstrafik till\r\njärnväg kan inom något år slå igenom också i vårt\r\nland samtidigt som konjunkturen förbättras. I en\r\nsådan framtid kan SJ Gods på grund av\r\nnedskärningar av personal stå utan kapacitet att\r\nmöta hela efterfrågan. Under tiden har arbetslösa\r\njärnvägsarbetare kostat samhället tiotals miljoner\r\nkronor.</pre><pre>-- Är kommunikationsministern beredd att ta något\r\ninitiativ för att minska de planerade avskedandena\r\nvid SJ Gods?</pre><pre>1992/93:39 av Ingela Mårtensson (fp) till\r\nutrikesministern om åtgärder mot kränkningar av\r\nde mänskliga rättigheterna i Turkiet:</pre><pre>Situationen i östra Turkiet har försämrats påtagligt\r\nden senaste tiden. Amnesty International\r\nrapporterar om allt värre övergrepp. Bl.a. lever en\r\nmängd författare, journalister och parlamentariker\r\nunder dödshot.</pre><pre>Sverige kommer att överta ordförandeskapet i den\r\neuropeiska säkerhetskonferensen ESK i december\r\ni år. I regeringensförklaringen framhöll\r\nstatsministern att ''det innebär ett stort ansvar när\r\ndet gäller att söka lösningar på konflikter och\r\nförebygga kriser på vår kontinent och ger Sverige\r\nmöjlighet att spela en viktig roll i utformningen av\r\nen ny freds- och samarbetsordning i Europa.''</pre><pre>Mot denna bakgrund vill jag fråga\r\nutrikesministern:</pre><pre>Kommer Sverige att ta upp frågan om det ökade\r\nvåldet och de allt grövre brotten mot mänskliga\r\nrättigheter i Turkiet vid ESK:s ministermöte i\r\nStockholm i december?</pre><pre>1992/93:40 av Lennart Brunander (c) till\r\njordbruksministern om kontrollen av importerat\r\nkött:</pre><pre>Den ökade internationaliseringen med bl.a. en\r\nökad import av livsmedel från andra länder har\r\nfördelar men också risker. Reglerna för hur\r\nproduktionen och tillverkningen av livsmedel sker\r\när inte desamma i Sverige och ute i Europa. I\r\nmånga länder, från vilka livsmedelsprodukter i dag\r\nimporteras, är kontrollen bristfällig.</pre><pre>Nu aktuellt fall är kött importerat från Danmark\r\ndär en hög andel av köttet innehöll\r\nsalmonellabakterier. De aktuella partierna har\r\nstoppats men grundfrågan kvarstår: Är vår\r\nberedskap på detta område och de krav vi ställer på\r\nkontrollen tillräcklig?</pre><pre>Eftersom en ökad andel av det köttet vi äter\r\nimporteras är det en viktig fråga för alla\r\nkonsumenter: Kan jag känna mig säker på det kött\r\njag köper?</pre><pre>Frågans vikt understryks av att ett ökat antal\r\npersoner i Sverige insjuknar i salmonella. En\r\ndominerande del har ätit just importerat kött.</pre><pre>Jag anhåller att få ställa följande fråga till\r\njordbruksministern:</pre><pre>Vad kommer jordbruksministern att göra för att\r\nförstärka kontrollen så att salmonellasmittat kött\r\ninte kommer ut till konsumenten?</pre><pre>1992/93:41 av Karin Starrin (c) till justitieministern\r\nom straffutmätningen vid sexualbrott mot barn:</pre><pre>I prop. 1991/92:35 förordades en ändring i\r\nbrottsbalkens bestämmelser om sexualbrott.\r\nÄndringen i brottsbalken motiveras av att man vill\r\nstärka skyddet för barn och ungdom mot att bli\r\nutnyttjade i sexuella sammanhang samt i\r\nstrafflagstiftningen markera allvaret i sexuella\r\növergrepp mot barn och ungdomar.</pre><pre>I bestämmelserna om straffutmätning fördes offrets\r\nlåga ålder in såsom en omständighet som särskilt\r\nskall beaktas vid bedömning om gärningen skall\r\nanses grov.</pre><pre>Jag har under senare tid fått flera synpunkter på\r\ntillämpningen av lagstiftningen i olika rättsfall.\r\nExempelvis kan nämnas den debatt som\r\nförorsakats av ett domstolsbeslut där\r\ngärningsmannen ej dömdes efter den strängare\r\nstraffsatsen trots offrets ringa ålder på 13 år. De\r\nsynpunkter som framförts till mig visar på ett stort\r\nmissnöje med tillämpningen av lagstiftningen i\r\närenden där unga människor utsatts för\r\nsexualbrott. Som jag ser det indikeras här en\r\ndiskrepans mellan det allmänna rättsmedvetandet\r\noch den faktiska tillämpningen.</pre><pre>Mot denna bakgrund vill jag fråga statsrådet:</pre><pre>Överväger den svenska regeringen göra en ny\r\növersyn och vidta lagstiftningsåtgärder där\r\nrekvisitet låg ålder vid bedömning av gärningens\r\nstraffvärde skärps och än klarare markeras?</pre><pre>1992/93:42 av Lennart Daléus (c) till\r\njustitieministern om ökat skydd för våldshotade\r\nkvinnor:</pre><pre>Nu påbörjas verksamhet med livvakter till särskilt\r\nhotade kvinnor.</pre><pre>Avser regeringen att också pröva möjligheten att\r\npunktbevaka de aktuella våldsverkarna?</pre><pre>1992/93:43 av Lennart Daléus (c) till\r\nnäringsministern om avveckling av kärnkraften:</pre><pre>I dag står fem svenska kärnreaktorer stilla av\r\nsäkerhetsskäl. Samtidigt redovisas elöverskott för\r\nflera år framöver. Överskottet uppgår till minst 10\r\nTwh per år vilket motsvarar två mindre reaktorer.\r\nÖverskottet är beräknat med utgångspunkterna att\r\nalla nödvändiga säkerhetsmarginaler skall finnas.</pre><pre>Energiuppgörelsen ligger fast vilket innebär att\r\nkärnkraften skall vara avvecklad senast år 2010.</pre><pre>Avser regeringen att mot denna bakgrund nu vidta\r\nkonkreta åtgärder för att påbörja avställningen och\r\ndärmed avvecklingen av kärnkraften?</pre><pre>1992/93:44 av Ingvar Johnsson (s) till\r\nkommunikationsministern om nedläggning av\r\nstationer i Älvsborgs län:</pre><pre>Enligt uppgift i massmedia kommer SJ i sin\r\nkommande treårsplan att förorda nedläggning av\r\nstationer och en begränsning av öppethållandet på\r\nvissa andra stationer.</pre><pre>I Älvsborgs län skulle enligt dessa uppgifter\r\nstationerna i Åmål, Vänersborg och Trollhättan\r\nberöras. Dessa stationer betjänar befolkningen i en\r\nstor region och har stor betydelse för\r\ntrafikförsörjningen. Förslaget skulle påverka\r\nmöjligheterna att behålla och utveckla en bra\r\npersontrafik.</pre><pre>Jag vill därför ställa följande fråga:</pre><pre>Avser kommunikationsministern att vidta åtgärder\r\nför att förhindra SJ att lägga ner eller begränsa\r\nöppethållandet vid de nämnda stationerna?</pre><pre>den 12 oktober</pre><pre>1992/93:45 av Lars Sundin (fp) till statsrådet\r\nBeatrice Ask om Skolverkets föreskrifter om\r\nuppgiftsinsamling:</pre><pre>Skolverket har gett ut nya föreskrifter om\r\nuppgiftsinsamling från skolhuvudmännen\r\n(SKOLFS 1992:8).</pre><pre>Föreskrifterna lägger en omfattande\r\nuppgiftsskyldighet på bl.a. kommuner och\r\nlandsting. Kommunerna skall exempelvis för varje\r\nlärare och skolledare ange personnummer,\r\nbefattning, fastställd undervisningstid, tillfällig\r\nundervisning, tillfällig frånvaro, tjänstgöringens\r\nomfattning, eventuell tjänstledighet samt\r\nanställningsslag.</pre><pre>Lokalkostnader skall redovisas uppdelade på\r\nlönekostnader (exkl. personalomkostnader),\r\nkapitalkostnader och övriga kostnader för lokaler.</pre><pre>Många kommuner och landsting befinner sig i en\r\nutomordentligt pressad ekonomisk situation med\r\nstarka behov av att rationalisera sin verksamhet. I\r\ndet läget är det förvånande att statsmakterna på\r\ndetta sätt tynger dem med omfattande\r\nadministrativa pålagor av tvivelaktigt värde.</pre><pre>Mot denna bakgrund vill jag fråga skolministern:</pre><pre>Vilka åtgärder avser regeringen att vidta med\r\nanledning av de aktuella föreskrifterna från\r\nSkolverket?</pre><pre>\r\n4 §  Svar på frågorna 1992/93:33, 34 och 39 om\r\nåtgärder mot kränkningar av de mänskliga\r\nrättigheterna i Turkiet m.m.</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Herr talman! Ingela Mårtensson har frågat mig om\r\nSverige kommer att ta upp frågan om det ökade\r\nvåldet och de allt grövre brotten mot mänskliga\r\nrättigheter i Turkiet vid ESK:s ministermöte i\r\nStockholm i december. Berith Eriksson har frågat\r\nmig om regeringen avser att inom ramen för ESK-\r\nprocessen begära en förklaring från Turkiet om\r\nåtgärden att inrätta ett krigsråd. Berith Eriksson\r\nhar också frågat vilka initiativ regeringen är beredd\r\natt ta för att förhindra att man i Turkiet får en\r\nutveckling liknande den i Jugoslavien. Jag avser att\r\nbesvara dessa frågor i ett sammanhang.</pre><pre>Innan jag går in på svaret vill jag påpeka att jag i ett\r\nfrågesvar den 31 mars i år berörde bakgrunden till\r\nfrågeställningen.</pre><pre>Frågorna om de mänskliga rättigheterna och\r\nsäkerhetssituationen i Turkiet är intimt\r\nförknippade med kurdernas ställning i landet.\r\nKurder finns i alla delar av Turkiet. Många har\r\nassimilerats och integrerats i det turkiska\r\nsamhället. Ett antal ledande turkiska företrädare\r\nhar kurdiskt ursprung. Den största delen av\r\nkurderna bor dock i sydöstra delarna av landet och\r\nhävdar sin självklara rätt till egen kultur och eget\r\nspråk. Denna folkgrupp har under lång tid utsatts\r\nför en hårdhänt assimileringspolitik. En viss lättnad\r\ni bestämmelserna har iakttagits under senare år.\r\nSpråkförbudet upphävdes t.ex. 1991.</pre><pre>Den hårdhänta politiken har gynnat underjordiska\r\norganisationer av terroristorganisationen PKK:s\r\ntyp. PKK drar sig inte för våld mot civila i sin kamp\r\nför en separat kurdisk stat på marxist-leninistisk\r\ngrund. Men PKK åtnjuter svagt stöd även i den\r\nsydöstra delen av Turkiet. Däremot är stödet starkt\r\nför lokalt kurdiskt medinflytande. Ett tjugotal\r\nlokala kurdiska kandidater invaldes i parlamentet\r\nför ett år sedan, och dessa har bildat ett parti vid\r\nnamn HEP. Den nya turkiska regeringen införde\r\nockså strax efter sitt tillträde en rad åtgärder i\r\nliberaliserande riktning. Ett ministerium för\r\nmänskliga rättigheter har inrättats, en lag om\r\nkortare häktningstider har antagits liksom en\r\nliberalare arbetsmarknadslagstiftning.</pre><pre>Under senare tid har striderna mellan regeringens\r\nsäkerhetsstyrkor och PKK trappats upp. Åtskilliga\r\nrapporter om övergrepp och förföljelser\r\nförekommer från båda sidor.</pre><pre>Herr talman! Alla regeringar har en självklar\r\nskyldighet att bekämpa terroristverksamhet. Det är\r\ndock viktigt att detta sker i enlighet med\r\ndemokratiska principer och inom ramen för den\r\ninternationella rättsordningen.</pre><pre>Det internationella samfundet kommer även\r\nfortsättningsvis att behöva göra stora insatser i\r\nsydöstra Europa och Mellanöstern för att bidra till\r\nkonfliktlösning och en fredlig och demokratisk\r\nutveckling, samt förhindra spridning av de krig och\r\nkonflikter som pågår. Turkiet är i flera av dessa\r\nsammanhang en viktig aktör, som kan göra\r\nbetydande insatser för att öka stabiliteten såväl på\r\nBalkan som i Kaukasus, Centralasien och\r\nMellanöstern.</pre><pre>Desto viktigare är att Turkiet inom sina egna\r\ngränser tillämpar en demokratisk rättsordning. Vi\r\nanser att Turkiet måste acceptera en enskild\r\nklagorätt till Europadomstolen i Strasbourg som är\r\ntillämplig i alla delar av landet. Turkiets hantering\r\nav de mänskliga rättigheterna i sitt eget land är av\r\nstor betydelse när landet söker en ökad integration\r\ni det europeiska samarbetet. Turkiet har självfallet\r\nsom ESK-medlem gjort åtaganden att respektera\r\nESK:s principer om demokratiska och mänskliga\r\nrättigheter.</pre><pre>Uppgifterna om att ett krigsråd skulle ha upprättats\r\ni Turkiet har jag inte kunnat få bekräftade. Jag\r\navstår därför från kommentarer om detta.</pre><pre>Olikheterna mellan situationen i Jugoslavien och\r\nTurkiet är påtagliga. Kurdfrågan är Turkiets\r\ndominerande etniska problem, medan Jugoslavien\r\noch Balkan i övrigt har ett otal sådana. Jugoslavien\r\nvar också fram till sitt sönderfall en\r\nkommunistdiktatur, medan Turkiet har genomgått\r\nen stadig utveckling i demokratisk riktning under\r\n80-talet.</pre><pre>Anf. 2  BERITH ERIKSSON (v):</pre><pre>Herr talman! Fru utrikesminister! Jag ber om\r\nursäkt för att jag kom litet sent. Jag hade\r\nmissuppfattat tiden och trodde att vi började 14.30\r\ni dag.</pre><pre>Jag har snabbt hunnit läsa igenom\r\nutrikesministerns svar, och jag noterar naturligtvis\r\natt det är större skärpa i det än vad det har varit i\r\nsvar på frågor om Turkiet som jag har ställt tidigare.\r\nDet är mycket glädjande.</pre><pre>Jag har -- liksom även utrikesdepartementet, om\r\njag har förstått det rätt -- fått ta del av några\r\nrapporter, bl.a. från Lord Avenbury, som är\r\nordförande i kommittén för mänskliga rättigheter i\r\nparlamentet i Storbritannien och som gjorde en\r\nresa till Turkiet i början av september, samt från\r\nBritish Royal Institute. I båda dessa rapporter sägs\r\natt detta är en konflikt som riskerar att sprida sig\r\ntill andra städer i Turkiet, och det kan sluta verkligt\r\nilla.</pre><pre>Jag har också fått ta del av reaktionerna i andra\r\nländer, bl.a. i Storbritannien, Tyskland, Holland\r\noch Schweiz. I Holland har man t.ex. tagit initiativ\r\nför att denna fråga skall tas upp på ESK:s\r\ndagordning.</pre><pre>Jag undrar om utrikesministern har fått ta del av de\r\nhär planerna. Vad förbereder man i\r\nutrikesdepartementet?</pre><pre>Anf. 3  INGELA MÅRTENSSON (fp):</pre><pre>Herr talman! Jag tackar utrikesministern för svaret.</pre><pre>Jag är medveten om att den här frågan togs upp i\r\nkammaren innan vi gjorde sommaruppehåll, och\r\nanledningen till att jag tar upp den igen är just att\r\nsituationen i Turkiet har förvärrats, vilket är högst\r\nalarmerande.</pre><pre>I svaret finns det vissa delar som jag vill ta upp,\r\nbl.a. När det sägs att många kurder har assimilerats\r\ni det turkiska samhället och att de inte bara bor i de\r\nsydöstra delarna av Turkiet utan även i andra delar.\r\nDet är riktigt, men merparten av kurderna och\r\ndärmed problemen finns i de sydöstra delarna. Jag\r\nhar själv träffat kurder som har försökt söka arbete\r\ni andra delar av Turkiet, men de har påtagliga\r\nsvårigheter, på grund av att det sker en\r\ndiskriminiering av kurder i hela Turkiet.</pre><pre>Det sägs också att premiärministern har planer på\r\natt försöka förmå flera kurder att flytta från\r\nsydöstra Turkiet. Det är en vanlig procedur för att\r\nassimilera en minoritet och inte ta hänsyn till dess\r\nrättigheter, dess egen kultur osv.</pre><pre>Det sägs i svaret att det finns parlamentariker från\r\nde olika kurdiska delarna, och det är riktigt. Men\r\njag läste häromdagen en Amnestyrapport med en\r\nlista på 17 namngivna kurdiska parlamentariker\r\nsom hotas till döden på grund av sitt engagemang\r\nför kurdernas sak. Amnesty går nu ut och ber att\r\nman skall agera för de här personernas rättigheter.\r\nDet borde självklart respekteras att en\r\nparlamentariker fungerar på det sättet i en\r\ndemokrati.</pre><pre>Jag får ta upp frågan om striderna mellan PKK och\r\nturkiska regeringsföreträdare i mitt nästa inlägg.</pre><pre>Anf. 4  Utrikesminister MARGARETHA AF\r\nUGGLAS (m):</pre><pre>Herr talman! Bättre sent än aldrig, skulle jag kunna\r\nsäga. Jag är glad när de frågeställare som jag har\r\nmöjlighet att diskutera med också finns här i\r\nkammaren. Det är tråkigt att hålla monologer.</pre><pre>Det som Berith Eriksson tog upp i fråga om de olika\r\nrapporterna har en mycket intressant aspekt. Det\r\nvisar både att det finns en stark internationell\r\nuppmärksamhet på skeendet i Turkiet och att det\r\nfinns en öppenhet, som gör att de olika rapporterna\r\noch besöken kan komma till stånd. Det är mycket\r\nväsentligt.</pre><pre>Kurdfrågan i Turkiet är mycket mångfasetterad.\r\nDet är så, Ingela Mårtensson, att många mycket\r\nledande företrädare i Turkiet har kurdiskt\r\nursprung. Många kurder är helt och hållet\r\nintegrerade i det turkiska samhället. Samtidigt har\r\nkurderna i sydöstra Turkiet på många sätt en\r\nbesvärlig situation, som jag har beskrivit i mitt svar.</pre><pre>Det är väsentligt att det internationella samfundet,\r\noch naturligtvis också Sverige, både bilateralt och\r\näven multilateralt, fortsätter dialogen med Turkiet\r\noch företrädare för Turkiets regering och\r\nparlament. Det är ju på det sättet som omvärlden\r\nhar möjlighet att visa sitt betydande intresse för den\r\nhär frågan och därmed även att utöva en stödjande\r\nfunktion när det gäller att förbättra kurdernas\r\nställning. Vi ser nu ett ökat våld, vilket är att\r\nbeklaga, och vi hoppas i stället återigen få se en\r\nrörelse i riktning mot ökad respekt för kurdernas\r\netniska och mänskliga rättigheter.</pre><pre>Anf. 5  BERITH ERIKSSON (v):</pre><pre>Herr talman! I sydöstra Turkiet, i Kurdistan, bor tio\r\nmiljoner kurder. Att det finns enstaka kurder som\r\nhar nått högt uppsatta poster i samhället tror jag\r\ninte har så stor betydelse i sammanhanget.</pre><pre>När det gäller öppenheten och möjligheten att\r\npåverka, krävs det verkligen att de krav som ställs i\r\nolika länder backas upp och följs upp av andra av\r\nESK:s medlemsländer. Det är tragiskt att det skall\r\nbehöva gå så långt som det har gjort i Turkiet. Det\r\nhar varit och är fortfarande möjligt att påverka\r\nskeendet, men det måste tas mycket större krafttag\r\nnär det gäller att påverka Turkiet än vad som har\r\ngjorts hittills.</pre><pre>Lord Avenbury säger i sin rapport, som jag\r\nnämnde, att sådana här utrensningar inte har\r\nförekommit i Europa sedan Stalins tid. Det är\r\nganska hårda ord om vad som sker här.</pre><pre>Anf. 6  INGELA MÅRTENSSON (fp):</pre><pre>Herr talman! Jag skulle vilja ta upp frågan om\r\nPKK. Det handlar inte bara om turkiska\r\nsäkerhetsstyrkor mot PKK. Den 19 augusti 1992\r\ngick man t.ex. in i staden Sirnak och sköt vilt mot\r\nbefolkningen. Det är civilbefolkningen som\r\nkommer till skada. Att PKK också utför\r\nterroristdåd mot civilbefolkningen gör inte saken\r\nbättre för de kurder som bor i området. Men det är\r\ninte på det här viset man skall bekämpa PKK.</pre><pre>Det står i svaret att ett land måste följa\r\ndemokratiska spelregler om man skall framställa\r\nsig som ett demokratiskt land. Då kan man inte\r\ntrappa upp våldet. Man måste se till att den\r\nkurdiska befolkningen får de självklara rättigheter\r\nden har, som en minoritet.</pre><pre>Det är inte bara PKK:are som kommer till skada.\r\nAmnesty har en lista som upptar även författare\r\noch journalister. Sedan februari har nio journalister\r\ndödats.</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Herr talman! Jag vill ta tillfället i akt och betona\r\nnågot som är ett faktum, nämligen att Sverige när\r\nvi för bilaterala samtal med företrädare för Turkiets\r\nregering alltid tar upp frågan om de mänskliga\r\nrättigheterna och de kulturella rättigheterna för\r\nkurderna. Det är ett stående tema i våra samtal.</pre><pre>Anf. 8  BERITH ERIKSSON (v):</pre><pre>Herr talman! Sedan jag kom in i riksdagen 1988 och\r\nbörjade ställa frågor av denna art, har jag alltid fått\r\nsvaret att Sverige i sina bilaterala samtal med\r\nTurkiet tar upp detta. Men det har verkligen inte\r\nlett till något resultat. The British Royal Institute\r\nsäger att när dialogen mellan folket och regeringen\r\nbröt samman, rasade hela den politiska strategin.\r\nDärför har regeringen i dag ingen annan lösning än\r\nmilitär.</pre><pre>Sedan ett år har fler än 100 människor avrättats av\r\ndödspatruller. Regeringens politik går ut på att\r\ndriva ut folket från städer och byar. Man försöker\r\nnu tömma staden Sirnak, med 90 000 invånare.\r\nÖzal säger också att området inte går att utveckla\r\noch att människorna snart kommer att flytta\r\nvästerut. Det är en märklig politik.</pre><pre>Anf. 9  INGELA MÅRTENSSON (fp):</pre><pre>Herr talman! Det är bra att Sverige i bilaterala\r\nsamtal med Turkiet tar upp den brist på mänskliga\r\nrättigheter som råder, inte minst när det gäller den\r\nkurdiska befolkningen men även andra minoriteter\r\ni Turkiet. Det som förvånar mig är att frågan inte\r\nmera kommit upp i ESK-processen.</pre><pre>Utrikesministern ger inte riktigt svar på min fråga\r\nom Sverige är berett att ta initiativ i ESK under\r\nministermötet eller den närmaste tiden.\r\nUtrikesministern har ju nu som ordförande\r\nmöjlighet att påverka agendan. Det vore bra om\r\nman inom ESK tog upp frågan med Turkiet direkt.\r\nJag har som observatör ansett att man inte har gjort\r\ndet tillräckligt hittills. Man borde också skicka dit\r\nen delegation för att observera förhållandena.</pre><pre>Anf. 10  Utrikesminister MARGARETHA AF\r\nUGGLAS (m):</pre><pre>Herr talman! Det är inte korrekt som Berith\r\nEriksson säger att ingenting har hänt. När den nya\r\nturkiska regeringen tillträdde vidtog man en rad\r\nåtgärder i liberaliserande och förbättrande riktning\r\nför kurderna. Den senaste tiden har som vi vet en\r\nupptrappning av våldet skett. PKK har spelat en\r\nstor roll för att detta har skett. Vi vet att det begås\r\növergrepp från båda sidor. Men vi måste skilja på\r\nfrågan om kurderna och PKK. Det tycker jag inte\r\natt frågeställarna gör. Det är allmänt omvittnat att\r\nPKK är en terroristorganisation.</pre><pre>Under senare tid har påtagliga saker hänt. Vi har\r\nkunnat se att de irakiska kurderna faktiskt gör\r\ngemensam sak med Turkiet för att bekämpa PKK-\r\nbaser. Man måste skilja på kurdfrågan och vad som\r\nsker i PKK:s regi. Det är oerhört väsentligt.</pre><pre>Anf. 11  BERITH ERIKSSON (v):</pre><pre>Herr talman! Det är just det vi försöker göra. Vi har\r\ninte tagit parti för PKK:s agerande. Men det kan\r\ninte vara möjligt att Turkiet år efter år skall kunna\r\nhärja och närmast gå bärsärkagång i dessa\r\nprovinser under täckmanteln att man bekämpar en\r\nterroristorganisation. Enligt rapporten från the\r\nBritish Royal Institute har USA och Storbritannien\r\nbörjat klaga på premiärminister Demirel, eftersom\r\nhan har avstått från att göra sina utlovade reformer\r\ntill regeringspolitik. Det är sanningen. Demirel\r\nlovade en massa saker, men har på intet sätt omsatt\r\ndet i verkligheten. Läget har hela tiden försämrats.</pre><pre>Anf. 12  INGELA MÅRTENSSON (fp):</pre><pre>Herr talman! Jag vill också absolut ta avstånd från\r\ndet sätt på vilket PKK bedriver terror. Jag tror inte\r\natt man över huvud taget kan nå fram till några\r\nlösningar genom våld. Det gäller både PKK och de\r\nturkiska säkerhetsstyrkorna. Jag tar avstånd från\r\nallt våld. Men genom att Turkiet trappar upp våldet\r\nger man näring för den terroristorganisation som\r\nfinns.</pre><pre>Man måste finna andra metoder för att komma till\r\nrätta med problemen, så att PKK också försvinner\r\nur bilden, med de metoder som den organisationen\r\nanvänder sig av. Jag vill klart säga ifrån att jag inte\r\nställer mig bakom de metoderna.</pre><pre>Överläggningen var härmed avslutad.</pre><pre>5 §  Svar på fråga 1992/93:37 om FN-embargot\r\nför Irak</pre><pre>Anf. 13  Utrikesminister MARGARETHA AF\r\nUGGLAS (m):</pre><pre>Herr talman! Berith Eriksson har frågat mig om\r\nregeringen avser att verka för att FN-embargot\r\nhävs för den kurdiska delen av Irak. Frågan ställs\r\nmot bakgrund av den kurdiska befolkningens\r\nutsatta och prekära humanitära situation i norra\r\nIrak.</pre><pre>Regeringen har sedan lång tid med oro följt den\r\nkurdiska befolkningens svåra situation i norra Irak,\r\noch vi ser nu allvarligt på FN:s information om ett\r\nförsämrat humanitärt läge inför den kommande\r\nvintern.</pre><pre>Herr talman! FN:s säkerhetsråd beslutade införa\r\nomfattande sanktioner mot Irak under våren 1991,\r\ninnefattande bl.a. ett totalt handelsembargo. I\r\nrådets resolution 687, som antogs i april 1991\r\nfastställdes inom en rad områden fredsvillkoren för\r\nIrak. Ett hävande av sanktionerna är avhängigt av\r\natt dessa villkor uppfylls.</pre><pre>Då sanktionerna mot Irak grundar sig på ett beslut\r\nav FN:s säkerhetsråd har Sverige som lojal\r\nmedlemsstat att såväl följa som stödja dessa. Någon\r\ndiskussion att särskilja olika områden inom Irak\r\nhar inte förts i FN:s säkerhetsråd, och något sådant\r\ntorde inte betraktas som realistiskt.</pre><pre>Däremot har FN:s säkerhetsråd i resolution 688\r\nfördömt Iraks förtryck mot sin egen\r\ncivilbefolkning, inkl. kurderna, såsom ett hot mot\r\ninternationell fred och säkerhet i området. Härmed\r\nhar FN tagit ett unikt steg, särskilt motiverat av\r\nhumanitära hänsyn.</pre><pre>Den svenska regeringen har aktivt stött FN:s och\r\nandra internationella organisationers humanitära\r\nprogram i Irak. Omkring 200 miljoner kronor\r\nberäknas under och efter Gulfkriget ha givits i\r\nhumanitärt bistånd till civilbefolkningen i Irak eller\r\ntill de irakiska grupper -- främst kurder -- som\r\ntvingats fly från landet. I detta belopp ingår bl.a.\r\nstöd med 20 miljoner kronor till FN:s vaktstyrka i\r\nnorra Irak vars uppgift är att skydda distributionen\r\nav det humanitära biståndet. Jag vill i denna fråga\r\nhänvisa till den redogörelse som biståndsministern\r\ngav i riksdagen den 19 mars i år.</pre><pre>Herr talman! Såväl säkerhetsläget som\r\nförsörjningsläget förblir mycket svårt för den\r\nkurdiska befolkningen i norra Irak. Den svenska\r\nregeringen kommer dock att fortsatt noga följa\r\nutvecklingen och stödja FN:s samt andra\r\ninternationella organisationers humanitära arbete i\r\nområdet.</pre><pre>Anf. 14  BERITH ERIKSSON (v):</pre><pre>Herr talman! Jag tackar utrikesministern för svaret.\r\nJag vill ställa frågan vad realism är i detta\r\nsammanhang. Alliansen och FN:s säkerhetsråd har\r\nbeslutat att skydda kurderna. Men det kan väl inte\r\nbli fråga om ett skydd till döds, att man skyddar\r\ndem från att få de förnödenheter de behöver inför\r\nvintern.</pre><pre>Mat, kläder och medicin är det inga problem att få\r\nin. Däremot är det besvärligt med exempelvis\r\nfotogen att värma upp husen med. När jag var där\r\nför en månad sedan såg jag att man nu har börjat\r\nhugga ner den lilla skog som finns. Magen säger att\r\nden behöver mat, och för att kunna laga den maten\r\nbehöver man bränsle.</pre><pre>Man måste tänka på nästa steg och ta initiativ. Vad\r\nskall hända med norra delen av Irak? Vad skall\r\nhända med Kurdistan? Det finns ett valt parlament\r\noch en regering. En statschef har utsetts. Man\r\nförsöker bygga upp en demokrati. Uppbyggnaden\r\nav demokratin blir allt svårare i och med att\r\nparlament och regering inte har möjligheter att lösa\r\nfolkets problem. Det gäller t.ex. att få bränsle.\r\nSvenska kurdkommittén återuppbygger byar, och\r\nman behöver kunna dra fram elektricitet till dem.\r\nMan behöver bränsle till bilar och till att värma upp\r\nhus. Det är nödvändigt att gå vidare.</pre><pre>Anf. 15  Utrikesminister MARGARETHA AF\r\nUGGLAS (m):</pre><pre>Herr talman! Jag delar Berith Erikssons\r\nuppfattning att FN och dess medlemsstater måste\r\nförsöka hjälpa kurderna i deras utsatta läge. Det är\r\nalldeles klart att så måste ske. Det kan vara av\r\nintresse att i detta sammanhang notera att mycket\r\nav den försörjning och hjälpverksamhet som\r\nkommer kurderna till del går via Turkiet.</pre><pre>Det är när det gäller Berith Erikssons specifika\r\nfråga till mig som jag har redogjort för bakgrunden\r\ntill FN:s säkerhetsråds beslut. Jag har sagt att jag\r\ninte tror att det är realistiskt att förutsätta den typ\r\nav differentiering som Berith Eriksson efterlyser.\r\nDet är alltså på den specifika frågan som jag har\r\nsvarat på detta vis.</pre><pre>Anf. 16  BERITH ERIKSSON (v):</pre><pre>Herr talman! Jag ber om ursäkt om jag missförstod\r\nutrikesministern. Men det är inte bara en\r\nbiståndslösning som behövs, utan det behövs också\r\nen politisk lösning. De initiativen måste också gå\r\ngenom FN.</pre><pre>Jag pratade i dag på morgonen med vår ambassadör\r\ni Turkiet. I turkiska tidningar spekuleras nu om ett\r\nKurdistan i federation med Turkiet som en av\r\nlösningarna.</pre><pre>Det borde vara möjligt att efter ansökan lämna\r\ntillåtelse att föra in t.ex. bränsle för vintern. Jag\r\nhoppas att det skall kunna gå.</pre><pre>Överläggningen var härmed avslutad.</pre><pre>6 §  Svar på fråga 1992/93:19 om miljöavgiften\r\nför vissa lastbilar</pre><pre>Anf. 17  Statsrådet BO LUNDGREN (m):</pre><pre>Herr talman! Wiggo Komstedt har frågat\r\nmiljöminister Olof Johansson om regeringen är\r\nberedd att ompröva beslutet om\r\nmiljöklassdifferentierad skatt på tunga lastbilar.\r\nArbetet inom regeringen är så fördelat att det är jag\r\nsom skall svara på frågan.</pre><pre>Riksdagens majoritet beslöt i juni 1991 om\r\ninförande av ett miljöklassystem för nya\r\npersonbilar, lastbilar och bussar. Beslutet syftar till\r\natt påskynda introduktionen av fordon med goda\r\nmiljöegenskaper.</pre><pre>För att uppnå en sådan styrande effekt infördes en\r\ndifferentierad försäljningsskatt. Man kan diskutera\r\nom just försäljningsskatten är det lämpligaste\r\nstyrmedlet i detta fall. Utgångspunkten för Sverige\r\nbör vara att användningen av ekonomiska\r\nstyrmedel skall utformas i samklang med vad som\r\ngäller i EG eller i en vidare krets. Vi måste finna\r\nlångsiktiga lösningar som kan harmoniseras med\r\nEG.</pre><pre>De nya reglerna har trätt i kraft så sent som den 1\r\njuli i år. Någon utvärering av effekterna av systemet\r\nhar därför naturligt nog ännu inte kunnat ske. Det\r\nhar emellertid från olika håll väckts kritik mot\r\nmiljöklassystemet. Jag anser att det är viktigt att en\r\nutvärdering sker snarast, och att därvid EG-\r\naspekterna beaktas.</pre><pre>Anf. 18  WIGGO KOMSTEDT (m):</pre><pre>Herr talman! Jag ber att få tacka statsrådet för\r\nsvaret. Eftersom den aktuella pålagan har kallats\r\nmiljöavgift, ställde jag frågan till miljöminister\r\nOlof Johansson. Jag stärks nu emellertid i min\r\nuppfattning att det är en skatt, en pålaga, eftersom\r\nfrågan besvaras av skatteministern.</pre><pre>Oavsett vem som besvarar frågan är denna pålaga\r\nhelt obegriplig. Jag är medveten om att det var den\r\ntidigare socialdemokratiska regeringen som kom\r\nmed förslaget och att en annan riksdagsmajoritet\r\nbeslutade om införandet av denna pålaga. Jag kan\r\nemellertid inte begripa att den nya regeringen, som\r\ngör så mycket som är bra, behöver vidhålla ett\r\ntidigare fattat beslut, som nu skall genomföras.</pre><pre>Svensk åkerinäring har, som många andra\r\nbranscher, mycket stora problem -- uppemot 40 %\r\nav kapaciteten är outnyttjad. Därutöver har man en\r\nökad konkurrens från utländska åkeriföretag som\r\nkör i Sverige under helt andra skattebetingelser.</pre><pre>Nedgången i åkerinäringen och därmed\r\nsammanhängande sysselsättningsproblem får också\r\nåterverkningar i svensk bilindustri och dess\r\nsysselsättningmöjligheter. Företagen för\r\npåbyggnad av lastbilar är nästa bransch som\r\nkommer att drabbas.</pre><pre>När nu regeringen satsar tiotals miljarder kronor\r\nför att skapa sysselsättning, är det helt obegripligt\r\nhur samma regering inför nya pålagor som ger ännu\r\nmer arbetslöshet. Jag kan förstå att man vill straffa\r\ndem som inte använder det miljövänligaste\r\nalternativet som finns, men jag kan inte förstå att\r\nde som nu använder den miljövänligaste motor som\r\nfinns i världen ändå skall betala 65 000 kr -- det\r\ngäller för bilar som kostar 350 000 kr -- vilket är en\r\nganska stor pålaga. I andra länder gör man tvärtom.\r\nMan premierar dem som använder miljövänlig\r\nteknik.</pre><pre>I svaret sägs att denna pålaga syftar till att påskynda\r\nintroduktionen. Det gör den inte alls. Nu besiktigas\r\ndet så mycket som möjligt före årsskiftet, därför att\r\nman vill hinna få in bilarna. Därmed skulle man\r\nslippa betala denna avgift, och också slippa\r\nmiljömotorn, konstigt nog.</pre><pre>Jag vet att skatteministern är mycket angelägen att\r\nsänka skatter, och jag vädjar nu till skatteministern\r\natt övertyga de övriga i regeringspartierna om det\r\nmycket olämpliga i att fullfölja socialdemokratisk\r\npolitik. Jag utgår från att skatteministern har\r\nmånga kloka regeringskolleger.</pre><pre>Anf. 19  Statsrådet BO LUNDGREN (m):</pre><pre>Herr talman! Självfallet är hela regeringen besjälad\r\nav ambitionen att lägga fram förslag som är positiva\r\noch som åsyftar ett bra resultat. Det är viktigt att\r\nslå fast att det inte är den nuvarande regeringen\r\nsom har lagt fram det här förslaget och att det inte\r\nheller är den nuvarande regeringen som är ansvarig\r\nför beslut som har fattats före riksdagsvalet år 1991.\r\nBeslutet är fattat av en majoritet, och beslutet och\r\ndess utformning har ifrågasatts från många\r\nutgångspunkter. Beslutet har exempelvis\r\nifrågasatts från miljösynpunkt, eftersom\r\nintroduktionen av miljövänlig teknik skulle kunna\r\nfördröjas. Jag menar att man just därför, utan att\r\ngå in på detaljer, snarast måste utvärdera de EG-\r\naspekter som finns, också sett ur ett europeiskt\r\nperspektiv.</pre><pre>Självfallet har åkerinäringen i Sverige problem, och\r\nden kan komma att få fler problem. Det är därför\r\nmin ambition, när utrymme kan skapas, att försöka\r\nse till att få en skattebelastning som ter sig mer\r\nrimlig, också sett ur ett europeiskt perspektiv.</pre><pre>Anf. 20  WIGGO KOMSTEDT (m):</pre><pre>Herr talman! Det är faktiskt nu, skatteministern,\r\nsom problemen uppstår. Fr.o.m. den 1 januari\r\n1993, och vad avser 1993-års modeller, får man inte\r\nigenom något fordon i Svensk Bilprovnings\r\nbesiktning med mindre än dels att det skall ha den\r\nhär miljömotorn, dels att 65 000 kr skall betalas.</pre><pre>Fram till årsskiftet kan vi besiktiga fordon utan\r\nmiljövänlig motor hur mycket vi vill. Det kostar\r\ninget extra. Det här beslutet kommer inte att\r\npåskynda det hela, utan det kommer att bli ett\r\nenormt vakuum när vi kommer fram till årsskiftet.\r\nDet kommer att bli mycket byggande och\r\nbesiktigande före årsskiftet, något som inte gör det\r\nhela bättre.</pre><pre>Om man skall se det hela från miljösynpunkt, borde\r\nman också beakta de polska lastbilar som varje\r\nmorgon kör av färjan i hamnen i Ystad. Då ser det\r\nut som när de gamla ångloken på sin tid drog i gång\r\nmaskinerna. Så svart är det i luften. Vill man ta\r\nhänsyn till miljön, skall det göras utifrån ett\r\ninternationellt perspektiv. Att belasta svensk\r\nåkerinäring, som konkurrerar på dessa villkor, med\r\nytterligare avgifter är inte rättvist.</pre><pre>Anf. 21  Statsrådet BO LUNDGREN (m):</pre><pre>Herr talman! Jag inser problematiken rent allmänt\r\nsett när det gäller skattebelastningen i Sverige,\r\nprecis som jag tidigare sade. Det finns anledning att\r\nfundera över ur ett annat perspektiv, när det finns\r\nett större samhällsekonomiskt utrymme.</pre><pre>För att i någon mån undanröja problem som kan\r\nuppkomma har regeringen aviserat ett förslag om\r\nen senareläggning av den tidpunkt när beslutet skall\r\nträda i kraft för vissa fordonstyper. Dessutom finns\r\ndet anledning, som jag säger i svaret, att mycket\r\nsnabbt utvärdera resultatet och eventuellt\r\nåterkomma med förslag som utgår från denna\r\nutvärdering.</pre><pre>Anf. 22  WIGGO KOMSTEDT (m):</pre><pre>Herr talman! Det är inte lätt att göra en tillräckligt\r\nsnabb utvärdering, eftersom det här vakuumet\r\nkommer att uppstå vid den tidpunkt som jag\r\ntidigare åberopat. Men, snälla skatteministern, den\r\nhär riksdagen har rivit upp dumma beslut förr. Det\r\nbör kunna ske även denna gång.</pre><pre>Överläggningen var härmed avslutad.</pre><pre>7 §  Svar på fråga 1992/93:21 om klasstorleken i\r\ngrundskolan</pre><pre>Anf. 23  Statsrådet BEATRICE ASK (m):</pre><pre>Herr talman! Eva Johansson har frågat mig om\r\nvilka åtgärder jag avser vidta för att motverka allt\r\nstörre klasser i grundskolan.</pre><pre>Det här är andra gången, inom loppet av mindre än\r\n6 månader, som Eva Johansson ställt exakt samma\r\nfråga till mig, och då menar jag verkligen exakt\r\nsamma fråga. Inte ett ord är ändrat!</pre><pre>Vid det förra tillfället, den 5 maj, hade vi således\r\ntillfälle att diskutera denna fråga. Statistik från\r\nskolväsendet samlas för närvarande in, varför vi\r\nännu inte har några uppgifter tillgängliga från\r\ninnevarande läsår. Jag ser ingen anledning att åter\r\nupprepa det som redovisades i maj.</pre><pre>Anf. 24  EVA JOHANSSON (s):</pre><pre>Herr talman! Det stämmer att jag har ställt exakt\r\nsamma fråga som i våras. Jag skulle vara den förste\r\nsom blev glad om vi slipper upprepa den diskussion\r\nsom vi då hade. Jag tror nämligen att det behövs\r\nandra och mer offensiva signaler när det gäller\r\nskolan.</pre><pre>I våras trodde Beatrice Ask att kommunerna skulle\r\nklara de indragningar av statsbidrag som riksdagen\r\nbeslutade om, utan att det skulle påverka\r\nklassernas storlekar. Hon sade vidare, att i de fall\r\ndär storleken på klasserna ökade berodde det på\r\nlokala omständigheter, som exempelvis större\r\ngrupper i körsång -- eller vad det nu var för\r\nnågonting. Att Beatrice Ask hyste någon som helst\r\noro för att grupperna i skolan skulle bli större och\r\nstörre, fanns det emellertid ingenting som tydde på.</pre><pre>Jag ställer inte den här frågan igen för att jag vill\r\nupprepa diskussionen med Beatrice Ask, utan\r\ndärför att såväl elever som lärare ständigt frågar:\r\nÄr inte regeringen orolig? De frågar även mig om\r\njag är orolig över det som nu som händer i\r\ngrundskolan.</pre><pre>Vi vet att antalet elever i varje klass har ökat\r\ndramatiskt i en rad kommuner. Det kan knappast\r\nha undgått skolministern. Det kan inte heller ha\r\nundgått skolministern att det görs mycket stora\r\ninbesparingar på speciallärarresurserna, vilket\r\ndrabbar de elever som behöver extra hjälp och mer\r\ntid.</pre><pre>Har det här gjort skolministern orolig? Jag frågar\r\nmed tanke på att Moderaterna är det parti som\r\nkanske oftast på sina valmöten upprepade kravet\r\npå färre barn i varje klass. Jag tycker att diskussion\r\nföre ett val och handling efter ett val bör hänga\r\nihop. Nu går det precis i motsatt riktning. Ni hade\r\nockså mycket stolta paroller om att vilja skapa\r\nEuropas bästa skola. Det ställer många upp på. Är\r\ndet här är ett tecken på vad ni är på väg att göra,\r\ntror jag inte att särskilt många vill vara med. Oroar\r\nden här utvecklingen skolministern?</pre><pre>Anf. 25  Statsrådet BEATRICE ASK (m):</pre><pre>Herr talman! För att besvara den fråga som har\r\nställts om vilka åtgärder som jag avser att vidta vill\r\njag referera något av det som sades förra gången.</pre><pre>För det första har några indragningar av statsbidrag\r\ntill grundskolan icke skett. För innevarande år har\r\nvi däremot ett sektorsbidrag, som infördes på\r\ninitiativ av Socialdemokraterna. Detta bidrag\r\ninnebär att vi inte längre har någon detaljstyrning\r\nav hur pengarna används i skolan. Kommunerna\r\nhar själva ansvaret.</pre><pre>Storlekarna på klasserna har under de senaste åren\r\nökat. I dag är det i genomsnitt 21--22 elever per\r\nklass. Detta antal skiljer sig dock på vissa orter och\r\ni vissa skolor. I mitt svar i dag konstaterade jag att\r\ninnevarande års statistik icke finns tillgänglig.\r\nUppgifter håller på att samlas in.</pre><pre>Det är möjligt att Eva Johansson har mött sådana\r\nhär situationer eller har tillgång till material som\r\ninte skolverket och jag har. Jag tycker emellertid att\r\nman innan man avser att diskutera hur saker och\r\nting förhåller sig skall ha ett bra underlag. Något\r\nsådant finns inte tillgängligt i dag.</pre><pre>Däremot ser vi i enskilda kommuner och enskilda\r\nskolor uppenbara problem med större och större\r\nklasser. Ett skäl härtill är, som jag påtalade i maj,\r\natt det är svårt att vidta organisatoriska\r\nförändringar tillräckligt snabbt i förhållande till\r\nbl.a. babyboomen. Detta är ett bekymmer, men det\r\när faktiskt lärare och lokala politiker som skall\r\navgöra vilken organisation man skall ha. Jag har\r\nfullt förtroende för att de kan klara den uppgiften.</pre><pre>Vi hade förra året en genomsnittlig klasstorlek i\r\ngrundskolan på 20 â 21 elever. Det är alltså inte\r\nfråga om 35 eller 40 elever som Eva Johansson\r\nbrukar talar om när hon tar upp den här frågan.</pre><pre>Anf. 26  EVA JOHANSSON (s):</pre><pre>Herr talman! Jag vill påminna Beatrice Ask om att\r\ndenna kammare i våras faktiskt beslutade att\r\nminska statsbidraget till kommunerna med 7,5\r\nmiljarder kronor. Jag tror inte att skolministern ens\r\ni sin vildaste fantasi kan tro att det inte medförde\r\natt skolan tvingades göra besparingar. Självfallet\r\ndrabbades skolan mycket hårt av detta, eftersom\r\nskolan är en av de större och en av de mer\r\nresurskrävande uppgifterna för kommunerna.</pre><pre>Det är en följd av beslutet att minska statsbidraget\r\ntill kommunerna att vi nu har fått ett ökande antal\r\nelever i varje klass och en minskning av\r\nspeciallärarresurserna. Detta minskar\r\nmöjligheterna att anpassa undervisningen till\r\neleverna och att ge var och en den hjälp till\r\nutveckling som behövs.</pre><pre>Vad gäller babyboomen har vi sju år på oss efter det\r\natt barnen fötts att planera skolan. Jag kan inte\r\ntänka mig att inte varje kommun klarar den\r\nuppgiften. Det måste emellertid finnas medel kvar\r\natt planera för. Om anslagen undan för undan\r\nminskas, blir det inte mycket kvar att planera med.</pre><pre>Anf. 27  Statsrådet BEATRICE ASK (m):</pre><pre>Herr talman! Jag har inte noterat att\r\nSocialdemokraterna lagt fram några förslag om en\r\nkraftig uppskrivning av det sektorsbidrag som\r\nanvänds för att organisera skolväsendet lokalt. Jag\r\nhar heller inte noterat några signaler från\r\nSocialdemokraterna om att de vill ta ifrån\r\nkommunerna ansvaret för att organisera\r\nverksamheten lokalt.</pre><pre>Jag har fullt förtroende för att\r\nkommunalpolitikerna inom de ramar vi dragit upp\r\nkan organisera skolverksamheten. Jag har också\r\nfullt förtroende för att lärarna kan göra de\r\npedagogiska bedömningar som är nödvändiga för\r\natt man skall kunna fastställa gruppstorlekarna i\r\nolika sammanhang.</pre><pre>Inom alla verksamheter har vi i dag begränsade\r\nresurser, och det medför naturligtvis svårigheter.\r\nJag är emellertid inte beredd att gå in och\r\ndetaljstyra, och jag anser att Eva Johansson\r\növerdriver det här problemet om man ser till\r\ngenomsnittet i hela skolväsendet. Eva Johansson\r\nborde snarare ta kontakt och diskutera den här\r\nsaken med berörda kommunalpolitiker på de orter\r\ndär man har särskilda svårigheter.</pre><pre>Anf. 28  EVA JOHANSSON (s):</pre><pre>Herr talman! Det är just sådana kontakter som gör\r\natt min oro stiger, eftersom jag märker att det i allt\r\nfler kommuner sker en utveckling mot ett ökat\r\nantal elever i varje grupp. Många lärare -- och även\r\nmånga elever och föräldrar -- bedömer situationen\r\nsom mycket oroande. Man är rädd för att\r\navsaknaden av resurser och därmed möjligheter att\r\nindividualisera undervisningen skall göra att många\r\nelever helt enkelt faller ifrån. Det kan knappast ha\r\nvarit meningen med Europas bästa skola. Om det\r\när en skola för elever som kan ta sig fram på egen\r\nhand, ligger den mycket långt ifrån den skola som\r\njag vill kalla Europas bästa. Det är en skola för alla\r\nelever, en skola där alla barn har möjligheter att få\r\nden hjälp och det stöd som de behöver för sin\r\nutveckling.</pre><pre>Anf. 29  Statsrådet BEATRICE ASK (m):</pre><pre>Herr talman! Europas bästa skola är den ambition\r\nsom vi har, och det målet skall vi uppnå.</pre><pre>Vi har en betydligt större vuxentäthet i skolan än\r\nman har i de flesta andra länder. Vid en jämförelse\r\nmed andra länder har vi också små klasser.</pre><pre>Jag tycker naturligtvis att det är bekymmersamt när\r\nelevantalet ökar. Men jag anser fortfarande att\r\nproblemen är av den storleken att man lugnt kan\r\nlita på att kommunalpolitikerna skall kunna klara\r\nav det hela. Som jag sade tidigare har jag inte\r\nkunnat notera att Socialdemokraterna föreslagit\r\neller är beredda att förorda någon kraftig\r\nuppskrivning av statsbidraget till kommunerna för\r\nskolväsendet. Så länge man inte har någonting att\r\nerbjuda, är det väl inte så mycket bevänt med\r\nkritiken heller.</pre><pre>Anf. 30  ANDRE VICE TALMANNEN:</pre><pre>Jag medger att frågeställaren och statsrådet får göra\r\nytterligare ett inlägg vardera.</pre><pre>Anf. 31  EVA JOHANSSON (s):</pre><pre>Herr talman! Jag tycker att det är bra att\r\nskolministern äntligen erkänner att hon tycker att\r\ndet är bekymmersamt att klasstorlekarna ökar.\r\nMen jag trodde att skolministerns ambitioner var\r\nstörre än att vilja sänka nivån till den man har i\r\nmånga andra europeiska länder. Jag kan inte inse\r\natt vi som förebild bör ha de jättestora barngrupper\r\nmed mycket små personella resurser som man har i\r\nmånga länder ute i Europa. Vi borde i stället se till\r\natt vi åtminstone behåller den kvalitet som vi har på\r\nvår skola.</pre><pre>Jag är ganska säker på att en utvärdering skulle visa\r\natt vi redan i dag har Europas bästa skola. Den är\r\ninte så bra att den inte kan förbättras, men om vi\r\nförsöker uppnå något slags medeltal för Europa,\r\nanser jag att vi går en kräftgång. Detta är inte heller\r\nnödvändigt, för om vi gör en annan prioritering av\r\nresurserna har vi råd att hålla en hög kvalitet på\r\nsvensk utbildning. Det är det vi har talat för, och vi\r\nhar ett alternativ.</pre><pre>Anf. 32  Statsrådet BEATRICE ASK (m):</pre><pre>Herr talman! Det hade varit bra om Eva Johansson\r\nhade hållit sig till sakfrågan. Det är ingen som har\r\ntalat om att sänka några nivåer. Däremot fann jag\r\nanledning att påtala att vi i Sverige faktiskt ligger\r\nnågot bättre till när det gäller vuxentäthet i skolan\r\nän andra länder.</pre><pre>Det är fel, Eva Johansson, att påstå att Sverige har\r\nEuropas bästa skola, om man gör en bedömning av\r\nvarje enskild del av skolan. I Finland är man t.ex.\r\nbättre än vi när det gäller läskunnighet. Vi ligger\r\ndärvidlag på andra eller tredje plats, och det är inte\r\ndåligt det heller. Det finns alltså detaljer i\r\nskolverksamheten där vi inte är bäst. Regeringens\r\nambition är att vi skall lyfta oss ytterligare. Det kan\r\nvi göra om vi inte hela tiden bara ser bekymmer.</pre><pre>Jag tror emellertid att det är helt fel att gå den väg\r\nsom Eva Johansson antyder, nämligen att överge\r\nden decentralisering av ansvaret som vi i riksdagen\r\noch på andra håll varit rätt överens om är den rätta\r\nvägen till ett bättre beslutsfattande i skolväsendet.</pre><pre>Överläggningen var härmed avslutad.</pre><pre>8 §  Svar på fråga 1992/93:27 om effektivare\r\nstudier i skolan</pre><pre>Anf. 33  Statsrådet BEATRICE ASK (m):</pre><pre>Herr talman! Ulf Melin har frågat mig vilka\r\nåtgärder jag ämnar vidta för att öka elevernas\r\nmöjligheter att lära.</pre><pre>Det är riktigt att regeringen har mycket höga\r\nambitioner när det gäller att skapa en bra skola. Vi\r\nhar redan vidtagit en rad åtgärder, av vilka\r\nfrågeställaren själv nämner några. Reformarbetet\r\nkommer att fortsätta. Läroplanskommitténs och\r\nbetygsberedningens förslag har i dagarna skickats\r\nut på en bred remiss.</pre><pre>Den mål- och resultatorienterade styrning som nu\r\neftersträvas inom skolväsendet innebär att\r\nriksdagens och regeringens uppgift är att lägga fast\r\növergripande mål och riktlinjer för skolans\r\nverksamhet och att utvärdera resultaten. Men det\r\när de professionella i skolan, skolledning och\r\nlärare, som har det fulla ansvaret för uppläggningen\r\noch genomförandet av studiearbetet. Läxläsning\r\noch hemarbete är en del av detta. I samband med\r\natt skolans krav på elevernas kunskapsinhämtning\r\nökar, ökar också kraven på elevernas egna insatser.\r\nDenna utveckling har redan påbörjats i skolan.</pre><pre>Anf. 34  ULF MELIN (m):</pre><pre>err talman! Jag vill först tacka statsrådet Ask för\r\nsvaret på min fråga. Man kan av inlägg som gjordes\r\ni den föregående debatten få intrycket att svensk\r\nskola står inför avgrunden i ekonomiskt hänseende.\r\nSå är inte fallet, utan verkligheten är att Sverige är\r\ndet land i Europa som satsar mest på skolan per\r\ncapita och i förhållande BNP.</pre><pre>Även om man måste ta internationella\r\nutvärderingar med en nya salt, visar Sverige\r\nemellertid vid sådana jämförelser medelmåttiga\r\nresultat. Det finns en del områden där vi är bra,\r\nmen också områden där vi är sämre.</pre><pre>Jag anser att det i regeringens skolpolitik har några\r\nviktiga komponenter som är på väg att genomföras.\r\nDet gäller fristående skolor, rätten att välja skola\r\noch en ny lärarutbildning. Det är också bra att vi får\r\nett nytt betygsystem och en ny läroplan. Allt detta\r\när viktigt för att vi skall nå bättre resultat i skolan.</pre><pre>Vad vi också måste titta på är hur det inre arbetet i\r\nskolan fungerar, dvs. hur vi använder vår tid. Man\r\nkan konstatera att Sverige hör till de länder som har\r\nde kortaste skolåren. När så är fallet måste man se\r\ntill att skolarbetet bedrivs effektivare och att det\r\nblir mer av läxor och hemarbete.</pre><pre>När man tittar i den rapport som jag refererar till\r\nvisar det sig att Sverige även där ligger lägst. Man\r\nmåste trots allt se till att det framöver blir mer\r\nsjälvstudier och läxor för att vi skall uppnå en bättre\r\nskola.</pre><pre>Jag kan hålla med statsrådet om att det naturligtvis\r\när viktigt att skolledning och lärare är\r\nprofessionella. Det är vi överens om. Men när man\r\nnu ser att exempelvis läxor utgör en mycket liten\r\ndel har vi liksom skolministern ett ansvar för att\r\nsända signalen: Här måste vi skärpa oss. Är\r\nstatsrådet beredd att vidta de åtgärder jag nämnde?</pre><pre>Anf. 35  Statsrådet BEATRICE ASK (m):</pre><pre>Herr talman! Jag är beredd att säga att vi skall ha\r\nmer läxor i skolan. Det är ingen konst.</pre><pre>Under ett antal år minskade mängden läxor i svensk\r\nskola. Det är naturligtvis allvarligt, eftersom\r\nläxorna är en del av skolarbetet. Skälet till att det\r\nblev så här är att man i Lgr 69, läroplanen från\r\n1969, sade att huvuddelen av arbetet skulle ske i\r\nskolan, vilket av många tolkades som att läxor och\r\nhemarbete var fel. Så småningom har man kommit\r\ntill insikt om att att den uppfattningen är felaktig. I\r\nLgr 80 påpekas att läxor är en del av skolans\r\narbetssätt, och det börjar nu sakta åstadkomma\r\nresultat.</pre><pre>Vi vet av de senaste undersökningarna att\r\nläxläsning har ökat markant. Vi kan inte se den nivå\r\npå läxläsningen som vi har i dag annat än om vi\r\nstuderar siffror från t.ex. 60-talet. Här sker en\r\nförändring. Trots detta ligger vi i Sverige lågt i\r\nförhållande till andra länder, vilket Ulf Melin\r\npåpekar.</pre><pre>Hemarbete och läsläsning är en väsentlig del av\r\nstudierna. I bl.a. Ebbe Lindells sammanfattning\r\nom läxor, där han har samlat många erfarenheter\r\nfrån svensk forskning, nämns en hel del positiva\r\neffekter som man vet att vi får av läxläsning. Det\r\nhandlar om att omedelbart förstärka\r\nkunskapsinhämtningen hos eleverna. Det visar sig\r\natt eleverna blir bättre på studieteknik och att\r\nkunskaperna mer fördjupas. Läxläsning ökar också\r\nintresset för studier på fritid, vilket är nog så viktigt\r\nom man ser det i perspektivet av ett livslångt\r\nlärande.</pre><pre>Anf. 36  ULF MELIN (m):</pre><pre>Herr talman! Det är bra om det är som statsrådet\r\nsäger, dvs. att man har ökat antalet läxor och\r\nhemarbetet i skolan. Jag är kanske böjd att hålla\r\nmed om att det har skett en viss ökning. De siffror\r\nsom jag refererade till är kanske ett par år gamla.\r\nMen jag tror samtidigt att andra länder inte har\r\nminskat på sina ambitioner utan snarare höjt dem.</pre><pre>I det framtida samhälle som vi kommer att stå inför\r\nkrävs det större kunskaper hos både barn och\r\nvuxna. Skall Sverige vara en toppnation måste vi se\r\ntill att vi har en bra skola. Läxor och hemarbete\r\nstimuleras utan tvivel inte speciellt mycket. Både\r\nstatsrådet och jag har ju själva barn, och vi vet om\r\nhur mycket läxor barnen får i låg- och\r\nmellanstadiet, då barnen verkligen är vetgiriga. De\r\nskäms ju nästan när man frågar dem: Har ni fått\r\nnågon läxa den har veckan? Nej, svarar de, men de\r\nvill hemskt gärna ha en läxa.</pre><pre>Det är viktigt att statsrådet sänder en signal så att\r\nman verkligen ger läxor i grundskolan.</pre><pre>Anf. 37  Statsrådet BEATRICE ASK (m):</pre><pre>Herr talman! Produktivitetsdelegationens\r\nbetänkande bygger på statistik som är några år\r\ngammal. Jag försökte inledningsvis säga att man av\r\nden statistiken kan se en kraftfull förbättring, men\r\natt den ändå tydligt visar att Sverige i förhållande\r\ntill andra länder har mycket mer att göra på detta\r\nområde. Detta får vi arbeta vidare med.</pre><pre>En av de viktigaste delarna i de direktiv som\r\nskickats till läroplanskommittén var att elevernas\r\nansvar för sina studier skall öka. Det gör det rätt\r\nnaturligt att dra slutsatsen att även hemarbetet kan\r\nöka. Dessutom vill jag passa på att till Ulf Melin\r\noch även andra föräldrar till skolbarn säga, att\r\nläxläsning är något som också befrämjar\r\nföräldrarnas kunskaper om vad barnen lär sig i\r\nskolan. Det kan vara ett trevligt sätt att utbyta\r\nerfarenheter. Om man tycker att barnen får för litet\r\nläxor bör man som förälder se till att barnens lärare\r\ndirekt får den informationen, eftersom riksdagen\r\nhar gett lärarna stor frihet vad gäller uppläggning\r\nav arbetet.</pre><pre>Anf. 38  ANDRE VICE TALMANNEN:</pre><pre>Jag medger ytterligare ett inlägg från vardera sidan.</pre><pre>Anf. 39  ULF MELIN (m):</pre><pre>Herr talman! Jag kan hålla med statsrådet att det\r\nockså är bra för föräldern själv. Det är alldeles\r\nriktigt. Det gäller även de få läxor som mina barn\r\nhar fått. Men enligt mitt sett att se det gör vi\r\neleverna en björntjänst när vi inte ser till att de får\r\nläxor tidigare. Kraven ökar sedan i gymnasieskolan\r\noch i högskolan när de väl kommer dit, och då har\r\nvi gjort dem en björntjänst.</pre><pre>Det är bra att läroplanskommittén har kommit fram\r\ntill detta, och det är bra att statsrådet säger att den\r\nhär frågan skall bevakas. Om vi går från en\r\nregelstyrd till en målstyrd skola är det viktigt att vi\r\nser till att målen också uppnås. Min sista fråga till\r\nstatsrådet är: Om det nu inte sker någon förändring\r\njämfört med andra länder, enligt det material vi får\r\nframöver, är då statsrådet beredd att vidta åtgärder\r\nså att vi får i gång denna process i svensk skola?</pre><pre>Anf. 40  Statsrådet BEATRICE ASK (m):</pre><pre>Herr talman! Det är väl alldeles uppenbart att om\r\nvi inte inom de tidsramar som skolan i dag förfogar\r\növer kan åstadkomma förbättrade resultat måste\r\nman här i riksdagen och på andra håll i samhället\r\ndiskutera hur vi kan öka den tid som är tillgänglig\r\nför studier. Det handlar om läsårets längd men\r\nockså i mycket stor utsträckning om mängden\r\nhemarbete.</pre><pre>Det är ju så med studier att de tyvärr inte går att\r\neffektivisera hur mycket som helst, och man hinner\r\ninte med hur mycket som helst under en begränsad\r\ntid. Det krävs återkommande studier och att man\r\nlåter insupandet av kunskaper ta litet tid. Det är\r\nväsentligt. I den meningen är jag naturligtvis\r\nberedd att vidta åtgärder om vi inte når fram på den\r\nväg vi nu går.</pre><pre>Överläggningen var härmed avslutad.</pre><pre>9 §  Svar på fråga 1992/93:5 om ubåtsjakten\r\nutanför Oxelösund</pre><pre>Anf. 41  Försvarsminister ANDERS BJÖRCK\r\n(m):</pre><pre>Herr talman! Göthe Knutson har frågat mig vad jag\r\när beredd att göra för att ubåtsjaktstyrkan skall få\r\nde vapen och de eldtillstånd som behövs för att öka\r\nchanserna till framgång i jakten på främmande\r\nundervattensverksamhet.</pre><pre>Det är värt att på nytt framhålla att ubåtsjakt i\r\nskärgårdsmiljö är mycket svårt. Uppgiften ställer\r\nstora krav på såväl personalen som på sensorer och\r\nvapen.</pre><pre>Sedan undervattenskränkningarna konstaterades i\r\nbörjan av 80-talet, har därför regeringen anvisat\r\nmedel för utveckling och anskaffning av bättre\r\nsensorer och vapen.</pre><pre>Det har visat sig att sådan materiel som är anpassad\r\nför våra speciella förhållanden inte har funnits\r\nomedelbart tillgänglig. Utvecklingsuppdrag har\r\ndärför getts till svensk försvarsindustri.</pre><pre>Marinen har i dag en avsevärt ökad förmåga att\r\nupptäcka, följa och identifiera främmande\r\nundervattensverksamhet jämfört med tidigare.</pre><pre>På vapensidan har redan tillförts antiubåtsgranater,\r\noch anskaffningen av en svensktillverkad\r\nubåtsjakttorped har forcerats. Då denna inte blir\r\noperativ före år 1993, beslutade regeringen att ett\r\nmindre antal torpeder skulle inköpas från utlandet.\r\nDessa tillförs nu ubåtsskyddsstyrkan. Denna typ av\r\ntorped, av vilken en användes vid\r\nOxelösundsincidenten, är inte helt anpassad för\r\nanvändning i våra kustvatten, men bedöms ändå ge\r\nett betydande tillskott intill dess att den svenska\r\nubåtsjakttorpeden är tillgänglig.</pre><pre>Någon ytterligare tidigareläggning av den svenska\r\nubåtsjakttorpeden är inte möjlig.</pre><pre>Regler för ingripande mot utländska ubåtar som\r\npåträffas i undervattensläge inom svenskt inre\r\nvatten och svenskt territorialhav finns i den så\r\nkallade IKFN-förordningen (1982:756).</pre><pre>Där föreskrivs bl.a. att en ubåt som i\r\nundervattensläge påträffas inom svenskt inre vatten\r\nskall hindras från att bedriva fortsatt verksamhet.\r\nDärvid får vapenmakt tillgripas utan föregående\r\nvarning och om det behövs får sådana vapen\r\nanvändas som medför risk för att ubåten sänks eller\r\ngörs manöveroduglig på annat sätt.\r\nÖverbefälhavaren har sålunda de tillstånd som\r\nkrävs för att ingripa mot främmande\r\nundervattensverksamhet i syfte att hindra fortsatt\r\nsådan verksamhet.</pre><pre>Anf. 42  GÖTHE KNUTSON (m):</pre><pre>Herr talman! Jag tackar försvarsministern för ett\r\nutförligt svar. Eftersom mina frågor är en smula\r\nkritiska, vill jag säga att jag har stort förtroende för\r\npersonalen i vår ubåtsjaktsstyrka. Jag har förvisso\r\nstort förtroende också för försvarsministern, som är\r\nmycket handlingskraftig.</pre><pre>Svenska folket och dess värre också omvärlden har\r\nemellertid fått uppleva ännu en misslyckad\r\nubåtsjakt, trots att det klart ifrån bl.a. ledande\r\nmilitärt och politiskt håll har sagts att det fanns\r\nminst en främmande ubåt i vattnen utanför\r\nOxelösund. Uppenbarligen fanns då bara en enda\r\nmålsökande torped tillgänglig. Av någon anledning\r\nblev den felapterad. Detta är en av anledningarna\r\ntill att jag ställde dessa frågor till försvarsministern.\r\nRäcker nu pengarna till att få fram resurser så att vi\r\nfår verkligt effektiva vapen?</pre><pre>Vi har nu hållit på i ganska många år. Själv har jag\r\nsuttit i försvarsutskottet sedan 1979, där vi alltid\r\nvarit positiva till att anslå medel till ubåtsjakt, i\r\nförsta hand åtminstone till vapen. Däremot har det\r\nvarit sämre ställt under tidigare majoriteter då det\r\nhar gällt fartygen.</pre><pre>I detta sammanhang vill jag nämna ytterligare en\r\nfråga som handlar om eldordern som kom bort.\r\nHelt klart är, vilket försvarsministern också säger,\r\natt ÖB har mandatet att ge order om verkanseld. I\r\nDagens Nyheter den 3 oktober kunde vi alla läsa att\r\nÖB ville skjuta mot ubåt utan varning. Den ordern\r\nkom bort. Klart är att svenska folkets förtroende är\r\nallvarligt naggat i kanten.</pre><pre>Anf. 43  Försvarsminister ANDERS BJÖRCK\r\n(m):</pre><pre>Herr talman! Jag förstår Göthe Knutsons och\r\nandras oro över att vi ännu inte har lyckats få upp\r\nen ubåt till ytan eller på annat sätt lyckats\r\noskadliggöra någon. Detta beror bl.a. på att vi inte\r\nhar tillräckligt effektiva vapen i förhållande till de\r\nuppgifter som här föreligger. Jag är själv ibland\r\nnågot förvånad över detta med tanke på att vi sedan\r\n1980 genom olika beslut har tillfört denna\r\nverksamhet med dagens penningvärde närmare 2\r\nmiljarder kronor.</pre><pre>Enligt min mening är det nu viktigt att i första hand\r\nkoncentrera sig på att använda de nya vapen, som\r\nbörjar bli operativa, redan den 1 april nästa år. Det\r\ngäller alltså den nya s.k. ubåtsjaktstorpeden. Det är\r\nvidare viktigt att se till att nya och effektivare vapen\r\nutvecklas så långt det är möjligt.</pre><pre>Herr talman! Dessutom vill jag tillägga att det när\r\ndet gäller eldorder i dag finns enligt min mening\r\ntillräckliga möjligheter att snabbt och effektivt\r\ningripa genom den s.k. IKFN-förordningen och\r\növriga tillämpningsföreskrifter. Regeringen kan\r\nknappast gå längre i fråga om att ändra de\r\nbestämmelser som finns. Det finns en långtgående\r\ndelegation, och så skall det också vara. Jag vill dock\r\nunderstryka att insättandet av stridsladdade\r\ntorpeder i fredstid mot vad man tror vara en\r\nfrämmande ubåt kan innebära att ett icke\r\nobetydligt antal människoliv kommer till skada\r\neller förloras. Det är alltså ett stort ansvar som\r\nåligger dem som har dessa befogenheter.</pre><pre>Anf. 44  GÖTHE KNUTSON (m):</pre><pre>Herr talman! Jag instämmer naturligtvis helt i\r\nförsvarsministerns konstaterande att människoliv\r\nkan komma i fara, men det är ju inkräktarens\r\nansvar. Det är de facto en krigshandling som\r\nvederbörande begår genom att med t.ex. ubåt eller\r\nminiubåt gå in på svenskt territorium utan att ge sig\r\ntill känna, trots att det skjuts ett antal\r\nvarningsskott. Fanns det då verkligen bara en enda\r\ntorped tillgänglig i ubåtsjakten vid Oxelösund? Vi\r\nhar ju, som försvarsministern säger, sedan 1980\r\nanslagit närmare 2 miljarder till ubåtsjakten.</pre><pre>Låt mig också passa på att nämna, att varje gång\r\nsom jag under alla dessa år sedan 1979 har frågat\r\nvilken plattform som är den bästa för ubåtsjakt, så\r\nhar jag, såväl i Sverige som i utlandet, fått samma\r\nsvar: Det är ubåtar. Ubåtarna ingår ju i\r\nubåtsjaktsstyrkorna, varför använder man då inte\r\nubåtarna för verkanseld?</pre><pre>Anf. 45  Försvarsminister ANDERS BJÖRCK\r\n(m):</pre><pre>Herr talman! Jag delar helt Göthe Knutsons\r\nuppfattning att inkräktaren tar på sig ett väldigt\r\nstort ansvar; det kan knappast finnas någon tänkbar\r\ninkräktare som i dag inte är medveten om vad som\r\nkan hända.</pre><pre>Det finns dock en annan aspekt: Man kan inte\r\nskjuta stridsladdade torpeder eller annat utan att\r\nvara absolut säker på att man icke skadar oskyldiga\r\nfartyg som kan befinna sig i området.</pre><pre>Det fanns vid det aktuella tillfället en torped\r\ntillgänglig. Självfallet fanns det flera. Regeringen\r\nkan dock inte gå ut och bestämma hur många\r\ntorpeder som skall finnas på olika fartyg. Självfallet\r\nfanns det också andra vapen.</pre><pre>Vad slutligen gäller ubåtar som bekämpar andra\r\nubåtar kan jag försäkra Göthe Knutson att vad\r\ngöras skall allaredan är gjort.</pre><pre>Anf. 46  GÖTHE KNUTSON (m):</pre><pre>Herr talman! Det sista är intressant. Det är såvitt\r\njag vet första gången som en försvarsminister har\r\nuttalat att ubåtarna som ingår i ubåtsjaktsstyrkan\r\nockså har eldtillstånd -- jag tolkar\r\nförsvarsministerns ord som ett konstaterande av\r\ndetta. Detta är som sagt också den bästa\r\nplattformen för ubåtsjakt enligt all internationell\r\nexpertis. Om det bara finns en enda målsökande\r\ntorped som kan kastas i väg från ett ytfartyg, är det\r\nju väldigt bra om man tar till de torpeder som\r\nubåtarna har, även om det naturligtvis är en för\r\nSverige ovanlig handling.</pre><pre>Låt mig ställa ytterligare en fråga till\r\nförsvarsministern: Stämmer det att eldordern från\r\nÖB kom bort på vägen, att den blev tre dygn\r\ngammal innan den operative chefen i flottan, i detta\r\nfall amiral Swedlund, fick beskedet?</pre><pre>Anf. 47  Försvarsminister ANDERS BJÖRCK\r\n(m):</pre><pre>Herr talman! Exakt vad som hände med denna\r\neldorder håller vi på att utreda. Jag vill inte\r\nföregripa denna utredning, eftersom det är\r\nallvarligt att komma med beskyllningar åt det ena\r\neller andra hållet innan alla parter har fått ge sin\r\nversion av saken. Jag befann mig själv vid detta\r\ntillfälle ute på ubåtsjakten, och jag kan försäkra att\r\ndet fanns möjligheter att snabbt gripa in. Under\r\nden senaste ubåtsjakten utanför Oxelösund gjordes\r\nockså vapenverkan vid tre tillfällen. Man satt alltså\r\ninte och väntade på att gripa in.</pre><pre>När det gäller användning av ubåtar i det här\r\nsammanhanget kan jag självfallet inte gå in på hur\r\ndet är upplagt, men jag kan försäkra att alla\r\ntillgängliga resurser används, inkl. ubåtar, som\r\nsjälvfallet har skarpladdade incidenttorpeder.</pre><pre>Anf. 48  GÖTHE KNUTSON (m):</pre><pre>Herr talman! Det här blir sannolikt mitt sista inlägg\r\ni den här debatten. Jag vill tacka försvarsministern\r\nför åtskilliga klarlägganden. Det är bara för mig att\r\nännu en gång konstatera att vi har en\r\nutomordentligt duktig personal inom marinen som\r\nsysslar med dessa frågor. Men det är ju en\r\nfrustrerande situation för dem att gång efter annan\r\nbehöva invänta eldorder, dvs. order om verkanseld,\r\natt de skall behöva kasta i väg knallskott, som\r\nnaturligtvis leder till att den främmande farkosten\r\neller farkosterna drar i väg.</pre><pre>Jag förstår att försvarsministern nu kommer att\r\nskynda på arbetet med detta, som han redan\r\ntidigare har gjort i andra sammanhang. Vi hoppas\r\nnu att inte besparingarna på försvarsbudgeten skall\r\näventyra den ubåtsjakt som i fortsättningen måste\r\nbli effektfull, dvs. att inkräktaren identifieras på\r\nplatsen, precis som den ryska ubåten U 137.</pre><pre>Anf. 49  Försvarsminister ANDERS BJÖRCK\r\n(m):</pre><pre>Herr talman! Jag delar Göthe Knutsons\r\nuppfattning att vi har en mycket kunnig och\r\nprofessionell personal, som bl.a. den här\r\nsommaren, med de många många indikationer som\r\nhar förekommit, har slitit väldigt hårt och gjort\r\ngoda insatser. Ansvaret för att vi inte har haft bättre\r\nvapen ligger definitivt inte hos försvarets personal.</pre><pre>Slutligen måste jag dock säga att besparingar på\r\nförsvaret inte går att trolla med. Det finns alldeles\r\nklart en risk för att även mycket mycket nödvändiga\r\noch akuta verksamheter direkt eller indirekt kan\r\nkomma att drabbas. Min bedömning är emellertid\r\natt vi skall göra vad vi kan för att vässa de\r\nubåtsjaktsstyrkor som vi har, inte minst på\r\nvapensidan.</pre><pre>Överläggningen var härmed avslutad.</pre><pre>10 §  Svar på fråga 1992/93:30 om\r\nförsvarsbeslutet</pre><pre>Anf. 50  Försvarsminister ANDERS BJÖRCK\r\n(m):</pre><pre>Herr talman! Robert Jousma har ställt till mig en\r\nfråga om vilka säkerhetspolitiska bedömningar som\r\nlåg till grund för regeringens uppgörelse med\r\nSocialdemokraterna.</pre><pre>Regeringen kommer inom kort för riksdagen att\r\nredovisa de förslag till besparingar m.m. som\r\nomfattas av de aktuella krisuppgörelserna,\r\ndäribland åtgärder inom det militära och civila\r\nförsvaret.</pre><pre>I ett läge då det ansetts nödvändigt att även\r\nförsvaret bidrar till besparingar har det bedömts\r\nmöjligt och nödvändigt att lägga ner F 6 och vidta\r\nytterligare åtgärder i kostnadsreducerande syfte.</pre><pre>Några nya säkerhetspolitiska bedömningar har inte\r\ninverkat i samband med utformningen av nu\r\naktuella åtgärder. De bedömningar som låg till\r\ngrund för försvarsbeslutet så sent som den 3 juni i\r\når är självfallet alltjämt giltiga.</pre><pre>Anf. 51  ROBERT JOUSMA (nyd):</pre><pre>Herr talman! Det beslut som vi fattade här i\r\nkammaren för nu ungefär fyra månader sedan och\r\nsom så fantasifullt kallades 1992 års femåriga\r\nförsvarsbeslut grundade sig till väldigt stor del på\r\nsäkerhetspolitiska bedömningar och det faktum att\r\nvår omvärld inte är så lugn som man många gånger\r\nvill låta påskina och tro. Såvitt jag vet har vi ännu\r\ninte fått några signaler om att man i våra\r\ngrannländer håller på att plantera blommor i sina\r\nkanonpipor. Ubåtskränkningarna fortsätter\r\ntydligen, och oroligheterna i det forna Sovjet flyttar\r\nsig ständigt västerut, dvs. i riktning mot oss. Trots\r\ndetta kommer nu tydliga signaler om att man skall\r\nfortsätta att dränera Sverige på offensiv\r\nförsvarskraft.</pre><pre>Jag måste fråga försvarsministern: Hur kan man\r\nkomma på en sådan idé som att lägga ner ytterligare\r\ntvå flygflottiljer, vilket tydligen är aktuellt? Att F 6\r\nskall läggas ner är klart, och det kommer också att\r\nbli aktuellt med ytterligare en, ännu icke\r\nnamngiven.</pre><pre>Naiv som jag är har jag trott att flyget är ett av de\r\nmest operativa instrument som vi har, likaväl som\r\nubåtarna, som Göthe Knutson talade om.\r\nKuwaitkriget har ju i andra länder visat att det\r\ntydligen förhåller sig på det sättet.</pre><pre>Jag frågar därför försvarsministern: Skall\r\nekonomiskt tänkande vara allenarådande i\r\nplaneringen av vårt framtida försvar, eller skall det\r\navgörande vara behovet, som det styrs av\r\nutvecklingen i vår omvärld? Jag tycker faktiskt att\r\nregeringen i det här fallet litet grand handlar lika\r\nnaivt som den villaägare som säger upp sin\r\nbrandförsäkring med motiveringen att det aldrig\r\nhar brunnit förr.</pre><pre>Anf. 52  Försvarsminister ANDERS BJÖRCK\r\n(m):</pre><pre>Herr talman! Jag delar Robert Jousmas uppfattning\r\natt någon förbättring i det säkerhetspolitiska läget\r\ninte har inträtt sedan den 3 juni.</pre><pre>Det är väl inte heller någon större hemlighet att det\r\nvar varken från min eller från regeringspartiernas\r\nsida som förslaget om besparingar inom försvaret\r\nfördes fram. Det bedömdes emellertid som\r\nnödvändigt att göra besparingar också inom\r\nförsvaret för att vi över huvud taget skulle få en\r\nkrisuppgörelse. Inriktningen blev då självfallet att\r\ngöra besparingar som så litet som möjligt påverkar\r\ndet försvarsbeslut som vi fattade här i kammaren\r\nden 3 juni.</pre><pre>Vad gäller flyget är det därför inte antalet\r\nflygflottiljer som är avgörande utan antalet flygplan\r\noch antalet divisioner. Flottiljer är en fredstida\r\norganisation, som spelar mindre roll i krig. Min\r\ninriktning är att vi skall fullfölja det beslut som\r\nfattades om 16 divisioner. Vad som nu kommer att\r\nske är inte att vi avbryter den här policyn -- det\r\ningick i försvarsbeslutet att reducera antalet\r\nflottiljer, som Robert Jousma väl kommer ihåg --\r\nutan vi kommer av besparingsskäl att något\r\ntidigarelägga neddragningen av antalet\r\nfredsflottiljer för att på så sätt få ut en ökad effekt\r\ni krigsorganisationen.</pre><pre>Problemet är att vi tvingas göra detta tidigare än\r\nplanerat, vilket innebär påfrestningar för de\r\nmänniskor som drabbas. Detta är naturligtvis\r\ningenting som vare sig Robert Jousma eller jag\r\nönskar, men det blir på grund av den krisuppgörelse\r\nsom har träffats nödvändigt, eftersom man ansåg\r\natt olika sektorer i samhället behövde bidra till att\r\nvi fick ordning på svensk ekonomi, något som jag\r\nsjälvfallet ställer upp på.</pre><pre>Anf. 53  ROBERT JOUSMA (nyd):</pre><pre>Herr talman! Att spara pengar är något som vi\r\nnydemokrater flitigt har pläderat för här i\r\nkammaren under det år vi har varit i elden här.</pre><pre>Som försvarsministern vet har jag och resten av\r\nutskottet fått väldigt dålig information om detta.\r\nDet som ändå gör mig orolig är: Vart skall dessa\r\nplan flyttas? Finns det koncessioner färdiga? Vi vet\r\nju alla att vi kan få fram koncessionsbeslut absolut\r\ntidigast 1994/95. Detta var ju en stor fråga i\r\nsamband med försvarsbeslutet för drygt ett kvartal\r\nsedan. Samtidigt frågar jag mig: Har man verkligen\r\ntänkt igenom detta? Finns det inte andra sätt? Jag\r\nanser nämligen fortfarande att flygvapnet är ett av\r\nde mest operativa instrument vi har, trots vad vi\r\ntidigare har kommit överens om. Om man låter\r\ndetta fortgå kanske planen blir tvungna att stå på\r\nmarken i väntan på koncession. Har man verkligen\r\ntänkt så?</pre><pre>Anf. 54  Försvarsminister ANDERS BJÖRCK\r\n(m):</pre><pre>Herr talman! Självfallet har det gjorts en ordentlig\r\nanalys av vad det här kommer att innebära -- så\r\nordentlig som en analys kan vara av följderna av att\r\nförändringar vidtas i en fredsorganisation. Jag vill\r\nunderstryka att vi skall akta oss noga för att blanda\r\nsamman krigs- och fredsorganisationen.\r\nKrigsorganisationen skall i fortsättningen bestå av\r\n16 divisioner, helt i enlighet med riksdagsbeslutet.\r\nDessutom är det faktiskt så att man i krig ändrar\r\nbasering, och då blir det inte fråga om de platser där\r\nfredsverksamheten finns.</pre><pre>När det gäller koncessioner kan jag bara peka på att\r\nvi t.ex. på F 10 i Ängelholm har koncession för tre\r\ndivisioner. Sedan nyår i år flyger vi där med två\r\ndivisioner. Det är alltså ett exempel på en möjlighet\r\natt utnyttja en redan given koncession.</pre><pre>Det är sedan meningen att den parlamentariska\r\nberedning som nu skall tillsättas på\r\nförsvarsområdet skall titta på vad som kan göras\r\ndär i fortsättningen.</pre><pre>Anf. 55  ROBERT JOUSMA (nyd):</pre><pre>Herr talman! Hur illa ställt är det då med flyget,\r\nförsvarsministern? Handlar det bara om F 6, eller\r\nhandlar det om en flottilj till? Handlar det om 1,2\r\nmiljarder under resterande delen av\r\nfemårsperioden, eller handlar det om 4,8 miljarder,\r\nsom Sture Ericson pläderar för? Eller är detta en\r\nhemlighet tills propositionen kommer?</pre><pre>Anf. 56  Försvarsminister ANDERS BJÖRCK\r\n(m):</pre><pre>Herr talman! Som gammal ledamot av\r\nkonstitutionsutskottet tycker jag nog att regeringen\r\nförst skall fatta beslut och lägga fram en proposition\r\ntill riksdagen innan man går in och redovisar alla\r\ndetaljer. Min egen uppfattning är att vi nu skall\r\nförsöka genomföra försvarsbeslutet, och det\r\ninnebär faktiskt en minskning av antalet\r\nfredsflottiljer. Detta har bl.a. Robert Jousma varit\r\nmed och fattat beslut om. Vilken den andra\r\naktuella flygflottiljen skall bli skall enligt min\r\nuppfattning bli föremål för en parlamentarisk\r\nberedning, som just nu är i process att igångsättas.</pre><pre>Det är alltid väldigt svårt att exakt beräkna\r\nkostnader; det gäller självfallet inte bara på\r\nförsvarets område. Också i det sammanhanget\r\nfinns det anledning att återkomma till de exakta\r\nsiffrorna.</pre><pre>Överläggningen var härmed avslutad.</pre><pre>11 §  Svar på fråga 1992/93:7 om förslaget om\r\nminskade semesterdagar</pre><pre>Anf. 57  Arbetsmarknadsminister BÖRJE\r\nHÖRNLUND (c):</pre><pre>Herr talman! Sten Andersson i Malmö har frågat\r\nmig vilka åtgärder jag är beredd att vidta för att den\r\ni krispaketet föreslagna reduceringen av semestern\r\nmed två dagar skall gälla hela arbetsmarknaden.</pre><pre>Den uppgörelse som träffats mellan\r\nArbetarepartiet Socialdemokraterna och\r\nregeringen innebär att semesterlagen skall ändras\r\nså, att antalet semesterdagar minskar från 27 till 25\r\ndagar per semesterår.</pre><pre>För en stor del av arbetstagarna gäller dock avtal\r\nom 27 semesterdagar eller fler.</pre><pre>Med hänsyn till den nuvarande ekonomiska\r\nsituationen är det angeläget att parterna på\r\narbetsmarknaden i sina kollektivavtal minskar\r\nantalet semesterdagar med två.</pre><pre>Anf. 58  STEN ANDERSSON i Malmö (m):</pre><pre>Herr talman! Jag tackar för svaret på min fråga. Jag\r\nförstår, och det tror jag att en majoritet av det\r\nsvenska folket förstår, att landet i dag befinner sig i\r\nen djup ekonomisk kris. Gör vi ingenting, riskerar\r\nproblemen framöver att bli vida värre.</pre><pre>När man gick ut och sade att två semesterdagar\r\nskall dras in uppfattade folk det i början som en\r\ngenerell indragning som skulle drabba alla. Senare\r\nhar det visat sig att t.o.m. en majoritet av\r\nlöntagarna slipper att drabbas av den här\r\nindragningen. I dagens läge, där det talas om\r\nkrispaket, är det en mycket svår pedagogisk uppgift\r\natt gå ut och tala om varför vissa skall drabbas av\r\nett minskat antal semesterdagar, medan somliga\r\nslipper samma nedskärning -- men nog om det.</pre><pre>Den sista meningen i statsrådets svar föranleder\r\nmig att ställa några frågor. Statsrådet säger att\r\nparterna på arbetsmarknaden i sina kollektivavtal\r\nbör minska antalet semesterdagar med två.</pre><pre>Då vill jag fråga: Har statsrådet haft någon kontakt\r\nmed parterna på arbetsmarknaden? Jag har svårt\r\natt tänka mig att de frivilligt skulle dra ner antalet\r\nsemesterdagar med två.</pre><pre>Och hur har kontakterna med de fackliga\r\norganisationerna varit?</pre><pre>Anf. 59  Arbetsmarknadsminister BÖRJE\r\nHÖRNLUND (c):</pre><pre>Herr talman! Alla omfattas ju i dag av\r\nkollektivavtal. Ser man på de arbetstagare som\r\ntidigare hade 25 arbetsdagar och sedan fick\r\nlagstadgat 27 dagar och tittar man på de avtal som\r\ndärefter har slutits, finner man att vissa\r\navtalsområden bara har 27 semesterdagar\r\ninskrivna. Sedan har man tagit upp en\r\nprocentsumma lön som skall betala semestern.</pre><pre>I andra avtal har man skrivit in 27 semesterdagar\r\noch icke berört det här med lagstadgat. Detta gör\r\natt det är oerhört svårt att överblicka vem som\r\nberörs och inte berörs av föreslagna minskning av\r\nantalet lagstadgade semesterdagar till 25. Därför är\r\ndet min absoluta övertygelse att alla, för att det här\r\nskall bli en bra åtgärd, bör beröras som situationen\r\nnu är -- alltså inte bara de arbetstagare som har\r\nkortast semester eller de som har råkat få en viss\r\nskrivning i avtalet.</pre><pre>Jag förutsätter att parterna diskuterar från den\r\nrättvisesynpunkten när de på allvar inleder\r\ndebatterna om längden på den framtida semestern.</pre><pre>Anf. 60  STEN ANDERSSON i Malmö (m):</pre><pre>Herr talman! Jag skulle tycka att det var positivt om\r\nsamtliga löntagare i Sverige fick bara 25 dagars\r\nsemester med hänsyn till rådande situation. Jag tror\r\nnämligen att det här blir en synnerligen besvärlig\r\nuppgift. Som det är i dag har samtliga\r\nprivatanställda tjänstemän, samtliga anställda inom\r\nstat och kommun samt ett par tre förbund inom LO\r\nlängre semester än den lagstadgade. Att gå ut och\r\ntala om för dessa att de skall minska antalet\r\nsemesterdagar för sina medlemmar blir en besvärlig\r\nuppgift. I början talade man heller inte om att det\r\nskulle bli på det här viset.</pre><pre>En sista fråga: Hade man, när krispaketet\r\npublicerades och det talades om en viss summa i\r\nbesparing, tänkt sig hela arbetsmarknaden eller\r\nbara de 45 % som i dag drabbas?</pre><pre>Anf. 61  Arbetsmarknadsminister BÖRJE\r\nHÖRNLUND (c):</pre><pre>Herr talman! Om alla arbetstagare berörs, innebär\r\ndet här knappt 1 % på lönesumman. Sett till dem\r\nsom har skrivit avtal och som har det här lagstadgat\r\när det en klart lägre procentsats än 0,7 %. Denna\r\nsiffra kom någonstans ifrån under en nattlig\r\nförhandling. Som jag ser det är den inte det\r\nväsentliga, utan det väsentliga är att det som skall\r\nske på detta område bör beröra alla.</pre><pre>Anf. 62  STEN ANDERSSON i Malmö (m):</pre><pre>Herr talman! Det må förlåtas mig, men jag måste\r\nsäga följande. Om man efter en i och för sig\r\nnödvändig krisförhandling basunerar ut att en viss\r\nsumma pengar kommer att sparas in på det här viset\r\noch det sedan visar sig att reglerna på området\r\nomöjliggör avsedda besparingseffekt, blir jag inte\r\nimponerad av förhandlingsresultatet.</pre><pre>Överläggningen var härmed avslutad.</pre><pre>12 §  Svar på fråga 1992/93:28 om\r\ntidigareläggning av investeringar inom\r\njärnvägsområdet</pre><pre>Anf. 63  Arbetsmarknadsminister BÖRJE\r\nHÖRNLUND (c):</pre><pre>Herr talman! Mot bakgrund av att regeringen och\r\nSocialdemokraterna har kommit överens om att\r\nföreslå medel för tidigareläggning av investeringar\r\nhos affärsverken har Sigge Godin frågat mig om\r\nregeringen avser att avsätta några av dessa medel\r\nför investeringar inom järnvägsområdet.</pre><pre>Förslaget om medel för tidigareläggningar kommer\r\natt föreläggas riksdagen nästa vecka tillsammans\r\nmed övriga förslag som ingår i uppgörelserna med\r\nSocialdemokraterna. Riktlinjerna för hur medlen\r\nskall användas kommer också att redovisas då.</pre><pre>Anf. 64  SIGGE GODIN (fp):</pre><pre>Herr talman! Jag tackar arbetsmarknadsministern\r\nför svaret, även om detta var ytterst kort. För att\r\ninte vara otrevlig kan jag säga att det var koncist.</pre><pre>Som arbetsmarknadsministern vet engagerar\r\ntågtillverkningen 500 små och stora företag i\r\nSverige. Detta är väldigt betydelsefullt för\r\nsysselsättningen, inte minst i Kalmar och\r\nÖrnsköldsvik. Men också andra orter är aktuella.\r\nOerhört kompetent personal försvinner om\r\ntillverkningen i landet av de här fordonen upphör.</pre><pre>Avgörande skäl till den svacka i sysselsättningen\r\nsom uppstår 1993 är dels SJ:s planer på att krympa\r\nantalet tågsätt från 41 till 20, dels att lokal- och\r\nregionaltrafiken inte längre beställer X12-tåg i den\r\nutsträckning som det var planerat.</pre><pre>Långsiktigt innebär det här att verksamheten\r\nriskerar att försvinna, såväl i Kalmar som i\r\nÖrnsköldsvik. Detta är väldigt bekymmersamt.\r\nSamtidigt gäller det Banverkets planer.\r\nMälarbanan t.ex. kommer att trafikeras av\r\nimporterade fordon. Framför allt vi norrlänningar\r\nvet vad det innebär att få fordon som inte klarar\r\nklimat osv.</pre><pre>Vad som behövs är satsningar som möjliggör dels\r\nbeställningar av regionaltåg, dels fler snabbtåg av\r\ntypen X2000.</pre><pre>En annan viktig sak är sovvagnstrafiken på\r\nNorrland. Det vore bra om den här regeringen\r\nkunde infria det löfte som tidigare regering gett,\r\ndvs. att sovvagnstrafiken på Norrland skall rustas\r\nupp.</pre><pre>Utifrån detta vill jag fråga\r\narbetsmarknadsministern: Är regeringen beredd\r\natt medverka till att tillverkningen av\r\njärnvägsfordon kan bibehållas i Sverige?</pre><pre>Anf. 65  Arbetsmarknadsminister BÖRJE\r\nHÖRNLUND (c):</pre><pre>Herr talman! Kl. 07.30 i morse uppvaktade de\r\nberörda fabrikernas fackliga organisationer mig.\r\nDet var representanter från fem olika ställen i vårt\r\nland. I kväll kl. 18.00 skall jag träffa chefen för SJ\r\noch hans närmaste man för att diskutera en mängd\r\nfrågor, bl.a. denna fråga.</pre><pre>1 miljard har ju avsatts för upphandling. Det är\r\nmeningen att den miljarden skall användas så, att\r\nman får ut så många jobb som möjligt. Här riktas\r\ndet hela mot affärsverken. Det gäller då att få rätt\r\nobjekt, riktiga objekt och objekt som berör stora\r\ndelar av vårt land. Jag kan alltså inte innan\r\nriksdagen fått detta material uttrycka mig tydligare\r\nän så här. Inte heller är det regeringen som kommer\r\natt välja objekt, utan det är Arbetsmarknadsverket\r\nsom kommer att förhandla för att få ut så mycket\r\nsom möjligt.</pre><pre>Liksom andra affärsverk är SJ en intressant part när\r\ndet gäller att så att säga utveckla framåt. Det är ju\r\ndet vi vill uppnå med en förbättrad infrastruktur.\r\nVidare gäller det att tidigarelägga ett antal jobb.</pre><pre>Frågan är således möjlig att diskutera. Som\r\nminister kan jag dock inte gå längre än så.</pre><pre>Anf. 66  SIGGE GODIN (fp):</pre><pre>Herr talman! Jag delar statsrådets uppfattning att\r\ndet gäller att få ut så många arbetstillfällen som\r\nmöjligt av de här pengarna. Det är vi helt eniga om.\r\nAnledningen till att jag har tagit upp den här frågan\r\när att i stort sett hela tillverkningen av\r\nkomponenter för just järnvägsfordon ligger i\r\nSverige. Därför är frågan så viktig.</pre><pre>Jag förstår mycket väl att man inte ena veckan kan\r\nställa ut en mängd löften för att den andra veckan\r\nlägga fram förslag. Det skulle inte passa i det här\r\npolitiska klimatet.</pre><pre>Jag får väl nöja mig med vad som sagts här. Jag har\r\ni varje fall fått framföra min fråga och fått ett svar\r\nsom bär åtminstone en bit. Det viktiga är faktiskt\r\natt ni i regeringen har några dagar på er att fundera\r\növer på vilket sätt det här skall läggas ut, så att\r\ninvesteringarna får maximal effekt.</pre><pre>Vidare är järnvägen en mycket stor miljöfråga. SJ\r\noch Banverket är på gång här. Då borde man också\r\nse till att fullfölja det hela, därför att det är\r\nväsentligt för landet -- inte bara med tanke på\r\nsysselsättningen utan också på sikt.</pre><pre>Anf. 67  Arbetsmarknadsminister BÖRJE\r\nHÖRNLUND (c):</pre><pre>Herr talman! Under den allra närmaste tiden\r\nkommer regeringen och Socialdemokraterna att\r\nslutligen se över de texter som skall föreläggas\r\nriksdagen.</pre><pre>Med det vill jag bara säga att det är fråga om\r\nregeringen och Socialdemokraterna. Herr Godin\r\nnämnde bara regeringen.</pre><pre>Anf. 68  SIGGE GODIN (fp):</pre><pre>Herr talman! När regeringen gör upp med ett annat\r\nparti måste detta självfallet också ha ett visst\r\ninflytande. Jag förutsätter att Socialdemokraterna\r\ninte spolierar något enda arbetstillfälle. De hävdar\r\nju alltid i debatten att de skall klara så många\r\narbetstillfällen som möjligt. I så fall är det bara att\r\npressa dem och se till att det blir maximal\r\nutdelning.</pre><pre>Jag känner arbetsmarknadsministern litet för väl\r\nför att veta att han inte skulle utnyttja det politiska\r\ntillfället. Men vi får väl studera fakta i veckan.</pre><pre>Överläggningen var härmed avslutad.</pre><pre>13 §  Svar på fråga 1992/93:6 om avgiften för\r\ntillstånd att hålla torgmöte</pre><pre>Anf. 69  Statsrådet REIDUNN LAURÉN</pre><pre>(-):</pre><pre>Herr talman! Göthe Knutson har frågat\r\nfinansministern vad hon gör för att stoppa det\r\norimliga avgiftsuttaget för tillstånd att hålla\r\ntorgmöte, ett avgiftsuttag som i praktiken innebär\r\natt yttrandefriheten inskränks. Arbetet inom\r\nregeringen är så fördelat att det är jag som skall\r\nsvara på frågan.</pre><pre>Låt mig först erinra om att riksdagen har beslutat\r\natt det för denna typ av ärenden skall tas ut avgifter\r\ni form av ansökningsavgift samt att principen full\r\nkostnadstäckning skall gälla som ekonomiskt mål\r\nför den verksamhet som avgifterna avser att täcka.\r\nDe nya avgifterna är därför fastställda utifrån den\r\ntid det normalt tar att handlägga ärendena.</pre><pre>Enligt den nya avgiftsförordningen skall\r\nansökningsavgift betalas för varje avgiftsbelagt\r\närende som en ansökan avser. Denna bestämmelse\r\nhar visat sig kunna få till följd att avgiften för\r\ntillstånd att hålla torgmöte i vissa fall har kunnat bli\r\n1 200 kr.</pre><pre>Jag kan hålla med Göthe Knutson om att det är\r\norimligt att ett tillstånd för ett vanligt torgmöte\r\nskall kosta 1 200 kr, även om det skulle motsvara\r\nden faktiska kostnaden. Skyddet för\r\nyttrandefriheten måste enligt min mening i så fall få\r\ntillåtas väga tyngre än behovet av att staten får full\r\ntäckning för sina hanteringskostnader. I\r\nJustitiedepartementet håller vi därför på att\r\nutarbeta ett förslag till en ändring som skall\r\nförhindra detta höga avgiftsuttag.</pre><pre>Anf. 70  GÖTHE KNUTSON (m):</pre><pre>Herr talman! Jag tackar statsrådet för svaret. Låt\r\nmig redan inledningsvis säga att det sannerligen\r\ninte är statsrådet Reidunn Lauréns fel att det har\r\nblivit så här.</pre><pre>Men man kan undra hur i all världen\r\nRiksrevisionsverket -- som tydligen har ansvaret för\r\nde här föreskrifterna -- har kunnat gå ut med så\r\nbefängda föreskrifter.</pre><pre>Alltså: Ett helt vanligt torgmöte, eller ett möte på\r\nen gågata eller över huvud taget en sammankomst\r\ninför offentligheten med det budskap som\r\ndemokratin medger och som är en grundsats för\r\nvårt demokratiska samhälle, nämligen\r\nyttrandefriheten, skall kosta minst 400 kr. Har man\r\nhögtalare, kostar det ytterligare 400 kr. Delar man\r\ndessutom ut flygblad, kostar det 400 kr -- det blir\r\ntotalt 1 200 kr. Ute i polisdistrikten har man gjort\r\nsina tolkningar av det här. På olika håll har man\r\nkommit fram till att detta skall gälla vid ett tillfälle\r\noch inte som tidigare, dvs. att man får ett tillstånd\r\nsom gäller upp till tio möten på en och samma plats.</pre><pre>Det har fram till den här förändringen i somras\r\nkostat 70 kr för upp till tio möten. Nu kostar det\r\nalltså, med flygbladsutdelning och högtalare, 10 x\r\n1 200 kr enligt de tolkningar som på olika håll har\r\ngjorts.</pre><pre>Jag vägrar att tro att Polisen skulle vara så\r\nineffektiv att det ens kan kosta 400 kr att utfärda\r\ntillstånd för möten vid tio tillfällen. Det här är\r\noskäligt. Det är också skamligt och galet.</pre><pre>När räknar statsrådet med att\r\nJustitiedepartementet, som ju har fått ta över\r\nfrågan och som så att säga skall rensa i rabatten, är\r\nklar med sin revidering?</pre><pre>Anf. 71  Statsrådet REIDUNN LAURÉN</pre><pre>(-):</pre><pre>Herr talman! Jag vill bara säga att de 400 kronorna\r\när en schablonmässigt beräknad kostnad.\r\nKostnaden framräknades av RRV mot bakgrund av\r\nbl.a. den redovisning som gjorts av\r\nRikspolisstyrelsen vad gäller ärenden som\r\nhandläggs inom polismyndigheterna. Men i och för\r\nsig stämmer schablonen på ett ungefär.</pre><pre>Som jag tidigare sagt är 1 200 kr naturligtvis en\r\norimligt hög kostnad. På den punkten är jag\r\nfullständigt ense med Göthe Knutson.\r\nAnledningen här är att man har tagit bort den\r\nbegränsningsregel som tidigare gällde.</pre><pre>Syftet med de överväganden som jag tidigare\r\nnämnde att vi i Justitidepartementet gör är att det i\r\nlikhet med vad som gällt tidigare inte skall vara\r\nmöjligt att ta ut mer än en avgift för en ansökan\r\nom tillstånd att anordna allmän sammankomst,\r\näven om ansökningen alltså innefattar andra saker\r\nsom prövas enligt allmänna ordningsstadgan eller\r\nlokala ordningsstadgan. Man skall alltså återta den\r\ntidigare begränsningsregeln.</pre><pre>Beträffande tidsfrågan vill jag säga att jag hoppas\r\natt vi under hösten skall kunna lägga fram ett\r\nförslag.</pre><pre>Anf. 72  GÖTHE KNUTSON (m):</pre><pre>Herr talman! Tack för de kompletterande svaren.</pre><pre>Men inte bara jag utan också några hundra\r\nombudsmän och mötesarrangörer -- ja, egentligen\r\när de kanske flera tusen, åtminstone under en\r\naktivitetsperiod -- samt människor i de politiska\r\npartierna eller i religiösa samfund undrar över\r\ndetta. T.ex. Frälsningsarmén har ju just torgmöten.\r\nJag utgår från att dessa också omfattas av den här\r\norimliga föreskriften.</pre><pre>Vad kan regeringen och statsrådet göra för att, fram\r\ntill dess att departementet är färdigt med sitt\r\narbete, undvika att de här uttagen sker? Finns det\r\nmöjlighet till någon form av moratorium här? Det\r\ngäller ju att undvika det som nu inträffar på många\r\nställen -- nämligen att möten kolliderar därför att\r\nman inte har råd med polistillstånd, och då kan det\r\nbli flera möten på en och samma plats.</pre><pre>Anf. 73  Statsrådet REIDUNN LAURÉN</pre><pre>(-):</pre><pre>Herr talman! Vi har nog inga möjligheter att införa\r\nett moratorium. Men vi skall skynda oss att få till\r\nstånd en ändring. Under mellantiden har\r\nmyndigheterna möjlighet att återbetala sådana\r\navgifter där man menar att ett uttag av full avgift\r\nskulle vara oskäligt. Om det finns särskilda skäl får\r\nmyndigheten besluta om att betala tillbaka hela\r\neller en del av avgiften. Jag förutsätter att\r\nmyndigheterna kommer att begagna sig av den\r\nmöjligheten.</pre><pre>Anf. 74  GÖTHE KNUTSON (m):</pre><pre>Herr talman! Det här var ett verkligt intressant och\r\nvärmande svar!</pre><pre>Tolkar jag det hela rätt om jag drar följande\r\nslutsats, nämligen att de organisationer, partier,\r\nkårer inom Frälsningsarmén m.m., som har tvingats\r\nbetala 400, 800, 1 200 kr, kanske flera gånger, kan\r\nfå tillbaka sina pengar, dvs. mellanskillnaden från\r\ntidigare 70 kr?</pre><pre>Får jag passa på att ge statsrådet ett gott råd? Förlåt\r\natt jag är alltför pretentiös. Gör föreskrifterna\r\nsådana att man inte skall behöva sitta ute i\r\npolisdistrikten eller i länen och göra tolkningar. Då\r\nblir tolkningarna olika på olika håll i landet, och då\r\nuppstår olikheter inför lagen. Jag utgår från att en\r\nborgerlig regering inte är benägen att bidra till\r\nnågot sådant.</pre><pre>Anf. 75  Statsrådet REIDUNN LAURÉN</pre><pre>(-):</pre><pre>Herr talman! Jag förstår inte riktigt hur Göthe\r\nKnutson har tänkt sig det hela. Vem skulle då\r\nmeddela tillstånd om det inte är polismyndigheten?\r\nDet är den myndigheten som har gjort det tidigare.</pre><pre>Anf. 76  GÖTHE KNUTSON (m):</pre><pre>Herr talman! Förlåt min oklarhet. Under\r\nsensommaren och hösten har den situationen\r\ninträffat att länspolismästarna har sammankallat\r\npolismästarna. De har sedan tolkat föreskrifterna i\r\nden här frågan. Det har inneburit att man på\r\nsomliga håll ''bara'' har tagit ut 400 kronor i avgift\r\nför ett möte -- även om det har varit med högtalare\r\noch utdelning av flygblad.</pre><pre>Vidare har det gjorts en tolkning av antalet\r\ntillfällen. Tidigare har det gått att få tillstånd för tio\r\nmöten på en och samma plats för en enda summa.\r\nDet har nu slopats på vissa håll.</pre><pre>Det behövs alltså riktlinjer som gör att det räcker\r\nmed att läsa innantill och att man inte behöver\r\nfundera.</pre><pre>Anf. 77  Statsrådet REIDUNN LAURÉN</pre><pre>(-):</pre><pre>Herr talman! Ja, då förstår jag vad Göthe Knutson\r\nmenar.</pre><pre>Det är litet tidigt för mig att i dag säga om det\r\nkommer att bli några riktlinjer eller inte eftersom\r\njag inte har funderat på den frågan tidigare.</pre><pre>Myndigheterna har möjlighet, om det finns\r\nsärskilda skäl, att betala tillbaka hela eller en del av\r\nansökningsavgiften. Det är något som tills vidare\r\nligger inom varje myndighets eget skön att göra.</pre><pre>Jag vågar inte heller utlova att beloppet skall sänkas\r\ntill 70 kr. Men det är klart att myndigheterna skall\r\nanvända sig av den bestämmelsen.</pre><pre>Anf. 78  GÖTHE KNUTSON (m):</pre><pre>Herr talman! Tack ännu en gång, statsrådet.</pre><pre>Jag är övertygad om att man inom polisdistrikten\r\neftersträvar sådan effektivitet att självkostnaden\r\nför det arbetet inte skall behöva vara mer än ett par\r\nhundra kronor vid ett tillfälle. Det tar inte längre\r\ntid att ge tillstånd för tio möten på en och samma\r\nplats än för ett möte.</pre><pre>Dessutom hoppas jag att polisdistrikten, och\r\nframför allt länspolismästarna, tar till sig av det\r\nbudskap som statsrådet Laurén har givit här. Jag\r\ntackar hjärtligt för det.</pre><pre>Överläggningen var härmed avslutad.</pre><pre>14 §  Svar på fråga 1991/92:25 om\r\nbeloppsgränsen i atomansvarighetslagen</pre><pre>Anf. 79  Statsrådet REIDUNN LAURÉN</pre><pre>(-):</pre><pre>Herr talman! Dan Ericsson i Kolmården har frågat\r\nnäringsministern om han är beredd att föreslå\r\nlagstiftning som upphäver begränsningen av\r\nanläggningsinnehavarens ansvar för atomskador.\r\nArbetet inom regeringen är så fördelat att det är jag\r\nsom skall svara på frågan.</pre><pre>Sverige har ratificerat två konventioner som rör\r\nansvaret för atomskador, nämligen\r\nPariskonventionen och den s.k.\r\ntilläggskonventionen. Denna konventionsreglering\r\nligger till grund för bestämmelserna i\r\natomansvarighetslagen.</pre><pre>En innehavare av en atomanläggning i Sverige har\r\nett ansvar som är begränsat till 1 200 miljoner\r\nkronor för varje atomolycka.\r\nAnläggningsinnehavaren är skyldig att vara\r\nförsäkrad för skador upp till begränsningsbeloppet.</pre><pre>Avgörande för ansvarsnivån är enligt vad riksdagen\r\ntidigare har slagit fast att ansvaret för atomskador i\r\nförsta hand bör bäras av kärnkraftsindustrin men\r\natt ansvarsbeloppet inte kan sättas högre än att det\r\nkan täckas av försäkring.</pre><pre>Regeringen har noga följt utvecklingen på\r\nförsäkringsmarknaden. Ansvarsbeloppet har höjts\r\nsuccessivt, senast den 1 januari 1992. Kapaciteten\r\npå försäkringsmarknaden medger för närvarande\r\ninte en ytterligare höjning av ansvarsbeloppet.</pre><pre>I en överenskommelse, som slöts mellan\r\nSocialdemokraterna, Folkpartiet liberalerna och\r\nCentern i januari 1991 angående riktlinjerna för\r\nenergipolitiken, konstaterades att det inte torde\r\nvara förenligt med Pariskonventionen att ålägga\r\nanläggningsinnehavaren ett obegränsat ansvar.\r\nRegeringen följer nogsamt den internationella\r\nutvecklingen på området, inte minst utvecklingen i\r\nTyskland och inom EG. Jag är dock inte beredd att\r\ni nuläget föreslå några förändringar.</pre><pre>Anf. 80  DAN ERICSSON i Kolmården\r\n(kds):</pre><pre>Herr talman! Jag vill börja med att tacka statsrådet\r\nför svaret.</pre><pre>Bakgrunden till min fråga är den nu gällande\r\nbegränsningen av kärnkraftsindustrins ansvar vid\r\nen eventuell kärnkraftsolycka. Nu gällande\r\nansvarsbelopp ger definitivt inte tillfredsställande\r\nskydd åt dem som drabbas vid en olycka. Som\r\njämförelse kan nämnas att Strålskyddsinstitutet\r\nuppger att Tjernobylolyckan kostade\r\nSovjetsamhället 200 miljarder svenska kronor. De\r\n1,2 miljarder kronor som utgör ansvarsbeloppet vid\r\nförsäkring i Sverige är i det sammanhanget närmast\r\nfelräkningspengar.</pre><pre>En aspekt på denna fråga är att den begränsade\r\nansvarigheten för kärnkraftsindustrin snedvrider\r\nenergimarknaden då skaderiskerna inte fullt ut\r\nbelastar kärnkraften. Alternativa energikällor, som\r\ninte medför liknande risker, får ett sämre\r\nutgångsläge. Jag tycker att det är allvarligt.</pre><pre>Statsrådet säger i sitt svar att man i\r\nenergiöverenskommelsen var överens om att det\r\nstred mot Pariskonventionen att ålägga\r\ninnehavaren ett obegränsat ansvar. Men den\r\nfaktiska situationen är ju annorlunda.\r\nPariskonventionen har fastställt ett minimibelopp\r\nför skadeståndsansvar. Konventionsstaterna\r\nhindras definitivt inte från att fastställa högre\r\nbelopp.</pre><pre>Tyskland, som har anslutit sig till\r\nPariskonventionen, har upphävt det begränsade\r\nansvaret i sin atomskadelagstiftning. EG-\r\nparlamentet föreslår i en resolution att EG-\r\nkommissionen bör lägga fram förslag om\r\nobegränsat skadeståndsansvar för ägare till\r\nkärnkraftsverk. Uppenbarligen är\r\nenergiöverenskommelsens ord i det här avseendet\r\növerspelade.</pre><pre>När jag läser mellan raderna i statsrådets svar,\r\nkanske jag kan förvänta mig att regeringen tar\r\ninitiativ till en förändring. Om regeringen nogsamt\r\nföljer den internationella utvecklingen, särskilt i\r\nEG och i Tyskland, är saken klar, dvs. ett förslag\r\nom obegränsat skadeståndsansvar för\r\nkärnkraftsbolagen vid en eventuell\r\nkärnkraftsolycka kommer snart att ligga på\r\nriksdagens bord. Går det möjligtvis att få en\r\nutfästelse av statsrådet?</pre><pre>Anf. 81  Statsrådet REIDUNN LAURÉN</pre><pre>(-):</pre><pre>Herr talman! Jag skulle i det här sammanhanget\r\nvilja ta upp frågan om ersättningssystemet i\r\nTyskland, eftersom det har anförts vid en\r\njämförelse.</pre><pre>Anläggningsinnehavaren svarar för skador upp till\r\n500 miljoner D-Mark. Den tyska staten svarar för\r\nskador mellan 500 miljoner D-Mark och 1 miljard\r\nD-Mark. Sedan svarar anläggningsinnehavaren för\r\növerstigande belopp utan gräns uppåt.\r\nAnläggningsinnehavarens ansvar över 1 miljard D-\r\nMark behöver inte vara täckt av försäkring eller\r\nannan garanti. Man kan naturligtvis sätta ett\r\nfrågetecken för hur pass värdefullt det ansvaret kan\r\nvara i olika sammanhang.</pre><pre>Som jag nämnde i mitt svar tidigare har man alltså\r\ni riktlinjerna för energipolitiken konstaterat att ett\r\noförsäkrat ansvar inte torde vara förenligt med\r\nPariskonventionen.</pre><pre>Det har varit en viss reaktion mot Tysklands\r\ntolkning av Pariskonventionen. Tyskland är den\r\nenda konventionsstaten som har gjort den\r\ntolkningen. Det finns, enligt min mening,\r\nanledning att avvakta reaktionen bland övriga\r\nkonventionsstater när det gäller den tyska\r\nlösningen. Av det skälet är jag i dag inte beredd att\r\nföreslå ett oförsäkrat ansvar för\r\nanläggningsinnehavaren.</pre><pre>Anf. 82  DAN ERICSSON i Kolmården\r\n(kds):</pre><pre>Herr talman! Statsrådet hävdar att vi inte har\r\nsamma synsätt när det gäller ansvaret och att det\r\nskall finnas en försäkringstäckning om det sker en\r\nolycka.</pre><pre>Jag undrar då återigen varför vi inte skulle kunna\r\nha samma regler som Tyskland har infört och som\r\nnu också EG-parlamentet kräver att EG-\r\nkommisssionen skall lägga fram förslag om? Jag\r\ntror inte att tveksamheten är så stor, om det nu är\r\nså att EG-parlamentet också går på den linjen.</pre><pre>Om ett obegränsat ansvar införs kommer intresset\r\nfrån kärnkraftsindustrins sida att driva skröpliga\r\noch åldersstigna reaktorer att minska. Det måste\r\nvara en fördel för den politik regeringen för,\r\nnämligen att kärnkraften skall fasas ut, att\r\nalternativa energikällor skall fasas in och att\r\nsparandet skall öka. Detta är ett viktigt led i att ge\r\nkärnkraftsindustrin klara besked, dvs. att industrin\r\nsjälv får bära ansvaret vid en eventuell olycka.</pre><pre>Anf. 83  Statsrådet REIDUNN LAURÉN</pre><pre>(-):</pre><pre>Herr talman! Kärnkraftsindustrin i Sverige är ju\r\nsynnerligen ansvarsfull. Jag tror inte att vi behöver\r\ntala om dåliga kärnkraftverk osv. när det gäller\r\nSverige.</pre><pre>Vi har tidigare inte ansett det vara förenligt med\r\nPariskonventionen att ha ett oförsäkrat ansvar. Jag\r\ntycker att vi skall avvakta och se hur övriga\r\nkonventionsstater ställer sig till Tysklands tolkning.\r\nDet gäller även hur EG kommer att ställa sig till\r\nfrågan -- vilket inte alls är klart.</pre><pre>Anf. 84  DAN ERICSSON i Kolmården\r\n(kds):</pre><pre>Herr talman! Jag vill även ta upp en annan apsekt.</pre><pre>I propositionen om atomansvaret 1991 stod det att\r\nutgångspunkten för den svenska lagstiftningen är\r\natt kostnaderna för atomskador i första hand skall\r\nbäras av kärnkraftsindustrin. Lagstiftningen borde\r\nfaktiskt följa detta. Jag menar att det här inte finns\r\nnågon konsekvens.</pre><pre>En annan aspekt är att den nuvarande\r\nansvarsbegränsningen stämmer dåligt överens med\r\nviktiga miljö- och energimål. Där finns PPP-regeln,\r\ndvs. att förorenaren skall betala. Incitamentet för\r\natt avveckla kärnkraften saknas. Det blockerar\r\nutvecklingen av bioenergin. Reglerna begränsar\r\nrättigheterna för offren att vid en eventuell olycka\r\nerhålla en adekvat ersättning. Det finns också\r\nandra aspekter.</pre><pre>Statsrådet sade i sitt svar att regeringen nogsamt\r\nföljer den internationella utvecklingen på området.\r\nTyskland och EG ges som exempel. Det är där man\r\nnu avskaffar denna regel. Varför kan inte\r\nregeringen ta initiativ med en gång?</pre><pre>Anf. 85  Statsrådet REIDUNN LAURÉN</pre><pre>(-):</pre><pre>Herr talman! Jag kan bara upprepa vad jag tidigare\r\nhar sagt. Vi följer utvecklingen. Om man inom EG\r\när beredd att gå med på ett obegränsat ansvar utan\r\nförsäkring, får vi naturligtvis ta hänsyn till det.</pre><pre>Anf. 86  DAN ERICSSON i Kolmården\r\n(kds):</pre><pre>Herr talman! Jag tackar statsrådet för det sista\r\nbeskedet. Det gav en klar antydan om att\r\ninriktningen kommer att bli densamma som på\r\nkontinenten. Då har vi kommit en bra bit på väg.</pre><pre>Överläggningen var härmed avslutad.</pre><pre>15 §  Svar på fråga 1992/93:9 om asylpolitiken</pre><pre>Anf. 87  Kulturminister BIRGIT FRIGGEBO\r\n(fp):</pre><pre>Herr talman! Sten Andersson har med anledning av\r\nSveriges ekonomiska situation och det stora antalet\r\nasylsökande frågat mig om jag är beredd att verka\r\nför en asylpolitik där asyl endast beviljas\r\nutlänningar, vilka kan åberopa flyktingskäl enligt\r\nGenèvekonventionens definition.</pre><pre>Det är riktigt att antalet asylsökande nu överstiger\r\ndet antal som fanns i landet i december 1989, då den\r\nsocialdemokratiska regeringen med stöd av ett\r\nregeringsbeslut i ett enskilt ärende den 13\r\ndecember 1989, införde en ordning enligt vilken de\r\nfacto-  flyktingar fick asyl endast om det förelåg ett\r\nsärskilt starkt skyddsbehov.</pre><pre>Den nuvarande regeringen uttalade i ett enskilt\r\närende, den 19 december 1991, att de särskilda skäl\r\nsom avsågs i regeringsbeslutet från den 13\r\ndecember 1989 inte längre skulle beaktas. Denna\r\nbedömning gjordes med hänsyn dels till den\r\nfaktiska situation inom mottagnings- och\r\nutredningssystemet som då förelåg, dels till\r\nrättssäkerhetsintresset. Regeringen anser att man\r\nbäst främjar rättssäkerheten om den enskildes\r\nskyddsbehov underställs en strikt tillämpning av\r\nutlänningslagens bestämmelser.</pre><pre>Inströmningen av asylsökande till Sverige har\r\nunder det senaste året varit större än någonsin\r\ntidigare, och mottagningssituationen är i dag en\r\nhelt annan än den var i december förra året. Detta\r\nberor helt på den tragiska utvecklingen i det forna\r\nJugoslavien. Inströmningen av asylsökande från\r\nandra länder har fortsatt att minska under året. Jag\r\när alltså inte beredd att verka för en återgång till\r\ntillämpningen av de regler som gällde enligt det s.k.\r\n13 december-beslutet.</pre><pre>Anf. 88  STEN ANDERSSON i Malmö (m):</pre><pre>Herr talman! Jag tackar för svaret. Låt mig först\r\nsäga att jag inte är helt övertygad om att demokrati\r\nalltid innebär att folkmajoritetens åsikt i alla\r\närenden blir gällande.</pre><pre>I december 1989 beslutade dåvarande regeringen,\r\nmed stöd av Moderaterna och Centerpartiet, att\r\nasyl i huvudsak skulle beviljas enbart\r\nkonventionsflyktingar. Två år senare återtog den\r\nnuvarande regeringen det beslutet. Nu skall vi\r\nförvisso i morgon ha en debatt om flyktingpolitiken\r\ni kammaren. Det kommer att bli fler sådana\r\ndebatter framöver, så jag skall inte bli långrandig.\r\nJag vill ändå konstatera en sak. I det ekonomiska\r\nläge som Sverige i dag befinner sig i anser man sig\r\nalltså ha råd att bedriva en asylpolitik som är, tror\r\njag, generösast i Europa, i alla fall överlägset\r\ngenerösast i Norden.</pre><pre>Då skulle jag vilja ställa en fråga till statsrådet: Har\r\nstatsrådet förståelse för att många människor -- jag\r\nkan säga garanterat många människor -- i dag har\r\nsvårt, mot bakgrund av de problem som svenska\r\nfolket i dag upplever, att förstå att vi i Sverige även\r\nframöver skall bedriva kanske Europas generösaste\r\nasylpolitik?</pre><pre>Anf. 89  Kulturminister BIRGIT FRIGGEBO\r\n(fp):</pre><pre>Herr talman! Jag har förståelse för att människor\r\nkan tycka att vi i större utsträckning borde göra\r\ngemensamma bedömningar i Europa när det gäller\r\nden delvis nya situation som vi har i Europa i dag.\r\nGenèvekonventionen kom ju till efter andra\r\nvärldskriget och speglade situationen då. Det finns\r\nett behov av mer gemensamma uppträdanden och\r\ngemensamt ansvarstagande i Europa för den delvis\r\nnya situation som vi nu ser exempel på i\r\nJugoslavien. Jag är övertygad om att vi kommer att\r\nfå andra exempel under de kommande åren. Det är\r\nbakgrunden till att vi från svensk sida mycket aktivt\r\ni olika internationella fora driver frågan om ett\r\ngemensamt europeiskt ansvarstagande.</pre><pre>I avvaktan på det är det ingenting att skämmas för\r\natt vi i Sverige har liberala regler för asylsökande.\r\nJag vill också säga att det är en felaktig beskrivning\r\natt påstå att Sverige har de mest generösa\r\ninvandringsreglerna i Europa.</pre><pre>Anf. 90  STEN ANDERSSON i Malmö (m):</pre><pre>Herr talman! Jag talar inte om invandringspolitik\r\nutan om asylpolitik. Det är två helt skilda saker, det\r\nborde statsrådet veta om.</pre><pre>Jag fick inget direkt svar på frågan om statsrådet\r\ntycker att vi fortfarande, mot bakgrund av det läge\r\nsom vi har i dag, skall bedriva en asylpolitik som\r\ndefinitivt är generösast i Norden och bland de mest\r\ngenerösa i Europa.</pre><pre>Jag har ytterligare en fråga till statsrådet: Tror\r\nstatsrådet verkligen på fullt allvar att den\r\nasylpolitik som vi bedriver i dag i Sverige är\r\nnågonting som andra länder i Europa kommer att\r\ninföra?</pre><pre>Anf. 91  Kulturminister BIRGIT FRIGGEBO\r\n(fp):</pre><pre>Herr talman! Vi har inte något gemensamt\r\nansvarstagande i Europa när det gäller den nya typ\r\nav flyktingströmmar som söker sig från de östra\r\ndelarna till de västra delarna av Europa. Det är en\r\nstor brist. Inte minst mitt parti, Folkpartiet\r\nliberalerna, har hävdat under hela 80-talet att det\r\nfinns behov av en gemensam politik. Där finns det\r\nbrister, som regeringen nu har tagit itu med genom\r\nett mycket aktivt arbete gentemot andra\r\neuropeiska stater.</pre><pre>Jag är alldeles övertygad om att det finns önskemål\r\nhos det svenska folket om att asylpolitiken skall\r\nbedrivas effektivt och till så låga kostnader som\r\nmöjligt. Det är också bakgrunden till de beslut som\r\nregeringen fattade i torsdags vad gäller bidrag m.m.\r\ntill de asylsökande.</pre><pre>Anf. 92  STEN ANDERSSON i Malmö (m):</pre><pre>Herr talman! Att svenska folket hoppas att man\r\nskall bedriva effektiv flyktingpolitik till så låga\r\nkostnader som möjligt tror jag att alla vet. Det\r\nbehöver inte nämnas här.</pre><pre>Fortfarande fick jag inget svar på min fråga: Tror\r\nstatsrådet att andra länder ute i Europa kommer att\r\nacceptera den flyktingpolitik som vi bedriver i dag i\r\nSverige, eller är det så att de svenska politikerna\r\nhar ensamrätt på att låta skattebetalarna betala mer\r\nför asylpolitiken än vad man gör i andra länder?</pre><pre>Anf. 93  Kulturminister BIRGIT FRIGGEBO\r\n(fp):</pre><pre>Herr talman! Om Sten Andersson kan beskriva för\r\nmig exakt vilken asylpolitik samtliga stater i Europa\r\nhar, skall jag kommentera den beskrivningen land\r\nför land. Sten Andersson vill försöka göra troligt att\r\nGenèvekonventionens definition på flyktingar\r\nskulle vara någon absolut norm. Så är det definitivt\r\ninte. Varje land har möjlighet att lägga fast den nivå\r\nsom landet vill ha när det gäller att tolka\r\nGenèvekonventionen. Det finns många europeiska\r\nländer som gör en generösare tolkning av\r\nGenèvekonventionens bestämmelser än vad vi gör i\r\nSverige.</pre><pre>Anf. 94  STEN ANDERSSON i Malmö (m):</pre><pre>Herr talman! Det stämmer säkert. Men vi kan\r\nkonstatera att under de senaste tre åren mindre än\r\n10 % av dem som fått asyl i Sverige har kunnat\r\nkallas för konventionsflyktingar enligt\r\nGenèvekonventionens definition. Vad gäller det\r\nenskilda landets tolkning och generositet i\r\nasylfrågan är det bara att titta på våra grannländer.\r\nDet måste finnas någon förklaring till att Danmark,\r\nNorge och Finland beviljar asyl i ett betydligt\r\nmindre antal fall än vad vi gör i Sverige. Folk måste\r\nväl anse att deras regler är mindre generösa än dem\r\nsom vi tillåter oss att ha i Sverige.</pre><pre>Anf. 95  Kulturminister BIRGIT FRIGGEBO\r\n(fp):</pre><pre>Herr talman! Det finns länder i Europa som har\r\ntagit emot fler asylsökande från Jugoslavien än vi,\r\nockså i förhållande till sin folkmängd. Men vad Sten\r\nAndersson nu tar upp är besluten om vilka som får\r\nstanna i Sverige. Där vet Sten Andersson lika väl\r\nsom jag att många av dem som får stanna har fått\r\nstanna av s.k. tidsrelaterade skäl, vistelsetidsskäl,\r\ndvs. om man väntat på beslut under en viss angiven\r\ntid har man fått stanna i Sverige. Dessa\r\ntidsrelaterade villkor har regeringen avskaffat.</pre><pre>Anf. 96  STEN ANDERSSON i Malmö (m):</pre><pre>Herr talman! Jag tackar för det.</pre><pre>Överläggningen var härmed avslutad.</pre><pre>16 §  Svar på fråga 1992/93:13 om\r\nflyktingmottagandet m.m.</pre><pre>Anf. 97  Kulturminister BIRGIT FRIGGEBO\r\n(fp).</pre><pre>Herr talman! Gullan Lindblad har frågat mig om\r\nregeringen, mot bakgrund av den extrema\r\nflyktingsituationen, kommer att tillsätta en\r\nparlamentarisk utredning för översyn rörande\r\nflyktingmottagandet och utlänningslagstiftningen.</pre><pre>Jag vill börja med att säga att jag berörde denna\r\nfråga i kammaren redan förra veckan.</pre><pre>Som Gullan Lindblad påpekar gör en särskild\r\nutredare nu en översyn av delar av\r\nutlänningslagstiftningen, bl.a. vad gäller hur man\r\nbör förhålla sig i massflyktsituationer. I denna del\r\nkommer uppdraget att redovisas under oktober.</pre><pre>Men även i övrigt finns det nu anledning att se\r\nnärmare på utlänningslagens allmänna regler\r\nrörande utlänningars skyddsbehov. Regeringen\r\navser därför att under detta budgetår tillsätta en\r\nparlamentariskt sammansatt kommitté för att göra\r\nen översyn av flyktingpolitiken. Översynen skall\r\ngöras med hänsyn tagen till den pågående dialogen\r\ni det europeiska samarbetet på detta område.</pre><pre>Hela flyktingmottagandet utsätts för närvarande\r\ngivetvis för ytterst hårda påfrestningar. Men brister\r\ni det svenska flyktingmottagandet har blivit tydliga\r\nredan innan den nu aktuella situationen uppstod.\r\nLånga förläggningstider kan leda till passivisering\r\noch långvarigt bidragsberoende och kan motverka\r\nintegrationen i det svenska samhället. Det finns\r\nockså anledning att öka flexibiliteten i mottagandet\r\nliksom att få ett ökat engagemang av\r\nfrivilligorganisationer, privata entreprenörer och\r\nkommuner. Dessa frågor utreds redan av en\r\nsärskild utredare. Betänkandet kommer att lämnas\r\nunder året.</pre><pre>Det rör sig i detta sammanhang till stor del om att\r\nfinna praktiska lösningar på praktiska problem.\r\nDen principiella målsättningen, att på ett värdigt\r\nsätt ta emot asylsökande, kvarstår givetvis. Det\r\nfinns därför inte på samma sätt som beträffande\r\növersynen av asylreglerna skäl för en\r\nparlamentarisk medverkan i översynen. Dessutom\r\när det, både för de asylsökandes skull och med\r\nhänsyn till kostnaderna, av vikt att förändringar i\r\nmottagandet kan göras snabbt. En parlamentarisk\r\nutredning skulle fördröja nödvändiga förändringar.</pre><pre>Anf. 98  GULLAN LINDBLAD (m):</pre><pre>Herr talman! Jag ber att få tacka invandrarminister\r\nBirgit Friggebo för svaret på min fråga. Det är\r\nalldeles riktigt att vi delvis diskuterade den här\r\nfrågan den 8 oktober i anledning av\r\ninvandrarministerns information om de åtgärder\r\nsom regeringen hade vidtagit. Jag skrev min fråga\r\nden 6 oktober, även om den kanske inte blev\r\nregistrerad förrän den 8. Jag visste inte då att\r\nregeringen hade fattat beslut i ärendet. Men jag\r\ntycker nog att det finns skäl att då och då diskutera\r\nde flyktingpolitiska frågorna, eftersom de är bland\r\nde mest brännande utöver de rent ekonomiska\r\nfrågorna i Sverige för närvarande. Att det finns ett\r\nstort intresse visas av att fler frågor om\r\nasylpolitiken har ställts till i dag.</pre><pre>Jag sticker inte under stol med att jag i långa\r\nstycken delar den uppfattning som Sten Andersson\r\nframförde tidigare, nämligen att grunden för\r\nsvensk asylpolitik borde vara FN-konventionen,\r\nmen med en generös bedömning. Både\r\ninvandrarministern och jag är säkert på det klara\r\nmed att dagens regler inte riktigt stämmer med\r\nverkligheten. Jag tycker att det är bra att en\r\nparlamentarisk beredning kan få se över\r\nasylfrågorna. Har man lyckats komma överens om\r\nde svåra ekonomiska frågorna, borde ju kloka\r\nmänniskor kunna hitta en utlänningslag och en\r\nasyllagstiftning som stämmer bättre överens med\r\ndagens förhållanden men som samtidigt är\r\nhumanitär och bra.</pre><pre>Om jag har förstått det rätt kommer en\r\nparlamentarisk kommitté att se över asylreglerna,\r\nmedan en enmansutredare delvis skall ta upp det\r\nsom rikdagens revisorer har kommit fram till, vilka\r\nju efterlyser en ordentlig översyn av hela flykting-\r\noch invandrarpolitiken. Tyvärr kommer vi ofta inte\r\nlängre än att diskutera asylregler och asylpolitik.\r\nHela flyktingomhändertagandet och\r\ninvandrarpolitiken är oerhört viktiga frågor, vilket\r\nriksdagens revisorer också påpekat.</pre><pre>Överläggningen var härmed avslutad.</pre><pre>17 §  Svar på fråga 1992/93:14 om\r\nflyktingpolitiken</pre><pre>Anf. 99  Kulturminister BIRGIT FRIGGEBO\r\n(fp):</pre><pre>Herr talman! Gullan Lindblad har frågat mig när\r\nregeringens förslag till förändringar rörande\r\nflyktingpolitiken, t.ex. tillfälliga uppehållstillstånd,\r\nkommer.</pre><pre>Jag vill börja med att säga att jag har berört även\r\ndenna fråga i kammaren redan förra veckan.</pre><pre>Socialförsäkringsutskottet uttalade i ett\r\npressmeddelande den 13 augusti i år bl.a. att\r\nmöjligheten att ge någon form av temporärt\r\nuppehållstillstånd måste utredas med stor\r\nskyndsamhet.</pre><pre>En särskild promemoria om tillfälligt skydd för\r\nmedborgare i det forna Jugoslavien har upprättats i\r\nKulturdepartementet. Denna promemoria\r\nskickades i förra veckan ut till berörda\r\norganisationer och myndigheter. Jag har också\r\nkallat till en s.k. hearing den 20 oktober för att\r\ndiskutera promemorian. Avsikten är att utifrån\r\nbl.a. de synpunkter som då kommer fram ta\r\nställning till om en proposition skall föreläggas\r\nriksdagen.</pre><pre>Vad gäller flyktingpolitiken i övrigt avser\r\nregeringen, som jag nyss framhöll i mitt svar på\r\nGullan Lindblads förra fråga, att under budgetåret\r\ntillsätta en parlamentariskt sammansatt kommitté\r\nför att göra en översyn av de allmänna reglerna i\r\nutlänningslagen rörande utlänningars\r\nskyddsbehov.</pre><pre>Anf. 100  GULLAN LINDBLAD (m):</pre><pre>Herr talman! Tack även för det här svaret. Det var\r\nmed en viss förvåning som vi i\r\nsocialförsäkringsutskottet konstaterade att det i\r\npropositionsförteckningen inte fanns något som\r\nhelst förslag från kulturministeriet vad gäller\r\nflyktingpolitiken. Så kom ministern med den\r\ninformation som lämnades förra veckan. Så långt\r\nvar det bra.</pre><pre>Nu hänvisar invandrarministern till utskottets\r\nuttalande den 13 augusti. Vi hade förvisso\r\ndiskuterat dessa frågor tidigare bl.a. i\r\nFlyktingpolitiska rådet, som invandrarministern\r\ntycks sätta stor tilltro till, något förvånande större\r\ntilltro än till ett enigt utskott, som ju vill ha frågan\r\nom temporära uppehållstillstånd till riksdagens\r\nbord.</pre><pre>Vilka kommer att delta i den hearing som skall\r\nhållas? Jag tycker nog att det är riksdagens utskott\r\nsom är allra viktigast. Det vill jag gärna ha sagt.</pre><pre>När det gäller den parlamentariskt sammansatta\r\nkommittén vill jag ställa en fråga till statsrådet: När\r\nkommer direktiven till denna? När får man sätta i\r\ngång med arbetet?</pre><pre>Jag vill dock protestera litet mot vad som sades\r\ntidigare om att den kommittén skulle fördröja\r\nfrågan. Jag vill erinra om att sjuklönekommittén,\r\nden som skulle utreda dessa svåra frågor, hade sex\r\nveckor på sig att komma fram till mycket\r\ngenomgripande förändringar i lagstiftningen.\r\nTillsätter man folk som kan frågorna, är jag\r\növertygad om att vi ganska snabbt skulle kunna\r\nkomma fram till kloka förslag.</pre><pre>Jag frågar igen: I vilken utredning kommer\r\nriksdagens revisorers alla frågeställningar att tas\r\nupp? Är det i enmansutredningen eller i den\r\nparlamentariskt sammansatta kommittén? Jag\r\ntycker att man har tillsatt litet för många\r\nenmansutredningar. Det är viktigt att riksdagens\r\nmajoritet får säga sitt i dessa frågor.</pre><pre>Anf. 101  Kulturminister BIRGIT FRIGGEBO\r\n(fp):</pre><pre>Herr talman! Alla förändringar i politiken föreslås\r\ni form av propositioner till riksdagen, och det är\r\nriksdagen som har det avgörande inflytandet och\r\nfattar det slutgiltiga beslutet. Sedan är regeringen\r\nskyldig att bereda olika ärenden. De kan beredas\r\npå olika sätt.</pre><pre>När det gäller frågan om tillfälliga\r\nuppehållstillstånd har Kulturdepartementet\r\nmycket snabbt satt i gång arbetet och tagit fram en\r\npromemoria, som skall beredas genom en s.k.\r\nhearing den 20 oktober. Detta görs för att snabba\r\npå hela beredningsarbetet. Normalt skulle man ju\r\nannars gå ut med en remiss av olika förslag.</pre><pre>De som kommer att delta i hearingen är\r\nflyktingorganisationer, olika juridiska instanser,\r\nInvandrarverket och andra berörda organ som\r\ninnehar särskild kompetens och kunskap på det här\r\nområdet. Det är alltså ett led för att så småningom\r\nta ställning till om den här frågan skall föras till\r\nriksdagen. Vi har verkligen utrett frågan med stor\r\nskyndsamhet. Det kommer efter hearingen att\r\nföras diskussioner inom regeringen och\r\nregeringspartierna. Jag förutsätter att\r\nregeringspartierna kommer att ta kontakt med sina\r\nriksdagsgrupper när det gäller att bedöma om\r\nfrågan skall föras fram i form av proposition till\r\nriksdagen eller inte.</pre><pre>Låt mig säga att många av dessa organ, som är\r\nkompetenta på det här området, inte minst\r\nFlyktingpolitiska rådet, har varit skeptiska till att\r\ninföra ett nytt institut som skall gälla för dem som\r\nkommer från krigsområden i Jugoslavien.\r\nBakgrunden är att man vill avlasta hela\r\nasylprövningssystemet.</pre><pre>Anf. 102  GULLAN LINDBLAD (m):</pre><pre>Herr talman! Det är bra att regeringen har utrett,\r\nmen jag blev litet orolig när invandrarministern\r\nanvände uttrycket ''så småningom'', eftersom detta\r\när en fråga som brådskar. Alla frågor om\r\nförändringar i asylpolitiken, flyktingpolitiken och\r\ninvandrarpolitiken brådskar verkligen. Därför är\r\ndet väldigt viktigt att man förankrar dessa frågor\r\nhos riksdagens partier.</pre><pre>Jag sätter naturligtvis stort värde på\r\nFlyktingpolitiska rådet, men det är viktigare att\r\ninvandrarministern vet att riksdagens beslutande\r\nutskott ändå är enhälligt i frågan om tillfälliga\r\nuppehållstillstånd.</pre><pre>Vid Flyktingpolitiska rådets sammanträde den 1\r\njuli, som jag var närvarande vid -- jag kunde tyvärr\r\ninte närvara vid sammanträdet den 1 september --,\r\nvar det tre företrädare för riksdagens partier som\r\nuttalade sig för ett förslag av den här typen. Det är\r\norganisationerna som har strävat emot.</pre><pre>Jag vidhåller att det är riksdagens partier som är de\r\nviktiga, även om det kan vara bra att lyssna till\r\norganisationer. Men först och främst: Hör på vad vi\r\ni de olika partierna har för åsikter!</pre><pre>Anf. 103  Kulturminister BIRGIT FRIGGEBO\r\n(fp):</pre><pre>Herr talman! Partierna är företrädda i\r\nFlyktingpolitiska rådet. Jag skall inte kommentera\r\nhur närvaron såg ut och vad som sades under det\r\nsenaste sammanträdet. Men partierna har alla\r\nmöjligheter att föra fram sina synpunkter i\r\nFlyktingpolitiska rådet. Jag lyssnar med stor\r\nuppmärksamhet på de olika synpunkter som\r\nkommer fram.</pre><pre>Herr talman! För att det inte skall råda några\r\noklarheter har jag nogsamt läst pressmeddelandet\r\nfrån socialförsäkringsutskottet, där det står att man\r\nvill att frågan om tillfälliga uppehållstillstånd skall\r\nutredas med största skyndsamhet, vilket också\r\ndepartementet har gjort. Vidare sägs det att\r\nuskottsledamöterna anser det också utomordentlit\r\nangeläget att förslag om åtgärder i den aktuella\r\nflyktingsituationen föreläggs riksdagen i så god tid\r\natt det kan behandlas i höst.</pre><pre>Vi kom dock fram till slutsatsen att många av de\r\nnödvändiga åtgärderna inte behövde föras till\r\nriksdagen, utan regeringen har själv fattat beslut i\r\ndessa frågor. Någon beställning från\r\nriksdagspartierna av ett förslag om tillfälliga\r\nuppehållstillstånd kan jag inte utläsa ur\r\nsocialförsäkringsutskottets pressmeddelande.</pre><pre>Anf. 104  GULLAN LINDBLAD (m):</pre><pre>Herr talman! Ett enhälligt utskott ansåg att\r\nkulturdepartementets behandling av frågorna\r\ndröjde ovanligt länge. Det är klart att en utredning\r\ntar tid, men jag blev förvånad när jag hörde att\r\nutredaren inte hade fått regeringens uppdrag att ta\r\nsig an just den här speciella frågan. Därför uttalade\r\nvi i utskottet gemensamt att vi, eftersom frågan var\r\nså viktig, ville att den skulle finnas på riksdagens\r\nbord vid riksmötets början. Vi efterlyste även\r\nförslag till andra åtgärder, men det kom inget\r\nförslag.</pre><pre>Regeringen har nu fattat vissa beslut, vilket är bra.\r\nJag vill dock ge invandrarministern rådet att det\r\ninte bara är att lyssna till vad som sägs i de slutna\r\nrummen och inom organisationerna. Det är först\r\noch främst riksdagens partier som skall ha det\r\navgörande inflytandet i dessa frågor.</pre><pre>Anf. 105  Kulturminister BIRGIT FRIGGEBO\r\n(fp):</pre><pre>Herr talman! Jag undrar om inte Gullan Lindblad\r\nblandar samman två saker. Redan i våras tillsattes\r\nen utredning under Per-Erik Nilssons ledning, som\r\nskulle arbeta med frågan om massflyktssituationer.\r\nSom ett led i att möta en eventuell\r\nmassflyktssituation har Per-Erik Nilsson också till\r\nuppgift att se på frågan om temporära\r\nuppehållstillstånd. Detta är ett mer långsiktigt\r\narbete som behöver remitteras, eftersom de förslag\r\nsom man kommer fram till kan beröra grundlagen.</pre><pre>Utöver denna utredning har departementet självt\r\ntagit fram ett förslag beträffande temporära\r\nuppehållstillstånd avseende flyktingar från\r\nJugoslavien. Detta arbete har skett under mycket\r\nkort tid.</pre><pre>Anf. 106  GULLAN LINDBLAD (m):</pre><pre>Herr talman! Vi i utskottet har informerats,\r\neftersom vi själva har begärt information från bl.a.\r\nPer-Erik Nilsson. Han sade att han hade för avsikt\r\natt lämna ett förslag till regeringen. Vi undrade då\r\nförvånat om han inte hade fått regeringens uppdrag\r\natt snabbutreda just den här delen, men det hade\r\nhan inte. Det var därför som vi gjorde vårt\r\nuttalande.</pre><pre>Det är bra att det nu är utredningar på gång. Men\r\nkom med förslagen mycket snabbt till riksdagen!\r\nDet är ändå där som besluten skall fattas.</pre><pre>Jag vet fortfarande inte vem det är som skall leda\r\nutredningen i anledning av riksdagens revisorers\r\nuttalanden, där man är mycket kritisk till just\r\ninvandrarpolitiken och att människor får vänta så\r\nlänge på arbete. Är det enmansutredaren som har\r\ndetta uppdrag? Riksdagens revisorer är också\r\nmycket kritiska till hur bidragspengarna till\r\nkommunerna används. Kommer denna fråga att tas\r\nupp av enmansutredaren eller ingår den i den\r\nparlamentariska utredningen?</pre><pre>Anf. 107  Kulturminister BIRGIT FRIGGEBO\r\n(fp):</pre><pre>Herr talman! Frågan om vad som händer när en\r\nasylsökande har fått uppehållstillstånd i Sverige och\r\ndärefter ingår inte i någon av de hittills nämnda\r\nutredningarna.</pre><pre>Anf. 108  ANDRE VICE TALMANNEN:</pre><pre>Jag medger ytterligare ett inlägg från vardera sidan.</pre><pre>Anf. 109  GULLAN LINDBLAD (m):</pre><pre>Herr talman! Då ber jag å det varmaste att\r\nkulturministern verkligen tar hand om det resultat\r\nsom den här utredningen kommer fram till. Som jag\r\ntidigare sade diskuterar vi tyvärr enbart asylpolitik,\r\nmen riksdagens revisorer har nu gått igenom bl.a.\r\narbetsmarknadspolitiska frågor, svårigheterna att\r\nfå arbete och hemspråksundervisning, något som\r\nofta brukar diskuteras i denna kammare. Utred\r\nockså hemspråksundervisningen mycket snabbt!\r\nTillsätt gärna en parlamentarisk snabbutredning!\r\nDå lovar jag att det skall komma ett bra förslag.</pre><pre>Anf. 110  Kulturminister BIRGIT FRIGGEBO\r\n(fp):</pre><pre>Herr talman! På en del av dessa punkter föreligger\r\nredan utredningsförslag. Beträffande\r\ndiskriminering i arbetslivet har det avlämnats ett\r\nutredningsförslag till mig så sent som för någon\r\nvecka sedan. I fråga om förändringar i\r\nhemspråksundervisningen pågår en översyn inom\r\nutbildningsdepartementet. Alla frågor är inte nya,\r\noch därför är det inte säkert att man behöver\r\ntillsätta en stor utredning som skall ta upp samtliga\r\nde frågor som riksdagens revisorer har arbetat med.\r\nJag välkomnar den genomgång av\r\ninvandrarpolitiken som riksdagens revisorer har\r\ngjort.</pre><pre>Överläggningen var härmed avslutad.</pre><pre>18 §  Svar på frågorna 1992/93:15 och 31 om\r\nbehandlingen av vissa Kosovoalbaners asylansökan\r\nm.m.</pre><pre>Anf. 111  Kulturminister BIRGIT FRIGGEBO\r\n(fp):</pre><pre>Herr talman! Wiggo Komstedt har frågat mig vilka\r\nåtgärder jag har vidtagit mot de asylsökande som\r\nslog sönder en flyktingförläggning i Koppom.\r\nGöthe Knutson har med anledning av\r\nskadegörelsen på flyktingförläggningen frågat mig\r\nhur länge det dröjer innan de misstänktas\r\nasylansökan är behandlad och utvisning verkställd.\r\nJag besvarar frågorna i ett sammanhang.</pre><pre>I ett rättssamhälle får ingen enskild eller grupp\r\ndömas eller läggas handlingar till last utan att\r\nskuldfrågan är klarlagd och fastställd.\r\nSkadegörelsen vid flyktingförläggningen är således\r\nen fråga för polis, åklagare och domstol. Den\r\npågående polisutredningen av händelserna i\r\nKoppom är ännu inte avslutad.</pre><pre>Det är Invandrarverket som är beslutande\r\nmyndighet i ärenden om uppehållstillstånd.\r\nInvandrarverket fattar sina beslut helt\r\nsjälvständigt. Vid asylprövningen skall\r\nInvandrarverket väga in vandelssynpunkter.</pre><pre>Jag är således förhindrad att vidta några åtgärder\r\nmot dem som vistades på förläggningen i Koppom i\r\nsamband med skadegörelsen.</pre><pre>Däremot har jag från Invandrarverket erfarit att\r\nverket avser att inom kort pröva asylansökningarna\r\nfrån dem som vistades på förläggningen. I några fall\r\nhar beslut redan fattats.</pre><pre>Regeringen ser allvarligt på att antalet inbrott,\r\nstölder och skadegörelser har ökat i områden runt\r\nflyktingförläggningar. Mot den bakgrunden\r\nsammankallade jag för en dryg månad sedan\r\nrepresentanter för riksåklagaren,\r\nRikspolisstyrelsen, Invandrarverket och\r\nUtlänningsnämnden till ett möte. Då diskuterades\r\nhur vi med gemensamma krafter bäst skall reagera\r\nmot och stävja oönskade och kriminella beteenden\r\nbland asylsökande.</pre><pre>Anf. 112  WIGGO KOMSTEDT (m):</pre><pre>Herr talman! Jag ber att få tacka fru statsrådet för\r\nsvaret.</pre><pre>Svensk flyktingpolitik är med rätta utsatt för kritik\r\noch föremål för stort intresse. För att de som\r\nverkligen har skäl att få stanna i Sverige skall få\r\nrimliga förhållanden måste man ta i med\r\nhårdhandskarna när det gäller de flyktingar som\r\nbegår brott. Sverige får inte bli ett\r\nfrihandelsområde för internationell brottslighet.</pre><pre>Nu behövs det inte några långvariga utredningar,\r\nutan det behövs beslut och handling. Om\r\nregeringen ser allvarligt på problemen, som\r\nstatsrådet skriver i svaret, finns det verkligen\r\nanledning att ta tag i dem. Om man inte gör det nu\r\noch om man inte tar itu med dem som är kriminella,\r\nkommer man inte heller att få något gehör från\r\nmänniskorna för att ta hand om dem som verkligen\r\nbehöver tas om hand. Snart är det inte någon som\r\nlyssnar på den argumenteringen.</pre><pre>Att statsrådet i dag i tidigare svar har åberopat att\r\nstatsrådet besvarade flyktingfrågor här i kammaren\r\ni förra veckan tyder på att det här framförs\r\nsynpunkter som verkligen engagerar medborgarna\r\noch väljarna.</pre><pre>Om man är en verklig flykting, tror jag inte att man\r\nställer så stora krav på boendet, vilket ändå är\r\nganska hyggligt överallt i vårt land. Om man slår\r\nsönder en flyktingförläggning för att man inte får bo\r\npå hotell, delar jag uppfattningen hos den\r\nförkrossande majoritet av svenska folket som i de\r\nfallen säger: Vänd bussen. Låt den gå tillbaka till\r\nhemlandet, om det finns bättre hotell där.</pre><pre>Anf. 113  GÖTHE KNUTSON (m):</pre><pre>Herr talman! Jag tackar invandrarministern, tillika\r\nkulturministern, för svaret.</pre><pre>Det är närmast en självklarhet att Koppomfallet\r\ndess värre leder till flyktingfientlighet. Man kan\r\nockså notera att Kosovoalbanerna på denna\r\nherrgård i Värmland tidigare hade bott på ett\r\nhotell. De var väldigt missbelåtna med att de hade\r\nförflyttats från detta hotell, som uppenbarligen var\r\nkomfortabelt, till en mindre komfortabel\r\nbyggnad -- låt vara att den kallas för herrgård. För\r\nden sakens skull tyckte några av\r\nKosovoalbanerna -- hur många vet vi inte -- att de\r\nskulle ge uttryck för sitt missnöje med Sverige,\r\nvilket förmodligen var avsikten. Det lär inte ha\r\nvarit alkohol eller några andra droger som utlöste\r\nden här bärsärkagången, där man slog sönder en\r\ndel av inredningen.</pre><pre>Jag vill i det sammanhanget fråga statsrådet: Är det\r\nmöjligt att ge sådana direktiv från regeringen och\r\nfrån statsrådets eget departement, som innebär att\r\nman inte skall placera asylsökande i en alltför\r\nluxuös miljö, vilket i sin tur kan leda till att de sedan\r\nanser sig skamligt behandlade av det svenska\r\nsamhället? Jag hörde häromdagen ett uttalande i\r\nden riktningen.</pre><pre>Det är något märkligt, när statrådet säger att\r\npolisutredningen ännu inte är avslutad. Men\r\ntolkningen är att sedan förövarna har skingrats och\r\nnya familjer har flyttat in i herrgården, har inte\r\npolisen något mer att fråga om. Dessa\r\nKosovoalbaners taktik är att skydda varandra\r\ngenom att påstå att de varken har sett eller hört\r\nnågonting. De förnekar att de över huvud taget har\r\ngjort sig skyldiga till någonting.</pre><pre>Anf. 114  Kulturminister BIRGIT FRIGGEBO\r\n(fp):</pre><pre>Herr talman! Jag är övertygad om att Wiggo\r\nKomstedt har rätt i sin förmodan att det finns risk\r\nför att den här typen av händelser kan leda till att\r\nsvenska folkets generositet och benägenhet när det\r\ngäller att ta emot asylsökande i Sverige minskar.\r\nDet är naturligtvis beklagligt att de som har gjort\r\nsig skyldiga till detta belönar svensk generositet på\r\ndetta sätt. Jag har uppfattat att både Wiggo\r\nKomstedt och Göthe Knutsson har velat ta detta\r\ntillfälle i akt för att göra den typen av deklarationer.\r\nJag tror att det är viktigt att vi gör sådana\r\ndeklarationer.</pre><pre>Samtidigt är det naturligtvis också viktigt att man\r\nutreder och beivrar brott. Detta var en av\r\nbakgrunderna till de diskussioner som jag för någon\r\nmånad sedan förde med företrädare för de olika\r\nmyndigheterna. Vi konstaterade då att det var\r\nbrukligt med åtalseftergift vid viss typ av smärre\r\nbrottslighet, både när det gäller svenskar och i fråga\r\nom asylsökande. Där har det nu i vissa avseenden\r\nskett en uppstramning.</pre><pre>Man kan också notera att de olika berörda\r\nmyndigheterna, inte minst Invandrarverket, själva\r\nhar börjat att se över vad som kan göras för att\r\nstävja brottslighet, så att man inte låter olika typer\r\nav kriminalitet florera utan att någon reagerar.</pre><pre>Sedan vill jag bara något kommentera frågan om att\r\nbo lyxigt eller inte. Inom Invandrarverket har man\r\nlagt ned mycket arbete på att skaffa fram\r\nförläggningar, och många av dessa förläggningar är\r\ninte särskilt lyxiga. Det rör sig om nedlagda\r\nmilitärförläggningar -- vissa flyktingar har fått bo i\r\ntält --, om tomma lägenheter, om utrymda sjukhus\r\noch liknande. Man bor ganska trångt: 6--10\r\npersoner i ett rum, där det ibland inte finns några\r\nsängar, utan man får ligga på madrasser direkt på\r\ngolvet. Jag tycker att det är viktigt att informera\r\nockså om detta, eftersom många uppenbarligen\r\ntror att de asylsökande bor väldigt lyxigt, men så\r\nförhåller det sig inte.</pre><pre>Anf. 115  WIGGO KOMSTEDT (m):</pre><pre>Herr talman! Jag bor ute på landet. Det finns ett\r\nantal mindre gårdar där. Det är inte några\r\nhypermoderna anläggningar. Det finns t.o.m.\r\nsådana som saknar badrum och toalett inne. För\r\ndessa människor höjer vi bensinskatten. Bilen är\r\nderas enda sätt att transportera sig, eftersom det\r\ninte finns några allmänna kommunikationer. Dessa\r\nmänniskor reagerar våldsamt när vi inte gör några\r\nbesparingar inom flyktingpolitiken. När de\r\ndärutöver får läsa att flyktingar inte accepterar att\r\nbo under förållanden som är bättre än de\r\nförhållanden som många svenskar bor under är\r\ngränsen nådd.</pre><pre>Jag har ett civilt jobb. Det är ganska bra. Jag är där\r\nvarje vecka så mycket som jag hinner. Det är min\r\nvärdemätare. Där möter jag montörer, kontorister,\r\nförsäljare, chaufförer, åkare, m.fl. De har samfällt\r\ninställningen att vi är alldeles för slappa. Jag, som\r\nkanske ändå är litet annorlunda och tuffare i detta\r\nsammanhang, bedöms av dem nu vara en person\r\nsom velar i flyktingpolitiken, trots att jag har denna\r\nuppfattning. Detta ger en liten bild av svenska\r\nfolkets uppfattning.</pre><pre>Än en gång vill jag säga: Om vi inte tar tag i dessa\r\nproblem kommer vi inte heller att ha någon\r\nmöjlighet att hjälpa dem som verkligen har behov.</pre><pre>Anf. 116  GÖTHE KNUTSON (m):</pre><pre>Herr talman! Jag delar helt statsrådet Friggebos\r\nuppfattning om att det är fel att ge åtalseftergift till\r\nnågon därför att denna person kommer från ett\r\nannat land. Vi är förvisso alltför slappa även\r\ngentemot svenska medborgare. Men det sker en\r\nuppstramning i fråga om detta. Signalerna nu från\r\nstatsrådet Friggebo och regeringen är enligt svaret\r\natt regeringen ser allvarligt på att antalet inbrott,\r\nstölder och skadegörelser har ökat i områden runt\r\nflyktingförläggningar.</pre><pre>Jag vill poängtera att Kosovoalbanerna från denna\r\nförläggning i herrgården i Koppom enligt\r\ntidningsuppgifter skingras till andra förläggningar.\r\nDet är naturligtvis bra på sitt sätt. Men då får inte\r\npolisen släppa taget. Jag skall ställa en fråga till\r\nstatsrådet. Vill statsrådet hålla med mig om att det\r\nskall ges signaler till Invandrarverket och polisen\r\nsom innebär att de inte ger upp detta? Om man gör\r\ndet är det detsamma som en åtalseftergift.</pre><pre>Anf. 117  Kulturminister BIRGIT FRIGGEBO\r\n(fp):</pre><pre>Herr talman! Göthe Knutson vet att jag är\r\nförhindrad att ge sådana direktiv. Men jag utgår\r\nfrån att polisen fullgör sin skyldighet.</pre><pre>Som jag sade tidigare kommer Invandrarverket att\r\nfatta beslut beträffande asylansökningarna inom\r\nkort, och några beslut har redan fattats.</pre><pre>Anf. 118  GÖTHE KNUTSON (m):</pre><pre>Herr talman! Jag tackar statsråder för en positiv\r\ninställning till att man tar itu med dessa frågor.</pre><pre>Jag vill begagna mig av detta tillfälle för att direkt\r\ntill Invandrarverket, vars generaldirektör Christina\r\nRogestam är mycket lyhörd för situationen på detta\r\nområde, framföra kravet att man, eftersom det är\r\nrisk för att polisen i praktiken, om inte formellt, har\r\nlagt ned dessa förhör, ser till att dessa förhör\r\nfortsätter på de flyktingförläggningar där de\r\npersoner som har varit med om detta finns. Då\r\nkanske man också får fram sanningen. Risken för\r\natt bli betraktad som tjallare kan ju ha funnits så\r\nlänge personerna i fråga var på denna herrgård.\r\nDetta är angeläget, inte minst med tanke på alla\r\ndem som verkligen är flyktingar och behöver en\r\nfristad i Sverige. Dem skall vi slå vakt om. Det är\r\nandra som förstör för dem.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.34 på förslag av andra vice\r\ntalmannen att ajournera förhandlingarna till kl.\r\n18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>19 §  Svar på fråga 1992/93:26 om\r\nskärgårdsbefolkningens rätt till fiske</pre><pre>Anf. 119  Jordbruksminister KARL ERIK\r\nOLSSON (c):</pre><pre>Herr talman! Kent Olsson har frågat vilka\r\nförändringar i utredningens förslag om enklare\r\nfiskebestämmelser jag är beredd att göra så att\r\nskärgårdsbefolkningens urgamla rätt att fiska inte\r\nbegränsas.</pre><pre>Jordbruksdepartementet presenterade i juli månad\r\ni år en promemoria (Ds 1992:70) om enklare\r\nfiskebestämmelser. I promemorian lämnas förslag\r\ntill en ny fiskelag och en ny fiskeförordning.\r\nFörslagen syftar till att tillsammans med\r\nföreskrifter meddelade av Fiskeriverket utgöra en\r\nny och förenklad fiskelagstiftning.</pre><pre>I förslaget finns bl.a. föreskrifter som begränsar\r\nfritidsfiskets redskapsanvändning. Förslaget\r\nbygger på riksdagens uttalande i våras att\r\nregeringen bör återkomma till riksdagen med\r\nförslag om begränsningar av husbehovs- och\r\nfritidsfiskares redskapsinsatser vid fiske med\r\nmängdfångande redskap på frifiskevatten och\r\nallmänt vatten.</pre><pre>Promemorian är för närvarande på remiss till ett\r\nantal myndigheter och organisationer.\r\nRemissvaren skall vara inkomna till departementet\r\nsenast den 15 oktober, dvs. om två dagar, och först\r\ndärefter är det möjligt för regeringen att ta ställning\r\ntill hur förslaget till riksdagen skall vara utformat.</pre><pre>Anf. 120  KENT OLSSON (m):</pre><pre>Herr talman! Jag ber att få tacka\r\njordbruksministern för svaret. Den här frågan har\r\nen mycket stor betydelse för kustbor. Det är många\r\npensionärer och kustbor som ägnar sig åt\r\nfritidsfiske som rekreation.</pre><pre>Det är viktigt, som jordbruksministern säger, att vi\r\nfår en avvägning mellan det fiske som fritidsboende\r\noch bofasta vid kusten kan ägna sig åt och det\r\nyrkesfiske som finns.</pre><pre>I det förslag som finns, föreslås en stor\r\ninskränkning i fritidsfisket. Det föreslås att man\r\nskall ha rätt att använda sex hummertinor och 180\r\nmeter garn. Vidare föreslås en inskränkning i\r\ndörjfisket. Jordbruksministern säger att dessa\r\nförslag skall ge en förenklad fiskerilagstiftning. Jag\r\nkan inte se var förenklingen i detta finns. Som läget\r\när just nu, finns det ingen begränsning. Vari ligger\r\nförenklingen om man inför begränsningar till ett\r\nvisst antal? Jag kan förstå att man inte kan låta\r\ndetta fiske vara helt fritt, men samtidigt finner jag\r\nnivån på sex hummertinor vara en mycket stor\r\ninskränkning i det fiske som man på Bohuskusten\r\noch många andra kuster har haft en urgammal rätt\r\natt bedriva.</pre><pre>Anf. 121  Jordbruksminister KARL ERIK\r\nOLSSON (c):</pre><pre>Herr talman! Det är viktigt att slå fast, vilket Kent\r\nOlsson också gör, att de människor som ägnar sig\r\nåt fritidsfiske i huvudsak gör detta som rekreation.\r\nDetta fiske är alltså inte till för att skapa sig en\r\nförsörjning eller en inkomst. Man avser inte att\r\nförsälja det som fångas. Ur den synpunkten är\r\navsikten att detta inte skall vara något intrång. Man\r\ngör en begränsning av de mängdfångande\r\nredskapen. Jag kan förstå om man tycker att sex\r\nburar är litet. Jag har inte tagit ställning till om det\r\nskall vara fem, sex eller sju burar. Det har kanske\r\ninte utredningen heller funderat så noga på.</pre><pre>Det är ändå viktigt att klara ut att det trots allt är\r\nganska många redskap man får lov att ha. I\r\nDanmark har man en motsvarande lagstiftning, och\r\nden har fungerat väl.</pre><pre>Vi vet att det samlade fisketrycket jämfört med\r\nfisketillgången är av den karaktären att vi måste\r\nfördela trycket mellan olika grupper av fiskare. Det\r\när nödvändigt att vi inför några restriktioner på\r\ndetta område. Det är också en direkt beställning\r\nfrån riksdagen. Efter remissomgången skall vi\r\nnaturligtvis titta på detta och se om det är något\r\nantal som är fel.</pre><pre>När det gäller detta avsnitt är det nya\r\nbestämmelser, och det är svårt att få nya\r\nbestämmelser som är enklare än inga. Men när det\r\ngäller andra avsnitt i promemorian och i förslagen\r\ntill lagstiftning och förordning innebär det\r\nlångtgående förenklingar.</pre><pre>Anf. 122  KENT OLSSON (m):</pre><pre>Herr talman! Jag uppfattade att jordbruksministern\r\när beredd att se över den nivå som detta rör sig om.\r\nDet är ett försök att uppfatta svaret positivt. En\r\nökning från sex till sju är dock inte någon större\r\nhöjning av nivån.</pre><pre>Det finns ett förslag, bl.a. från Bohusläns\r\nsamorganisation, där man skulle kunna ha ca 20\r\nhummertinor. De flesta människor som bor vid\r\nkusten i dag har fler än sex ryssjor. De har fler än\r\nsex hummertinor. Det kan knappast betraktas som\r\nnågot större intrång på yrkesfiskets område att ha\r\ndessa tinor kvar.</pre><pre>Den här frågan är ställd med den förhoppningen att\r\njordbruksministern, om han inte är beredd att\r\nsläppa detta helt fritt, skall kunna höja nivån för de\r\nredskap som man har rätt att ha. Detta är oerhört\r\nviktigt. Förslaget upplevs som en mycket stor\r\ninskränkning. Det är en av de frågor där folk\r\nverkligen har engagerat sig.</pre><pre>Anf. 123  Jordbruksminister KARL ERIK\r\nOLSSON (c):</pre><pre>Herr talman! Som landkrabba har jag liten kunskap\r\nom hummerfiske. Därför vill jag inte uttala mig om\r\ndet exakta antalet när det gäller fiskeredskapen.</pre><pre>Förslaget som har gått på remiss och\r\nremissomgången är ju till för att vi skall få in\r\nrikhaltigt med synpunkter för att därefter kunna\r\nväga samman dessa synpunkter och lägga fram ett\r\nförslag till riksdagen i enlighet med den beställning\r\nsom riksdagen har gjort. Det är min förhoppning\r\natt det, likaväl som det vid förra debatten här i\r\nkammaren fanns en stor enighet om detta ärende,\r\nskall kunna bli det även om det förslag som så\r\nsmåningom kommer att läggas fram.</pre><pre>Anf. 124  KENT OLSSON (m):</pre><pre>Herr talman! Då är det också min förhoppning att\r\njordbruksministern läser remissvaren mycket\r\nnoggrant. Jag är inte ensam om denna uppfattning.\r\nDet finns en otrolig mängd människor vid kusten\r\nsom har detta som en intressant och viktig\r\nfritidssysselsättning. Vi kan nog vara överens om\r\natt detta inte är till för att utmanövrera det fiske\r\nsom människor lever på. Det är viktigt att man\r\nsäger detta i den här diskussionen. Jag hoppas att\r\njordbruksministern läser remissvaren och höjer det\r\nantal hummertinor som man får ha.</pre><pre>Anf. 125  Jordbruksminister KARL ERIK\r\nOLSSON (c):</pre><pre>Herr talman! Jag skall läsa remissvaren noga. Det\r\nkvarstår naturligtvis problem om det är så som Kent\r\nOlsson säger, att det finns en otrolig mängd\r\nmänniskor som har 20 hummertinor och mer. Då\r\nfår vi kanske göra någon liten begränsning. Annars\r\nkan ju denna otroliga mängd människor fånga för\r\nmånga humrar.</pre><pre>Överläggningen var härmed avslutad.</pre><pre>20 §  Svar på fråga 1992/93:40 om kontrollen av\r\nimporterat kött</pre><pre>Anf. 126  Jordbruksminister KARL ERIK\r\nOLSSON (c):</pre><pre>Herr talman! Lennart Brunander har frågat mig\r\nvad jag kommer att göra för att förstärka kontrollen\r\nså att salmonellasmittat kött inte kommer ut till\r\nkonsumenten.</pre><pre>Importen av kött har under de senaste åren\r\nungefärligen fördubblats. Vid import av köttvaror\r\nkrävs tillstånd av Livsmedelsverket. Varje parti\r\nundersöks. Obligatoriska inslag i kontrollen är\r\nhygienundersökning och salmonellaprov.</pre><pre>Till de länder som ökat sin export till Sverige hör\r\nDanmark. Så t.ex. ökade importen av frysta\r\nprodukter under åren 1990-1991 från 283 ton till\r\n1 900 ton. Sommaren 1991 fick man indikationer på\r\natt nötköttet från Danmark var starkt infekterat av\r\nsalmonella och kontrollen av danskt kött skärptes\r\ndärför. Tidigare hade kött från Danmark i likhet\r\nmed kött från de övriga nordiska länderna endast\r\ngenomgått de orienterande stickprovskontroller\r\nsom man bedömt vara tillräckliga med hänsyn till\r\ndet goda salmonellaläget inom Norden. Kött från\r\nDanmark kontrolleras nu lika ingående som kött\r\nfrån övriga länder. Kontrollen har medfört att fler\r\npartier har avvisats.</pre><pre>Livsmedelsverket har i oktober i år utabetat ett\r\nförslag till ändring av sin kungörelse rörande\r\ninförselkontrollen avseende salmonella i syfte att\r\nfastställa mer tillförlitliga metoder för provtagning\r\nm.m. De föreslagna ändringarna bygger bl.a. på\r\ndet förslag rörande gemensamma rutiner för\r\nsalmonellaundersökningar som har arbetats fram\r\ninom ramen för det nordiska samarbetet och som\r\nföreslås att genomföras i samtliga nordiska länder.\r\nDessa principer bygger i sin tur på de\r\nrekommendationer som utformats i Codex\r\nAlimentarius. I korthet kan man säga att de nya\r\nprovtagningsrutinerna gör att samma säkerhet för\r\natt påvisa salmonella erhålls oberoende av\r\nstorleken på de bedömda partierna. Jämfört med\r\ndagens metod kommer antalet avvisade partier att\r\nöka om inte importörer och exportörer vidtar\r\nåtgärder för att minska risken för att\r\nsalmonellasmittat kött importeras. Det nordiska\r\nförslaget möjliggör också provtagning i\r\nutförsellandet.</pre><pre>Jag hoppas att de ändringar som Livsmedelsverket\r\nhåller på att arbeta fram skall kunna tillgodose\r\nLennart Brunanders önskemål om en förstärkt\r\nsalmonellakontroll.</pre><pre>Anf. 127  LENNART BRUNANDER (c):</pre><pre>Herr talman! Jag tackar jordbruksministern för\r\nsvaret. Vi i Centerpartiet har under mycket lång tid\r\nhaft blickarna riktade på just livsmedelsområdet\r\noch kontrollen av de importerade livsmedlen samt\r\nde krav vi ställer på dessa. Salmonellakontrollen är\r\nen sådan kontroll.</pre><pre>Tidigare har man inte ställt samma krav på det\r\nimporterade köttet som på det svenskproducerade\r\nköttet. Där har det över huvud taget inte fått finnas\r\nnågra salmonellabakterier. Men i importerat kött\r\nhar man tillåtit vissa salmonellabakterier. Detta är\r\notillfredsställande. Det får en ännu större betydelse\r\nnu när importen ökar. Som framgår av svaret har\r\nökningen av importen varit ganska kraftig.</pre><pre>När jag såg uppgifter om att många människor hade\r\ninsjuknat i salmonella och att de ätit importerat\r\nkött -- man hade även avvisat vissa partier -- slogs\r\njag av tanken att detta är något som vi måste\r\nbevaka. Jag såg också att Norge hade avvisat\r\nbetydligt mer danskt kött än vad vi hade gjort i\r\nSverige. Det tyder på att Norge kanske inte har\r\nsamma bedömningsgrunder.</pre><pre>Nu säger jordbruksministern i svaret att\r\nLivsmedelsverket har lagt fram ett förslag. Det är\r\nmin förhoppning att det förslaget uppfyller dessa\r\nkrav. Har de också tagit upp frågan om kraven på\r\ninhemskt kött och importerat kött? Kommer det\r\nlikvärdiga krav där?</pre><pre>Anf. 128  Jordbruksminister KARL ERIK\r\nOLSSON (c):</pre><pre>Herr talman! Beträffande den sista frågan som\r\nLennart Brunander ställer är ambitionen att det\r\ninte skall vara någon skillnad för konsumenten,\r\noavsett vilket kött som konsumenten får att tillgå.\r\nDärför bör naturligtvis principerna för kontrollen\r\nvara desamma, oavsett varifrån köttet kommer.</pre><pre>Samtidigt är det viktigt att notera, precis som\r\nLennart Brunander har gjort, att vi har en hög\r\nstandard när det gäller livsmedelskvalitet och\r\nlivsmedelssäkerhet i Sverige. Vi har ovanligt låg\r\nsmittorisk, och vi har krav på mycket låga halter av\r\nrestsubstanser av kemikalier och mediciner. Det är\r\nangeläget för livsmedelssektorn,\r\njordbruksnäringen, livsmedelsindustrin och\r\nmyndigheterna att hålla fast vid dessa höga krav.</pre><pre>När det gäller en ytterligare internationalisering\r\noch ett kommande EG-medlemskap, bör det vara\r\nså att vi så långt det är möjligt bevarar våra krav på\r\nen hög nivå och ser EG-kraven som minimikrav\r\nsom vi kan höja.</pre><pre>Anf. 129  LENNART BRUNANDER (c):</pre><pre>Herr talman! Det är tillfredsställande att\r\njordbruksministern säger att vi skall ha samma krav\r\npå det som vi importerar som på det vi producerar\r\ni Sverige. Jag skulle vilja tillägga att jag tycker att\r\ndet är en absolut målsättning att vi i de förestående\r\nförhandlingarna med EG skall behålla de krav vi\r\nhar på livsmedel i Sverige.</pre><pre>Enligt uppgifter som jag har tagit del av är en av\r\norsakerna till att det finns salmonella i det danska\r\nköttet att man i Danmark använder antibiotika i\r\ndjurfodret i tillväxtbefrämjande syfte. Detta\r\ninnebär att djuren hålls friska trots att de bär på\r\nsalmonellabakterier, och detta ger utslag först när\r\nköttet kommer till konsumenten. I Sverige är\r\nanvändning av antibiotika i djurfoder sedan länge\r\nförbjuden, och det är angeläget att vi belyser också\r\nden frågan i de förhandlingar som skall försiggå i\r\nolika sammanhang.</pre><pre>Anf. 130  Jordbruksminister KARL ERIK\r\nOLSSON (c):</pre><pre>Herr talman! Jag kan för närvarande inte uttala mig\r\nom ifall det finns ett sådant samband som det som\r\nBrunander redovisar mellan antibiotikaanvändning\r\noch salmonellasmitta. Faktum är ju dock att vi\r\nunder lång tid i Sverige har haft en mycket gynnsam\r\nsituation när det gäller salmonella, medan\r\nförekomst av salmonella i kött på kontinenten har\r\nvarit en närmast normal företeelse. Man har också\r\ndär tolererat ganska höga procenttal.</pre><pre>Anf. 131  LENNART BRUNANDER (c):</pre><pre>Herr talman! Jag tackar för svaret och hoppas att\r\ndet här kommer att ge ett gott resultat.</pre><pre>Överläggningen var härmed avslutad.</pre><pre>21 §  Svar på fråga 1992/93:4 om mutbrott</pre><pre>Anf. 132  Justitieminister GUN HELLSVIK\r\n(m):</pre><pre>Herr talman! Elver Jonsson har frågat mig om\r\nregeringen avser att vidta åtgärder för att motverka\r\nen utveckling mot ett alltmer utbrett mutsystem.</pre><pre>Bakgrunden till Elver Jonssons fråga torde vara\r\nbl.a. Curt Nicolins uttalande i radio om\r\nförekomsten av mutor inom det svenska\r\nnäringslivet. Hur omfattande det påstådda bruket\r\när ville dock inte Nicolin uttala sig närmare om. Det\r\när av naturliga skäl också svårt att skaffa sig en\r\nexakt kunskap om förekomsten av mutor.</pre><pre>Vårt land har emellertid hittills varit förskonat från\r\ndet missförhållande som en utbredd korruption\r\nutgör. Den allmänna inställningen i Sverige till\r\nmutor har också varit mycket avvisande, vilket bl.a.\r\nkommit till uttryck i vår stränga straffrättsliga\r\nreglering. Vår reglering slår till vid låga belopp och\r\ngäller såväl offentligt som privat verksamma. Den\r\nstraffrättsliga regleringen ger i och för sig samhället\r\ngoda möjligheter att ingripa mot sådana\r\nföreteelser.</pre><pre>I sammanhanget bör också nämnas att Sverige\r\ntillsammans med världens ledande industrinationer\r\ndeltar i ett arbete som pågår inom OECD med syfte\r\natt förhindra korruption i internationella\r\naffärsförbindelser.</pre><pre>Det finns dock anledning att ta varningssignalerna\r\npå allvar. Den snedvridning av konkurrensen som\r\nmutor innebär står klart i strid mot regeringens\r\npolitik att stärka det fria och sunda företagande\r\nsom utgör en förutsättning för vårt framtida\r\nvälstånd. Att den offentlige tjänstemannen är känd\r\nför oväld är självfallet viktigt för tilltron till våra\r\nmyndigheter.</pre><pre>Förutom strafflagstiftningen är den etiska\r\ninställningen till mutor hos de agerande inom\r\noffentlig och privat verksamhet av den största och\r\nförmodligen avgörande betydelsen. Det är därför\r\nbra att en ledande erfaren industriman klart\r\nredovisar näringslivets inställning. Det medverkar\r\ntill att upprätthålla en hög moral på detta område\r\noch ge de etiska kraven den vikt de bör ha. Det kan\r\nockså medverka till att de rättsvårdande\r\nmyndigheterna får information om eventuella\r\noegentligheter, vilket i dessa fall ofta är en\r\nförutsättning för ingripande.</pre><pre>Jag är övertygad om att vi med gemensamma\r\nansträngningar skall kunna hålla korruptionen\r\nstången även i framtiden, såväl inom det offentliga\r\nsom inom den privata sfären. Elver Jonsson kan\r\nvara övertygad om att regeringen inte kommer att\r\nlämna någon möda ospard i denna del.</pre><pre>Anf. 133  ELVER JONSSON (fp):</pre><pre>Herr talman! Jag tackar justitieministern för svaret\r\npå min fråga. Det innehåller ett löfte om att\r\njustitieministern skall följa detta noga och inte\r\nlämna någon möda ospard, men samtidigt andas\r\ndet en grad av försiktighet, som gör att man undrar\r\nhur tung intensiteten möjligen kan vara.</pre><pre>Kring grundfrågan råder det inte några problem,\r\neftersom vi båda efter vad jag förstår har\r\nuppfattningen att mutor är ett problem.\r\nJustitieministern antyder också att problemet\r\nförmodligen är klart större i andra länder. Jag gör\r\nutifrån min lekmannahorisont heller ingen annan\r\nbedömning av det.</pre><pre>Då är frågan: Förekommer mutor?\r\nJustitieministern säger helt riktigt att vi har varit\r\nförskonade och att regeringen samtidigt ser\r\nsvårigheter att kunna mäta förekomsten.</pre><pre>Nu har ju förre SAF-ordföranden uttalat sig i\r\nfrågan. Det stämmer att det var detta som väckte\r\nmitt intresse för att få frågan mer belyst. Vad Curt\r\nNicolin sade var att mutor enligt hans uppfattning\r\nförekommer i alltför hög grad.</pre><pre>Justitieministern säger nu att en ledande\r\nindustriman -- dvs. samma person -- klart har\r\nredovisat näringslivets inställning. Det är inte så\r\nsäkert. Han har redovisat sin egen inställning, och\r\nhan kritiserar det faktum att det inte är tillräckligt\r\nmycket återhållsamhet kring den här typen av\r\nmissbruk.</pre><pre>En annan person som sysslar med detta, nämligen\r\nThorsten Cars, säger i ett tidningsuttalande att det\r\nhär är toppen på isberget, att många inte känner till\r\nden stränga lagstifting som finns eller den påföljd\r\nsom kan komma i fråga. Han varnar också för att\r\ndet här kan bli ett större problem i en\r\nlågkonjunktur.</pre><pre>Min fråga är då: Tycker justitieministern att det\r\nfinns anledning att hålla särskild uppsikt just nu, för\r\natt vi inte skall råka i de svårigheter som\r\njustitieministern samtidigt har varnat för? I det\r\nsammanhanget skulle jag vilja få ett förtydligande.\r\nTänker regeringen så att säga lägga tyngre\r\nintensitet både vid att påtala missbruk och att göra\r\nklart att man i den rådande konjunkturen rent av\r\nlättare kan råka ut för problem av det här slaget?</pre><pre>Anf. 134  Justitieminister GUN HELLSVIK\r\n(m):</pre><pre>Herr talman! Först en kommentar till min\r\nförsiktighet i uttalandet. Jag tycker att man skall\r\nvara försiktig när man är klar över bl.a. de\r\nbevisproblem som kan förekomma i samband med\r\nden här typen av affärer.</pre><pre>Jag vidhåller att det är mycket positivt att Curt\r\nNicolin har uttalat sig i denna fråga, även om det\r\nsjälvfallet är den egna uppfattningen han har\r\nuttalat. Men Curt Nicolin är inom näringslivet en\r\nportalfigur, och portalfigurer som uttalar sig har\r\nrimligen en viss påverkansmöjlighet när det gäller\r\nattityder.</pre><pre>Jag kan därutöver ytterligare utveckla regeringens\r\ninställning i den här frågan. Regeringen skall inom\r\nden närmaste tiden besluta om en lagrådsremiss,\r\nsom bl.a. rör mutbrottet. Vi kommer där att\r\nmarkera vår stränga syn genom att höja\r\nminimistraffet för det grova mutbrottet. Jag tycker\r\natt detta är ett tydligt bevis för vår inställning. Att\r\nvi kommer med denna lagrådsremiss kan\r\nförhoppningsvis också ge ytterligare information.</pre><pre>Anf. 135  ELVER JONSSON (fp):</pre><pre>Herr talman! Låt mig avslutningsvis, fru\r\njustitieminister, säga att jag tror att den här\r\nmarkeringen kan vara värdefull, eftersom det i hög\r\ngrad är attityder som vägleder människors\r\nhandlande.</pre><pre>Jag instämmer också i att den förre SAF-\r\nordföranden säkerligen är en portalfigur och att det\r\ndärför gör nytta att han uttalar sig. Men jag menar\r\natt också justitieministern med fördel här\r\nuppträder som en portalfigur, och uttalanden i\r\ndenna kammare här och nu kan därför tjäna de\r\ngoda syften som tydligen ligger i hela regeringens\r\nintresse.</pre><pre>Överläggningen var härmed avslutad.</pre><pre>22 §  Svar på fråga 1992/93:10 om åtgärder för\r\natt underlätta enskildas skuldsanering</pre><pre>Anf. 136  Justitieminister GUN HELLSVIK\r\n(m):</pre><pre>Herr talman! Agne Hansson har frågat mig vilka\r\nåtgärder jag är beredd att vidta för att underlätta en\r\nskuldsanering för enskilda hushåll och individer.</pre><pre>Som bekant överlämnade insolvensutredningen ett\r\nförslag till lag om skuldsanering till regeringen\r\nhösten 1990. Efter remissbehandling har olika\r\nkonsekvenser av förslaget, främst organisatoriska\r\noch kostnadsmässiga frågor, övervägts inom\r\nregeringskansliet. Jag har själv vid flera tillfällen\r\nuttalat min tveksamhet till att införa en lag om\r\nskuldsanering, bl.a. här i kammaren den 21 april i\r\når. Det finns flera skäl till att jag är tveksam. Ett\r\nskäl är att det under alla förhållanden endast är ett\r\nlitet fåtal som skulle kunna komma i åtnjutande av\r\nen sådan skuldsanering. För andra med stora\r\nskulder skulle en lag om skuldsanering bara väcka\r\nförhoppningar om en enkel lösning på deras\r\nskuldproblem, förhoppningar som oftast alltså inte\r\nskulle kunna infrias. Jag tycker också att man skall\r\ntänka sig noga för innan man luckrar upp principen\r\nom att avtal skall hållas och beakta de\r\nkonsekvenser som kan uppstå för den allmänna\r\nbetalningsmoralen.</pre><pre>Jag tycker dessutom att man kan ifrågasätta --\r\nsärskilt i dessa tider -- om det är rätt och rimligt att\r\nstaten skall bekosta uppbyggandet av ett dyrt\r\nskuldsaneringsinstitut. Med utgångspunkt i\r\ninsolvensutredningens beräkningar kan statens\r\nkostnader beräknas uppgå till minst 50 miljoner\r\nkronor per år. Enligt min mening bör man i stället\r\nförsöka finna vägar till frivilliga lösningar. Banker\r\noch andra kreditgivare måste här dra sitt strå till\r\nstacken. Kommunernas konsumentvägledare och\r\nsocialförvaltningarna arbetar redan med dessa\r\nfrågor, och jag vet att olika projekt redan pågår på\r\nmånga håll i landet. Det är hoppingivande. Detta\r\nbetyder inte på något sätt att regeringen vänder\r\nproblemen ryggen. Den ekonomiska krisen gör det\r\nsjälvfallet än mer angeläget att finna en lösning.\r\nInom regeringskansliet arbetar vi också med den\r\nambitionen.</pre><pre>Anf. 137  AGNE HANSSON (c):</pre><pre>Herr talman! Jag vill tacka justitieministern för\r\nsvaret. Jag är glad att svaret andas en vilja från\r\njustitieministern att ta tag i frågan om\r\nskuldsanering för de enskilda hushållen och\r\nindividerna. Det är klart att jag hade varit ännu\r\ngladare om justitieministern mer konkret hade\r\nuttalat vad hon vill göra.</pre><pre>Justitieministern avvisar insolvensutredningen, och\r\njag har egentligen inte särskilt mycket att invända\r\nmot det. Justitieministern föreslår i stället en\r\nfrivillig lösning, och jag tror att en sådan kan vara\r\nväl så bra.</pre><pre>Jag noterar också hur viktigt det är att lägga ett krav\r\npå bankerna i det här fallet, att betona deras\r\nskyldigheter.</pre><pre>Min fråga föranleds inte minst av de problem som\r\nfinns nu på bostadsmarknaden. Många som\r\ndrabbas av räntehöjningarna får nu gå ifrån sina\r\nhus. Detta gör i sin tur att det kan skapas problem\r\nmed förluster. Det kan bli så att man sitter med lån\r\nutan att ha fått ut pengarna för hela skulden trots\r\natt man har mist huset, och det blir då förluster för\r\nbankväsendet.</pre><pre>Detta är naturligtvis inte bra, och jag tror därför att\r\ndet är bättre att förebygga. Jag tror dessutom att\r\ndet är bråttom, och jag skulle vilja att det mycket\r\ntydligt markerades hur viktigt det är att man kan\r\ntvinga fram lösningar från bankernas sida utan att\r\nde enskilda behöver sitta i kläm. Det är bättre att\r\nstämma i bäcken än i ån.</pre><pre>Anf. 138  Justitieminister GUN HELLSVIK\r\n(m):</pre><pre>Herr talman! Jag kan i sammanhanget nämna att\r\njag har tagit initiativ till diskussioner mellan mitt\r\neget departement, socialdepartement och\r\ncivildepartement. Avsikten är just att vi skall finna\r\nformerna för i första hand frivilliga\r\növerenskommelser. Det förekommer, som jag\r\nnämnde i mitt svar, på en del håll i landet och har\r\ngivit mycket goda resultat, och det innebär, vilket\r\njag menar är viktigt, att också banker och andra\r\nkreditinstitut får ta sin del av ansvaret i stället för\r\natt helt och hållet föra över konfliktlösningen på det\r\noffentliga.</pre><pre>Anf. 139  AGNE HANSSON (c):</pre><pre>Herr talman! Jag tackar för den kompletteringen.\r\nJag tar detta som en markering från\r\njustitieministerns och regeringens sida av att man är\r\nberedd att ta sig an de här frågorna. Det bör enligt\r\nmin uppfattning kunna lugna en del av dem som i\r\ndag har oerhört stora problem av det här slaget.\r\nDet är också rimligt och riktigt att man tar upp de\r\nhär frågorna. Mot bakgrund av att staten har varit\r\ntvungen att gå in och sanera och hjälpa bankerna\r\nmed trettiotals miljarder kronor får man inte lämna\r\nde enskilda individerna i sticket.</pre><pre>Anf. 140  Justitieminister GUN HELLSVIK\r\n(m):</pre><pre>Herr talman! Jag vill gärna tillägga att vårt sätt att\r\nförsöka lösa det här problemet borde lugna fler än\r\ninsolvensutredningens förslag, även om det har\r\nuppfattats annorlunda. Insolvensutredningens\r\nförslag till lag om skuldsanering skulle innebära att\r\nkanske 2 000 personer av den halva miljon personer\r\nsom är föremål för kronofogdeåtgärder skulle få\r\nhjälp. Resterande skulle inte få någon hjälp genom\r\nskuldsaneringslagen. Våra idéer bör däremot kunna\r\nhjälpa betydligt fler.</pre><pre>Anf. 141  AGNE HANSSON (c):</pre><pre>Herr talman! Jag delar den uppfattningen. Jag tror\r\natt det är många fler som behöver hjälp.</pre><pre>När vi pratar om skuldsanering vill jag också betona\r\natt det inte nödvändigtvis behöver vara så att man\r\nskall gå in och lyfta av individers och hushålls\r\nskulder. Det är snarare fråga om att få till stånd en\r\nplanering av människors ekonomiska situation. Det\r\när oerhört viktigt, därför att det skulle kunna rädda\r\nmånga, som då kan bo kvar i sina hus, i stället för\r\natt banken tar hand om husen och staten får ge\r\nbanken pengar för förlusterna.</pre><pre>Överläggningen var härmed avslutad.</pre><pre>23 §  Svar på fråga 1992/93:11 om översyn av\r\npåföljderna för förskingring</pre><pre>Anf. 142  Justitieminister GUN HELLSVIK\r\n(m):</pre><pre>Herr talman! Göthe Knutson har frågat mig om jag\r\navser att göra en översyn av aktuella lagrum i syfte\r\natt förhindra domslut som uppenbart strider mot\r\nallmän rättsuppfattning.</pre><pre>Bakgrunden till frågan är en dom meddelad av\r\nHögsta domstolen i vilken påföljden för grov\r\nförskingring har bestämts till villkorlig dom.</pre><pre>Vår konstitution bygger på en grundläggande\r\nfunktionsfördelning mellan olika delar av\r\nstatsmakten, och som justitieminister varken kan\r\neller vill jag kritisera domstolarna för deras sätt att\r\ntillämpa lag i enskilda fall.</pre><pre>För att vinna allmänt stöd måste rättsväsendet\r\nfungera på ett sätt som uppfattas som rimligt och\r\nrättvist. Rättssäkerhet och proportionalitet,\r\nopartiskhet och likhet inför lagen är grundläggande\r\nprinciper som måste vara tillgodosedda.</pre><pre>Straffskalan för grov förskingring är lägst sex\r\nmånaders och högst sex års fängelse. Denna är i och\r\nför sig tillräcklig för att utmäta straff för\r\nförskingringsbrott med högt straffvärde. Inom de\r\nramar som lagstiftningen ger ankommer det\r\ndärefter på domstolarna att självständigt pröva\r\nmålen. Att detta kan leda till enskilda domar som\r\nresulterar i kritik torde vara ofrånkomligt och rent\r\nav naturligt i en rättsstat.</pre><pre>I sammanhanget förtjänar att uppmärksammas det\r\nuppdrag som givits den i våras tillsatta\r\nstraffsystemkommittén. Kommittén, som är\r\nparlamentarisk, har att närmare se över\r\npåföljdssystemet och bl.a. överväga om kriterierna\r\nför de icke frihetsberövande påföljderna kan\r\nanpassas bättre till de allmänna principer som är\r\nbestämmande för påföljdsvalet i övrigt. En av\r\ntankarna som förs fram i direktiven är införandet\r\nav villkorligt fängelse, med eller utan övervakning\r\neller med eller utan olika föreskrifter. Även andra\r\npåföljdsformer kan övervägas. Jag vill inte\r\nföregripa kommitténs förslag, men så mycket kan\r\nsägas att syftet är att ge domstolarna ett mer\r\nfinstämt instrument vid straffmätning och\r\npåföljdsval. Ett sådant instrument skulle kunna\r\nverksamt bidra till att upprätthålla den allmänna\r\nrespekten för vårt rättsväsende.</pre><pre>Anf. 143  GÖTHE KNUTSON (m):</pre><pre>Herr talman! Jag tackar justitieministern för detta\r\nsvar.</pre><pre>Låt mig säga att det är av omsorg om ett folkligt\r\nförtroende för rättsväsendet som jag har tagit upp\r\nden här frågan i kammaren. Jag har naturligtvis\r\nfullt klart för mig att justitieministern inte kan gå in\r\ni det enskilda fallet, och jag skall inte göra mig\r\nskyldig till det som heter att kvälja dom. Jag utgår\r\ndock från att jag får ta ett par citat, bl.a. ur Svenska\r\nDagbladet, som har uppmärksammat det här fallet\r\nsärskilt.</pre><pre>Det hör till saken att underrätterna dömde\r\nvederbörande till tio månaders fängelse, och\r\neftersom det var en dom för grovt bedrägeri är\r\nstraffvärdet upp till sex års fängelse.</pre><pre>Jag vill peka på det som står i proposition\r\n1987/88:120 om brottslighetens straffvärde:</pre><pre>''Att gärningen har ett högt straffvärde är\r\nnaturligtvis ofta ett avgörande skäl att döma till\r\nfängelse. Det rör sig då ofta om grova brott, t.ex.\r\nmord, våldtäkt, grovt rån och grovt narkotikabrott.\r\nVid så allvarlig brottslighet är annan påföljd än\r\nfängelse i praktiken utesluten; jag bortser här från\r\növerlämnande till särskild vård. Att ange var\r\ngränsen går uttryckt i längden av ett fängelsestraff\r\när inte lämpligt. I viss anslutning till\r\nfängelsestraffkommitténs förslag kan emellertid\r\nsom ett riktvärde anges att om ett brott vid\r\nstraffvärdebedömningen anses böra medföra ett års\r\nfängelse eller mer innebär det en presumtion för att\r\nfängelse skall ådömas.''</pre><pre>Det var också underrätternas uppfattning.</pre><pre>Likväl slapp vederbörande, som nu fälldes i HD,\r\nifrån fängelsestraffet. Det blev inte ens böter, utan\r\nendast en skyldighet att återbetala den\r\nförskingrade summan. Det möter självfallet kritik\r\nfrån allmänheten.</pre><pre>Jag ber att få citera Svenska Dagbladet, som ...</pre><pre>Anf. 144  FÖRSTE VICE TALMANNEN:</pre><pre>Taletiden är slut.</pre><pre>Anf. 145  Justitieminister GUN HELLSVIK\r\n(m):</pre><pre>Herr talman! Jag skall bara göra ett par\r\nkommentarer. Jag vill återkomma till\r\nstraffsystemkommittén, som vi tillsatte i våras.\r\nDeras arbete är viktigt i det här sammanhanget.\r\nOm vi tittar på dagens straffrätt ser vi att\r\nstraffstadgandena i mycket stor utsträckning bygger\r\npå prognostänkandet, vilket skapar mycket stora\r\nmöjligheter för domstolarna att gå ifrån den i lagen\r\nangivna straffskalan när de anser att den person\r\nsom har begått brottet har en särskilt god prognos.</pre><pre>Det här är något som vi från regeringens sida har\r\nifrågasatt, inte så att man kan bortse från\r\nprognosen, men vi vill att lika handling behandlas\r\nlika. Det innebär att vi håller på med ett arbete som\r\ntroligen kommer att resultera i ett annat\r\nstraffsystem.</pre><pre>Anf. 146  GÖTHE KNUTSON (m):</pre><pre>Herr talman! Jag ber om ursäkt för att jag inte såg\r\nden röda lampan i talarstolen och överskred\r\ntaletiden.</pre><pre>Tack, justitieministern! Jag hoppas mycket på det\r\nhär, just med tanke på allmänhetens förtroende,\r\ndet som vi kallar allmän rättsuppfattning.</pre><pre>Jag har bett att få citera ur en ledare i Svenska\r\nDagbladet, där man påpekar -- i anslutning till vad\r\nstatsrådet just sade om hänsynen till vederbörandes\r\nallmänna förhållanden -- att HD förklarat ''att\r\nkvinnan ''lever under ordnade förhållanden och att\r\ndet saknas anledning befara att hon kommer att\r\ngöra sig skyldig till fortsatt brottslighet'' ''.</pre><pre>Då frågar Svenska Dagbladet: ''Menar HD\r\nverkligen att den som är gift, har barn, arbete, villa\r\noch sommarstuga bör undgå fängelse, medan den\r\nsom är ensamstående, arbetslös och utan bostad\r\nbör buras in?''</pre><pre>Anf. 147  Justitieminister GUN HELLSVIK\r\n(m):</pre><pre>Herr talman! Jag har också läst den ledaren i\r\nSvenska Dagbladet. Jag kan hänvisa till det jag sade\r\ni mitt senaste inlägg, dvs. att vi ifrågasätter\r\nprognostänkandet med den utformning det har i\r\ndag och arbetar mera efter principen lika\r\nhandling -- lika behandling.</pre><pre>Anf. 148  GÖTHE KNUTSON (m):</pre><pre>Herr talman! Jag tackar för detta mycket\r\nklarläggande besked. Det kommer att bli en\r\nändring här, genom justitieministerns försorg. Det\r\nblir inte så att den som är arbetslös, fattig, sjuk och\r\neländig får ett hårdare straff än den som har det\r\nbra.</pre><pre>Överläggningen var härmed avslutad.</pre><pre>24 §  Svar på frågorna 1992/93:12, 16 och 41 om\r\nstraffsatserna för våldtäkt m.m.</pre><pre>Anf. 149  Justitieminister GUN HELLSVIK\r\n(m):</pre><pre>Herr talman! Såväl Gullan Lindblad som Hugo\r\nBergdahl och Karin Starrin har med utgångspunkt\r\nfrån en nyligen meddelad tingsrättsdom angående\r\nvåldtäkt av en 13-årig flicka ställt frågor till mig.\r\nGullan Lindblad frågar vilka åtgärder jag avser att\r\nvidta för att på något sätt skärpa straffsatserna i\r\nsådana mål och Hugo Bergdahl vilka åtgärder\r\nregeringen avser att vidta för att bättre än i dag\r\nanpassa lagstiftningen till det allmänna\r\nrättsmedvetandet. Karin Starrin frågar om den\r\nsvenska regeringen överväger att göra en ny\r\növersyn och vidta lagstiftningsåtgärder där\r\nrekvisitet låg ålder vid bedömning av gärningens\r\nstraffvärde skärps och än klarare markeras.</pre><pre>Jag vill även nu betona det självklara att jag varken\r\nfår eller vill kritisera domstolar för deras\r\nrättstillämpning i ett enskilt fall.</pre><pre>Våldtäkt bestraffas med fängelse i minst två och\r\nhögst sex år. Om brottet med hänsyn till våldets\r\neller hotets art och omständigheterna i övrigt är att\r\nanse som mindre allvarliga är påföljden fängelse i\r\nhögst fyra år. För grov våldtäkt är maximistraffet\r\ntio års fängelse. Dessa straffskalor anser jag vara\r\ntillräckliga. En översiktlig studie av den\r\ngenomsnittliga tiden för utdömda fängelsestraff för\r\nvåldtäkt visar att den ökat markant sedan 1985. Till\r\ndetta skall läggas att det i lagstiftningen lagts\r\nsärskild vikt vid om en våldtäkt begås mot ett barn.\r\nSedan den 1 juli i år är offrets låga ålder\r\nuttryckligen nämnd i lagtexten som en av de\r\nomständigheter som särskilt skall beaktas vid\r\nbedömningen av om en våldtäkt är grov. Den\r\nomständigheten att brottet riktat sig mot en\r\nunderårig skall alltså tillmätas stor betydelse vid\r\nbedömningen av våldtäktens svårhetsgrad och vid\r\nstraffmätningen.</pre><pre>Samtidigt är våldtäkt ett brott som kräver uppsåt av\r\ngärningsmannen. Jag är inte beredd att tumma på\r\nden principen. Det ankommer självfallet på\r\ndomstolen att i det enskilda fallet pröva bl.a. de\r\nomständigheter som jag nyss har nämnt. Jag är för\r\nnärvarande inte beredd att föreslå ändringar\r\nrörande våldtäktsbrott eller övriga sexualbrott.</pre><pre>Som nämnts i regeringsförklaringen lägger dock\r\nregeringen särskilt stor vikt vid bekämpandet av\r\nbl.a. våldsbrott. Redan i våras förordnade jag\r\nstraffrättsprofessorn Hans Klette att undersöka\r\nstraffmätningspraxis vid grövre våldsbrott, bl.a.\r\nvåldtäkt. När undersökningen är slutförd kommer\r\njag att närmare överväga behovet av ändringar av\r\nstraffmätningsreglerna.</pre><pre>Anf. 150  GULLAN LINDBLAD (m):</pre><pre>Herr talman! Jag ber att få tacka justieminister Gun\r\nHellsvik för svaret. Jag är naturligtvis inte helt\r\nnöjd, men jag tycker att det sista stycket är ett fall\r\nframåt.</pre><pre>Jag har full förståelse för att justitieministern inte\r\nkan gå in i ett enskilt ärende. Det är inte heller min\r\noch mina meddebattörers mening, men det blir ofta\r\nså för oss riksdagsledamöter att en händelse\r\naktualiserar lagstiftningen. Så är det också i detta\r\nfall.</pre><pre>Både Karin Starrin och jag är ordförande i\r\nkvinnoförbund, och justitieministern förstår säkert\r\natt vi har fått många frågor från oroliga kvinnor. Jag\r\nser också med glädje att en man deltar i debatten --\r\ndet sätter jag värde på. Det här är en viktig fråga\r\nför både män och kvinnor.</pre><pre>Det är också mycket viktigt att man nu i\r\nlagstiftningen och tillämpningen av lagen ser\r\nsärskilt allvarligt på att offret är en ung människa,\r\nen minderårig, vid våldtäktsbrott i allmänhet och\r\nmot barn i synnerhet. I det enskilda fallet, som är\r\nbakgrunden till frågorna, hänvisade åklagaren\r\nockså till att det var särskild hänsynslöshet och\r\nråhet just därför att det gällde en minderårig.</pre><pre>Det är viktigt att lagen är utformad så att den\r\nstämmer med den allmänna rättsuppfattningen. På\r\nnågot sätt haltar det i detta fall. Jag är därför glad\r\növer att justitieministern har varit förutseende och\r\nbett straffrättsprofessorn Hans Klette se över\r\nlagstiftningen över huvud taget när det gäller\r\ngrövre våldsbrott.</pre><pre>Jag skulle bara vilja fråga: När kan vi förvänta oss\r\natt denna utredning är klar, och när kan vi möjligen\r\nse något förslag i rätt riktning?</pre><pre>Anf. 151  HUGO BERGDAHL (fp):</pre><pre>Herr talman! Även jag vill tacka justitieministern\r\nför svaret.</pre><pre>Jag vill först konstatera att det hos många\r\nmedborgare i vårt land finns en djupt känd oro och\r\nbesvikelse över domstolarnas utmätning av straff\r\nför allvarliga brott. Under den senaste tiden har ett\r\nflertal grova brott uppmärksammats, genom att\r\nallmänhetens rättsmedvetande inte har\r\növerensstämt med domstolarnas bedömning av\r\nstraffpåföljden.</pre><pre>Det är mycket allvarligt, i ett rättssamhälle, när\r\nallmänhetens tilltro till samhällets rättsvårdande\r\nuppgifter ifrågasätts på det här viset. Ett sådant\r\nifrågasättande har skett, bl.a. i fall av våldtäkt mot\r\nbarn och kvinnor. Man kan i vissa fall tala om\r\nrättspolitiskt haveri. Det är ett grovt uttryck, men\r\nmånga medborgare uppfattar situationen på det\r\nviset.</pre><pre>Det är enligt min uppfattning inte alla gånger\r\nlagändringar som vi behöver. Det är en vettigare\r\noch mer korrekt användning av lagarna som måste\r\ntill. Det är på den punkten som jag tror att det\r\nbrister i dagens situation. Antingen används\r\nnuvarande lagstiftning oskickligt, eller så har\r\nlagstiftarna misslyckats med att tala om hur lagen\r\nskall tolkas.</pre><pre>Herr talman! Det är mot denna bakgrund som jag\r\nhar ställt frågan till justitieministern om regeringen\r\navser att vidtaga åtgärder för att bättre än i dag\r\nanpassa lagstiftningen till det allmänna\r\nrättsmedvetandet. Jag är inte helt nöjd med svaret,\r\nmen jag ser det ändock som en ljusning att\r\nprofessor Klette nu skall undersöka\r\nstraffmätningspraxis i sådana här mål. Jag skulle\r\nändå vilja att justitieministern ytterligare belyste\r\nhur hon personligen ser på denna problematik.</pre><pre>Anf. 152  KARIN STARRIN (c):</pre><pre>Herr talman! Också jag vill tacka justitieministern\r\nför svaret. Jag vill instämma med mina\r\nmeddebattörer i att det här verkligen har upprört\r\nmånga människor. Det är vår skyldighet som\r\nriksdagsledamöter att vara länken mellan de\r\nlagstiftande organen i detta sammanhang.</pre><pre>Jag tycker att det är oerhört viktigt att samhället ger\r\ntydliga signaler om hur vi vill ha det när det gäller\r\nrättssäkerheten. Det är bra att vi, som\r\njustitieministern uttrycker det, fått en skärpning av\r\nlagstiftningen, innebärande att hänsyn skall tas till\r\nlåg ålder. Men jag vill fråga justitieministern: Vad\r\nmenas då med låg ålder? Hur skall lagtexten tolkas?\r\nÄr det fråga om faktisk ålder eller om en\r\nuppskattad ålder? Det är oerhört viktigt att vi ger\r\ndomare och tingsrätter klara möjligheter att tolka\r\ndet här.</pre><pre>Det är viktigt att brottsoffren hela tiden ställs i\r\nfokus och skyddas. Hur ställer sig samhället när det\r\nförekommer våldsövergrepp? Måste man inte följa\r\nupp konsekvenserna av dessa? Måste inte detta\r\ningå i rättssäkerheten, så att oönskade situationer\r\nkan undvikas? Hur ser justitieministern på sådana\r\neffekter som oönskade graviditeter?</pre><pre>Anf. 153  Justitieminister GUN HELLSVIK\r\n(m):</pre><pre>Herr talman! Jag kan tala om att jag har fått många\r\nbrev i den här frågan. Jag tycker att det är positivt\r\natt människor hör av sig även till mig och ger\r\nuttryck för sina reaktioner. Det är ju ett om än\r\nbegränsat sätt att visa hur det är med\r\növerensstämmelsen mellan offentlig maktutövning\r\noch allmänhetens uppfattning.</pre><pre>Men jag vill också säga att jag inte får svara på\r\nKarin Starrins fråga om tolkningen. Om\r\ndomstolarna tolkar lagen på annat sätt än vad jag\r\noch i första hand riksdagen har avsett, får vi börja\r\nom från början och göra förändringar. Jag skulle\r\ngöra mig skyldig till ett brott mot grundlagen, om\r\njag här talade om hur domstolarna skall tolka\r\nlagen.</pre><pre>Däremot är det viktigt, och det tycker jag ligger i\r\nmin och varje politikers roll, att hela tiden följa upp\r\nde ändringar som vi har genomfört, för att se om vi\r\nfår de önskade effekterna. Självfallet kan vi göra\r\nfel, och vi måste också vara beredda att göra\r\nförändringar när vi ser hur lagen tillämpas i\r\npraktiken.</pre><pre>Den utredning som Hans Klette genomför tillkom,\r\nsom jag sade, på mitt initiativ i våras just därför att\r\nockså jag är mycket oroad över om allmänhetens\r\nrättsuppfattning och domstolarnas dömande\r\nverksamhet inte stämmer överens. Det är oerhört\r\nviktigt att vi har en sådan överensstämmelse. Men\r\ndet är fråga om ett mycket omfattande arbete.\r\nUtredningen får inte vara ytlig, och den kommer,\r\nom jag minns rätt, inte att vara klar förrän någon\r\ngång under 1993.</pre><pre>Anf. 154  GULLAN LINDBLAD (m):</pre><pre>Herr talman! Jag tycker att det är mycket bra att\r\njustitieministern har tagit detta initiativ. Jag delar\r\nden uppfattningen med mina meddebattörer här.\r\nDet är också mycket bra att frågan blir mycket väl\r\ngenomlyst.</pre><pre>Jag tillhör dem som i dessa ärenden skulle vilja ha\r\nen ännu strängare bedömning, framför allt när det\r\ngäller våldtäkt mot minderåriga. Men det är kanske\r\nockså så, som jag tror att Hugo Bergdahl sade, att\r\nvi som lagstiftare inte har nått ut med våra\r\nintentioner och inte heller har gett tillräckligt klara\r\nsignaler. Vi får väl se detta som en uppfordran till\r\noss att verkligen tala om vad vi vill när vi i\r\nfortsättningen stiftar lagar.</pre><pre>Jag tackar för svaret och hoppas att få återkomma\r\nefter ett positivt besked i denna fråga.</pre><pre>Anf. 155  HUGO BERGDAHL (fp):</pre><pre>Herr talman! Även om justitieministern inte riktigt\r\nvill hålla med om att domstolar har tolkat lagar\r\nnågot olika i de fall av grova brott som vi har berört\r\nhär, vill jag hävda att allmänhetens uppfattning är\r\natt domstolarna inte dömer på ett sätt som\r\növerensstämmer med de lagar som finns på detta\r\nområde.</pre><pre>Det är allvarligt att allmänhetens förtroende för\r\nvåra domstolar sviktar och att man i vissa fall\r\nifrågasätter deras domar. Jag ser därför fram emot\r\natt professor Klette nu gör sin undersökning, och\r\njag hoppas att justitieministern drar de rätta\r\nslutsatserna och gör insatser på det här området.\r\nAnnars kommer denna debatt att fortsätta ute i\r\nsamhället.</pre><pre>Anf. 156  KARIN STARRIN (c):</pre><pre>Herr talman! Jag till tacka för de kompletterande\r\nupplysningarna, men jag är ändå inte riktigt nöjd.\r\nVi fick genom propositionen ett tillägg i\r\nlagstiftningen om att det är viktigt att vi får ett\r\nstarkt skydd för barn och ungdom. Det stadgas\r\nockså att låg ålder är en viktig omständighet att ta\r\nhänsyn till. Men vad menas i lagstiftningen med låg\r\nålder? Eftersom det nu inte räcker att det står ''låg\r\nålder'' i lagen, tycker jag att det är lagstiftarens\r\nskyldighet att komplettera och utveckla den texten\r\nytterligare.</pre><pre>Jag vill fråga justitieministern om vi inte ändå bör\r\nskicka med ett uppdrag till Hans Klettes utredning\r\natt ta ställning till om inte begreppet låg ålder måste\r\ndefinieras tydligare, så att det inte som i dessa fall\r\nblir fråga om uppskattad ålder.</pre><pre>Anf. 157  Justitieminister GUN HELLSVIK\r\n(m):</pre><pre>Herr talman! Bara en kort kommentar. När det\r\ngäller den nu aktuella frågan om ålderns betydelse\r\nhar vi ju ännu inget HD-avgörande, och det är HD\r\nsom har rollen att ange prejudikat. Får vi ett HD-\r\nprejudikat som vi anser strider mot vad vi har\r\nönskat, har vi anledning att ta upp den specifika\r\nformuleringen.</pre><pre>Anf. 158  KARIN STARRIN (c):</pre><pre>Herr talman! Det är bra att vi får den försäkringen\r\nfrån justitieministern. Jag vill här bara markera att\r\ndet är viktigt att ni också fortsättningsvis på\r\njustitiedepartementet följer det här målet, så att vi\r\nfår en tydlig och klar lagtexttolkning.</pre><pre>Överläggningen var härmed avslutad.</pre><pre>25 §  Svar på fråga 1992/93:29 om\r\nskytteutbildning för intagna i\r\nkriminalvårdsanstalt</pre><pre>Anf. 159  Justitieminister GUN HELLSVIK\r\n(m):</pre><pre>Herr talman! Göthe Knutson har i sin fråga\r\nuppgivit att en grupp intagna på en\r\nkriminalvårdsanstalt fått utbildning i lerduveskytte\r\nmed hagelgevär och frågat mig vilka åtgärder jag\r\nämnar vidta i syfte att förhindra nya liknande\r\nutbildningsprojekt inom kriminalvården.</pre><pre>Jag har inhämtat att det vid den aktuella anstalten\r\ninte bedrivs någon form av utbildning i\r\nlerduveskytte.</pre><pre>Enligt 14 § kriminalvårdslagen kan en intagen\r\nberedas tillfälle att utom anstalten på fritid deltaga\r\ni sådan föreningsverksamhet eller annan liknande\r\nverksamhet som är ägnad att underlätta\r\nanpassningen i samhället. Vid ett sådant tillfälle\r\ningick vid anstalten en demonstration av s.k.\r\nlerduveskytte för ett par av de intagna.</pre><pre>Det är naturligtvis mycket viktigt att de konkreta\r\nåtgärder som vidtas med stöd av detta lagrum har\r\nsyftet att underlätta anpassningen i samhället. Jag\r\nhar svårt att se att skytte eller vapenhantering i\r\növrigt uppfyller detta krav. Jag utgår ifrån att\r\nKriminalvårdsstyrelsen i sin tillsynsfunktion\r\nfortlöpande följer tillämpningen av lagstiftningen\r\ninom kriminalvården och vidtar de åtgärder som\r\nstyrelsen anser nödvändiga.</pre><pre>Anf. 160  GÖTHE KNUTSON (m):</pre><pre>Herr talman! Tack, justitieministern. Jag utgår\r\nifrån att dessa mycket tydliga signaler till\r\nKriminalvårdsstyrelsen kommer att uppfattas där.\r\nDet här är ju inte första gången som man har fått\r\nhöra att det finns mycket märkliga projekt inom\r\nfångvården. Jag har i min fråga också erinrat om\r\nhur en anstalt skickade i väg en grupp interner till\r\nfjällen för att där få utbildning i bergsklättring. Det\r\npåminner på något sätt om att underlätta för\r\nrymning.</pre><pre>Människor som läser om det här föreställer sig att\r\ninternerna skulle kunna överta vapnen och att\r\nsedan det värsta kan hända.</pre><pre>Detta publicerades först i tidningen Expressen. Där\r\nintervjuas en s.k. projektledare vid namn Percy\r\nGarpenblad, som medger det som jag har haft som\r\ngrund för min fråga.</pre><pre>Justitieministerns redovisning av de besked som\r\nhon har fått är naturligtvis korrekt, men jag vill\r\nbegagna tillfället att direkt föreslå\r\nanstaltsledningen i Halmstad att vända sig till\r\nExpressen och begära en rättelse. Det går alldeles\r\nsäkert att få in en sådan, om man begär det. Om det\r\när så som ledningen uppgivit till justitieministern,\r\nhar tidningen syndat bl.a. emot vanlig etik.</pre><pre>Jag vill fråga justitieministern: Finns det skäl att tro\r\natt det kan ha givits felaktiga uppgifter? Jag ställer\r\ndenna fråga eftersom Expressen så exakt har\r\nåtergivit medgivanden från projektledaren.</pre><pre>Anf. 161  Justitieminister GUN HELLSVIK\r\n(m):</pre><pre>Herr talman! För det första har väl Göthe Knutson\r\nliksom jag erfarenhet av att det som framstår som\r\nexakta citat inte alltid är exakta citat. Men jag har\r\nför det andra inte förnekat att det förekom\r\nlerduveskytte. När jag hörde talas om den här\r\nhändelsen såg vi till att få information om den.</pre><pre>Det skulle ta för lång tid för mig att beskriva hela\r\nhändelseförloppet i vilket detta ingick, men helt\r\nklart är att en av de intagna -- jag tror att det var\r\nen -- fick avlossa skott i samband med detta\r\nlerduveskytte.</pre><pre>Som jag säger i mitt svar är det min uppfattning att\r\ndet är svårt att se att skytte och vapenhantering\r\nuppfyller kraven på sådant som skall ingå i\r\nresocialisering inom kriminalvården.</pre><pre>Anf. 162  GÖTHE KNUTSON (m):</pre><pre>Herr talman! Jag instämmer helt med\r\njustitieministern och tackar för det kompletterande\r\nsvaret. Eftersom jag har varit journalist under\r\nnågra decennier är jag angelägen om att framhålla\r\natt citat skall vara citat och att även\r\nkvällstidningarna skall vara mycket noga med att\r\nåterge sådana, så att det blir rätt.</pre><pre>Man ställer här frågan: ''Men varför låter ni dem\r\nskjuta med hagelgevär?'' Percy Garpenblad svarar:\r\n''De ska ju någon gång mucka från anstalten. Och\r\nde måste ju återanpassas till ett normalt liv.'' Sedan\r\nbekräftar han sitt svar med ett ja på frågan ''Genom\r\natt skjuta med hagelgevär?''</pre><pre></pre><pre>Vidare ställdes frågan: ''Kommmer det att bli fler\r\nskjutövningar framöver?'' Svaret från mannen i\r\nanstaltsledningen blev: Det här var första och sista\r\ngången.''</pre><pre>Jag skall be att få avsluta mitt inlägg med att nämna\r\natt rikspolischefen Björn Eriksson sade att han\r\nanser att vapenutbildning är det sista som de som är\r\nintagna på fängelser behöver.</pre><pre>Överläggningen var härmed avslutad.</pre><pre>26 §  Svar på fråga 1992/93:32 om nämndemäns\r\nkunskaper om våldsbrott mot kvinnor</pre><pre>Anf. 163  Justitieminister GUN HELLSVIK\r\n(m):</pre><pre>Herr talman! Ingegerd Sahlström har frågat mig om\r\njag avser att verka för att skärpa nämndemänens\r\nkunskaper gällande frågor som rör våld mot\r\nkvinnor.</pre><pre>Det är självfallet mycket viktigt att nämndemän\r\nsom skall delta i den dömande verksamheten får\r\nden information och utbildning som de behöver för\r\natt kunna fullgöra sina uppdrag på bästa sätt.</pre><pre>Samtidigt är det viktigt att poängtera att det är som\r\nlekmän nämndemännen har sin roll i\r\nrättskipningen.</pre><pre>När det gäller utbildnings- och\r\ninformationsinsatserna skall dessa inriktas på själva\r\nrättegångsförfarandet. Nämndemännen bör\r\nsåledes exempelvis känna till regler som rör\r\nsekretess och tystnadsplikt. De skall däremot inte\r\n''utbildas'' till jurister.</pre><pre>På Ingegerd Sahlströms fråga vill jag därför svara\r\natt jag inte avser att genom några särskilda insatser\r\nfrån rättsväsendets sida verka för att\r\nnämndemännens kunskaper ökar beträffande\r\nfrågor som rör våld mot kvinnor. En annan sak är\r\natt kunskapen om våld mot kvinnor rent allmänt\r\nkan behöva förbättras i samhället. Här kan\r\nexempelvis forskningen verksamt bidra.</pre><pre>Anf. 164  INGEGERD SAHLSTRÖM (s):</pre><pre>Herr talman! Jag vill först tacka justitieministern\r\nför svaret, även om jag inte är speciellt nöjd med\r\ndet. Anledningen till att jag har ställt frågan är\r\nnaturligtvis det uppmärksammade målet i\r\nTrollhättan. Det är emellertid inte första gången\r\nsom man kan reagera på en föråldrad kvinnosyn i\r\nuttalanden från exempelvis.</pre><pre>Jag tror vi alla kommer ihåg att det för bara något\r\når sedan fanns ett mål, det s.k. ''fist-fucking''-målet,\r\nsom gällde våldspornografi på video. Också då\r\nreagerade vi på en kvinnosyn som inte hör hemma\r\når 1992.</pre><pre>Nu kan man undra om lagen i det här fallet skall\r\nskärpas eller om nämndemänens kunskaper skall\r\nskärpas. Jag tycker det är ytterst angeläget att\r\nkunskaper om våld mot kvinnor och om våldets\r\norsaker och omfattning fortlöpande förmedlades\r\ntill dem som är satta att tillämpa lagen, även till\r\nlekmännen. Oftast är det så, att en föråldrad\r\nkvinnosyn kan ge resultatet att offret skuldbeläggs\r\ni stället för förövaren.</pre><pre>Jag har också förstått att nämndemannakåren\r\nefterlyser utbildningar. I senaste numret av\r\ntidningen Nämndemannen såg jag att den yngste\r\nnämndemannen i landet, under rubriken\r\nUpprörande att inte nya nämndemän får någon\r\nutbildning, efterlyste större kunskaper, och då\r\nnaturligtvis på många fler områden än just på\r\nområdet kvinnosyn.</pre><pre>Kan justitieministern tänka sig att på något sätt\r\nuppmana organisationer och myndigheter inom\r\nrättsväsendet att genomföra fortbildning för att öka\r\nkunskapen om våld mot kvinnor?</pre><pre>Anf. 165  Justitieminister GUN HELLSVIK\r\n(m):</pre><pre>Herr talman! Jag tror att Ingegerd Sahlström och\r\njag är helt överens om att kunskapen om våld mot\r\nkvinnor måste förbättras i samhället över huvud\r\ntaget. Jag tror också att vi är överens om att\r\nnämndemänen skall representera människor i\r\nsamhället och att vi måste sätta in vår kraft på att\r\nden grupp ur vilken nämndemännen utses skall ges\r\nbättre kunskap.</pre><pre>Jag vill också säga att rättsväsendet behöver bättre\r\nkunskap. I går och i dag startades en utbildning i\r\ndessa frågor, med företrädare för i stort sett alla län.\r\nDessa företrädare skall därefter i sin tur föra\r\ninformationen vidare i sina områden. Det är en\r\ntvådagarskurs, arrangerad av bl.a.\r\nRikspolisstyrelsen, och den handlar just om våld\r\nmot kvinnor.</pre><pre>Det är viktigt för mig att samtidigt poängtera att\r\nnämndemännen är allmänföreträdare och att\r\ninsatser för att öka allmänhetens kunskaper måste\r\ngöras.</pre><pre>Anf. 166  INGEGERD SAHLSTRÖM (s):</pre><pre>Herr talman! Jag tror nog att vi i stort sett har\r\nsamma åsikter. Jag har tagit med mig en tidigare\r\navlämnad proposition kallad Olika på lika villkor,\r\nvilken behandlades riksdagsåret 1990/91. I\r\npropositionen togs mycket av den här\r\nproblematiken upp. Kurserna som nu har startat --\r\nvilket jag tycker är fantastiskt bra -- är kanske till en\r\ndel ett resultat av det arbete som Margot Wallström\r\npåbörjade när hon var jämställdhetsminister.</pre><pre>Hon påtalade mycket tydligt att det just inom\r\ngruppen jurister och åklagare behövdes en\r\nfördjupad kunskap. Dessa personer sitter\r\nnaturligtvis i rätten tack vare sin yrkeskunskap.\r\nMen även lekmän behöver en fördjupad kunskap,\r\noch det kan väl inte vara fel att ge dem fördjupad\r\nkunskap, även om de betraktas som lekmän och\r\ninte skall bli jurister eller åklagare. Vi har sett bevis\r\npå att synen på våld mot kvinnor behöver skärpas\r\nhos vissa av dessa människor.</pre><pre>Anf. 167  Justitieminister GUN HELLSVIK\r\n(m):</pre><pre>Herr talman! Det skadar aldrig med ökad kunskap.\r\nSamtidigt tror jag emellertid att vi är överens om att\r\ndet om vad som skall ingå i viss utbildning inte skall\r\nstiftas, eftersom instrumentet lagstiftning är trögt\r\noch behovet av utbildning varierar mycket.</pre><pre>Dagens princip att chefen för domstolen ansvarar\r\nför nämndemännens utbildning kan säkerligen\r\nkomma att visa resultat i bl.a. den här frågan.\r\nRimligen är det så, att den utbildning som nu ges är\r\nett resultat av en dialog mellan chefen för\r\ndomstolen och nämndemännen om vad som skall\r\ningå i utbildningen.</pre><pre>Anf. 168  INGEGERD SAHLSTRÖM (s):</pre><pre>Herr talman! Jag efterlyser i och för sig ingen lag,\r\nutan mer medel för att nå ett mål. I riksdagen är vi\r\nfler och fler kvinnor, och vi talar mycket om\r\nkvinnors makt och rättigheter. Vi talar också\r\nmycket om att föra fram kvinnofrågorna. Jag tycker\r\ndå att det vore bra om en kvinnlig justitieminister\r\nuppmuntrade till en sådan här utbildning och också\r\nförsökte få fram medel till en utbildning i framtiden\r\nför nämndemän.</pre><pre>Jag tror inte att vi kommer så mycket längre i dag\r\nnär det gäller det här spörsmålet. Jag lovar\r\nemellertid att vi i det socialdemokratiska\r\nkvinnoförbundet återkommer för att få fram medel\r\noch för att nå ett mål som jag tror att vi alla tycker\r\när viktigt.</pre><pre>Anf. 169  Justitieminister GUN HELLSVIK\r\n(m):</pre><pre>Herr talman! Jag tillhör dem som inte vill lova mer\r\nän vad jag kan hålla. De krispaket som har lagts\r\nfram innebär inte bara att göra omprioriteringar för\r\natt få loss pengar, utan också att göra besparingar\r\ntotalt sett. Det vore därför inte riktigt hederligt av\r\nmig att här lova att få fram medel till den här\r\nutbildningen.</pre><pre>Anf. 170  INGEGERD SAHLSTRÖM (s):</pre><pre>Herr talman! Vi får väl återkomma när det gäller\r\nmedlen. Åsikten om behovet av kunskap kan vi\r\nkanske dela och klart uttala?</pre><pre>Anf. 171  Justitieminister GUN HELLSVIK\r\n(m):</pre><pre>Herr talman! I min inledning sade jag att det är\r\nviktigt att vi i samhället ökar kunskapen om\r\nmisshandlade kvinnor.</pre><pre>Överläggningen var härmed avslutad.</pre><pre>27 §  Svar på fråga 1992/93:42 om ökat skydd\r\nmot våldshotade kvinnor</pre><pre>Anf. 172  Justitieminister GUN HELLSVIK\r\n(m):</pre><pre>Herr talman! Lennart Daléus har frågat mig om\r\nregeringen kommer att pröva möjligheten att\r\npunktbevaka personer som hotar kvinnor.</pre><pre>Låt mig först ge en kort bakgrundsbeskrivning.\r\nRegeringen beslutade den 29 april 1992 att en\r\nförsöksverksamhet med livvaktsskydd för hotade\r\nkvinnor skulle inledas. Regeringen anvisade\r\nsärskilda medel och sade vidare att\r\nförsöksverksamheten skulle bedrivas inom vissa\r\nlän.</pre><pre>Försöksverksamheten har nu inletts. Den tar\r\nsjälvfallet sikte på att ge den utsatta kvinnan det\r\nbästa tänkbara skyddet mot sin våldsverkare.</pre><pre>Den fråga som Lennart Daléus i dag ställer är\r\ndensamma som han ställde för cirka ett år sedan.\r\nJag svarar i dag på samma sätt som den gången,\r\nnämligen att punktbevakning av de våldsverkande\r\nmännen utan tvivel skulle vara det mest tilltalande\r\nsättet att skydda de utsatta kvinnorna på, så till vida\r\natt den hotade kvinnan inte själv besväras av\r\nsäkerhetsåtgärderna. Det är emellertid, som jag ser\r\ndet, betydligt svårare att garantera att kvinnan\r\nverkligen har ett tillräckligt skydd med den\r\nmetoden.</pre><pre>Enligt uppgift från polisen är punktbevakning av en\r\nperson som inte vill medverka till det mycket svårt\r\noch resurskrävande. Personen kan ju på olika sätt\r\nskaka av sig sin bevakning och då komma åt\r\nkvinnan innan man har hunnit ställa annat skydd till\r\nhennes förfogande. Det är självfallet mycket\r\nsäkrare att erbjuda den utsatta kvinnan ett\r\nlivvaktsskydd.</pre><pre>Inom ramen för den pågående\r\nförsöksverksamheten får nu polisen tillsammans\r\nmed de kvinnor som är i behov av skydd mot sina\r\nvåldsverkare möjlighet att pröva olika metoder. Av\r\nregeringsuppdraget framgår nämligen att polisen\r\nsärskilt skall beakta kvinnans krav och önskemål på\r\nutförandet av livvaktsskyddet. Det finns,\r\nföreställer jag mig, en mängd olika sätt att utforma\r\nskyddet på. Inget hindrar i och för sig att polisen\r\nexempelvis kombinerar ett livvaktsskydd med en\r\npunktbevakning av en särskilt farlig person. Det är\r\nemellertid en fråga som bara kan och skall bedömas\r\nav polisen.</pre><pre>Då Lennart Daléus, som framställt frågan, anmält\r\natt han var förhindrad att närvara vid\r\nsammanträdet, medgav förste vice talmannen att\r\nKarin Starrin i stället fick delta i överläggningen.</pre><pre>Anf. 173  KARIN STARRIN (c):</pre><pre>Herr talman! På grund av att Lennart Daléus är\r\nförhindrad att vara här i kammaren i kväll har jag\r\nfått tillstånd att ta emot svaret. Jag vill tacka för\r\nsvaret. Den här frågan är en integritetsfråga. Är det\r\nden utsatta kvinnans integritet som skall\r\ninskränkas, eller är det våldsmannens? Det här är\r\nen viktig fråga i jämställdhetsdebatten, i\r\nsjälvständighetsdebatten.</pre><pre>Det är viktigt att återigen sätta fingret på det hela,\r\neftersom vi ser att många kvinnor inte vill välja det\r\nalternativ som den här försöksverksamheten går ut\r\npå, nämligen en bevakning. Samhällets syn måste\r\nvara, menar jag, att i första hand bevaka den som\r\nutövar våld. Som en sista åtgärd är det naturligtvis\r\nväldigt viktigt att kvinnan kan ges en trygghet\r\nmedelst bevakning, men det måste ändå vara ett\r\nsista steg.</pre><pre>Jag vet mycket väl att justitieministern tidigare har\r\nsvarat på den här frågan, eftersom det här förslaget\r\nfanns med i propositionen förra året.\r\nJustitieministern svarade då att en del i prövningen\r\nsom självfallet måste göras är att också\r\npunktbevaka våldsmännen. Min fråga är egentligen\r\nen uppföljningsfråga: Har justitieministern beaktat\r\nden här lösningen vid bedömningen av ett totalt\r\nökat rättsskydd?</pre><pre>Anf.  174 Justitieminister GUN HELLSVIK\r\n(m):</pre><pre>Herr talman! Den frågan finns hela tiden med vid\r\nbedömningen. Precis som Karin Starrin sade är\r\nlivvaktsskyddet för kvinnor den sista åtgärden, dvs.\r\nnär inget annat hjälper.</pre><pre>Jag kan nämna vårt arbete på att undersöka\r\nmöjligheten till elektronisk övervakning, en\r\növervakningsmetod som i och för sig är väl känd\r\nmen som i debatten kanske inte har kopplats till de\r\nhär sammanhangen. Den dag som vi får möjlighet\r\ntill elektronisk övervakning -- om vi nu får det --\r\nkan vi med större trygghet för kvinnan\r\npunktbevaka man som utgör hot mot kvinna. Den\r\nmöjligheten finns inte i dag, men en utredning i\r\ndenna fråga tillsattes förra vintern.</pre><pre>Anf. 175  KARIN STARRIN (c):</pre><pre>Herr talman! Min följdfråga måste då bli hur länge\r\ndet dröjer tills vi får den tekniska utrustningen, så\r\natt vi kan ha denna typ av punktbevakning. Svaret\r\när en aning defensivt. Vi ger upp och säger klart ut\r\natt vi inte har tillräckliga resurser att punktbevaka\r\nvåldsmännen. Justitieministern överlåter till\r\npolisen att finna de kombinerade lösningarna.</pre><pre>Det är på sin plats att regeringen gör klara\r\nuttalanden att det i första rummet är kvinnan som\r\nskall skyddas. Hon skall veta att det inte är hon som\r\nskall bevakas hela tiden. Hennes säkerhet ställs\r\nmot mannens nya och återkommande försök.</pre><pre>Anf. 176  Justitieminister GUN HELLSVIK\r\n(m):</pre><pre>Herr talman! Regeringen har mycket tydligt uttalat\r\nmålen. När vi gav uppdraget med livvaktsskydd\r\nsade vi mycket tydligt att man särskilt skall beakta\r\nkvinnans krav och önskemål, vilket innebär att om\r\nkvinnan önskar annan form, skall man också\r\nförsöka med det.</pre><pre>Självfallet är det en fråga om resurser, räknat i\r\npengar. Men det är inte bara en resursfråga. Det är\r\nockså en fråga om hur man rent praktiskt kan\r\ngarantera att en man som icke vill bli bevakad\r\nkommer att kunna bevakas fullt ut och icke utgöra\r\nett hot mot kvinnan. Det kanske jag inte sade\r\ntillräckligt tydligt i svaret. Vi vet av egna och av\r\nandras erfarenheter att det inte alltid är som man\r\nkan lämna full garanti, hur skicklig man än är. I\r\nvetskap om detta kan en del kvinnor uppleva större\r\ntrygghet om de har egna livvakter.</pre><pre>Anf. 177  KARIN STARRIN (c):</pre><pre>Herr talman! Då måste jag fråga justitieministern\r\nom vi kan lämna full garanti för kvinnan med\r\nlivvaktsskydd. Vi måste också se till tredje part.\r\nDet kan vara barn eller andra släktingar. Det kan\r\nfinnas flera omständigheter som gör det svårt att\r\nbara med en livvakt ge ett fullständigt rättsskydd,\r\nen fullständig garanti. Om kvinnans önskemål\r\nskulle vara att man i stället punktbevakar mannen,\r\nkan den lösningen då tillgripas?</pre><pre>Anf. 178  Justitieminister GUN HELLSVIK\r\n(m):</pre><pre>Herr talman! Det är inget nytt. Punktbevakning av\r\nmännen förekommer och har förekommit innan\r\ndenna försöksverksamhet kom i gång. För en del\r\nkvinnor har detta inte upplevts som tillräckligt\r\nsäkert.</pre><pre>Självklart kan man aldrig garantera absolut\r\nsäkerhet. Men det är också frågan om en känsla av\r\ntrygghet, att i vart fall allt som är möjligt att göra är\r\ngjort.</pre><pre>Överläggningen var härmed avslutad.</pre><pre>28 §  Avsägelser</pre><pre>Förste vice talmannen meddelade att Sören\r\nLekberg (s) avsagt sig uppdraget att vara ledamot i\r\nkonstitutionsutskottet.</pre><pre>Kammaren biföll denna avsägelse.</pre><pre>Förste vice talmannen meddelade att Johan\r\nLönnroth (v) avsagt sig uppdraget att vara\r\nsuppleant i konstitutionsutskottet.</pre><pre>Kammaren biföll denna avsägelse.</pre><pre>Förste vice talmannen meddelade att Lars Werner\r\n(v) avsagt sig att vara suppleant i justitieutskottet.</pre><pre>Kammaren biföll denna avsägelse.</pre><pre>Förste vice talmannen meddelade att Bengt Hurtig\r\n(v) avsagt sig uppdraget att vara suppleant i\r\ntrafikutskottet.</pre><pre>Kammaren biföll denna avsägelse.</pre><pre>Förste vice talmannen meddelade att Karl-Erik\r\nPersson (v) avsagt sig uppdraget att vara suppleant\r\ni arbetsmarknadsutskottet.</pre><pre>Kammaren biföll denna avsägelse.</pre><pre>29 §  Anmälan om kompletteringsval till vissa\r\nutskott</pre><pre>Förste vice talmannen meddelade att på grund av\r\nuppkomna vakanser hade</pre><pre>dels Socialdemokratiska riksdagsgruppen anmält\r\nHans Göran Franck som ny ledamot i\r\nkonstitutionsutskottet efter Sören Lekberg, Sören\r\nLekberg som ny ledamot i bostadsutskottet efter\r\nUlf Lönnqvist, Björn Ericson som ny suppleant i\r\nbostadsutskottet efter Sören Lekberg och Alf\r\nEriksson som ny suppleant i utrikesutskottet efter\r\nUlla-Britt Åbark,</pre><pre>dels Vänsterpartiets riksdagsgrupp anmält Bengt\r\nHurtig som ny suppleant i konstitutionsutskottet\r\nefter Johan Lönnroth, Johan Lönnroth som ny\r\nsuppleant i finansutskottet efter Lars-Ove\r\nHagberg, John Andersson som ny suppleant i\r\njustitieutskottet efter Lars Werner, Karl-Erik\r\nPersson som ny suppleant i trafikutskottet efter\r\nBengt Hurtig och Hans Andersson som ny\r\nsuppleant i arbetsmarknadsutskottet efter Karl-\r\nErik Persson.</pre><pre>Förste vice talmannen förklarade valda till</pre><pre>ledamot i konstitutionsutskottet</pre><pre>Hans Göran Franck (s)</pre><pre>ledamot i bostadsutskottet</pre><pre>Sören Lekberg (s)</pre><pre>suppleant i konstitutionsutskottet</pre><pre>Bengt Hurtig (v)</pre><pre>suppleant i finansutskottet</pre><pre>Johan Lönnroth (v)</pre><pre>suppleant i justitieutskottet</pre><pre>John Andersson (v)</pre><pre>suppleant i utrikesutskottet</pre><pre>Alf Eriksson (s)</pre><pre>suppleant i trafikutskottet</pre><pre>Karl-Erik Persson (v)</pre><pre>suppleant i arbetsmarknadsutskottet</pre><pre>Hans Andersson (v)</pre><pre>suppleant i bostadsutskottet</pre><pre>Björn Ericson (s)</pre><pre>30 §  Ledighet</pre><pre>Förste vice talmannen meddelade att Stina Eliasson\r\n(c) ansökt om ledighet för FN-uppdrag under tiden\r\nden 15 oktober--den 19 november.</pre><pre>Kammaren biföll denna ansökan.</pre><pre>Förste vice talmannen anmälde att Erik Artur\r\nEgervärn (c) skulle tjänstgöra som ersättare för\r\nStina Eliasson.</pre><pre>31 §  Justering av protokoll</pre><pre>Justerades protokollen för den 6 och 7 oktober.</pre><pre>32 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:10 till kulturutskottet</pre><pre>1992/93:21 till näringsutskottet</pre><pre>1992/93:27 till lagutskottet</pre><pre>1992/93:41 till finansutskottet</pre><pre>1992/93:43 till socialutskottet</pre><pre>Motionerna</pre><pre>1992/93:U1--U8 till utrikesutskottet</pre><pre>33 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:33 Märkning av textilier</pre><pre>1992/93:34 Märkning av hushållsapparater</pre><pre>Skrivelse</pre><pre>1992/93:44 Hemlig teleavlyssning och hemlig\r\nteleövervakning vid förundersökning i brottmål\r\nunder år 1991</pre><pre>34 § Anmälan om interpellationer</pre><pre>Anmäldes att följande interpellationer framställts</pre><pre>den 7 oktober</pre><pre>1992/93:6 av Sten Andersson i Malmö (m) till\r\nkulturministern om flyktingpolitiken:</pre><pre>Sveriges ekonomi befinner sig, främst tack vare\r\ngamla försyndelser, i en ytterst besvärlig kris. Den\r\nstora allmänheten kommer på olika sätt att\r\n''drabbas'' av i och för sig besvärliga, men samtidigt\r\nabsolut nödvändiga neddragningar. Sker inte detta\r\nkommer vårt lands förmåga att på sikt bibehålla en\r\ngenerell ekonomisk välfärd att försvinna.</pre><pre>I detta läge är det dock ytterligt förvånansvärt att\r\nSverige även fortsättningsvis verkar behålla en\r\nasylpolitik vilken i stort saknar motstycke i Europa.\r\nMed tanke på antalet asylsökande till Sverige\r\njämfört med övriga länder i Norden är det\r\nuppenbart att vårt land är mer lockande. Hur länge\r\nhar vi råd med detta och då särskilt med hänsyn till\r\nde stora besparingar den svenska allmänheten nu\r\nmåste acceptera?</pre><pre>Under de senaste åren har asylbeviljningarna varit\r\nsådana att endast en minoritet har varit\r\nkonventionsflyktingar. Ett stort antal utlänningar,\r\nvilka erhållit tillstånd att komma till Sverige, har\r\nutgjorts av anhöriga till redan asylbeviljade. Detta\r\när en egendomlig situation. Hur kan en person som\r\nlidit svårt under politisk förföljelse så lätt få ut\r\nanhöriga från det land man flytt ifrån? Frågan är\r\nberättigad.</pre><pre>Regeringen har beslutat om rätt för asylsökande att\r\nunder vissa förutsättningar tillåtas arbeta under\r\nutredningstiden. Detta går tvärt emot vad som\r\ngäller för övriga Europa och är för övrigt knappast\r\npedagogiskt riktigt mot bakgrund av vår\r\narbetsmarknadssituation.</pre><pre>Ett regeringsförslag är ute på remiss som i\r\npraktiken innebär att barn inte kan tagas i förvar i\r\navvaktan på avvisning/utvisning. Mot detta förslag\r\nhar sakkunniga instanser som Invandrarverket och\r\nRikspolisstyrelsen riktat stark kritik.</pre><pre>Kan en utländsk kvinna, som dömts i Sverige till\r\nfängelsestraff och därefter utvisning men som\r\nunder fängelsetiden fött ett barn, utvisas mot sin\r\nvilja om förslaget om förbud att ta barn i förvar blir\r\nverklighet?</pre><pre>Vilka skäl finns för att Sverige i motsats till övriga\r\nEuropa tillåter vissa asylsökande att arbeta under\r\nutredningstiden?</pre><pre>Är statsrådet berett medverka till en förändring av\r\nasylpolitiken så att asyl i huvudsak endast beviljas\r\nkonventionsflyktingar?</pre><pre>den 12 oktober</pre><pre>1992/93:7 av Elvy Söderström (s) till\r\nkommunikationsministern om en ny bro över\r\nÅngermanälven:</pre><pre>Under natten till fredagen den 8 maj fick\r\nSandöbron akut stängas för all tung trafik. Vid\r\nbrons södra fäste hade ett stort hål uppstått i den\r\nnorrgående vägbanan, med över en meter i\r\ndiameter. Alla fordon över 4 ton fick dirigeras över\r\nHammarbron vilket innebar flera mils omväg.</pre><pre>Än en gång tvingas vi nu konstatera att Sandöbron\r\när i ett mycket dåligt skick. Tisdagen den 6 oktober\r\nkunde vi läsa följande rubrik i Nya Norrland:\r\n''Sandöbron måste repareras igen.''</pre><pre>En ny bro över Ångermanälven är en av de\r\nviktigaste infrastrukturella satsningarna i Norrland.\r\nDärför avsatte den socialdemokratiska regeringen,\r\ni augusti 1991, 2 miljarder kronor till en ny bro.</pre><pre>I mars 1992 beslöt den nuvarande regeringen att\r\ndessa 2 miljarder skulle användas till andra objekt i\r\nSverige. Från riksdagens talarstol lovade\r\nkommunikationsministern att komma tillbaka till\r\nVedabron.</pre><pre>Nu är det hög tid att regeringen återkommer.</pre><pre>Irritationen över regeringens tystnad, när det gäller\r\nen ny bro över Ångermanälven, är i dag stor i\r\nVästernorrland och övriga delar av norra Sverige.</pre><pre>Västernorrland har en mycket hög arbetslöshet,\r\ninte minst bland byggnadsarbetarna. På både lång\r\noch kort sikt är en ny bro över Ångermanälven ett\r\nav de viktigaste objekten för sysselsättningen i länet\r\noch regionen.</pre><pre>Vilka åtgärder ämnar kommunikationsministern\r\nvidta för att påskynda byggandet av en ny bro över\r\nÅngermanälven?</pre><pre>35 §  Kammaren åtskildes kl. 19.22.</pre><pre>Förhandlingarna leddes</pre><pre>av andre vice talmannen från sammanträdet början\r\nt.o.m. ajourneringen kl. 16.34 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}