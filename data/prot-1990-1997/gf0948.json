{"dokumentstatus":{"dokument":{"hangar_id":"2387687","dok_id":"GF0948","rm":"1991/92","beteckning":"48","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"48","slutnummer":"0","datum":"1991-12-18 00:00:00","systemdatum":"2005-10-27 13:54:05","publicerad":"1991-12-18 00:00:00","titel":"Riksdagens snabbprotokoll 1991/92:48 Onsdagen den 18 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{32A86746-85C2-4AFB-B88F-067D442699BE}","dokument_url_text":"http://data.riksdagen.se/dokument/GF0948/text","dokument_url_html":"http://data.riksdagen.se/dokument/GF0948","dokumentstatus_url_xml":"http://data.riksdagen.se/dokumentstatus/GF0948","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:48</div>\r\n<div class=\"sidhuvud_datum\">Onsdagen den 18 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Val av valprövningsnämnd</pre><pre>Företogs val av ordförande, ersättare för\r\nordföranden, sex ledamöter och sex suppleanter i\r\nvalprövningsnämnden.</pre><pre>Talmannen meddelade att valberedningen hade\r\nberett valet av valprövningsnämnd och därvid\r\nenhälligt beslutat om gemensamma listor för valen\r\nav ledamöter och suppleanter i\r\nvalprövningsnämnden. Även i övrigt förelåg\r\nenhälliga förslag. Förslagen framgick av en i\r\nkammaren utdelad promemoria.</pre><pre>Från valberedningen hade inkommit\r\nprotokollsutdrag beträffande val av ordförande och\r\nersättare för ordföranden samt de gemensamma\r\nlistorna beträffande val av ledamöter och\r\nsuppleanter.</pre><pre>Kammaren valde -- för tiden från valet till dess nytt\r\nval av valprövningsnämnd ägt rum -- till</pre><pre>ordförande i valprövningsnämnden</pre><pre>ordföranden i arbetsdomstolen Olof Bergqvist</pre><pre>ersättare för ordföranden i valprövningsnämnden</pre><pre>regeringsrådet Lars Tottie</pre><pre>De avlämnade gemensamma listorna för val av\r\nledamöter och suppleanter i valprövningsnämnden\r\nupplästes av talmannen och godkändes av\r\nkammaren, varvid befanns att följande personer,\r\nvilkas namn i här angiven ordning upptagits på\r\nresp. lista, för tiden från valet till dess nytt val av\r\nvalprövningsnämnd ägt rum valts till</pre><pre>ledamöter i valprövningsnämnden</pre><pre>hovrättspresident Håkan Winberg</pre><pre>Kurt Ove Johansson (s)</pre><pre>Birger Hagård (m)</pre><pre>organisationssekreterare Sten Olsson</pre><pre>Ylva Annerstedt (fp)</pre><pre>Ulla Pettersson (s)</pre><pre>suppleanter i valprövningsnämnden</pre><pre>Jerry Martinger (m)</pre><pre>Sören Lekberg (s)</pre><pre>tredje vice talman Bertil Fiskesjö (c)</pre><pre>Ingegerd Sahlström (s)</pre><pre>organisationschef Susann Torgerson</pre><pre>f.d. riksdagsledamoten Tore Claeson</pre><pre>2 § Val av suppleant i\r\nsocialförsäkringsutskottet</pre><pre>Företogs val av en suppleant i\r\nsocialförsäkringsutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i socialförsäkringsutskottet</pre><pre>Liisa Rulander (kds)</pre><pre>3 § Justering av protokoll</pre><pre>Justerades protokollet för den 12 december.</pre><pre>4 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1991/92:81 till socialutskottet</pre><pre>Förslag</pre><pre>1991/92:15 till konstitutionsutskottet</pre><pre>5 § Förnyad bordläggning</pre><pre>Föredrogs men bordlades åter</pre><pre>Finansutskottets betänkande 1991/92:FiU10</pre><pre>Skatteutskottets betänkande 1991/92:SkU13</pre><pre>Meddelande om samlad votering</pre><pre>Talmannen meddelade att finansutskottets\r\nbetänkande FiU9 samt näringsutskottets\r\nbetänkanden NU10, NU14 och NU15 skulle\r\navgöras i ett sammanhang efter avslutad debatt.</pre><pre>6 § Avveckling av löntagarfonderna</pre><pre>Föredrogs</pre><pre>finansutskottets betänkande</pre><pre>1991/92:FiU9 Avveckling av löntagarfonderna\r\n(prop. 1991/92:36).</pre><pre>Anf. 1 ROLAND SUNDGREN (s):</pre><pre>Fru talman! Det betänkande om löntagarfonderna\r\nsom vi i dag har att behandla gäller en avveckling\r\nav löntagarfondstyrelserna och inrättandet av en\r\navvecklingsstyrelse.</pre><pre>Redan under våren 1991 presenterade den\r\nsocialdemokratiska regeringen ett förslag om att\r\nlöntagarfonderna i sin nuvarande form skulle\r\navvecklas. Det förslaget innebar att de fem AP-\r\nfonderna och de fem löntagarfonderna skulle slås\r\nsamman till fem lika stora fonder. Fonderna skulle\r\nvara fristående och få små, självständiga styrelser.\r\nFonderna skulle få rätt att placera i fastigheter,\r\nobligationer, aktier och andra värdepapper. De\r\nskulle ha ungefär samma placeringsmöjligheter\r\nsom försäkringsbolag och värdepappersfonder.\r\nDetta var ett förslag som bättre skulle trygga\r\nframtidens pensioner och samtidigt öka tillgången\r\npå riskkapital för svenskt näringsliv, så att dess\r\nutbyggnad och framtid därmed skulle främjas.</pre><pre>Detta förslag drog den borgerliga regeringen\r\ntillbaka efter valet och kom i stället med den\r\nproposition vi nu har att behandla, som innebär att\r\nlöntagarfondernas tillgångar vid utgången av 1991\r\nskall överföras till förvaltning av en\r\navvecklingsstyrelse, vilken skall förvalta dessa\r\ntillgångar till dess de helt har utskiftats.</pre><pre>Vi socialdemokrater anser att för svensk ekonomi,\r\nför det nödvändiga sparandet i samhället, för en\r\neffektivare kapitalmarknad och för att uppnå det\r\nsom vi alla är överens om, nämligen att ATP-\r\nsystemet måste stärkas, så är det förslag den\r\nsocialdemokratiska regeringen framlade vida\r\növerlägset det förslag den borgerliga regeringen nu\r\nsom ett första steg kommit med.</pre><pre>Vad regeringen kommer med i sitt andra steg vet vi\r\nännu inte helt. Men i denna till innehållet smått\r\nreligiösa proposition tar man upp vissa tankegångar\r\nom hur löntagarfondernas samlade tillgångar kan\r\ntänkas användas, bl.a. till en överföring till\r\nsparpremier i allemanssparandet. Vi har i dessa\r\ndagar fått uppleva att en PM har upprättats i\r\nfinansdepartementet, i vilken det föreslås att man,\r\nom man sparar 2 400 kr. skall få en extra\r\nsparpremie på 50 % av det beloppet, om pengarna\r\nfår vara kvar till 1997. Det finns också tankar om\r\natt bilda stiftelser som främjar forskning och\r\nutbildning. Finansutskottet framför dock i detta\r\nbetänkande att det inte nu finns någon som helst\r\nanledning för riksdagen att ta ställning till\r\nfondernas användning, utan att regeringen får\r\nåterkomma till riksdagen i den frågan.</pre><pre>Löntagarfonderna tillskapades bl.a. för att\r\nförstärka pensionssystemet, och enligt det\r\nsocialdemokratiska förslaget skulle de tidigare\r\nlöntagarfonderna nu utgöra en integrerad del av\r\nAP-fonderna. Alla partier är i dag rörande överens\r\nom att ATP-systemet behöver förstärkas. Mot den\r\nbakgrunden är det fullkomligt obegripligt varför\r\nfonderna skall avvecklas och utskiftas ur\r\npensionssystemet. Löntagarna har avstått\r\nlöneutrymme för att stärka pensionssystemet och\r\nför att på sikt garantera sina pensioner.</pre><pre>Den borgerliga regeringen har dessutom i sin\r\nekonomisk-politiska proposition anmält att man\r\navser att tillsätta en parlamentarisk beredning för\r\natt se hur man kan stärka ATP-systemet. Att i detta\r\nläge samtidigt ange att man har för avsikt att dra\r\nbort 22 miljarder från ATP-systemet är synnerligen\r\ninkonsekvent. Detta har också värderade\r\nledamöter av denna kammare tyckt, exempelvis\r\nDaniel Tarschys, folkpartiet. Han skriver i Dagens\r\nIndustri: Låt löntagarfonderna skapa samförstånd i\r\npensionsfrågan! En bra pensionsreform har större\r\neffekt på sparandet än den nu föreslagna\r\nfondavvecklingen. Det skulle underlätta översynen\r\nav pensionssystemet om regeringen avstod från att\r\ndra bort de 20 miljarderna från ATP-systemet.</pre><pre>Förre statsministern Thorbjörn Fälldin har varit\r\ninne på liknande tankegångar.</pre><pre>Samtidigt som regeringen nu vill avveckla\r\nlöntagarfondsstyrelserna, tar man i det här\r\nbetänkandet bort möjligheterna för fjärde och\r\nfemte fondstyrelserna att delegera rösträtt för\r\naktier till de fackliga organisationerna -- något som\r\nett enhälligt näringsutskott 1973 uttalade sig för,\r\noch som man också i betydande utsträckning har\r\nutnyttjat. Det har alltså gått så långt i det\r\nhögerdominerade Sverige, att de anställda inte\r\nlängre räknas till näringslivet. Jag kan inte tolka det\r\npå annat sätt. Jag upplever att vi är ljusår från det\r\nskede då folkpartiet -- 1974 -- tog initiativ till en\r\nutredning om löntagarfonder och samtidigt hade\r\nlångtgående förslag på det företagsdemokratiska\r\nområdet, om hälftenrepresentation i företagens\r\nstyrelser.</pre><pre>Detta och hela den proposition vi nu behandlar,\r\nsamt en mängd övriga förslag som den\r\nhögerdominerade regeringen lagt fram i höst, eller\r\naviserat, är uttryck för en fientlighet mot\r\nlöntagarna och de fackliga organisationerna som,\r\nom den får fortsätta i den här takten, t.o.m. kan få\r\nThatchers åtgärder mot brittisk\r\nfackföreningsrörelse att förblekna. Och ändå\r\nbefinner vi oss i ett land där fackföreningsrörelsen\r\naldrig har tvekat i sin inställning att man skall vara\r\nmed och stärka produktiviteten i vårt näringsliv.\r\nÄven löntagarfonderna hade starka inslag som\r\ninnebar att man skulle öka näringslivets riskkapital,\r\nfå till stånd ett uthålligt riskkapital och ett ökat\r\nsparande i ekonomin. Vi kan också peka på det\r\nansvar som fackföreningsrörelsen tagit i den fråga\r\nsom har varit mest besvärlig för svensk ekonomi,\r\nnämligen kostnadsutvecklingen, genom att man\r\nställt upp på ett tvåårigt Rehnbergsavtal.</pre><pre>Som tack för detta skall nu löntagarnas pengar, som\r\när till för att stärka deras framtida pensioner, delas\r\nut till andra ändamål. Samtidigt höjer man A-\r\nkasseavgifterna, slopar avdragsrätten för\r\nfackföreningsavgifter, inför karensdagar, tar bort\r\nstödet till MBL-utbildning och annan facklig\r\nutbildning, och försämrar anställningstryggheten.</pre><pre>Nu skall det alltså markeras att det finns två sorters\r\nfolk i Sverige -- löntagare och kapitalägare.\r\nKapitalägare skall få sänkta förmögenhetsskatter\r\noch arvsskatter, slopad omsättningsskatt på aktier,\r\nsänkta kapitalbeskattningar och reavinstskatter.\r\nOch de som har råd att på egen hand spara skall\r\npremieras med löntagarfondspengar. Detta är\r\nnågot som också Ny Demokrati har reagerat mot. I\r\nsin motion har Ny Demokrati tyckt att det är\r\nansvarslöst och orättfärdigt att på det här sättet dela\r\nut pengar till dem som har råd att spara. Det är min\r\nförhoppning att Ny Demokrati står kvar vid denna\r\nuppfattning.</pre><pre>Avslutningsvis, fru talman: I dessa tider av\r\navveckling av löntagarfonder, statliga företag och\r\nmyndigheter, och införande av privatiseringar, är\r\ndet lätt att instämma med författaren Torgny\r\nKarnstedt. I en krönika inför 1992 skriver han att\r\nvi har att vänta oss ett ''blått nytt år'', där vi trots\r\navvecklingen av alla statliga verk kanske får några\r\nnya, kanske ett ''inbillningsinstitut'' som skall\r\nvända sig till alla dem som fortfarande går omkring\r\noch inbillar sig att alla människor har ett lika värde.</pre><pre>Fru talman! Jag vill med detta avstyrka regeringens\r\nproposition om avveckling av löntagarfonderna och\r\nyrka bifall till de tre socialdemokratiska\r\nreservationer som fogats till betänkandet.</pre><pre>Anf. 2 LARS-OVE HAGBERG (v):</pre><pre>Fru talman! I dag skall alltså löntagarfonderna gå i\r\ngraven, enligt den regeringsproposition som vi har\r\natt behandla. Men de verkligt ansvariga för dagens\r\nläge är, som jag ser det, egentligen de som gjorde\r\nde här löntagarfonderna så tandlösa att de inte har\r\nhaft den förankring som de borde ha på den\r\nsvenska arbetsmarknaden.</pre><pre>Samtidigt som löntagarfonderna blev tandlösa\r\nutlöste de den verkliga klasskampen på 1970-talet\r\noch i början av 1980-talet. Man kan säga att denna\r\nkamp kulminerade i 4 oktober-rörelsen, där\r\növerklassen verkligen mobiliserade hela sin kraft.\r\nStorföretagen fick med sig småföretagen och\r\nlyckades ta hand om opinionen. Man kan fundera\r\növer varför det gick så.</pre><pre>Ursprunget till dagens debatt ligger alltså hos\r\nRudolf Meidner och den debatt som vi hade på\r\n1960- och 1970-talet om de anställdas inflytande\r\noch makt och som resulterade i\r\nmedbestämmandelagen, lagen om\r\nanställningsskydd och lagstiftningen på\r\nmiljöområdet. Meidners utgångspunkt var att det\r\ngällde ett led i en ekonomisk demokrati. Vi\r\nkommer aldrig ifrån att ett land inte kan halta när\r\ndet gäller demokratin. Att försöka stadfästa att\r\ndemokratin vilar på det enskilda ägandet i den form\r\nsom finns i storföretagen i dag -- det kommer aldrig\r\natt lyckas.</pre><pre>Rudolf Meidner tog upp tre områden som är\r\noerhört väsentliga, kanske inte minst från dagens\r\nutgångspunkt, när vi ser att det är problem med\r\ntillväxten i hela den industraliserade världen. Det\r\ngällde att engagera hela kraften hos folket,\r\nnämligen arbete och investeringar, ägande och\r\nekonomisk fördelning, makt och demokrati.</pre><pre>Själva den konstruktion som Meidner föreslog var\r\nvisserligen helt omöjlig, för den byggde på en\r\nautomatik -- att de arbetande i vinstrika företag helt\r\nplötsligt skulle få ett inflytande. Men att makten,\r\ninflytandet och demokratin i arbetslivet var helt\r\navgörande, det hade Meidner klart för sig. Att man\r\nsedan inte mobiliserade fackföreningsrörelsen,\r\nhela arbetarrörelsen och en stor del av andra skikt\r\ni samhället för denna oerhört viktiga del i\r\ndemokratin, det är en annan sak.</pre><pre>Jag tror att just detta är morgondagens stora\r\nstridsfråga. Som socialist ser jag det som oerhört\r\nväsentligt att makten i arbetslivet ligger hos de\r\nanställda och ingen annanstans. Vi är som sagt på\r\nväg åt ett helt annat håll i dag. Med hjälp av\r\nregeringen -- med andra åtgärder i\r\nfördelningspolitiskt syfte -- försöker nu den starka\r\nkraften på arbetsmarknaden, Svenska\r\narbetsgivareföreningen, att verkligen uttunna det\r\ninflytande som de anställda har i form av sitt eget\r\ninflytande och sina fackliga organisationer. Det är\r\nstridsrop som kanske inte är så framgångsrika. De\r\nkan väcka den svenska arbetarrörelsen till att, efter\r\n20 års slummer, se vart vi är på väg och gå till\r\nmotangrepp.</pre><pre>Skall man ställa en stor del av de anställda i\r\nproduktionen av varor och tjänster vid sidan av\r\nverkligt inflytande och makt över utvecklingen,\r\nkommer inte den tillväxt vi ibland talar om och ger\r\nolika innebörd att kunna fortsätta i det här landet.\r\nDå kommer vi att få ytterligare problem. Jag tror\r\ninte att den här typen av klassklyftor kommer att\r\ngynna svensk ekonomi.</pre><pre>De löntagarfonder riksdagen fattade beslut om\r\n1983 blev inte vad man ursprungligen hade syftat\r\ntill. Det blev en urvattnad kompromiss som inte\r\ntillfredsställde någon. Det är därför som vi från\r\nvänsterpartiet säger att det egentligen inte finns\r\nnågon anledning att strida för den här\r\nkonstruktionen. Den har aldrig haft någon\r\nförankring. Det inflytande jag tagit upp här tidigare\r\nfår ske på annat sätt.</pre><pre>Det är naturligtvis, som också Roland Sundgren var\r\ninne på, mycket av en symbolfråga när regeringen\r\nnu skall avveckla löntagarfonderna. Man har\r\negentligen jättelika problem med vad man skall\r\ngöra av dessa drygt 20 miljarder kronor som är\r\nbundna i det svenska näringslivet. Hur i hela friden\r\nskall man egentligen använda dessa pengar? Vad\r\nskall avkastningen vara? Det är helt klart att det\r\nfinns saker att lägga pengarna på. Det är kanske det\r\nsom striden kommer att stå om i morgon.</pre><pre>Den process som regeringen är inne i, i samband\r\nmed Svenska arbetsgivareföreningens framstötar,\r\när naturligtvis en stridsförklaring mot den svenska\r\narbetarrörelsen i dess helhet.</pre><pre>Mot denna bakgrund anser vi från vänsterpartiet att\r\ndet inte finns något egentligt skäl att försöka\r\nomvandla dagens löntagarfonder till någonting\r\nannat. Vi har stött den socialdemokratiska idén som\r\nlades fram i en proposition, som nu är\r\ntillbakadragen, om att dessa medel skall in i\r\npensionssystemet. Det kan stärka\r\npensionssystemet, dvs. det kollektiva\r\npensionssystemet och inte något av förre\r\nstatsministern Fälldins förslag. Det är naturligtvis\r\nhelt riktigt med tanke på att dessa pengar tagits från\r\nlöneutrymmet. Svagheten i löntagarfonderna var ju\r\natt man skulle avstå löneutrymme, det ingick i den\r\nsolidariska lönepolitiken, som det hette.</pre><pre>När vi nu kommer till nästa skede, då riksdagen\r\nmed stor säkerhet kommer att rösta för att avveckla\r\nlöntagarfonderna, vet inte riksdagen vad det skall\r\nbli av dessa drygt 20 miljarder kronor, vilket måste\r\nvara en oerhörd brist inte minst i beslutsunderlaget.\r\nMen vi har fått en del vinkar om detta. Inte minst\r\nhar reservanterna och även vi från vänsterpartiet\r\nfått klart för oss vad vi vill använda medlen till. Men\r\nregeringen har antytt att pengarna skall gå till, som\r\nRoland Sundgren nämnde, de välbeställda som kan\r\nspara eller kanske till forskningsstiftelser. Går inte\r\npengarna till pensionssystemet är det helt\r\nnödvändigt att regeringen åtminstone har klart för\r\nsig att det här landet har någon form av kris och att\r\nden ser till att pengarna hamnar i infrastrukturen\r\neller i investeringar för vår framtid. Det är ett\r\nminimum av ansvar att regeringen inser det.</pre><pre>En utdelning via sparpremiesystemet skulle\r\nytterligare utvidga klyftorna i samhället.\r\nRegeringen får gärna göra bort sig för min del. Men\r\nden borde i alla fall ha en sådan känsla för landet\r\natt den inser att en sådan åtgärd inte skulle främja\r\nnågon form av sammanhållning, tillväxt och ansvar\r\nför svenskt näringsliv.</pre><pre>För vänsterpartiets del yrkar jag bifall till den\r\nsärskilda meningsyttringen från vänsterpartiet och\r\ninstämmer i de reservationer som\r\nsocialdemokraterna avgett.</pre><pre>Anf. 3 PER-OLA ERIKSSON (c):</pre><pre>Fru talman! Den 21 december 1983 beslutade en\r\nmajoritet av socialdemokrater och kommunister att\r\ninföra löntagarfonder. Det skedde efter en hård och\r\nuppslitande inrikespolitisk strid. Det avspeglade sig\r\ninte minst i den riksdagsdebatt som föregick\r\nbeslutet. Debatten sträckte sig över två dagar med\r\n108 anmälda talare, dvs. nära nog en tredjedel av\r\nkammarens ledamöter. Riksdagen införde\r\nfonderna med en knapp majoritet -- 164 röster mot\r\n158 och 21 nedlagda.</pre><pre>I samband med den socialdemokratiska\r\nregeringens proposition konstaterade centern att\r\nlöntagarfondsbeslutet stod i strid med:</pre><pre>--  hela den icke-socialistiska oppositionen</pre><pre>--  hela det svenska näringslivet</pre><pre>--  betydande delar av fackföreningsrörelsen</pre><pre>--  och sist men inte minst en klar majoritet av\r\nsvenska folket.</pre><pre>I en partimotion framhöll centern att partiet säger\r\nkategoriskt nej till löntagarfonder och kommer\r\n''om förslaget genomförs att arbeta för ändrade\r\nmajoritetsförhållanden -- -- -- så att\r\nlöntagarfondssystemet omedelbart kan avvecklas''.</pre><pre>Löntagarfonderna infördes dock. Men i dag, nästan\r\nprecis åtta år efter beslutet om införandet, står\r\nriksdagen i begrepp att fatta beslut om att avveckla\r\nlöntagarfonderna. Det är ett mycket viktigt beslut.\r\nDet är en milstolpe och ett besked om att\r\nfondsocialismens och kollektivismens dagar är över\r\ni Sverige.</pre><pre>Av de ursprungliga planerna på löntagarfonder --\r\nMeidnerfonderna, som i bl.a. LO-tidningen\r\nentusiastiskt kommenterades med rubriken: ''Med\r\nfonderna tar vi över successivt'' -- blev, trots allt, en\r\nbetydligt beskedligare variant -- men även den en\r\nkonfiskatorisk och samhällsekonomiskt skadlig\r\nföreteelse. Ingen förefaller i dag riktigt nöjd med\r\nlöntagarfonderna -- inte ens upphovsmännen och\r\nde partier som stod bakom införandet. Och undra\r\npå det.</pre><pre>Det verkliga syftet med att införa löntagarfonderna\r\nvar att överföra makt och ägande över stora delar\r\nav näringslivet till statliga fonder som\r\nfackföreningarna skulle ha ett avgörande inflytande\r\növer.</pre><pre>Fonderna motiverades med att de skulle underlätta\r\nden solidariska lönepolitiken, dämpa\r\nlöneökningstakten, bidra till en jämnare\r\nförmögenhetsfördelning, öka utbudet av\r\nriskkapital, öka sparandet i ekonomin och stärka\r\npensionssystemet.</pre><pre>Fru talman! Det finns inget stöd för att\r\nlöntagarfonderna dämpat löneökningarna och\r\nförbättrat företagens konkurrenskraft. Ökade\r\nskatter leder inte till lägre lönekrav, och\r\nmedlemmarna i de fackliga organisationerna\r\nsänker inte sina löneanspråk i utbyte mot\r\naktieinnehav som inte står under deras personliga\r\nkontroll. Benägenheten att hålla tillbaka\r\nlönekraven är däremot betydligt större i samband\r\nmed s.k. personliga andel-i-vinst-system då\r\naktieinnehavet knyts till den enskilda individen.\r\nDetta är ett system som centern och många andra\r\npartier är förespråkare av.</pre><pre>Det är också tveksamt om löntagarfonderna haft\r\nnågon som helst positiv fördelningspolitisk effekt.</pre><pre>Företagens tillgång på riskkapital har heller inte\r\nförbättrats i och med löntagarfonderna. 90 % av\r\nfondkapitalet har tagits ur företagen. Av\r\nfondmedlen har också 90 % använts för att köpa ut\r\ngamla ägare. Endast 10 % av medlen har använts\r\nför köp av nyemitterade aktier eller för att på annat\r\nsätta öka riskkapitaltillgången. Osäkerheten om\r\nvillkoren för företagande i Sverige har samtidigt\r\nökat. Det i sin tur har hämmat\r\nriskkapitaltillgången. Summa summarum har\r\nfonderna försämrat tillgången på riskkapital i\r\nnäringslivet.</pre><pre>Fonderna skulle slutligen ha stärkt\r\npensionssystemet. Men även detta är en felsyn.\r\nFondernas tillskott till pensionssystemet har under\r\nde gångna åren varit försvinnande litet.</pre><pre>Regeringen har nu lagt fram förslag om att\r\nlöntagarfondsstyrelserna avskaffas fr.o.m.\r\nårsskiftet. Finansutskottet har instämt i regeringens\r\nförslag. Jag är som ordförande i finansutskottet\r\nmycket tillfreds med att vi har en majoritet i\r\nutskottet för en fondavveckling.</pre><pre>Avvecklingen skall tillgå så att den blir definitiv och\r\nprocessen irreversibel. I ett första steg avskaffas\r\nlöntagarfondsstyrelserna. Detta sker redan från\r\nden 1 januari 1992. Förvaltningen av tillgångar och\r\nskulder i löntagarfondsstyrelserna övertas då av en\r\navvecklingsstyrelse. Det blir sedan\r\navvecklingsstyrelsens uppgift att förbereda en total\r\nutskiftning av de förvaltade medlen. Detta sker i ett\r\nandra steg. Förslag om det framläggs av regeringen\r\nföre 1992 års utgång, men målet är att tillgångarna\r\nslutgiltigt skall vara utskiftade senast den 1 juli\r\n1994.</pre><pre>I socialdemokraternas motion sägs att fonderna är\r\nen del i allmänna pensionsfonden och att fondernas\r\ntillgångar inte bör användas för andra ändamål än\r\nför pensioner. Motionärerna föreslår ett\r\nförtydligande om detta i AP-fondens reglemente.\r\nLiknande tankegångar finns också i vänsterpartiets\r\nmotion.</pre><pre>Socialdemokraternas principiella inställning\r\ninnebär en felsyn. Löntagarfondernas medel tillhör\r\ni dag i formell mening pensionssystemet -- ja.\r\nDäremot härstammar fondmedlen ur en tvångsvis\r\nuttagning av vinstskatt och arbetsgivaravgifter.\r\nPrincipiellt borde därför pengarna betalas tillbaka\r\ntill företagen. Men det är av praktiska skäl inte\r\nmöjligt. Formerna för utskiftningen kommer därför\r\natt avgöras senare. Det finns anledning att noggrant\r\nfundera över på vilket sätt det skall ske. Den\r\npromemoria som presenterades av\r\nfinansdepartementet häromdagen, som jag tror\r\nRoland Sundgren kommenterade, ser jag inte som\r\nett definitivt beslut. Den karaktären av\r\ntvångssparande bör bli föremål för ytterligare\r\növerväganden.</pre><pre>Det framtida reglementet för AP-fonden bör, enligt\r\nutskottets mening, bli föremål för en samlad\r\nbedömning då förslag om fondmedlens utskiftning\r\när aktuell. Mot denna bakgrund avstyrker utskottet\r\nmotionerna från socialdemokraterna och\r\nvänsterpartiet.</pre><pre>Fru talman! Riksdagen beslutar i dag om en stund\r\natt avskaffa löntagarfonderna. Det är\r\nutomordentligt tillfredsställande. Låt oss hoppas\r\natt vi för framtiden slipper denna typ av socialistiskt\r\noch kollektivistiskt experiment som inslag som skall\r\nprägla vår samhällsekonomi. Löntagarfonderna\r\nhör inte till framtiden utan till gårdagen.</pre><pre>Centern, och många andra, vill se en\r\nmarknadsekonomi med miljömässiga och sociala\r\nhänsynstaganden, präglad av decentralisering,\r\nblomstrande företag -- inte minst småföretag -- och\r\nett starkt enskilt sparande. Den socialdemokratiskt\r\ninspirerade lösningen har i allt väsentligt varit den\r\nrakt motsatta.</pre><pre>Vi bör arbeta för att motverka såväl statlig som\r\nprivat maktkoncentration. Därför är statlig\r\nmaktkoncentration via kollektiva löntagarfonder\r\ninte bättre än den privata maktkoncentrationen.\r\nSocialdemokraternas doktrin om den svenska\r\nmodellen har byggt på teorin om balanserade\r\nmaktkoncentrationer -- ett tänkande som är helt\r\nfrämmande för mig och många med mig. Statens\r\ngrundläggande näringspolitiska uppgift är att skapa\r\ngoda förutsättningar för företagandet inkl. ett väl\r\nfungerande och stabilt regelverk. Statligt ägande av\r\nstora delar av näringslivet försämrar effektiviteten\r\ni ekonomin. Staten skall inte både ställa upp\r\nreglerna och vara aktör på marknaden. Det är att\r\nsitta på en stol för mycket.</pre><pre>Den nya regeringen har insett framtidens\r\nmöjligheter. Fondsocialistiska inslag avvecklas, det\r\npersonliga sparandet främjas, personliga andel-i-\r\nvinstsystem främjas likaså och\r\nsmåföretagsverksamheten stimuleras. Det är, fru\r\ntalman, rätt väg att gå för framtiden.</pre><pre>Fru talman! Fondernas tillkomst inramades med\r\npoetiska inslag. Lika naturligt är det då att inför\r\ndagens beslut skicka med en vers:</pre><pre>Här fälls inte mången tår,</pre><pre>när fonderna i graven går,</pre><pre>förutom någon direktör,</pre><pre>vars karriär vi säkert stör.</pre><pre>Det sker utan större kamp och strid,</pre><pre>innan vi far hem för julefrid.</pre><pre>Fru talman! Jag yrkar bifall till hemställan i\r\nfinansutskottets betänkande och avslag på\r\nreservationerna och meningsyttringen från\r\nvänsterpartiet.</pre><pre></pre><pre>Anf. 4 ROLAND SUNDGREN (s) replik:</pre><pre>Fru talman! Centern var emot införandet av\r\nlöntagarfonder. Centern var också emot införandet\r\nav ATP och den fondbildning som då följde. Så här\r\ni efterhand måste man väl ändå kunna konstatera\r\nvad det betytt för utvecklingen av det svenska\r\nsamhället med hela den enorma utbyggnaden av\r\ninfrastrukturen, bostadsbyggandet, svenskt\r\nnäringsliv under 60-talet och det uppbyggda\r\noffentliga eller kollektiva sparandet som AP-\r\nfonderna innebar. Nu föreslår vi att\r\nlöntagarfonderna skall in i det systemet. Jag tror att\r\ndet också skulle betyda väldigt mycket för svensk\r\nekonomi om vi utvecklade AP-fonderna på det\r\nsättet. Jag kan inte förstå varför centern är\r\nmotståndare till det. Det är ju också ett sätt att\r\ntrygga pensionerna ordentligt. Jag vill fråga Per-\r\nOla Eriksson om inte han också anser att det är\r\nmycket viktigt att trygga pensionerna.</pre><pre>Sedan kan man alltid föra en diskussion om vilka\r\npengar det gäller. Pengarna har tagits ur\r\nproduktionen. Därmed är det pensionärernas\r\npengar som vi skall förvalta på bästa sätt. Nu\r\nnämnde Per-Ola Eriksson att detta inte haft några\r\npositiva fördelningseffekter. På slutet åberopade\r\nhan också Kjell-Olof Feldt med ett poetiskt inslag.</pre><pre>Kjell-Olof Feldts bok citeras ju ganska ofta, och\r\nhan skriver där bl.a. att det som man såg som ett av\r\nde mest positiva inslagen -- som en följd av\r\ndevalveringen och den ökning av förmögenheterna\r\nsom de innebar när det gällde aktier och\r\nfastigheter -- var att också de svenska medborgarna\r\nfick del av denna förmögenhetsbildning genom\r\nlöntagarfonderna.</pre><pre>Sedan hade jag tänkt att ställa ytterligare en fråga,\r\nmen nu svarade Per-Ola Eriksson på den. Han\r\nansåg för sin del av det premiesparande som är\r\nföreslaget inte är något definitivt. Det kändes\r\ntryggt att höra. Då vill jag fråga honom, som vill att\r\ndet skall finnas en mångfald inom näringslivet:\r\nVarför bara stimulera aktiesparandet? Det finns ju\r\nockså en kooperativ sektor.</pre><pre>Anf. 5 PER-OLA ERIKSSON (c) replik:</pre><pre>Fru talman! Roland Sundgren och jag kan säkert\r\nvara överens om mycket och diskutera\r\nkooperationsfrågor och de kooperativa företagens\r\nroll i samhället. Men när det gäller sparandet och\r\nägandet i näringslivet tror jag att det går en klar\r\nskiljelinje mellan mig och Roland Sundgren.\r\nRoland Sundgren och socialdemokraterna väljer\r\nden statliga vägen, den kollektivistiska vägen, men\r\njag väljer att prioritera och favorisera det enskilda\r\nsparandet.</pre><pre>Ett ekonomiskt system och en finansiell marknad\r\nsom byggs upp med kollektivistiska instrument blir\r\nett sårbart samhälle och en sårbar marknad. Det\r\nsvenska samhället skulle nog ha stått betydligt\r\nstarkare under år av problem om vi hade haft ett\r\nstörre inslag av enskilt sparande och ett stort\r\nhushållssparande i samhället i stället för\r\nfondsparande och det institutionella sparandet.</pre><pre>När det gäller pensionssystemet har regeringen nu\r\ntillsatt en parlamentarisk arbetsgrupp, som också\r\nhar börjat arbeta, för att forma ett pensionssystem i\r\nframtiden. Jag skall inte föregripa den diskussionen\r\noch det arbete som görs där. Jag tror ändå att den\r\nväg som socialdemokraterna valde i slutet på 50-\r\ntalet med ATP-systemet hade stora brister. Det har\r\nockså socialdemokraterna insett. Det är inte den\r\nrättvisa väg som man måste ha i ett pensionssystem.\r\nDet bör i stället ligga en ordentlig grundpension i\r\nbotten. Den kan man därefter bygga vidare på efter\r\neget intresse och egna prioriteringar. På den\r\npunkten har vi anledning att återkomma senare\r\nunder nästa år när den parlamentariska\r\narbetsgruppens förslag är färdigt.</pre><pre>Anf. 6 ROLAND SUNDGREN (s) replik:</pre><pre>Fru talman! Jag tror att man på det här sättet kan\r\nskilja ut olika former av sparande, t.ex.\r\nprivatsparande, enskilt sparande eller offentligt\r\nsparande. Jag tror att ett offentligt sparande\r\nlångsiktigt är tryggare för samhället. En\r\ndemokratisk styrning av det sparandet ger\r\nmöjligheter och förutsättningar för bl.a.\r\ninfrastrukturinvesteringar, investeringar i högre\r\nutbildning och forskning osv. på ett mycket\r\nlångsiktigare och tryggare sätt.</pre><pre>Jag har vidare alltid haft svårt att förstå varför\r\nanhängare av en fri marknad inte kan acceptera att\r\ndet finns så många aktörer att den ekonomiska\r\nmakten blir väl spridd. De fem AP-fonderna skall\r\nju på inget sätt störa marknadsekonomin. En\r\nlöntagarfond får äga på sin höjd 5 % av röstvärdet i\r\nett börsbolag. Sammanlagt kan det bli högst 25 %.</pre><pre>Det är viktigt att det i en marknadsekonomi finns\r\nen mångfald, av löntagarfondsägda pengar, av\r\nprivat sparande, av pensionssparande i olika\r\nförsäkringsbolag, inom kooperativ sektor och även\r\ninom statlig sektor. Jag tror att den mångfalden är\r\nbetydligt mer utvecklande för marknadsekonomin.</pre><pre>Anf. 7 PER-OLA ERIKSSON (c) replik:</pre><pre>Fru talman! AP-fonderna ingår ju i den\r\nföreställningsvärld som Roland Sundgren står för,\r\noch de skall där vara ett instrument för balansering\r\nav olika maktkoncentrationer. Införandet av\r\nlöntagarfonderna och penningsatsningarna för att\r\nfavorisera AP-fonderna har varit ett sätt för\r\nsocialdemokraterna att balansera den privata\r\nmaktkoncentrationen, men jag tror inte på ett\r\nsamhälle där man möter en maktkoncentration\r\nmed en annan. Vi måste under 90-talet finna andra\r\nformer, och det måste ske genom uppbyggnad av\r\nett enskilt sparande och genom främjande av det\r\nenskilda ägandet och av de mindre och medelstora\r\nföretagen.</pre><pre>De framtida pensionerna och pensionärernas\r\nstandard på sikt kan vidare tryggas bara genom att\r\nvi får en högre tillväxt i ekonomin. Genom att vi får\r\nett effektivare näringsliv och en bättre produktion\r\nfår vi också resurser för att klara våra åtaganden\r\ngentemot pensionärerna och för att satsa på\r\ninfrastrukturinvesteringar i vägar, utbildning,\r\nforskning osv.</pre><pre>Anf. 8 LARS-OVE HAGBERG (v) replik:</pre><pre>Fru talman! Jag vill först rätta Per-Ola Eriksson --\r\nhistoriebeskrivningen skall väl ändå vara korrekt.\r\nVad jag ville framhålla i mitt inlägg var att\r\nvänsterpartiet kommunisterna inte stod för\r\nkompromissen eller det dåliga införandebeslutet\r\n1983. Av röstredovisningen framgick att 21\r\nledamöter hade lagt ned sina röster.\r\nHistorieskrivningen ger vid handen att vpk inte\r\nstod för det slutgiltiga förslaget utan hade ett eget\r\nförslag, som mera byggde på Rudolf Meidners\r\nursprungliga lösning.</pre><pre>Det är intressant att notera att det för Per-Ola\r\nEriksson när han diskuterar hur fonderna har\r\nverkat tydligen är viktigt att lönekraven skall hållas\r\ntillbaka. Det skulle i förlängningen vara intressant\r\natt diskutera hur det skulle bli på arbetsmarknaden,\r\nom man ständigt hade system som håller tillbaka\r\nlönekraven. Hur skulle det bli med tillväxten och\r\nmed entusiasmen i arbetslivet, om man ständigt\r\ntillämpade sådana system?</pre><pre>Vad gäller frågan vilka dessa pengar tillhör känner\r\nväl alla som har någon erfarenhet av 80-talets\r\nförhandlingar till att löntagarfondsinbetalningarna\r\ni varje förhandling har räknats av mot intäkterna\r\nfrån produktionen. Att vi ändå har haft en jättestor\r\nlöneglidning är en helt annan fråga.</pre><pre>Den kanske mest intressanta frågan för en\r\ncenterpartist -- Per-Ola Eriksson var ju inte bara\r\ntalesman för utskottet utan berättade även att\r\ncenterpartiet har en linje och ett förflutet i detta\r\nsammanhang -- är följande: Hur vill centerpartiet\r\ngynna de anställdas inflytande i företagen\r\nframöver? Hur skall man göra, Per-Ola Eriksson,\r\nför att bryta den privata maktkoncentrationen?\r\nKanske får vi nu en liten inblick i hur regeringen\r\nskall bryta den oerhört anonyma marknad som styr\r\nvår penningpolitik och våra investeringar framöver.</pre><pre>Per-Ola Eriksson säger enligt sitt partis program att\r\nman skall demontera varje form av statlig\r\nmaktkoncentration och samtidigt också attackera\r\nden privata maktkoncentrationen. Denna har ju\r\naldrig varit så stor som nu. Hur skall Per-Ola\r\nEriksson i sitt internationella tänkande, nu också\r\nmed en positiv syn på EG, kunna bryta dess enorma\r\nmaktkoncentration, som kommer att bestämma\r\növer svenskt näringsliv framöver? Det vore\r\nintressant att få svar på den frågan i detta skede, när\r\nlöntagarfonderna skall avvecklas och vi skall ta\r\nställning till vad vi skall göra med deras resurser.</pre><pre>Anf. 9 PER-OLA ERIKSSON (c) replik:</pre><pre>Fru talman! Mycket kort: Jag tror inte att Lars-Ove\r\nHagberg lyssnade riktigt på min inledning. Jag sade\r\nfaktiskt att det lades ned 21 röster i voteringen om\r\ninförandet av löntagarfonderna, och jag vet att det\r\nvar vänsterpartiet kommunisterna som stod för\r\ndessa röster. Vänsterpartiet kommunisterna hade\r\nett annat alternativ, men det alternativet var inte\r\nbättre än det förslag som vi röstade om, utan det\r\nvar etter värre.</pre><pre>Så över till avräkningsfrågan. Jag tror inte att någon\r\nfacklig förhandlare i samband med de senaste årens\r\nlöneförhandlingar har sagt att avräkningar skulle\r\ngöras på grund av löntagarfondssystemet. Ingen\r\nenskild löntagare har nämligen känt sig vara\r\ndelaktig i de aktier som har funnits i fonderna. Ett\r\nsystem som möjliggör detta måste utformas på ett\r\nannat sätt.</pre><pre>Hur skall man bryta den privata\r\nmaktkoncentrationen, frågade Lars-Ove Hagberg.\r\nJag har delvis svarat också på den frågan: genom att\r\nfrämja ett enskilt ägande, genom satsning på\r\nmindre och medelstora företag och genom en helt\r\nannan näringslivsstruktur.</pre><pre>Det var vidare intressant, fru talman, att höra Lars-\r\nOve Hagberg säga att den privata\r\nmaktkoncentrationen aldrig har varit större än nu.\r\nDet har i så fall inträffat efter nio år av\r\nsocialdemokratiskt maktinnehav, under de senaste\r\nåren med stöd av vänsterpartiet kommunisterna.</pre><pre>Anf. 10 LARS-OVE HAGBERG (v) replik:</pre><pre>Fru talman! Med anledning av det som sist sades\r\nvill jag framhålla att det kan diskuteras varifrån\r\nstödet har kommit. Det som framför allt har\r\nkännetecknat 1980-talets politik är väl att stödet till\r\nsocialdemokratin har kommit från annat håll. Den\r\nhar i avgörande frågor helst sökt sitt stöd hos\r\nfolkpartiet och centern.</pre><pre>Jag menar alltså att maktkoncentrationen aldrig\r\nhar varit större än nu. Dessutom är vi helt beroende\r\nav den marknad som bestäms av de stora aktörerna.</pre><pre>Per-Ola Eriksson tog upp det som skedde 1983.\r\nHan sade tidigare att det var vi som stod bakom\r\ndetta, och det var bara det som jag ville rätta till.</pre><pre>Dessutom var inte vårt förslag värre, utan det hade\r\nstörre förankring bland de lokala makthavarna, i\r\nform av de lokala fackliga organisationerna, de\r\nanställda och företagen, vilket också var Meidners\r\nursprungstanke.</pre><pre>Vad gäller avräkningen är det ju inte så att\r\nekonomerna just i dag har dykt upp på arenan med\r\nsin styrka. Minst under hela den senaste 20-\r\nårsperioden har ekonomerna tagit fram ett\r\navräkningsutrymme. Det utrymmet har, Per-Ola\r\nEriksson, figurerat i varje avtalsförhandling. Även\r\nom jag inte instämt i bedömningen av utrymmets\r\nstorlek, har detta ändå figurerat i det\r\nsammanhanget, och man har under årens lopp\r\nförhandlat inom ramen för detta s.k. utrymme.\r\nDärmed har detta system också varit med i\r\navtalsförhandlingarna.</pre><pre>Jag frågade Per-Ola Eriksson: Hur skall man\r\navveckla den privata maktkoncentrationen? Svaret\r\nblev att man skall satsa på de små och medelstora\r\nföretagen. Tror Per-Ola Eriksson verkligen själv på\r\natt vi i Sverige skulle satsa på de små och\r\nmedelstora företagen och låta de stora jättarna\r\nvara? Min fråga är egentligen: Vad gör man från\r\nregeringens sida åt de stora maktmonopolen? Är\r\ndet inte här bara fråga om ett fagert tal för att dölja\r\ndet som det egentligen handlar om, nämligen att\r\nman skall underordna sig en marknad med dessa\r\nstarka aktörer?</pre><pre>Anf. 11 LARS TOBISSON (m):</pre><pre>Fru talman! När den dåvarande\r\nsocialdemokratiska regeringen i december 1983 här\r\ni kammaren -- mot folkflertalets vilja -- drev igenom\r\nbeslutet om löntagarfonder, avslutade jag mitt\r\ninledande anförande i debatten på följande sätt:</pre><pre>''Jag lovar att vi moderater inte skall förtröttas i vår\r\nkamp mot fondsocialismen. Och när det åter blir\r\nborgerlig majoritet i Sveriges riksdag, då avskaffas\r\nfonderna och då sprids åter ägandet bland de\r\nenskilda människorna. Det löftet kommer vi att\r\nhålla!''</pre><pre>Det är naturligtvis med stor tillfredsställelse jag\r\nkonstaterar, så här nästan på dagen åtta år senare,\r\natt vi nu står inför detta löftes uppfyllelse. Det enda\r\ntråkiga är att det skulle behöva dröja så länge och\r\natt vi därför inte kunde avbryta den utskrivning av\r\nsärskilda fondskatter som nyligen fullbordades.</pre><pre>Redan dagen efter riksdagens fondbeslut för åtta år\r\nsedan tillsatte de tre borgerliga partierna en\r\ngemensam arbetsgrupp med uppgift att planera för\r\nlöntagarfondernas avveckling. Gruppen lade sedan\r\nfram sitt förslag på årsdagen av fondbeslutet, och\r\ndet omsattes i en trepartimotion, undertecknad av\r\nde tre borgerliga partiledarna. Likartade motioner\r\nhar sedan under årens lopp väckts under den\r\nallmänna motionstiden.</pre><pre>Redan från början angavs som det första steget och\r\ndet väsentligaste inslaget i avvecklingen -- vid sidan\r\nav fondskatternas avskaffande -- att fondbyråkratin\r\ni form av styrelser och kanslier skulle befrias från\r\nsina arbetsuppgifter. Det är det steg vi står inför i\r\ndag. De anställda kan inte gärna påstå att de inte\r\nvarit varslade i tid. Så har de ju också med\r\nfondstyrelsernas hjälp skaffat sig\r\navgångsersättningar som överträffar det mesta som\r\nförekommit på svensk arbetsmarknad.</pre><pre>En något mera komplicerad och tidskrävande\r\nuppgift än fondbyråkratins avveckling är att\r\nhantera de tillgångar som finns i fondsystemet.\r\nUnder årens lopp har vi betonat att tre\r\ngrundläggande krav härvid måste vara styrande.\r\nFör det första skall avvecklingen vara definitiv. Det\r\nskall med andra ord inte vara möjligt att på nytt\r\nsocialisera medlen och återskapa\r\nlöntagarfonderna. För det andra får inte\r\naktiebörsen utsättas för kraftig kurspress, vilket\r\nutesluter en utförsäljning i syfte att ta fram likvida\r\nmedel. För det tredje skall möjligheterna stärkas\r\natt varaktigt uppnå en hög tillväxt i den svenska\r\nekonomin. Detta uppnås genom att fondmedlen\r\nutnyttjas för att stimulera enskilt sparande i\r\nriskvillig form och för att via fristående stiftelser\r\nfrämja forskning.</pre><pre>Fondmotståndet är således, fru talman, av gammalt\r\ndatum. Det nya i situationen är på sätt och vis att\r\ningen längre försvarar löntagarfonderna.\r\nSocialdemokraterna vill också avveckla dem i\r\nnuvarande form. Men i gengäld vill de av det\r\nsamlade kapitalet i ATP-systemet bygga upp fem\r\nnya superfonder. Det är inte underligt att detta\r\nväcker gillande hos det vänsterparti som enligt\r\nLars-Ove Hagberg funnit löntagarfonderna för\r\ntandlösa. Jag tycker samtidigt att det är något som\r\nRoland Sundgren borde begrunda, nämligen om\r\ndetta verkligen kan vara ett gott betyg för de tankar\r\nsom förs fram.</pre><pre>En av de allra viktigaste konsekvenserna av\r\nvalutgången i år var att detta hot om kraftigt\r\nförstärkt fondsocialism avvärjdes. Jag måste få\r\nfråga Roland Sundgren och andra\r\nfondförespråkare: Hur kan någon efter att ha sett\r\nvart socialismen har lett i öststaterna planera och\r\nhålla fast vid denna socialiseringsaktion utan\r\nmotstycke i vårt land? Jag hoppas att\r\nsocialdemokraterna, när fonderna väl avskaffats,\r\nsnabbt och tyst begraver sina tankar på att använda\r\npensionsfonder som socialiseringsinstrument.</pre><pre>På senare tid har socialdemokraterna gärna gjort\r\nvilseledande jämförelser med privata\r\npensionsförsäkringar. Roland Sundgren tog också\r\nupp den frågan. Det heter att AP-fonden bör få\r\nsamma rätt som försäkringsbolagen att köpa aktier.\r\nMen enskilda livbolag får inte placera i aktier till\r\nden del som svarar mot deras försäkringstekniska\r\nskuld. I ATP finns det inget annat än den sortens\r\nåtaganden. Det framgår av att ATP-pensionens\r\nstorlek inte påverkas av avkastningen på\r\nfondmedlen. Hela uppläggningen är vilseledande.</pre><pre>Som finansutskottets ordförande Per-Ola Eriksson\r\nnyss framförde kan trygghet på ålderdomen bara\r\nskapas genom en god ekonomisk tillväxt. Det når\r\nman inte med socialistisk politik. Det har vi sett\r\nrika exempel och belägg för på senare tid. Den\r\nägar- och maktkoncentration som blir följden ger\r\nmotsatt resultat. Socialdemokraternas planer på\r\nsuperfonder är därför i själva verket det största\r\nhotet mot framtidens pensioner. Den rätta vägen är\r\ni stället att sprida sparandet och ägandet bland de\r\nenskilda medborgarna. Då finns det verkligen skäl\r\natt tala om löntagarnas pengar.</pre><pre>Jag upprepar vad jag tidigare sagt, nämligen att\r\nfrågan om sparandets omfattning, och särskilt dess\r\nfördelning, kommer att utgöra den avgörande\r\nideologiska skiljelinjen i 1990-talets svenska\r\npolitik. Från borgerlig utgångspunkt är det\r\nnaturligt att ägandet inte skall koncentreras till\r\nstaten och facket och att sparandet, till den del det\r\ninte sker i företagen, skall ligga hos de enskilda\r\nhushållen. Det är i detta ljus som\r\navvecklingsplanens inriktning på individuella\r\nsparpremier skall ses. Vid sidan av allemansfonder\r\nhar det under senare tid även tillkommit unit-link-\r\nförsäkringar, vilka i det fortsatta arbetet bör kunna\r\növervägas som alternativa mottagare av\r\nmedborgarnas sparinsatser och därmed också deras\r\nfondandelar.</pre><pre>Ny Demokrati skisserar i en motion hur\r\nfondmedlen skulle kunna överföras till en\r\ninvesteringsbank med inriktning på miljöfrämjande\r\nåtgärder, inte minst i Östersjön, samt\r\nriskkapitalförsörjning i små och medelstora\r\nföretag. Dessa mål är viktiga, men de kan förstås\r\nuppnås på andra vägar, vilket framgår av t.ex.\r\nregeringsförklaringen och den nyligen avlämnade\r\nsmåföretagspropositionen. Det är ett\r\nregeringsförslag som vi skall diskutera senare i dag\r\ni kammaren.</pre><pre>Förslaget om en investeringsbank kräver ingen\r\nkurspressande aktieförsäljning. På det viset skulle\r\ndet fungera. Men det lider av svagheten att\r\ntillgångsmassan hålls samlad och därmed åter kan\r\nsocialiseras. Dessutom blir det svårt att fördela\r\nbankens aktiekapital på dem som en gång tvingats\r\nsvara för inbetalningen av fondskatter. Det var en\r\nfråga som Per-Ola Eriksson också tog upp. Men\r\nkonstruktionen bör närmare analyseras i samband\r\nmed det fortsatta beredningsarbetet i\r\nfinansdepartementet.</pre><pre>Fru talman! Min avslutande replik för åtta år sedan\r\ntill dåvarande finansminister Kjell-Olof Feldt, som\r\njust satt i bänken och filade på sin berömda dikt,\r\nslutade med följande utfästelse:</pre><pre>''Om socialdemokraterna, mot folkets vilja, inför\r\nfonder blir det en borgerlig riksdagsmajoritets\r\nförsta uppgift att avskaffa dem. Oavsett vad som\r\nhar hänt och sagts i det förgångna, kommer vi att\r\nenigt genomföra detta i framtiden.''</pre><pre>Det är därför med en känsla av stor lättnad och\r\nglädje som jag, i syfte att sätta det bortre\r\nparentestecknet om socialdemokraternas\r\nfondexperiment, yrkar bifall till hemställan i\r\nfinansutskottets betänkande nr 9 och avslag på\r\nsamtliga reservationer.</pre><pre>Anf. 12 LARS-OVE HAGBERG (v) replik:</pre><pre>Fru talman! Jag kan inte låta Lars Tobissons\r\npåstående stå helt oemotsagt. Lars Tobisson gör en\r\nriktig iakttagelse om att vi från vänsterpartiet inte\r\nhar varit så särskilt förtjusta över löntagarfonderna\r\nsåsom de har varit utformade. Men i stället för, Lars\r\nTobisson, att dela ut pengarna till dem som redan\r\nkan spara, och därmed öka klyftorna i samhället,\r\nhar vi sagt att pengarna skall sättas in i\r\npensionssystemet. Detta är det enkla\r\nställningstagande som vi för vår del har gjort.</pre><pre>Vidare var i fonddebatten frågan om socialism och\r\nöststatssocialism ett av de viktigaste inslagen, ett av\r\nde viktigaste argumenten emot dessa fonder. När\r\njag talar om socialism avser jag ett helt annat\r\ninflytande, nämligen det inflytande som de\r\narbetande -- de anställda -- har i arbetslivet vid\r\nproduktion av varor och tjänster. Detta är\r\negentligen det ursprungliga begreppet som en gång\r\nlanserades av socialister. Det var inte fråga om att\r\nen borgerlig statsapparat skulle äga det hela och\r\nförmena människor att köpa aktier. Det var inte\r\ndetta som skulle vara socialism, utan socialismen är\r\nmöjligheterna för de anställda och deras fackliga\r\norganisationer att utöva inflytande. Det är något\r\nhelt annat.</pre><pre>I det sammanhanget är det intressant att Lars\r\nTobisson och regeringen bjuder upp till denna\r\nframtidsdebatt där man, som jag sade i mitt första\r\ninlägg, helt öppet och ärligt säger att nu skall vi öka\r\nklyftorna, nu skall vi t.o.m. minska det inflytande\r\nsom finns för de anställda. Då går man ju, Lars\r\nTobisson, en väg som kommer att öka spänningarna\r\ni samhället.</pre><pre>Det är då också intressant att dessa fonder och\r\nsparsystem som nu växer fram är tämligen anonyma\r\nför den som köper en aktie i någon av fonderna.\r\nHan är ganska anonym i den fond som förvaltas av\r\ndessa proffs på marknaden.</pre><pre>Jag ser därför, Lars Tobisson, inget större\r\ninflytande för de anställda när det gäller att göra en\r\ninsats i den konkurrensutsatta delen av det svenska\r\nnäringslivet för att utveckla det genom denna typ av\r\nsparande och ''inflytande'' som regeringen nu kan\r\ntänka sig att arbeta för.</pre><pre>Anf. 13 ROLAND SUNDGREN (s) replik:</pre><pre>Fru talman! Lars Tobisson säger att en av de stora\r\nstriderna under 90-talet kommer att vara en strid\r\nmellan enskilt och offentligt sparande. Jag förstår\r\ninte varför det inte kan vara både--och. Det finns ju\r\nbehov av ett ordentligt pensionssparande, och jag\r\ntycker att det mycket väl kan ske i den form enligt\r\nvilken det socialdemokratiska förslaget har\r\nutformats.</pre><pre>Jag hoppas att Lars Tobisson är överens med mig\r\nom att det är viktigt att vi tryggar pensionerna.\r\nPensionssparande är kanske det mest värdefulla\r\nsparandet, och för den enskilde är det väl mest\r\nmotiverande att spara till pensionen.</pre><pre>Det skulle vara intressant att höra vad Lars\r\nTobisson har för åsikt om exempelvis Daniel\r\nTarschys artikel. I den här situationen, när vi lever\r\ni ett efterindustriellt samhälle, kan vi inte på samma\r\nsätt som vid konstruktionen av ATP-systemet på\r\n50- och 60-talen räkna med väldigt kraftiga BNP-\r\nökningar. Dessa ökningar blir naturligtvis osäkrare\r\ni ett tjänstesamhälle. Jag kan mycket väl tänka mig\r\nen kombination med någon form av ett\r\npremiereservsystem. Det är väl sådana\r\ntankegångar som bl.a. Daniel Tarschys är inne på,\r\noch det skulle som sagt vara intressant att höra\r\nvilken syn moderaterna har på den frågan.</pre><pre>Jag måste säga att jag faktiskt finner jämförelsen\r\nmellan öststaterna och svensk socialdemokrati\r\noförskämd. Det centrala i svensk socialdemokrati --\r\noch där har alltid den avgörande striden stått\r\nmellan socialdemokraterna och kommunisterna --\r\när ju vakthållandet om demokratin. Under\r\ndemokratin kan det också finnas en blandekonomi\r\nmed mycket starka inslag av marknadshushållning.\r\nVi menar att det på en fri marknad skall finnas\r\nmånga aktörer för att den ekonomiska makten skall\r\nvara spridd.</pre><pre>Jag tror att i den mån man menar att socialism är\r\nförstatligande, så finns det inget i\r\nsocialdemokratins historia som visar att vi\r\nsocialdemokrater skulle ha förstatligat mest i det\r\nhär landet. Vi kan peka på att de stora\r\nförstatligandena har faktiskt skett när landet har\r\nhaft borgerliga regeringar, inte minst nu senast 1976\r\noch 1982 då det gällde SSAB, alltså stålindustrin.</pre><pre></pre><pre>Anf. 14 LARS TOBISSON (m) replik:</pre><pre>Fru talman! Roland Sundgren frågar om vi inte kan\r\nha både offentligt och privat sparande. Det är detta\r\nsom är svårigheten. Vi kan bara ha ett visst mått av\r\nsparande -- det kan vara litet mer eller litet mindre,\r\nmen sparandet skall ha en viss omfattning i\r\nekonomin. Den inriktning som socialdemokraterna\r\nhar, att prioritera kollektivt offentligt sparande\r\nförutsätter en överbeskattning som i sin tur tränger\r\nundan, förstör, det enskilda sparandet. Det är\r\nprecis detta vi har sett under senare år, när man\r\ntalat om att det har varit budgetöverskott. Man har\r\nbyggt upp det offentliga sparandet, men på andra\r\nsidan har det enskilda sparandet,\r\nhushållssparandet, inte bara blivit noll utan det har\r\nblivit negativt. Människorna har försökt försvara\r\nsig mot den här överbeskattningen som satts in.</pre><pre>Här låg i bilden inte bara det som har presenterats\r\nsom socialdemokraternas ståndpunkt rörande de\r\nfem superfonderna utan också LOs planer, krav, att\r\nfondstyrkan skulle ökas tre gånger -- detta genom\r\nuttag av ytterligare förhöjda skatter, som i sin tur\r\nskulle trycka ner det enskilda sparandet. Det är\r\ningen tvekan om att detta är avsiktligt. Den\r\npolitiken leder fram till en socialistisk ekonomi, för\r\ndå finns det inga enskilda medel att avdela till\r\ninvesteringar, och i den mån någonting kan räddas\r\nflyttar det ut ur landet. Det var den utvecklingen\r\nsom var på väg när -- som tur var -- de borgerliga\r\npartierna kunde ta hem segern i det senaste valet\r\noch vända utvecklingen. Jag är övertygad om att\r\ndetta också innebär att Sverige mera definitivt rör\r\nsig tillbaka in i de västliga marknadsekonomiernas\r\nkrets.</pre><pre>Roland Sundgren undrar om man inte ändå kan\r\ntänka sig att de här medlen används för\r\npensionsändamål. Ja, det egendomliga är ju att\r\nsocialdemokratin under slutet 50-talet och början\r\nav 60-talet slogs för att ATP skulle bli ett\r\nfördelningssystem och alltså inte innehålla\r\npremiereserver, inte innehålla några fonderade\r\nmedel. Sedermera har detta blivit en stor sak att\r\nföra upp, och det är ingen tvekan om att fonderna i\r\ndagens läge är betydligt större än vad som\r\nmotiveras av önskemålet att ha en buffert. Jag har\r\ningenting emot att man överväger att fondmedlen\r\nanvänds just för pensionssyften, men jag tror inte\r\natt den stundande omläggningen av ATP-systemet\r\nkommer att kunna genomföras så snabbt att den ger\r\nupphov till möjligheter att sätta in fondmedel där.\r\nDessutom föreställer jag mig faktiskt att ATP\r\nförblir ett fördelningssystem och att den\r\nkompletterande trygghet som därutöver behövs får\r\nlösas via premiereservmetoden, med\r\nkompletterande tilläggsförsäkringar.</pre><pre>Jag sade också i mitt tidigare anförande att sedan\r\nden ursprungliga avvecklingsplanen utformades\r\noch man satsade på allemansfonder har vi också fått\r\nunit link-försäkringar. Där tillägnas just detta som\r\nÄgarfrämjandet och Daniel Tarschys varit inne på,\r\natt det skall vara individuella pensionsfonder. Det\r\när väl värt att överväga i fortsättningen, Roland\r\nSundgren.</pre><pre>Anf. 15 ROLAND SUNDGREN (s) replik:</pre><pre>Fru talman! Vi slogs för ett fördelningssystem. Det\r\nvar ju motiverat av att man då snabbare kom upp i\r\nordentliga pensioner för pensionstagarna -- i annat\r\nfall hade dröjt väldigt länge. Den fonduppbyggnad\r\nsom därmed skedde har också varit till stor fördel\r\nför Sverige.</pre><pre>Det system som socialdemokraterna föreslår\r\ninnebär en effektivare avkastning när det gäller\r\nAP-fonderna. Detta betyder exempelvis att uttaget\r\nbara på avkastningen kan bli ca 2 000 kr. mindre per\r\nanställd och år. Det kan också uttryckas så, att\r\npensionerna kan bli 6 000--7 000 kr. högre. Det är\r\nganska egendomligt att man säger nej till ett system\r\nsom på det sättet effektivare skulle ge en avkastning\r\nav pensionssparandet.</pre><pre>Fördelningen mellan kollektivt och enskilt\r\nsparande kan alltid diskuteras. Men det är ingen\r\ntvekan om att det kollektiva sparandet är stabilare\r\noch långsiktigare. Det enskilda sparandet blir mer\r\nspekulativt och osäkert. Det finns en amerikansk\r\nekonom som har uttalat sig om de stora fördelar\r\nsom det ändå innebär med ett kraftigt offentligt\r\nsparande. Paul Krugman är en av de ekonomer som\r\nman mer och mer lyssnar till.</pre><pre>Han har uppmärksammats även för att han säger att\r\nman inte kan klara produktionsökningar genom\r\nskattesänkningar och privatiseringar. Det är också\r\nnågot som jag tror att den borgerliga regeringen bör\r\nlyssna ordentligt på.</pre><pre>Anf. 16 LARS TOBISSON (m) replik:</pre><pre>Fru talman! Man kan naturligtvis inte säga att de\r\nsuperfonder som socialdemokraterna tänker sig\r\nskulle ge en effektivare avkastning. Långsiktigt ger\r\nalla placeringsformer egentligen samma\r\navkastning. Om man placerar i aktier kan man\r\nräkna med en värdestegring som tidvis kan ge ett\r\nbättre utfall, men där finns alltid ett riskmoment\r\nsom skall vägas in. Rent ekonomiskt och långsiktigt\r\nskall det bli ungefär samma utfall av olika\r\nplaceringsalternativ.</pre><pre>När man räknar fram resultatet baseras det på\r\nuträkningen av aktiekurserna under en mycket\r\ngynnsam period, nämligen 1980-talet. Jag sitter\r\nsjälv i ett privat livbolags styrelse och vet därför hur\r\ndåligt det under den senaste tiden har varit att ha\r\npensionspengar placerade i svenska aktier. Det är\r\nnågonting som man nu undviker. Det är alltså inte\r\nden allena saliggörande lösningen.</pre><pre>Till bevis för föreställningen att offentligt sparande\r\nskulle vara mer långsiktigt och så mycket nyttigare\r\nåkallar Roland Sundgren en amerikansk professor\r\nsom han höjer till skyarna. Det är en person som\r\nhar dykt upp i en intervju och som åberopas från\r\nvänsterhåll i Sverige. Jag antar att han har framträtt\r\npå våra breddgrader därför att han har väldigt svårt\r\natt få gehör för sina synpunkter i sitt eget land och\r\nav det skälet hoppas att han skall ha en chans att\r\nkomma fram på vår kant. Jag kan försäkra att den\r\ntypen av utsagor inte har stora möjligheter att nå\r\nframgång i våra överväganden vad beträffar den\r\nframtida användningen av fondmedlen.</pre><pre>De vädjanden som nu framförs om ett samförstånd\r\nrimmar ganska dåligt med hur det gick till när\r\nfonderna infördes. I valrörelsen 1982 förklarade\r\nOlof Palme att han skulle söka en lösning i brett\r\nsamförstånd. Då talade man om inviduella andelar,\r\nman skulle ha direkta val av styrelseledamöterna,\r\noch man lyckades tona ned kritiken. När valet väl\r\nvar vunnet vidtog något som vi kallade för den tysta\r\nbrådskans tid, då man mycket smart, snabbt och\r\nhemligt drev igenom fondbeslutet -- bl.a. lade man\r\nfram förslag dagen före midsommarafton -- trots att\r\nman var medveten om att det klart stod i strid med\r\nfolkflertalets vilja.</pre><pre>Mot den bakgrunden kan man inte bestrida vår rätt\r\natt göra verklighet av vad vi en gång lovade,\r\nnämligen att avskaffa det här systemet, detta så\r\nmycket mer som jag minns Kjell-Olof Feldts ord:\r\nNi var emot ATP också, men det dröjde inte länge\r\nförrän ni accepterade det. På samma sätt kommer\r\nni att acceptera löntagarfonderna. -- Det har vi inte\r\ngjort, och det visar vi nu.</pre><pre>Anf. 17 CARL B HAMILTON (fp):</pre><pre>Fru talman! Det beslut som riksdagen står i\r\nbegrepp att fatta är ett historiskt beslut.\r\nAvskaffandet av löntagarfonderna innebär slutet\r\nför en minst 20 år gammal tanke, framförd i en\r\nmotion från Metallindustriarbetareförbundet till\r\n1971 års LO-kongress och upprepad i nya former så\r\nsent som vid den senaste LO-kongressen.</pre><pre>Då, på 1970-talet, men även senare, presenterades\r\nfonderna av förespråkarna oftast som en fråga om\r\nteknikaliteter, som ett instrument för att komma till\r\nrätta med olika problem i samhällsekonomin.\r\nUnder en period påstods löntagarfonderna vara bra\r\nmot s.k. övervinster i näringslivet, och några år\r\nsenare var fonderna receptet för att komma till\r\nrätta med ''undervinsterna'' i näringslivet. Därefter\r\nskulle fonderna rädda den ''solidariska\r\nlönepolitiken'', utjämna\r\nförmögenhetsfördelningen och införa ''ekonomisk\r\ndemokrati'' på lokal nivå.</pre><pre>Det under senare år mest använda argumentet har\r\ndock varit ''pensionerna'' och ATP-systemets\r\nreformbehov. Fonderna, som under 1970-talet\r\nsades skola ligga i det arbetande folkets händer,\r\nflyttades i 1980-talets socialdemokratiska retorik\r\növer i hela folkets händer, för att på 1990-talet\r\nflyttas till helt nya händer, nämligen det\r\npensionerade folkets händer.</pre><pre>Att samma instrument -- löntagarfonderna -- enligt\r\nsina upphovsmän varit lämpligt för att lösa helt\r\nolika samhällsproblem och vid olika tillfällen\r\npåståtts kunna ägas av olika grupper demonstrerar\r\natt det centrala intresset för fondanhängarna inte\r\nvarit att lösa de angivna problemen utan att få\r\ntillgång till ett nytt instrument -- fonder -- för att\r\növerföra makt och inflytande över svenskt\r\nnäringsliv till fackföreningsrörelsens funktionärer.\r\n''Successivt'' skulle man ''ta över'', för att citera LO-\r\ntidningen.</pre><pre>I valrörelsen 1991 diskuterade vi de senaste\r\nuppslagen, som alltjämt syftar till kollektivisering\r\nav företag och placering av dem under facklig\r\nkontroll. Som så många gånger förr kläds tankarna\r\ni tekniska resonemang om placeringsregler m.m.</pre><pre>Efter 20 års utredande och stridande är dock --\r\nförhoppningsvis -- dessa återkommande strävanden\r\natt kollektivisera ägandet av produktionsmedlen i\r\nSverige förvisat till historiens skräphög.</pre><pre>Dock -- så länge som fackföreningsrörelsen, genom\r\nsocialdemokratin, driver frågan måste ett antal\r\nvillkor uppfyllas i samband med avvecklingen, och\r\nde anges också i propositionen:</pre><pre>1. En återkollektivisering av aktierna i dagens\r\nlöntagarfonder skall vara omöjlig. Därför måste\r\navvecklingen vara oåterkallelig till sin natur. Det\r\nskall vara omöjligt för en eventuell framtida s-\r\nregering att återföra aktierna till ett nytt\r\nlöntagarfondssystem eller ett system som med\r\nstatens hjälp överför makt och inflytande över\r\nkapitalförvaltning och investeringsbeslut till\r\nfackliga funktionärer.</pre><pre>2. Den definitiva avvecklingen måste av samma\r\nskäl ske snabbt och vara avslutad senast våren 1994.</pre><pre>3. För att säkerställa dels konsumentintresset, dels\r\nsamhällets intresse av effektiv kapitalanvändning,\r\nbör det lokala fackets rösträtt försvinna, såsom\r\nanges i propositionen.</pre><pre>Från konsumenternas synpunkt bör nämligen\r\nproducentintressen vara politiskt och fackligt\r\nsvaga, och facket -- precis som en\r\nnäringslivsorganisation -- är i detta sammanhang\r\nbevakare av producentintresset, icke av något\r\nmedborgar- eller samhällsintresse. Ett starkt lokalt\r\nfackligt inflytande tar sig -- naturligt nog -- lätt\r\nuttryck i värnande av sysselsättningen i specifika\r\nföretag snarare än av långsiktig sysselsättning och\r\nlönsamhet på orten eller nationellt. Ett starkt\r\nfackligt inflytande i fråga om kapitalförvaltning --\r\nobservera alltså, som kapitalförvaltare! -- kommer\r\nlätt i motsättning till ansträngningarna att genom en\r\neffektiv kapitalanvändning nå en högre svensk\r\ntillväxttakt och därmed också till tanken på säkrade\r\npensioner.</pre><pre>Anledningen är naturligtvis att Sverige måste få fler\r\noch mer lönsamma företag för att landets ekonomi\r\nskall kunna uppfylla den i särklass viktigaste\r\nförutsättningen för goda pensioner, nämligen att\r\nunder kommande år få upp den erbarmligt dåliga\r\nekonomiska tillväxttakten.</pre><pre>I dag är pensionsavgifterna ca 19 % av\r\nlönesumman. Om vi gör tankeexperimentet att\r\n1990--91 års tillväxttakt ökade till 0-tillväxt och\r\nekonomin sedan stannade i denna stagnation i 25\r\når -- vilket i och för sig är högst osannolikt med\r\nAnne Wibble som finansminister -- skulle den\r\nuttagna avgiften år 2015 vara mer än dubbelt så hög\r\nsom i dag, ca 43 %. En så hög uttagssiffra är\r\nekonomiskt destruktiv och politiskt orimlig. Alltså:\r\nOm vi i Sverige inte får upp tillväxten till 2--3 % per\r\når blir, med dagens pensionssystem, nuvarande\r\npensionsåtaganden omöjliga eller mycket svåra att\r\nuppfylla.</pre><pre>Ett viktigt sätt att få upp tillväxttakten genom att\r\nreformera pensionssystemet är att skapa ett\r\nstarkare samband mellan avgifter och förmåner,\r\ndvs. ett system som har en mer försäkringsmässig --\r\naktuarisk -- konstruktion än dagens ATP-system.\r\nDet kan gälla att förlänga intjänandetiden i\r\ngrundpensionen och att i ATP-systemet ta bort eller\r\nstarkt minska inslagen av beskattning och\r\nskattekilar och i stället införa avgifter som\r\nmotsvarar aktuariskt uträknade\r\npensionsförsäkringspremier.</pre><pre>Vilken roll kan dagens löntagarfonder spela i\r\nsammanhanget? Rent ekonomiskt knappast någon\r\nalls. Den skuld i form av ackumulerade\r\npensionsåtaganden som ATP-systemet bågnar\r\nunder har uppskattats till mellan 3 000 och 4 000\r\nmiljarder kronor. Det är alltså de krav som vi alla i\r\naktiv ålder har på systemet att leverera till oss när\r\npensionstiden är inne. Även om löntagarfondernas\r\nsamlade tillgångar på 22 miljarder kronor är en\r\nbetydande summa för ett hushåll, och t.o.m. för en\r\nfinansminister, är den dock i detta sammanhang\r\nnärmast småpotatis.</pre><pre>Vad jag nu säger är närmast en personlig\r\nståndpunkt, som jag har stöd för av flera i\r\nriksdagsgruppen. Om det skulle visa sig möjligt att\r\növer blockgränsen nå enighet om ett införande av\r\nett aktuariskt utformat pensionssystem, i\r\nkombination med en hyfsad grundpension lika för\r\nalla, ja, i så fall är det värt att pröva tanken på att\r\nlåta fondmedlen bli en grundplåt i ett nytt\r\nförsäkringsmässigt uppbyggt pensionssystem. Men\r\ndå krävs snabbhet. Det gäller att före valet 1994\r\nutrusta varje pensionsberättigad medborgare med\r\nett individuellt pensionskonto i ett privat\r\nförsäkringsbolag eller i riksförsäkringsverket, för\r\natt på kontot för att på ett oåterkalleligt sätt placera\r\noch bygga upp enskilda människors privata\r\npensionskapital.</pre><pre>Fru talman! Jag instämmer avslutningsvis i Per-Ola\r\nErikssons och Lars Tobissons yrkanden.</pre><pre>Anf. 18 STEFAN ATTEFALL (kds):</pre><pre>Fru talman! Jag som ung och ny riksdagsledamot\r\nfår nu vara med om ett historiskt ögonblick i\r\nSveriges riksdag och i vår omvärld. Sovjetunionen\r\nupphör som stat, fick vi veta på nyheterna i morse,\r\nsamma dag som vi här i riksdagen skall besluta om\r\nen avveckling av de kollektiva löntagarfonderna.</pre><pre>Det är två händelser som på ett sätt faktiskt har\r\nmed varandra att göra. Det är inte så att\r\nlöntagarfonderna har inneburit öststatssocialism i\r\nSverige. Vi skall inte använda den typen av\r\növerord. Men de svenska löntagarfonderna och den\r\nsovjetiska centralplanerade ekonomin, som nu\r\nkraschlandat, bygger faktiskt på samma\r\ngrundfilosofi. Det är tron på att staten vet bäst, att\r\npolitiker kan dirigera fram välstånd och misstron\r\nmot den enskilda människans förmåga och vilja att\r\nta ansvar för sig själv och sin omgivning.</pre><pre>Skillnaden mellan kristdemokrati och socialism är\r\npå den här punkten mycket tydlig. Kristdemokratin\r\nvill inte ta ifrån människan hennes ansvar, utan stat\r\noch kommun skall stödja och uppmuntra henne till\r\nett personligt och gemensamt ansvarstagande.\r\nDebatten om vem som skall sköta sparandet i\r\nekonomin är ett bra exempel på detta. Frågan är\r\nom det är staten som i första hand skall göra det\r\neller om det är enskilda hushåll. Här går alltså en\r\nviktig skiljelinje.</pre><pre>Löntagarfondsdebatten har varit ett politiskt\r\nstridsämne under lång tid. Det beror på den\r\nideologiska laddning som frågan har. Ett\r\nfondsystem som tar pengar från företag som går bra\r\nför att under statlig och facklig kontroll köpa upp\r\nföretag, innebar att ett allvarligt\r\nsocialiseringsinstrument skapades. Nu blev\r\nkonstruktionen och den praktiska tillämpningen av\r\nfondsystemet inte så allvarlig som en del\r\nfondkritiker från början befarade. Men det\r\nberodde inte på att den kritik som vi från olika håll\r\nriktade mot löntagarfonderna var felaktig. Jag tror\r\nsnarare att det var tack vare kritiken som\r\nfondepoken i Sverige blev en period som vårt land\r\nkom undan med blotta förskräckelsen. Hade\r\nsocialdemokraterna och LO fått härja fritt i denna\r\nfråga, då tror jag faktiskt att skadorna på den\r\nsvenska ekonomin hade blivit betydligt större än\r\nvad som nu blev fallet. Jag tror att vi ofta glömmer\r\nbort den dimensionen i debatten. Kritiken mot\r\nförslaget här har betytt en hel del.</pre><pre>Då löntagarfonderna infördes angavs sex olika\r\nmotiv till dem. De skulle vara till för att underlätta\r\nden solidariska lönepolitiken, dämpa\r\nlöneökningstakten, bidra till en jämnare\r\nförmögenhetsfördelning, öka utbudet av\r\nriskkapital, öka sparandet i ekonomin och stärka\r\npensionssystemet. Bara det faktum att det angavs\r\nså många olika skäl för löntagarfondernas\r\ninförande skapade misstänksamhet. Det finns\r\nnämligen inga system i världen och för övrigt inga\r\nenskilda personer heller som klarar av flera olika\r\nuppgifter samtidigt. I bästa fall blir resultatet\r\nhalvdant.</pre><pre>Fru talman! Ser vi tillbaka på dessa åtta år med\r\nlöntagarfonder kan vi konstatera att de inte klarade\r\nnågon av sina uppgifter -- inte ens halvhjärtat. Per-\r\nOla Eriksson och andra talare har utvecklat detta,\r\nvarför jag inte skall fördjupa mig i ämnet.</pre><pre>Jag tror att just insikten om misslyckandet med\r\nlöntagarfonderna är orsaken till att\r\nsocialdemokraterna så radikalt har kovänt i frågan.\r\nVar finns deras stolta försvar för löntagarfonderna?\r\nVar finns pläderandet för de sex motiven för att\r\nbibehålla och utveckla fondpolitiken? Det vore\r\nrimligt av socialdemokraterna att plädera för dem\r\nom man trodde på dem. I stället är det knäpptyst.\r\nInte ett ord sägs om de gamla motiven i\r\nsocialdemokraternas motion. Vad vi får höra är\r\nlånga utläggningar om att fondsystemet är en del av\r\npensionssystemet och att pengarna skall användas\r\nför att stärka ATP-systemet. Ett konstlat\r\nbiargument 1984 har blivit ett huvudargument\r\n1991. Pensionernas framtid avgörs inte av de ca 20\r\nmiljarder i engångsbelopp som eventuellt skall\r\nsättas in i ATP-systemet enligt socialdemokraterna,\r\nutan den avgörs av att samhällsekonomin fungerar\r\noch att det totala sparandet ökar.</pre><pre>Min fråga till socialdemokraterna är därför: Skäms\r\nni för vad ni sade 1983 och 1984 samt dessförinnan?\r\nVarför håller ni i er motion inte fast vid de\r\nursprungliga motiven till införandet av\r\nlöntagarfonder? Eller kan ni kanske här i\r\nkammaren erkänna att löntagarfonderna var ett\r\nmisslyckande?</pre><pre>Vad vi nu skall satsa på, enligt kds och den nya\r\nregeringens mening, är att stimulera hushållens\r\nsparande. Vi skall stimulera vinstdelning på\r\nföretagsnivå och ge näringslivet fasta och\r\nförutsägbara spelregler. Då främjar vi\r\nutvecklingskraften i landet, och då får vi också upp\r\nsparandet. Vi ökar tryggheten för de gamla och\r\ninfriar löftena om höjda pensioner till dem. Vi får\r\nockså en sund och dynamisk marknadsekonomi.</pre><pre>I dag tar vi i denna kammare ett viktigt steg på den\r\nnya kurs som Sverige slagit in på. Därför, fru\r\ntalman, yrkar jag bifall till hemställan i\r\nfinansutskottets betänkande 9.</pre><pre>Anf. 19 ROLAND SUNDGREN (s) replik:</pre><pre>Fru talman! Stefan Attefall frågar om vi\r\nsocialdemokrater skäms för de motiv som vi angav\r\n1984 för löntagarfondernas införande. Jag tycker\r\natt Stefan Attefall borde skämmas litet grand för\r\nsitt anförande här. Det var verkligen fyllt av\r\nfloskler.</pre><pre>Stefan Attefall säger vidare att vi socialdemokrater\r\nbygger på samma grundfilosofi som i\r\nöststatsländerna, dvs. att staten vet bäst. Men på\r\nmarknaden finns statliga företag, kooperativa\r\nföretag och även företag med inslag av aktier från\r\npensionssparare via fondsystemet. Beslut fattas i\r\ndemokratiskt valda styrelser, vilket man knappast\r\nkan säga när det gäller många privatkapitalistiska\r\nföretag där besluten fattas i slutna rum. Vi får nu\r\nbetala kreditförluster som på ett år har blivit lika\r\nstora som det samlade löntagarfondskapitalet.</pre><pre>Löntagarfonderna har gett riskkapital till svenskt\r\nnäringsliv. De har också utgjort ett stöd till de små\r\noch medelstora företagen. Löntagarfonderna har,\r\nsom Kjell Olof Feldt skriver i sin bok, bidragit till\r\nen bättre förmögenhetsfördelning i det svenska\r\nsamhället. Alla medborgare fick del av den enorma\r\nförmögenhetsökning som skedde. Det råder inget\r\ntvivel om att fonderna har stärkt pensionssystemet.\r\nNu finns det 22 miljarder i fonderna.</pre><pre>Kds följer alltid moderaterna, är knäpptysta och\r\nkommenterar inte ett ord av det moderaterna\r\nsäger. Kds är tydligen med på att dela ut\r\nsparpremier till dem som har råd att spara. Till dem\r\nsom har skall vara givet, till dem som intet har skall\r\nallt tas ifrån. Vi har ju fått en bibel att läsa i, och\r\ndet är kanske den regeln som kristdemokraterna nu\r\nföljer.</pre><pre>Anf. 20 STEFAN ATTEFALL (kds) replik:</pre><pre>Fru talman! Roland Sundgren kommenterade vad\r\njag sade om gemensam grundfilosofi. Vad jag sade\r\nvar att det inte har blivit öststatssocialism i Sverige,\r\noch det vill jag gärna betona. Det är inte så jag vill\r\nargumentera. Socialdemokraternas filosofi tycks\r\nvara att allt skall skötas uppifrån. Sparandet skall\r\nligga i statens regi, och man vill dirigera mycket av\r\nden ekonomiska utvecklingen. Många håller säkert\r\nmed mig om att det finns en sådan grundfilosofi i\r\nsocialismen, även om den har tillämpats olika\r\nextremt i skilda delar av vår värld.</pre><pre>Jag frågade om ni skämdes för de sex olika motiven\r\nvid införandet av löntagarfonderna. Man hade\r\nväntat sig att ni i er motion åtminstone skulle ha\r\nredogjort för motiven till löntagarfondernas\r\ninförande och för hur utvecklingen har varit under\r\nde senaste åtta åren. Har ni varit stolta över\r\nlöntagarfonderna? I stället för ni fram ett av de\r\nmotiv som kom fram i slutfasen av\r\nlöntagarfondsdebatten 1983, dvs. att stärka ATP-\r\nsystemet. Ni har lagt hela tonvikten vid detta och\r\ngjort fondfrågan till en pensionsfråga. Det var inte\r\nalls det ursprungliga motivet för löntagarfondernas\r\ninförande. Inte ett ord säger ni om de övriga\r\nmotiven i er motion; det är bara att läsa innantill.\r\nDet verkar som om ni över huvud taget inte vill\r\nprata om dessa motiv. Det görs ingen som helst\r\nutvärdering.</pre><pre>En annan sak gäller förmögenhetsfördelningen i\r\nsamhället. Under 1980-talet skedde en\r\nförmögenhetsomfördelning från vanliga sparare till\r\nlåntagare, från vanliga löntagare till kapitalägare\r\ngenom den devalveringspolitik socialdemokraterna\r\nförde. Det är bara att studera verkligheten så får vi\r\nsvaret på hur ni har lyckats med\r\nlöntagarfondssystemet.</pre><pre>Anf. 21 ROLAND SUNDGREN (s) replik:</pre><pre>Fru talman! Stefan Attefall säger att vi vill att allt\r\nskall styras uppifrån. Men under senare år har\r\nbesluten i skilda företag flyttats allt närmare\r\nmänniskorna. Kristdemokraterna vill nu ta bort en\r\ndel av detta beslutsfattande. De fackliga\r\norganisationerna i företagen skulle ju få vara med\r\nom beslutsfattandet beträffande användningen av\r\nden fjärde och femte AP-fonden. Vi\r\nsocialdemokrater är anhängare av att besluten\r\nfattas på rätt nivå. I mycket stor utsträckning skall\r\nbesluten enligt vår mening fattas så nära\r\nmänniskorna som möjligt.</pre><pre>Vi är inte enbart ute efter att stärka\r\npensionssystemet, men vi anser detta vara\r\nsynnerligen viktigt i och med att man vet att\r\npensionssystemet kommer att bli utsatt för stora\r\npåfrestningar omkring år 2010. Då blir\r\nfyrtiotalisterna pensionärer, och det blir en kraftig\r\nökning av antalet pensionärer. Det är ett problem\r\nsom vi redan nu måste diskutera. Därför är det\r\nviktigt att slå vakt om det kapital som finns i\r\nlöntagarfonderna och se till att avkastningen blir\r\neffektiv. Men vi säger också att löntagarfonderna\r\nbidrar till ett mycket värdefullt riskkapital för\r\nutveckling av svenskt näringsliv. Pengarna kommer\r\ni väsentlig grad att också bidra till att svensk\r\nindustri i den internationella värld som vi lever i\r\nkan bli kvar i svensk ägo. Det är också en mycket\r\nviktig sak. När så många företag nu flyttar ut sina\r\nbeslut till andra länder, är det viktigt att ha ett\r\nkapital som kan bidra till att företag stannar kvar i\r\nlandet.</pre><pre>Man kan alltid diskutera om\r\nförmögenhetsfördelningen skulle ha varit ännu\r\nsämre om inte löntagarna fått del av den här\r\nförmögenheten via fonderna. Det är något som\r\nKjell-Olof Feldt konstaterar i sin bok.</pre><pre>Anf. 22 STEFAN ATTEFALL (kds) replik:</pre><pre>Fru talman! Roland Sundgren undrar om inte\r\nförmögenhetsfördelningen hade varit ännu sämre\r\nom inte löntagarfonderna hade funnits. Tillåt mig\r\nbetvivla den saken. Det kunde knappast ha blivit\r\nsämre än vad verkligheten nu visar.</pre><pre>\r\nVad så gäller frågan om att stärka pensionssystemet\r\nkommer vi inom kds aktivt att arbeta för en bra\r\nlösning på pensionsfrågan. I den\r\npensionsberedning som nyligen har tillsatts anser\r\njag att det skall föras ett öppet resonemang om den\r\nsaken. Carl B Hamilton framförde i sitt inlägg en\r\ndel intressanta idéer om hur man kan hitta bryggor\r\nmellan partierna i den här frågan. Själv är jag\r\nmycket öppen för hur löntagarfondsmedlen skall\r\nanvändas för att stärka sparandet och för att\r\nåstadkomma en långsiktig och god utveckling av\r\nnäringslivet i Sverige.</pre><pre>Hur vill då vi öka inflytandet för den enskilda\r\nmänniskan? Vi handlar helt i enlighet med den\r\nkristdemokratiska subsidiaritetsprincipen, som går\r\nut på att flytta besluten närmare de enskilda\r\nmänniskorna. Däremot skall de inte flyttas\r\nnärmare höga fackliga funktionärers kanslier. De\r\nenskilda människorna måste ges möjlighet och\r\nstimulans att spara för att kunna klara tillfälliga\r\nsvackor i ekonomin och för att kunna forma sitt liv\r\nefter eget huvud och egen förmåga. Men vi vill\r\nockså ha ett vinstdelningssystem i de lokala\r\nföretagen. Vi vill stärka små och medelstora\r\nföretags möjligheter att utvecklas. Dessutom måste\r\nockså lokala fackliga organisationer ges\r\nmöjligheter att verka. I det socialdemokratiska\r\nSverige har utvecklingen snarast drivits mot att\r\ncentrala kanliser med sina fackliga företrädare\r\nliksom andra centrala organ givits ett stort\r\ninflytande. Det har enligt min mening inte varit en\r\nriktig utveckling. På den punkten har vi skiljaktiga\r\nuppfattningar.</pre><pre>Anf. 23 BO G JENEVALL (nyd):</pre><pre>Fru talman, ärade ledamöter! Det är ett historiskt\r\nbeslut som vi skall fatta i dag, nämligen beslutet att\r\navveckla löntagarfonderna. De flesta av oss anser\r\nnog att dessa fonder aldrig skulle ha kommit till.\r\nBeslutet att införa dem var ur flera synpunkter\r\ntvivelaktigt. Men det är historia, och i dag gäller det\r\natt skriva det första kapitlet i den nya historien.</pre><pre>Vi är naturligtvis överens med regeringen om att\r\navveckla löntagarfonderna, men vi har en något\r\nannan syn på hur kapitalet skall användas. Det är\r\nsärskilt glädjande att se att ansvarig minister har\r\nsuttit i kammaren under hela debatten och --\r\nförmodar jag -- noga lyssnat på vad som sagts.</pre><pre>Har man lyckats samlat in 22 miljarder, även om det\r\nskett på tvivelaktiga grunder och kanske t.o.m. inte\r\nhelt lagligt -- en del jurister anser det -- bör man inte\r\nskingra kapitalet utan använda det med förnuft.\r\nSom framgår av vår motion och särskilda yttrande i\r\ndet aktuella betänkandet vill vi använda pengarna\r\ntill bl.a. följande:</pre><pre>Vi vill till att börja med privatisera kapitalet. Vi\r\nanser i likhet med regeringen att det skall ske\r\ngenom ett beslut som inte går att riva upp.\r\nKapitalet kan i princip återföras till dem som en\r\ngång har betalat in det. Det har sagts att detta av\r\npraktiska skäl inte är möjligt. Vi tvivlar på det inte\r\nminst med tanke på att det finns en effektiv\r\nbyråkrati i detta land. Låt oss använda oss av den\r\nmed förnuft i detta sammanhang. Det är nämligen\r\nväl dokumenterat vilka som har betalat in\r\npengarna, och det bör inte vara någon större konst\r\natt spåra dem. Pengar som har betalats in av företag\r\nsom har köpts upp, försvunnit eller gått i konkurs\r\nkan man samla i en pott och göra något förnuftigt\r\nför.</pre><pre>Vi föreslår vidare att man skall låta det samlade\r\nlöntagarfondskapitalet, delvis eller gärna till fullo,\r\nutgöra egenkapital i vad vi vill kalla för den privata\r\ninvesteringsbanken. Förslagsvis 10 % av kapitalet\r\nkan omvandlas till aktiekapital. Aktierna kan\r\nproportionellt delas ut till dem som har ställt medel\r\ntill förfogande.</pre><pre>I vår motion har vi försökt skapa öppningar för\r\nolika förslag. Man kan tänka sig att delar av\r\nkapitalet omvandlas till någon form av folkaktier.\r\nGenom att använda löntagarfondernas kapital på\r\ndetta sätt, alltså som egenkapital i en bank, behöver\r\nman inte skingra kapitalet. Det kan lätt förmeras\r\ngenom att man låter banken låna upp fyra fem\r\ngånger det egna kapitalet. Det skulle ge en\r\nkapitalstark bank med hög soliditet, som skulle bli\r\nen betydande tillgång för små och medelstora\r\nföretags kapitalförsörjning. Det skulle vidare ge\r\nmycket positiva och nödvändiga signaler till hela\r\nmarknaden och förmodligen påverka de etablerade\r\nbankernas kreditgivning till kunderna.</pre><pre>Vi vill att investeringsbanken skall ha två\r\nhuvudinriktningar, nämligen att satsa på\r\nmiljöfrämjande åtgärder och ge nya små och\r\nmedelstora företag tillgång till riskvilligt kapital för\r\nframtida satsningar. En annan fördel med en bank\r\när att kapitalet som huvudsakligen består av\r\nbörsaktier inte behöver skingras utan kan utgöra\r\nbankens egenkapital, vilket naturligtvis kräver en\r\nlagändring. Eftersom det finns 3,5 miljard i likvida\r\nmedel i det samlade löntagarfondskapitalet kan\r\nman snabbt komma i gång.</pre><pre>Vad är det då som hindrar att förslaget kan\r\ngenomföras, eftersom det i varje fall borde stämma\r\nväl överens med regeringens politiska inrikting? Ja,\r\ndet enda verkliga hindret är troligen den politiska\r\n''retoriken'', kring vilken jag skulle vilja uppehålla\r\nmig en stund.</pre><pre>I ett företag måste man snabbt anpassa sig till\r\nförändringen av marknaden, kunder, teknik och\r\nlagar och andra samhällsförändringar annars får det\r\nsnabbt allvarliga konsekvenser -- ja, kanske rent av\r\nkonkurs. Men i politiken verkar retoriken många\r\ngånger viktigare än förnuftiga och pragmatiska\r\nbeslut grundade på föreliggande fakta, men jag\r\nhoppas att jag har fel.</pre><pre>Jag är född optimist och har faktiskt sett tydliga\r\ntecken på att vi kan få visst gehör för våra tankar i\r\nden fortsatta behandlingen av detta ärende.\r\nRetoriken kanske trots allt inte är orubblig.</pre><pre>Avslutningsvis vill jag komma med några\r\nkommentarer till det som har sagts i debatten.\r\nRoland Sundgren sade att vi hade ansett det vara\r\nansvarslöst att fördela pengarna såsom regeringen\r\nhar föreslagit. Det har vi inte sagt. Vi har sagt att\r\ndet kan vara tvivelaktigt ur fördelningspolitiska\r\nsynvinklar.</pre><pre>Lars-Ove Hagberg sade att det var svårigheter att\r\ngöra av med pengarna. Det tycker jag är ett ganska\r\nmärkligt yttrande.</pre><pre>Per-Ola Eriksson framhöll att det måste bli en\r\ndefinitiv avveckling. Vårt förslag är verkligen\r\ndefinitivt. Det här kan inte återkomma.</pre><pre>I övrigt kan jag instämma med de andra talarna.\r\nFru talman! Jag vill yrka bifall till hemställan i\r\nfinansutskottets betänkande.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>7 § Privatisering av statligt ägda företag\r\nm.m.</pre><pre>Föredrogs</pre><pre>näringsutskottets betänkande</pre><pre>1991/92:NU10 Privatisering av statligt ägda företag,\r\nm.m. (prop. 1991/92:49 och 1991/92:69 samt skr.\r\n1991/92:20).</pre><pre>Anf. 24 BO FINNKVIST (s):</pre><pre>Fru talman! Jag började som riksdagsledamot år\r\n1982 och blev då suppleant i näringsutskottet. Jag\r\nminns att den mest akuta frågan, som vi fick ägna\r\nmycket tid åt under hösten 1982, gällde den\r\nnödlidande statliga företagssektorn. En del av de\r\nföretag som den borgerliga riksdagsmajoriteten\r\nhade övertagit under 70-talet, var i omedelbart\r\nbehov av stora kapitaltillskott för att undvika\r\nkonkurs. I dag, efter nio år med socialdemokratisk\r\nregering, går de statliga företagen bra. De gav\r\nstaten en inkomst på drygt 20 miljarder kronor\r\nförra året. De statliga företagen är alltså en\r\nbetydande inkomstkälla. Under socialdemokratisk\r\nledning har denna företagssektor vänts från en\r\nförlustaffär till en betydande vinstaffär till statens\r\nförmån.</pre><pre>Ett mödosamt strukturarbete har bedrivits, där\r\nomsorgen om en företagsmässigt sund utveckling\r\nstått i förgrunden. I detta arbete har ingått att från\r\nfall till fall bredda ägandet genom att låta privata\r\nintressen få ett inflytande i de statliga företagen,\r\nliksom att sälja statliga företag när så ansetts\r\nmotiverat. Den omsorgen bör gälla också i\r\nfortsättningen. Då säkerställs ett ägande som\r\nupprätthåller konkurrensen och motverkar\r\nmaktkoncentrationen.</pre><pre>För att den statliga industrin skall ge bästa möjliga\r\nresultat måste staten uppträda som aktiv ägare. Ett\r\nled i detta arbete var bildandet av\r\nförvaltningsbolaget Fortia 1990.</pre><pre>Den borgerliga regeringen tar nu första steget i ett\r\nomfattande systemskifte. Man föreslår\r\nutförsäljning av aktier i 35 namngivna statliga\r\nföretag samt avveckling av förvaltningsbolaget\r\nFortia. Man ödelägger därmed nio års\r\nframgångsrikt arbete med dessa företag. Man\r\nplanerar att sälja aktier för ca 10 miljarder kronor\r\nper år under en lång tid framöver. Näringsministern\r\nhar uttalat att om det blir svårt att avyttra så mycket\r\naktier på marknaden, kommer staten att rabattera\r\npriset på aktierna för att säkerställa försäljningen.\r\nDetta har framgått av artiklar i massmedia.</pre><pre>En utförsäljning av statliga företag i den skala som\r\nman har tänkt sig skulle enligt vår mening i ett slag\r\nta i anspråk en stor del av det riskkapital som\r\nbehövs för det övriga näringslivet, inte minst för de\r\nsmå företagen. Det skulle också leda till en\r\nutarmning av lands- och glesbygden, där dessa\r\nföretag i allmänhet är lokaliserade. Det gäller inte\r\nminst en avyttring av statens vattenfallsverk,\r\ndomänverket samt LKAB. Dessa företag är mest\r\nkopplade till av staten ägda naturrikedomar.</pre><pre>Förändringar i det statliga företagsägandet måste\r\nprövas från fall till fall och inte genomföras som en\r\nideologisk aktion och framför allt inte som en\r\nrealisation. Utgångspunkten skall vara att skapa\r\nbästa möjliga förutsättningar för varje företag och\r\nbästa möjliga ekonomiska resultat för staten.</pre><pre>Den socialdemokratiska politiken har lyckats med\r\natt förena dessa två målsättningar. Den borgerliga\r\nregeringen tror sig inte om att kunna klara detta.\r\nDet är den enda slutsats man kan dra av förslaget\r\nom utförsäljning.</pre><pre>Förslaget om utförsäljning innebär också att man\r\nvill frånta riksdagen allt inflytande över\r\norganisation och verksamhet i de statliga företagen.\r\nRegeringen skall sköta allt med hjälp av en\r\ntillkallad kommission. Nuvarande näringsministern\r\nPer Westerberg, som nu finns här i kammaren, har\r\nsom riksdagsledamot kritiserat denna ordning i\r\nmånga debatter om statliga företag. Är verkligen\r\nden borgerliga regeringen beredd att ikläda sig\r\nrollen som förvaltningsbolag med professionell\r\nstyrelse? Det blir resultatet av denna nyordning.\r\nDet kommer i praktiken att ta tiotals år att sälja ut\r\nföretagen, och under den tiden bör dessa företag,\r\nliksom tidigare, ha en aktiv ägare.</pre><pre>Om riksdagen ger regeringen det föreslagna\r\nbemyndigandet innebär det också att riksdagen\r\nfrånhänder sig möjligheten att vara med och\r\nbestämma om vad inkomsterna från eventuella\r\nförsäljningar skall användas till. Med vår\r\nuppläggning, dvs. den nuvarande ordningen, kan vi\r\nbesluta detta, från fall till fall.</pre><pre>Riksdagen kommer, om man ger det föreslagna\r\nbemyndigandet, att avsäga sig rätten till inflytande\r\növer statens egendom. Har majoriteten verkligen\r\ntänkt den tanken längst ut? Det blir en\r\nminoritetsregering som kommer att förfoga fritt\r\növer statligt ägda, mycket omfattande\r\nnaturrikedomar.</pre><pre>Från socialdemokratiskt håll avvisar vi regeringens\r\nförslag om privatisering av statligt ägda företag,\r\nsom det presenteras i proposition 69. Vi anser att\r\nstaten även fortsättningsvis skall kunna äga och\r\ndriva företag. Det hindrar inte att vi kan tänka oss\r\nfortlöpande förändringar i det statliga ägandet,\r\nsåsom försäljning av företag helt eller delvis till\r\nprivata intressen, då så anses motiverat.</pre><pre>Den rundgång som ligger i regeringens förslag kan\r\nvi inte acceptera. Skattebetalarna har ju redan varit\r\nmed om att bygga upp många viktiga\r\nsamhällsfunktioner, som sedan organiserats i\r\nföretags- eller affärsverksform. Som exempel kan\r\nnämnas gruv-, skogs- och stålnäringarna, post- och\r\nteleverk samt eldistribution. Nu vill regeringen\r\nprivatisera de statliga företagen bl.a. genom att\r\nerbjuda enskilda personer i vårt land, dvs.\r\nskattebetalarna, att köpa aktier i företagen.\r\nSkattebetalarna skall alltså än en gång vara med\r\noch betala de statliga företagen.</pre><pre>Vi föreslår att regeringen återkommer till\r\nriksdagen med ett nytt förslag om hur staten i\r\nfortsättningen skall bli ännu aktivare som\r\nföretagsägare.</pre><pre>Jag yrkar avslag på proposition 69 och bifall till\r\nreservationerna 1 och 2 till betänkandet.</pre><pre>Anf. 25 ROLF L NILSON (v):</pre><pre>Fru talman! Vänsterpartiet vill se ett samhälle med\r\nekonomisk mångfald, där det finns en blandning av\r\nolika ägarformer, där det finns samhällsegendom,\r\nkooperativ och privat företagsamhet. Allt detta\r\nbehövs. Vi behöver en ekonomi med starka\r\ndemokratiska inslag. Vi behöver en ekonomi som\r\när underordnad ekologiska lagar. Makt och\r\ninflytande skall utövas genom ägande, lagstiftning\r\noch konkurrens på marknader.</pre><pre>Mot den bakgrunden anser vi att ett statligt ägande\r\när motiverat och att även ett utökat statligt ägande\r\nkan motiveras, t.ex. med att det behövs en motvikt\r\ntill den starka privata maktkoncentrationen inom\r\ndet svenska näringslivet. Det kan motiveras med att\r\nstatligt ägande automatiskt medför en\r\ndemokratisk, rättvis fördelning av\r\nförmögenhetstillväxten. Överskott, avkastning av\r\nverksamheten, går in till statskassan och fördelas\r\nrättvist ut till medborgarna. Värdestegringen ligger\r\nkvar i den gemensamma egendomen.</pre><pre>Det är självklart, med vår utgångspunkt, att den\r\nprivata maktkoncentrationen inom svenskt\r\nnäringsliv måste brytas upp. Vi tycker inte att det\r\när motiverat att diskutera om staten skall äga 50, 25\r\neller 10 % inom ett företag eller inom en sektor.\r\nDet viktiga är att de här tre delarna, privat,\r\nkooperativt och samhällsägt, kan balansera\r\nvarandra så att ingen sektor får dominera alltför\r\nmycket. Det är också rimligt att det statliga\r\nägandet, som i dag, finns i en mängd olika former,\r\nfrån helägande, till över hälftenägande till\r\nminoritetsposter, som framför allt är till för att ge\r\ninsyn i verksamheterna.</pre><pre>Vissa områden i svenskt näringsliv är speciellt\r\nintressanta. Man kan säga att de är strategiska ur\r\nett långsiktigt försörjningsperspektiv, och då menar\r\njag ett sådant perspektiv där man väger samman\r\nekologiska, ekonomiska, sociala och regionala\r\nhänsynstaganden. Råvarutillgångar, viss\r\nbasindustri, framtidsbranscher är exempel på\r\nsådana områden, sådana strategiska sektorer, där\r\ndet är motiverat med ett starkt samhälleligt\r\nengagemang. Korvfabriker, hotell eller\r\nläskedrycksföretag kan knappast betecknas som\r\nstrategiska. Långsiktigt samhälleligt engagemang\r\nkan finnas ändå.</pre><pre>Det kan vara vettigt att ha kvar t.ex. Procordia, när\r\nföretaget ger avkastning efter de satsningar som\r\nstaten har gjort. Men sett på sikt är det rimligt att\r\nstaten gör sig av med den typen av engagemang och\r\nanvänder de pengar man får in till satsningar inom\r\nnya områden, i framtidsbranscher.</pre><pre>Statligt ägande bör och måste vara aktivt. Det\r\ninnebär att det finns ett engagemang direkt i\r\nföretagens verksamhet. Man bryr sig om hur det går\r\nför dem. Man satsar på dem som har framtiden för\r\nsig och drar sig ur de branscher som inte längre är\r\nframtidsbranscher, som bör avvecklas.</pre><pre>Vänsterpartiet har genom sin medverkan vid\r\ntillkomsten av förvaltningsbolaget Fortia\r\nunderlättat ett sådant aktivt ägande, och vi tycker\r\natt Fortias verksamhet bör fortsätta och\r\nvidareutvecklas.</pre><pre>Det är av många olika skäl nödvändigt med ett\r\naktivt, engagerat statligt ägande, därför att det\r\nstatliga ägandet konkurrerar alltid med det privata.\r\nDet bästa argumentet mot samhällsägande, mot\r\nstatligt ägande, är dåligt skötta statliga företag. Vi\r\nkräver alltså att de statliga företagen sköts bra och\r\nengagerat och att det görs framtidssatsningar. För\r\natt detta skall kunna ske måste de verka i\r\nkonkurrens. För att detta skall kunna ske krävs det\r\natt de anställda i företagen har inflytande över\r\nverksamheten.</pre><pre>Det talas i många av de propositioner som\r\nregeringen har lagt fram under hösten om vikten av\r\natt få fart på produktiviteten. Väldigt sällan, nästan\r\naldrig, nämns de anställda som en resurs, inte heller\r\ndet stora produktivitetsproblemet, nämligen att\r\nman i företagandet inte tar till vara de resurser som\r\nde anställda utgör fullt ut. Det enda sättet att göra\r\ndet på är att demokratisera strukturen, ledningen\r\ninom företagen.</pre><pre>Regeringen har ingen förståelse för värdet av\r\nstatligt ägande. Man säger i sin proposition, och\r\nutskottet säger i betänkandet, att statligt ägande\r\ninte är förenligt med en väl fungerande\r\nmarknadsekonomi. Detta är i grunden fel. Det är\r\nsnarast så att statligt ägande är en förutsättning för\r\nen väl fungerande marknadsekonomi, just som\r\nbalans, som motvikt, till ett privat ägande, som\r\nmånga gånger blir alltmer anonymt, alltmer\r\ninstitutionaliserat, där banker och försäkringsbolag\r\ngår ihop, där ägandet i stor utsträckning sker\r\ngenom fonder -- ett mycket anonymt ägande.</pre><pre>Vi delar inte heller regeringens onyanserade syn på\r\nstatens tillgångar. Det är skillnad, Per Westerberg,\r\nmellan att äga å ena sidan skog, malm och vatten\r\noch å andra sidan korv- eller läskedrycksfabriker.\r\nTidigare borgerliga regeringar har insett detta. De\r\nhar ansett det motiverat att säkra ett svenskt\r\nägande av naturresurser. Den politik som\r\nregeringen håller på att föra kan mycket väl leda till\r\nett utländskt övertagande av naturresurser, ett\r\nutländskt övertagande med starka utländska\r\nstatliga inslag.</pre><pre>Regeringens politik är extremistisk med en\r\nonyanserad nyliberal syn utan förståelse för\r\ndemokratiskt ägande. Tidigare borgerliga\r\nregeringar har sett det här på ett annat sätt. Man\r\nhar tagit sitt ansvar under lågkonjunktur och\r\nförsökt överbrygga lågkonjunkturen och hjälpa till\r\natt strukturera om branscher. Ibland har man haft\r\nframgång, men ibland har man misslyckats. Som\r\njag sade tidigare har man försökt säkra\r\nnaturtillgångarna.</pre><pre>Den proposition om privatisering av statlig\r\negendom som regeringen har lagt fram är ett\r\nhafsverk. Det finns ingen motivering till att just de\r\nnamngivna 35 företagen skall försäljas. Inte heller\r\nfinns det någon beskrivning av företagen, och\r\nibland undrar man om regeringen egentligen har\r\nvetat vad den vill sälja. Exemplet statens\r\nbakteriologiska laboratorium gör en sådan fråga\r\nberättigad. Näringsutskottet har varit tvunget att\r\nvända sig till regeringskansliet med frågan: Vad är\r\ndet som ni egentligen vill sälja? Därefter har\r\nregeringen fått ta sig en funderare för att sedan\r\nkomma tillbaka och säga att det väl egentligen inte\r\ngällde hela verksamheten utan delar av den. Men\r\ndelarna är inte i sådant skick att de kan säljas just\r\nnu. Bakteriologiska laboratoriet måste först\r\nomstruktureras.</pre><pre>Avslutningsvis skall jag säga några ord om\r\nVattenfall. Vattenfall har ombildats till ett statlig\r\nbolag. Nu vill regeringen att Vattenfall inte skall\r\nbehöva vända sig till riksdagen för att begära\r\ntillstånd till stora investeringar. Jag tycker att detta\r\när ett dåligt förslag, eftersom Vattenfall är en stor\r\naktör på kärnenergimarknaden. Det finns beslut i\r\nVattenfalls investeringsprogram som går ut på att\r\nman skall bygga om kärnkraftsreaktorer inifrån.\r\nGer man Vattenfall fria händer att agera, finns det\r\nen uppenbar risk att vi får nya kärnkraftsaggregat i\r\nde gamla, särskilt med tanke på att\r\nkärnteknikutredningen i sitt betänkande inte anser\r\nsig kunna lägga fram något förslag som förbjuder\r\nnyinvesteringar i produktionsoch effekthöjande\r\nsyfte. Regeringens uttalande att det är mest\r\npraktiskt att den får fria händer att sälja ut\r\narbetsplatser för bortåt 120 000 anställda är djupt\r\nodemokratiskt.</pre><pre>Som jag sade inledningsvis vill vi gärna medverka\r\ntill ett aktivt och effektivt statligt ägande, där man\r\nflyttar ägarengagemanget från bransch till bransch,\r\nfrån företag till företag, där man avvecklar och där\r\nman gör nysatsningar. Men det är ett oavvisligt krav\r\natt detta sker med demokratisk kontroll genom\r\nriksdagsbeslut. Jag tar bestämt avstånd från\r\nförslaget att ge regeringen fria händer att sköta\r\nutförsäljningen, ett beslut med verkan under lång\r\ntid framöver, som det står i näringsutskottets\r\nbetänkande.</pre><pre>Med detta, fru talman, vill jag yrka avslag på\r\npropositionen och bifall till de socialdemokratiska\r\nreservationerna.</pre><pre>Anf. 26  PER-RICHARD MOLÉN (m):</pre><pre>Herr talman! Vi har i dag hört mycket om dagens\r\nhistoriska betydelse, och det är otvivelaktigt en dag\r\nav stort politiskt och även historiskt intresse.\r\nRiksdagen skall i dag fatta beslut om att äntligen\r\navveckla löntagarfonderna och besluta om en ny\r\nsmåföretagspolitik, upphäva regler om utländska\r\nförvärv av svenska tillgångar, ge Sverige en\r\nskattepolitik för tillväxt och slutligen, vilket vi just\r\nnu debatterar, ge regeringen rätt att privatisera hela\r\neller delar av det statliga ägandet i 35 företag med\r\ntillsammans en omsättning på uppemot 120\r\nmiljarder och med ungefär 115 000 anställda, varav\r\nhuvuddelen i Sverige.</pre><pre>Det är i dag som vi lägger om kursen och tar det\r\nförsta stora steget bort från planhushållning och\r\npolitisk styrning. Det är i dag vi tar det första stora\r\nsteget fram mot en marknadsekonomi, byggd på\r\nprivat företagsamhet och fylld av dynamik och\r\nförväntningar.</pre><pre>Det är värt att notera att samma år som\r\nsocialdemokraterna i Sverige genomdrev sina\r\nlöntagarfonder -- år 1983 -- for den nuvarande\r\nnäringsministern, jag och några till till London för\r\natt studera privatisering av statlig verksamhet.\r\nÄnda sedan dess har moderata samlingspartiet\r\ntillsammans med centern och folkpartiet i motioner\r\nkrävt utförsäljning av statliga företag. Förslagen\r\nhar under årens lopp finslipats, och i dag ligger här\r\ni riksdagen ett färdigt regeringsförslag för\r\ngodkännande.</pre><pre>Herr talman! Otvivelaktigt skulle Sverige ha sett\r\nannorlunda ut, om vi 1983 hade omdanat Sverige\r\ntill en marknadsekonomi i stället för att driva\r\nsocialiseringen vidare.</pre><pre>Det är också värt att notera att åtta år efter\r\nlöntagarfondernas bildande, och efter allt som hänt\r\nmed socialismen i Östeuropa, står fortfarande\r\nsocialdemokraterna som försvarare av statliga\r\nfonder och som i rätt hög grad motståndare till\r\nprivatisering av statlig verksamhet.</pre><pre>Ett statligt ägande är anonymt. Äganderollen kan\r\ninte utövas på samma kraftfulla sätt som i ett privat\r\noch dynamiskt näringsliv. Mycket av ägarkapitalet\r\ni de statliga företagen har inte varit tillräckligt\r\nsmidigt och har därför blivit bundet i stagnerande\r\nverksamheter.</pre><pre>Nya idéer och nya marknadsmöjligheter är lättare\r\natt förankra i dynamiska ägarmiljöer. Tyvärr måste\r\nman konstatera att de statliga företagen inte tillhör\r\ndenna miljö. Ett starkt yttre tryck mot ett företag\r\noch ett hot mot ett företags existens har på det\r\nprivata området ofta lett till att förändringar drivits\r\nfram via ägarskiften. I statligt ägda företag har\r\ndetta yttre tryck kunnat balanseras mot den goda\r\nstatens givmildhet och därmed inte lett fram till\r\nnödvändiga anpassningar av gällande affärsidéer till\r\nny strategi i vad gäller modern teknik och ny\r\nmarknadsorganisation. Staten -- kanske i högre\r\ngrad socialdemokraterna -- har varit mera\r\nkompetenta som konservatorer än som produktoch\r\nföretagsutvecklare.</pre><pre>En privatisering är ett steg bort från den förstelning\r\nav ägarkapitalet som präglat mycket av det\r\nsocialdemokratiska synsättet under decennier här i\r\nSverige.</pre><pre>Vi fyra borgerliga partier som stöder regeringens\r\nförslag vill komma bort från ett samhälle där\r\nförhandlingar och maktutövning -- ja, t.o.m. hot --\r\nmånga gånger blir viktigare för framgång än\r\nidérikedom och skapande förmåga, kunskaper och\r\nvilja att konkurrera på marknaden.</pre><pre>Regeringens förslag till privatisering av en stor del\r\nav statlig verksamhet är ett led i att förstärka\r\nmångfalden, det enskilda ägandet och\r\nkonkurrensen.</pre><pre>Det som Sverige behöver, herr talman, är mera av\r\ndynamik och mindre av stillastående. Sverige\r\nbehöver mera av konkurrens och mindre av\r\nmonopol och starka oligopol. Sverige behöver\r\nmera av privat företagande och mindre av statlig\r\nstyrning och statligt företagande.</pre><pre>Det förvånar att den socialdemokratiska\r\nminoriteten inte har tagit till sig de förändringar\r\nsom gått över världen. Socialismens förlegade syn\r\npräglar socialdemokraternas motion, där man kan\r\nläsa följande: ''Det är ett nationellt intresse att de\r\nnaturtillgångar som Vattenfall förvaltar ägs av\r\nstaten och att verksamheten står under regeringens\r\noch riksdagens överinseende.'' Detta låter mer som\r\nklassisk sovjetisk musik från förra hälften av 1900-\r\ntalet.</pre><pre>I socialdemokraternas partimotion är man negativ\r\ntill att ge regeringen rätten att utan riksdagens\r\nhörande i varje enskilt fall sälja ut hela eller delar\r\nav statliga företag. Man tror att den borgerliga\r\nregeringen skall vräka ut företagen genom en\r\nrealisation och att vinsterna skall hamna i privata\r\naktieägares hand. Man kommer också enligt\r\nsocialdemokraterna att dränera marknaden på\r\nriskvilligt kapital och därmed göra det svårt för\r\nandra företag att få riskvilligt kapital.</pre><pre>Det här är, herr talman, helt fel. Vem tror att en\r\nborgerlig regering skall rea ut statens tillgångar och\r\ndränera marknaden på riskkapital, när det är precis\r\ntvärtom. Det är riskkapital som saknas och som nu\r\nskall skapas genom alla de åtgärder som den\r\nnuvarande regeringen vidtar på en lång rad\r\nområden.</pre><pre>Ett marknadsmässigt pris skall givetvis sättas på de\r\naktier som säljs i de statliga företagen och där priset\r\nbaseras på nuvarande och förväntade vinstutsikter.\r\nDet fina i detta är att pengarna skall kunna\r\nanvändas till att investera i infrastruktur, i vägar,\r\njärnvägar, flyg och mycket annat som behövs,\r\neftersom vi har alltför mycket av rost och röta i det\r\nsvenska samhället. Detta leder till arbete för många\r\nunder byggnadstiden och bidrar till snabbare och\r\nbilligare kommunikationer för svensk industri.</pre><pre>Herr talman! Sverige är äntligen på rätt väg.</pre><pre>Med det anförda yrkar jag bifall till utskottets\r\nhemställan och avslag på reservationerna och på\r\nvänsterpartiets yrkande om bifall till den i\r\nbetänkandet infogade meningsyttringen.</pre><pre>Anf. 27  ROLF L NILSON (v) replik:</pre><pre>Herr talman! Jag under om Per-Richard Molén och\r\nresten av den svenska befolkningen lever i samma\r\nverklighet. Per-Richard Molén säger att Sverige i\r\ndag är en utpräglad planekonomi, ett samhälle fullt\r\nav rost och röta och ett samhälle i upplösning.</pre><pre>Det finns säkert brister i det svenska samhället.\r\nMen att Sverige i dag skulle vara en planekonomi\r\nav sovjetisk 50-talstyp, det är väl en litet märklig\r\nbeskrivning. Jag skulle därför vilja att Per-Richard\r\nMolén utvecklar dessa tankegångar. Vad är det i\r\nsvenskt beslutsfattande, i svensk\r\nnäringslivsstruktur, i svenskt ägande, i svenskt\r\ninflytande, i svenska kommuner och i svenska\r\nlandsting som är av sovjetisk planekonomityp? Jag\r\nvill att detta skall göras fullständigt klart, eftersom\r\nPer-Richard Molén är företrädare för det allt\r\ndominerande regeringspartiet, nämligen moderata\r\nsamlingspartiet.</pre><pre>Det som behandlas i dag handlar tydligen inte om\r\nsakförhållanden och inte om att skapa effektivt\r\nägande utan om att göra ett slags politisk borgerlig\r\nrevolution som bygger på en förvrängd\r\nverklighetsuppfattning. Jag tycker att detta är\r\noerhört uppskakande och skrämmande.</pre><pre>Anf. 28  PER-RICHARD MOlÉN (m)\r\nreplik:</pre><pre>Herr talman! Det är väl ganska lätt att konstatera\r\natt det Sverige som vi i dag har är ett land i obalans.\r\nVi har på många håll dåliga vägar och dåliga\r\nkommunikationer. Vi har en sjukvård som i mycket\r\nhög grad lider av stora brister och långa köer. Vi har\r\nkommunala vattenledningssystem som kräver stora\r\noch många års insatser. Mycket av detta visar på\r\nbehovet av tillgång till ett kapital i infrastruktur.</pre><pre>Att det har blivit på detta sätt, beror på den\r\nsocialistiska politik som har förts, där man mera har\r\nsatsat på olika reformer och på det sättet inte har\r\nskapat det kapital som har behövts för att bygga\r\nupp och investera i en framtid. Det är därför som\r\ndetta steg tas.</pre><pre>De som vi nu ser i Sverige är precis samma sak som\r\nman ser i de östeuropeiska länderna. De går\r\nigenom en fruktansvärt bekymmersam\r\nomställningsprocess. Men vi har också här i landet\r\nfått en liten del av samma konsekvenser beroende\r\npå en felaktigt förd socialdemokratisk och\r\nsocialistisk politik, för att infoga även Rolf L\r\nNilsons parti i detta sammanhang. Det är dessa\r\nkonsekvenser som vi i dag får uppleva.</pre><pre>Anf. 29  ROLF L NILSON (v) replik:</pre><pre>Herr talman! Nu talar Per-Richard Molén om\r\nobalans. Det är litet annorlunda. Det var inte detta\r\nsom jag frågade om. Jag frågade vad det var i det\r\nsvenska systemet, i den svenska politiken och i det\r\nsvenska ägandet av näringslivet i dag som är\r\nplanekonomi av öststatstyp och t.o.m. av gammal\r\nöststatstyp.</pre><pre>Stora delar av industrin har ju förstatligats av\r\nborgerliga regeringar. Basnäringarna och\r\nnaturtillgångarna överfördes, som jag sade, tidigt\r\ntill staten av borgerliga regeringar. Under den förra\r\nstora konjunkturnedgången förstatligades en stor\r\ndel av det som i dag är statligt genom den borgerliga\r\nregeringens försorg i det vällovliga syftet att\r\növerbrygga en konjunktursvacka och hjälpa till\r\nmed omstruktureringen. Var detta som Nils G\r\nÅsling och andra ministrar och borgerliga politiker\r\nbedrev i själva verket en från Moskva ledd\r\nkonspiration för att införa planekonomi och\r\nsocialism i Sverige? Det kan väl inte vara Per-\r\nRichard Moléns avsikt att hävda detta.</pre><pre>Anf. 30  PER-RICHARD MOLÉN (m)\r\nreplik:</pre><pre>Herr talman! Vi har i dag i princip ett\r\nsjukvårdsmonopol i Sverige som har väldigt mycket\r\nav samma mönster som det som finns i Östeuropa.\r\nVi har löntagarfonder och en lång rad andra statliga\r\nfonder med ett starkt fackföreningsmässigt\r\ninflytande som också stämmer mycket väl överens\r\nmed själva den socialistiska uppbyggnaden. Och vi\r\nhar en stor statlig sektor som på ett mycket\r\navgörande sätt styr verksamheten i Sverige och som\r\ninte frigör de privata och dynamiska krafter som vi\r\ni dag så väl behöver i Sverige.</pre><pre>Jag tror inte att de politiska myndigheterna har vare\r\nsig information eller möjligheter när det gäller att\r\nbedöma investerings- och produktionsbeslut i\r\nenskilda branscher och företag. Jag tror att det är\r\nen mycket olycklig utveckling om en grupp\r\nmänniskor, politiker och ämbetsmän, med mycket\r\nliten kompetens och med mycket dålig information\r\nom alternativa produkter, produktionsteknik och\r\nförsäljningsmöjligheter försöker ge sig på att sköta,\r\ndriva och utveckla en statlig sektor. Det gäller då\r\ninte minst de statliga företagen.</pre><pre>Talmannen anmälde att Rolf L Nilson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 31  BO FINNKVIST (s) replik:</pre><pre>Herr talman! I Sverige är det, som Rolf L Nilson\r\nredan har konstaterat, borgarna som har varit de\r\nverkliga socialisterna. Men egentligen är den\r\nstatliga företagssektorn i Sverige väldigt liten.\r\nMånga länder -- och jag tänker då på länder som\r\nnormalt inte betecknas som socialistiska har\r\nmycket mer av naturrikedomar. I Canada\r\nexempelvis är ca 90 % av all mark i statlig ägo.</pre><pre>Per-Richard Molén talade om ett besök i England\r\nsom gjordes 1983. Efter det besöket vill i varje fall\r\ninte moderaterna -- han räknade upp några bättre\r\nmänniskor -- fortsätta med de här affärerna. De har\r\nlagt sig till med en idé som på den tiden gällde i\r\nEngland och som fortfarande är rådande inom\r\nföretagsvärlden där. Men den idén ställer jag inte\r\nupp på.</pre><pre>Jag tycker faktiskt att de borgerliga partierna, även\r\nom det tar emot, kunde uttala sig i berömmande\r\nordalag om de statliga företagen. Det går nämligen\r\ninte att bevisa att de svenska statliga företagen som\r\ngrupp i dag går sämre än de privata företagen. Om\r\nde som vill sälja ut de statliga företagen, och det är\r\nju vad borgarna vill göra, i stället går ut och säger\r\natt de statliga företagen i dag går bra, skulle det\r\nvara möjligt att få bra betalt för dessa. När man\r\nständigt och jämt skämmer ut de här\r\nverksamheterna -- det kan vara i talarstolar, i\r\ntidningsinlägg osv. -- medverkar man till att värdet\r\npå samhällets egendom sjunker. Därigenom\r\nmedverkar man ju till att den ekonomiska\r\nsituationen i vårt land försämras, och denna är ju\r\nredan något bekymmersam.</pre><pre>Jag uppmanar Per-Richard Molén att ge oss en\r\nbeskrivning av hur de statliga företagen\r\nresultatmässigt egentligen går i förhållande till de\r\nprivata företagen. Vi i utskottet har fått en\r\nredovisning i det avseendet, och jag tycker att den\r\nredovisningen väl överensstämmer med den\r\nbeskrivning av de här företagen som jag tidigare har\r\nfått. Således finns det egentligen inte någon\r\nanledning för staten att snabbt sälja ut företag.\r\nTvärtom kan det vara bra att ha några\r\ninkomstkällor.</pre><pre>Anf. 32  PER-RICHARD MOLÉN (m)\r\nreplik:</pre><pre>Herr talman! Det är nog riktigt att många av de\r\nstatliga företagen i dag går bra, och det gör också\r\nväldigt många privata företag. Vi kanske skall\r\nbegränsa oss till tiden fram till 1990. I stor\r\nutsträckning är orsaken att vi har haft en\r\nexceptionell högkonjunktur under hela 80-talet.\r\nDet är i nuvarande situation, där konjunkturen går\r\nner och efterfrågan på produkter avtar, som\r\nproblem uppstår.</pre><pre>Vi kan ju redan se svaghetstecken hos ASSI, Ncb\r\noch SSAB, som har problem. Av erfarenhet vet vi\r\natt de statliga företagen många gånger av staten\r\nsom passiv ägare får kapital enbart när de hamnar i\r\nen bekymmersam situation. Och ännu svårare är\r\ndet att få kapital för utveckling och satsningar på\r\nframtiden. Det är just i det avseendet som det\r\nmånga gånger finns en skillnad mellan det anonyma\r\nstatliga ägandet och det privata dynamiska\r\nägandet.</pre><pre>Det behövs ett betydligt större ägarengagemang\r\nsamt möjligheter att flytta ägarkapitalet från en\r\ngrupp eller en ägare till andra ägare. Det är det som\r\när dynamik, och det här är ett exempel på de brister\r\nsom finns när det gäller statligt företagande.</pre><pre>Herr talman! Bo Finnkvist tog också upp frågan om\r\nriskkapital. Han anförde glesbygden, LKAB och\r\nVattenfall som exempel just i fråga om riskerna\r\nmed en utförsäljning och en dränering av\r\nmarknaderna när det gäller riskkapital.</pre><pre>Vidare ansåg Bo Finnkvist att en utförsäljning av\r\nLKAB och Vattenfall, kanske till utländska ägare,\r\ni viss mån skulle förändra och begränsa den svenska\r\nnationens styrka. Ungefär så uppfattade jag det\r\nhela.</pre><pre>Men LKAB, med sina malmtillgångar, ligger ju\r\nkvar som tidigare. I dag spelar det egentligen inte\r\nnågon roll om det är privat eller statligt ägande.\r\nMot den bakgrunden bör man välja det ägande som\r\när mest dynamiskt. Det är min, och många har\r\nsamma uppfattning som jag, övertygelse att det är\r\njust det privata ägandet som gäller i det\r\nsammanhanget.</pre><pre>Vattenkraften liger också kvar. Om Vattenfall\r\nombildas till bolag och i viss mån privatiseras kan\r\ninte det heller spela särskilt stor roll när det gäller\r\ndetta med en framgångsrik drift av de här\r\nföretagen.</pre><pre>Anf. 33  BO FINNKVIST (s) replik:</pre><pre>Herr talman! Per-Richard Molén räknade upp ett\r\nantal statliga företag som i dag går dåligt. Men jag\r\nkan räkna upp hundratals, ja, kanske tusentals,\r\nprivata företag som går dåligt -- om det är sådant\r\nsom vi skall ägna oss åt.</pre><pre>Just nu har vi en lågkonjunktur. I all synnerhet\r\nberörs företag som är verksamma inom de\r\nnäringsgrenar som så att säga ligger nära råvaran.\r\nJag tänker alltså på basindustrin, som har problem.\r\nOch problem har man alltid när det är\r\nlågkonjuntur.</pre><pre>För att klara ut en del av problemen med\r\nkapitaltillskott och annat som Per-Richard Molén\r\nhär nämnt bildades Förvaltningsbolaget Fortia.\r\nDetta tas nu bort. De frågor som jag nämnde i mitt\r\nanförande tidigare här kommer alltså åter att\r\nhamna hos departementet. Borttagandet av det här\r\nförvaltningsbolaget innebär ju inte att man\r\nkommer ifrån de problem som finns när det gäller\r\nden vidare driften av företagen. Det kommer att ta\r\ntiotals år att sälja ut alla här aktuella företag, och\r\nunder den perioden måste de förvaltas på ett bra\r\nsätt och, hoppas jag, utvecklas. Men det har vi\r\nkommit ifrån. Det är den faran som vi har pekat på.\r\nSåvitt jag förstår har en del, åtminstone var det så\r\ntidigare, av den nuvarande regeringen anslutit sig\r\ntill oss som menar att regeringen inte skall syssla\r\nmed sådana här frågor. I stället bör det vara proffs\r\nsom har hand om sådant här. Den ordningen\r\ninförde den socialdemokratiska regeringen, men\r\nden skall nu frångås.</pre><pre>Det talas om försäljning. Ja, det är säkert möjligt\r\natt sälja företag. Men det kommer att ta väldigt\r\nlång tid att sälja hela den här företagssektorn.\r\nRisken är dessutom stor att följderna av ett sådant\r\nhär agerande blir att de företag säljs som i dag går\r\nbra. Det är ju dessa som är säljbara. Det betyder\r\natt den statliga företagssektorn om något år, när de\r\nbästa företagen har sålts ut, återigen kommer att\r\nuppvisa ett synnerligen dåligt resultat, vilket i sin\r\ntur gör att värdet på hela företagsgruppen sjunker.</pre><pre>Jag tycker att det skulle vara bättre, om man nu\r\nskall genomföra försäljningen, att hantera detta\r\nsom ett normalt stort företag. Man går inte ut och\r\nannonserar om försäljning varje dag, utan man\r\nsäljer till ett bra pris när det finns intresserade\r\nköpare. Det kunde vara en intelligent uppläggning\r\nav de här affärerna, som också ekonomiskt sett\r\nskulle vara bättre för samhället.</pre><pre>Anf. 34  FÖRSTE VICE TALMANNEN:</pre><pre>Jag får erinra om att enligt de debattregler vi nu har\r\nkommit överens om, skall replikskiftena ske från\r\nledamöternas bänkar.</pre><pre>Anf. 35  PER-RICHARD MOLÉN (m)\r\nreplik:</pre><pre>Herr talman! Bo Finnkvist säger att avsikten enbart\r\när att sälja de företag som går bra. Det är inte så det\r\ngår till. Man kan sälja företag som går bra, men det\r\nfinns också många gånger starka motiv just för att\r\növerlåta statliga företag med problem till andra,\r\ngärna privata intressenter, som har bättre\r\nförutsättningar att med sina affärsidéer utveckla och\r\nskapa den trygghet för de anställda som Bo\r\nFinnkvist så varmt talar om.</pre><pre>Staten har en utomordentligt fin möjlighet till\r\ninflytande och påverkan utan att behöva äga.\r\nRiksdagen fattar beslut om lagar och regler och\r\nkommer framöver att besluta om en\r\nkonkurrenslagstiftning som i väldigt mycket\r\nkommer att ange ramarna för olika typer av\r\nverksamheter. Det tycker jag är riktigt och bra. På\r\ndet sättet behöver inte Bo Finnkvist känna sig så\r\norolig över att vi skall få uppleva någon form av\r\nprivatisering som skall leda till nackdelar för den\r\nsvenska nationen, för den ekonomiska\r\nutvecklingen och den ekonomiska tillväxten,\r\ntvärtom.</pre><pre>Förste vice talmannen anmälde att Bo Finnkvist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 36  HADAR CARS (fp):</pre><pre>Herr talman! Staten har ett stort ansvar för ett väl\r\nfungerande näringsliv. Marknadsekonomin är inte\r\nnågon ekonomi där djungelns lag råder eller skall\r\nråda. Staten har stora uppgifter när det gäller att\r\nfastställa reglerna, att övervaka att de följs. De\r\nsvårigheter som många länder i Östeuropa och u-\r\nländer i stort antal i dag möter när de försöker att\r\nfå fart på sin ekonomi är just att det finns en för\r\nsvag stat, som inte har möjlighet att ge riktlinjer för\r\nnäringslivet och se till att reglerna följs, vilket är\r\ngrunden för att marknadsekonomin skall fungera\r\nväl.</pre><pre>Staten har också enligt min uppfattning, och säkert\r\näven enligt många andras, en annan stor uppgift.\r\nDet är att se till att de utmärkt fina frukter som en\r\nväl fungerande marknadsekonomi ger upphov till\r\nockså fördelas på ett rimligt sätt i det samhälle där\r\nalla är med och drar sitt strå till stacken, så att vi\r\ninte får alltför stora skillnader mellan olika grupper\r\ni samhället. Jag tycker att man skall observera att\r\ndet också finns exempel på, i och för sig väl\r\nfungerande, marknadsekonomier -- jag tänker bl.a.\r\npå Förenta staterna och Storbritannien -- där man\r\ninte ser den fördelning som gör att samhället\r\npräglas av den rättvisa som jag och mitt parti,\r\nfolkpartiet liberalerna, anser grundläggande\r\nväsentligt för ett gott samhälle.</pre><pre>Statens uppgifter, det vill jag understryka, är\r\ningalunda obetydliga när det gäller att åstadkomma\r\nen väl fungerande marknad.</pre><pre>Men, herr talman, vad staten inte bör göra det är\r\natt själv driva verksamhet inom områden där det\r\nfinns och skall finnas en fungerande konkurrens.\r\nAtt driva denna tanke är inte, det säger jag särskilt\r\ntill Bo Finnkvist, att kritisera de människor som\r\nmed skicklighet och duglighet arbetat och arbetar\r\ninom statliga företag. Det är inte dem det är fel på,\r\nabsolut inte. Men systemet är fel. Det är fel tänkt\r\nnär de gäller principerna och utgångspunkterna.</pre><pre>Jag vill illustrera den tanken med vad som hänt på\r\nkreditmarknaden under året. Självfallet har, precis\r\nfrån de utgångspunkter jag har angett, staten ett\r\nstort ansvar för att Sverige skall ha en väl\r\nfungerande kreditmarknad, för förtroendet för den\r\nkreditmarknaden, inom och utom landet. Det är ett\r\nuppdrag för staten som den skall sköta med\r\nskicklighet och oväld. Men att klara den viktiga\r\nuppgiften underlättas inte när staten själv genom\r\natt äga en av storbankerna är en huvudaktör på\r\nmarknaden.</pre><pre>Visst går det att säga att Nordbanken skall arbeta\r\npå samma villkor som de andra bankerna. Det har\r\nsagts många gånger också. Men det håller inte. Det\r\nvisar det som har hänt under året alldeles påtagligt.\r\nSjälvfallet ser de som tittar på vårt land utifrån att\r\nstaten äger Nordbanken. De tillmäter det en\r\nsärskild betydelse. När Nordbanken går dåligt,\r\nriskerar att gå i konkurs, är det inte bara det\r\nägaransvar som en normal ägare måste ta som\r\nstaten tvingas ta, utan det är ansvaret för den\r\ntrovärdighet som utlandet tillmäter det svenska\r\nkreditväsendet i dess helhet som står på spel. Då\r\nmåste staten/ägaren både ta ägaransvaret, vilket\r\nstaten också har gjort efter den borgerliga\r\nregeringens tillkomst -- detta icke sagt som polemik\r\nmot den tidigare regeringen, men det var faktiskt\r\nden här regeringen som gjorde det -- och\r\nhuvudansvaret, just beroende på att banken är ett\r\nstatligt företag.</pre><pre>Detta är alltså en principiellt felaktig modell. Den\r\när lika felaktig på andra områden, vilket visas av\r\nden illustration som jag har gett av kreditväsendet.\r\nStaten skall inte driva företag inom\r\nverksamhetsgrenar där det finns och skall finnas\r\nkonkurrens.</pre><pre>Därför, herr talman, är det besked som riksdagen i\r\ndag ger till det svenska samhället i dess helhet ett\r\nmycket viktigt besked. Innebörden är just den att\r\nman går in för en ny princip. Och principen är inte,\r\nsom kan hända mina vänner från den\r\nsocialdemokratiska sidan har utmålat den, att\r\nstaten inte skall ha ett ansvar. Principen är att staten\r\nskall ta sitt ansvar för det som är statens uppgift och\r\növerlåta åt de enskilda aktörerna på marknaden att\r\nta det ansvar som är deras inom de ramar som\r\nstaten har satt upp.</pre><pre>Jag har, herr talman, den fasta övertygelsen att\r\ndetta beslut är viktigt också därför att det blir ett\r\nbestående beslut. Min bedöming är att den princip\r\nsom jag här har försökt att ge uttryck för i grunden\r\ndelas av flertalet av dem som tillhör det\r\nsocialdemokratiska partiet i dag. När den dagen en\r\ngång kommer då man får en växling vid makten på\r\nnytt, och socialdemokraterna till äventyrs sitter i\r\nregeringsställning, kommer de inte att vilja\r\nåterhämta detta och på nytt börja ett förstatligande\r\nav det svenska samhället eller gå in och äga delar av\r\nnäringslivet som är konkurrensutsatt. De kommer\r\nsäkert också, med den utveckling som äger rum i\r\nvärlden och med det omtänkande som sker inom\r\npartiet, att finna att de här principerna, gamla\r\ngrundläggande liberala principer, som folkpartiet\r\nliberalerna har drivit stenhårt i generationer, är\r\nriktiga, att de ligger fast för att de är kloka och\r\nbehöver användas för att vi skall få det samhälle\r\nsom vi vill ha.</pre><pre>Det är, herr talman, vad jag skulle säga.</pre><pre>Sedan har jag en liten kommentar till Bo Finnkvists\r\nförsta inlägg. Han påstod att användningen av de\r\npengar som staten får in genom dessa försäljningar\r\ninte skulle bli föremål för riksdagens prövning.\r\nRiksdagen skulle avstå från att se vart pengarna tar\r\nvägen. Det är inte sant. Användningen av de\r\npengar som staten får in på försäljning av statliga\r\nföretag skall, när pengarna väl skall användas, bli\r\nföremål för prövning i riksdagen. Utgiftsbesluten\r\nmåste fattas av riksdagen nu som alltid tidigare.</pre><pre>Tack, herr talman!</pre><pre>Anf. 37  BO FINNKVIST (s) replik:</pre><pre>Herr talman! Det sista som Hadar Cars sade om hur\r\npengarna skall användas och vilket inflytande\r\nriksdagen kommer att ha stämmer inte med vad jag\r\nläst i betänkandet och i propositionen. Man ger ju\r\negentligen ett bemyndigande till regeringen att\r\nanvända pengarna i viss utsträckning till att putsa\r\nupp företag -- om jag får uttrycka mig så -- eller till\r\natt göra investeringar. Det är vad det beslut som nu\r\nkommer att fattas innebär.</pre><pre>Enligt förteckningen över alla företag som skall\r\nsäljas -- 35 stycken -- var inte Nordbanken med.\r\nHadar Cars ägnade en ganska lång tid av\r\nanförandet åt just problemen med Nordbanken.\r\nJag instämmer; det är mycket allvarliga problem.\r\nMen jag vill också påstå att det tyvärr finns flera\r\nbanker och kreditinstitut som har liknande\r\nproblem. Jag tycker inte att man skall tala alltför\r\nmycket om det.</pre><pre>Det är bra att Hadar Cars tycker att staten skall ta\r\nsitt ansvar. Jag hoppas att han med det instämmer i\r\ndet jag vill säga, att de statliga företagen går bra, de\r\när i princip välskötta och skall vara dyra om de skall\r\nsäljas. Det är den inställning som vi i partiet har. Vi\r\nhar aldrig sagt nej till försäljningar eller\r\nförändringar över huvud taget, men vi tycker att de\r\nskall genomföras på ett ordnat sätt. Det skall inte\r\nfå ske på ideologiska grunder, som förmodligen kan\r\nleda till realisation.</pre><pre>Jag vill upprepa att det inte är socialdemokraterna\r\nsom har socialiserat företagen i Sverige. Hadar\r\nCars sade att vi skulle återinföra den principen när\r\nvi åter kommer i regeringsställning. Men med tanke\r\npå vad som har hänt förr är risken stor att det i dag\r\nmed en borgerlig regering blir flera statliga företag.\r\nDet vill jag inte tro på, men historiskt sett kan det\r\nbli så.</pre><pre>Anf. 38  HADAR CARS (fp) replik:</pre><pre>Herr talman! Bo Finnkvists anförande tyder på att\r\nmitt påstående alldeles nyss om att\r\nsocialdemokraterna inte kommer att försöka ändra\r\npå den politik som riksdagen kommer att lägga fast\r\ni dag när och om de kommer tillbaka i\r\nregeringsställning har fog.</pre><pre>Beträffande den i och för sig lilla fråga som Bo\r\nFinnkvist och jag har diskussion kring här,\r\nnämligen hur pengarna skall användas, står det i\r\nnäringsutskottets betänkande att de aktuella\r\ninvesteringarna i vederbörlig ordning kommer att\r\nunderställas riksdagens godkännande. Om\r\npengarna alltså kommer att användas till\r\ninvesteringar i något avseende, kommer riksdagen\r\natt på nytt få vara med och ta ställning till\r\nriktigheten i de förslag som regeringen lägger fram.\r\nOm pengarna inte skall användas till investeringar,\r\nmåste de rimligtvis användas för att betala av\r\nstatsskulden. Något annat alternativ ges, såvitt jag\r\nförstår, inte. Det står också i betänkandet. Så på\r\nden punkten, Bo Finnkvist, tror jag att vi kan ge\r\noppositionen fullständig försäkran om att\r\nriksdagens auktoritet över användningen av\r\npengarna inte kommer att gå förlorat.</pre><pre>Anf. 39  BO FINNKVIST (s) replik:</pre><pre>Herr talman! Hadar Cars undrar hur vi skulle göra\r\nmed de statliga företagen om vi kom i\r\nregeringsställning igen. Vi kommer att återinföra\r\nden ordning som gäller i dag. Den har varit mycket\r\nframgångsrik, som jag kunde påpeka i mitt\r\nhuvudanförande. De statliga företagen har\r\nutvecklats på ett väldigt bra sätt under de nio år då\r\nsocialdemokraterna har suttit i regeringen. Det är\r\ninget tvivel om det. Risken är dock stor, som jag\r\nnämnde tidigare, att det kommer att bli bekymmer\r\nmed en del företag om man börjar sköta dem från\r\ndepartementen.</pre><pre>Jag vidhåller mitt resonemang om användningen av\r\npengarna och riksdagens inflytande där. Vissa delar\r\nav förslaget innebär att regeringen kommer att fritt\r\nfå förfoga över vissa pengar till investeringar i\r\nföretag. Så har jag tolkat det.</pre><pre>Anf. 40  HADAR CARS (fp) replik:</pre><pre>Herr talman! Vi hörde Bo Finnkvist i ett tidigare\r\ninlägg säga att socialdemokraterna inte hade några\r\nideologiska skäl för det ena eller det andra utan\r\nkunde tänka sig att sälja statliga företag osv. Jag\r\ntolkade det som ett uttryck för förståelse för\r\nriktigheten i de grundläggande principer som\r\npräglar det utskottsutlåtande som riksdagen nu\r\nskall ta ställning till.</pre><pre>Anf. 41  ROLF L NILSON (v) replik:</pre><pre>Herr talman! Det är lätt att hålla med Hadar Cars\r\nnär han säger att staten inte bör gå in när det gäller\r\nverksamheter inom sektorer där det finns flera\r\nprivata aktörer och en väl fungerande konkurrens.\r\nSå långt kan jag hålla med honom. Men att ha det\r\nsom någon helig oomkullrunkelig princip att staten\r\ninte skall äga och driva verksamheter inom\r\nkonkurrensutsatta sektorer är att gå för långt. Den\r\ntypen att principbryteri är farlig och troligen\r\nskadligt för ekonomin.</pre><pre>Visst kan staten vara verksam inom branscher och\r\nsektorer av näringslivet där det finns konkurrens --\r\noch detta med framgång -- och finnas kvar där med\r\nsitt engagemang under förutsättning att det är\r\nvälskötta företag som ger god avkastning. Staten\r\nbör givetvis kunna ha ett stort ägande inom den\r\nkonkurrensutsatta kraftsektorn. Där finns alldeles\r\nuppenbart ett samhälleligt intresse av ett starkt\r\nstatligt och kommunalt ägande. Det handlar om för\r\nfolkförsörjningen väldigt grundläggande frågor.</pre><pre>Jag förstår inte hur Hadar Cars kan ställa sig\r\nhelhjärtat bakom betänkandet och propositionens\r\nfribrev till regeringen. Vad är det för konkurrens på\r\nbilprovningens område som i så fall skulle motivera\r\natt staten sålde ut denna verksamhet? Vem är\r\nkonkurrenten till statens hundskola, som man vill\r\nsälja, Hadar Cars? Är inte Hadar Cars\r\nargumentation ett bra stöd för tanken att dessa\r\nverksamheter skall ligga kvar hos samhället?</pre><pre>Slutligen: Intresset för demokrati -- jag är\r\növertygad om att Hadar Cars har ett sådant -- och\r\nintresset för riksdagens inflytande borde väl göra\r\nHadar Cars skeptisk till det fribrev som regeringen\r\nvill ha. Försäljningen av Procordia skedde på\r\nvanligt sätt genom riksdagen. Det gick hyfsat\r\nsmidigt, inte på något vis till förfång för affären.</pre><pre>Anf. 42  HADAR CARS (fp) replik:</pre><pre>Herr talman! Är det någon av oss två som har gått\r\nlångt, är det min meddebattör. Det är ju roligt att\r\nhöra en gammal kommunist tala om att det inte\r\nligger något egenvärde i statligt ägande, och att det\r\ninte finns några starka skäl till att staten skall gå in\r\noch vara ägare i konkurrensutsatta sektorer. Det är\r\nganska ljuvliga tongångar, vill jag säga. Det visar\r\nockså hur grundläggande riktig den ideologiska\r\nutgångspunkten, som är bl.a. min, är i förhållande\r\ntill den ideologiska utgångspunkt som en gång var\r\nmin meddebattörs.</pre><pre>Rolf L Nilson tog upp viktiga frågor om\r\nfolkförsörjningen. Den skulle vara ett motiv för att\r\njordbruket skulle förstatligas. Såvitt jag förstår är\r\njordbruket grundläggande för folkförsörjningen.\r\nDå måste man väl kräva att jordbruket skall\r\nförstatligas, eller hur? Om man säger att det är\r\nviktigt att staten har en ägarandel i\r\nkraftförsörjningen, måste det vara absolut\r\nnödvändigt att staten äger hela det svenska\r\njordbruket. Med det resonemanget skulle man\r\nkunna dra dessa slutsatser. Men det slipper jag, för\r\njag har inte de utgångspunkterna.</pre><pre>Herr talman! I fråga om bilprovning skall staten se\r\ntill att de bestämmelser som staten har utfärdat för\r\nde bilar som trafikerar våra vägar kontrolleras\r\ngenom bilprovningsföretag. Det finns ingen orsak\r\ntill att staten skall stå som ägare och att det skall\r\nvara statstjänstemän som utför arbetet med att\r\nkontrollera bilar. Det är reglerna som skall vara\r\nstatens. Kontrollen kan mycket väl utföras i privat\r\nregi. Mera komplicerat än så är det egentligen inte,\r\nmen det är uppenbart att det är förfärligt svårt för\r\ngamla kommunister att lära om, i varje fall när det\r\ngäller slutändan i det ekonomiska systemet.</pre><pre>Anf. 43  ROLF L NILSON (v) replik</pre><pre>Herr talman! Jag fick inget svar på frågan om vem\r\nsom var konkurrent till statens bilprovning eller till\r\nhundskolan, men det hade jag knappast heller\r\nförväntat mig.</pre><pre>Jag har intrycket att min uppfattning om värdet av\r\nstatligt ägande i Vattenfall delas av dem som har\r\nskrivit propositionen. Man säger ju att staten bör\r\nvara kvar som helägare i Vattenfall för överskådlig\r\nframtid. Dessutom säger man att staten bör vara\r\nkvar som betydande ägare under ännu längre tid.</pre><pre>Omprövning är viktigt, Hadar Cars. Jag erkänner\r\natt jag har omprövat mycket. Något av det\r\nviktigaste som jag har lärt mig är nog försiktigheten\r\nmed att driva priciper för långt, att tro på den goda,\r\nenkla lösningen på sammansatta problem. Hadar\r\nCars har placerat sig själv i den goda principens\r\nfälla, när han hävdar marknaden som den enkla och\r\nsjälvklara lösningen till de samhälleliga\r\nekonomiska problemen. En mer nyanserad,\r\nverklighetsnära beskrivning av de konkreta\r\nproblem vi står inför är nog nödvändig ur\r\ndemokratisk synvinkel, eftersom det möjliggör den\r\npolitiska dialog som behövs, dvs. ett meningsutbyte\r\ndär man är överens om hur verkligheten ser ut,\r\nvilka problemen är och där man kan föreslå olika\r\nlösningar.</pre><pre>Det är därför som jag blir så upprörd när jag hör\r\nborgerliga debattörer som gör en fullständigt\r\nverklighetsfrämmande beskrivning av det svenska\r\nsamhället och den svenska ekonomin. De rycker\r\nnämligen undan grunden för ett meningsfullt\r\npolitiskt samtal och därmed också för konstruktiva\r\npolitiska lösningar.</pre><pre>Anf. 44  HADAR CARS (fp) replik:</pre><pre>Herr talman! Inom en väl fungerande demokrati,\r\ndär folkvalda politiker har förmåga att sätta upp\r\nramar inom vilka näringslivet skall agera, är jag\r\növertygad om att marknadsekonomin utgör det i\r\nsärklass bästa instrumentet för att åstadkomma god\r\nekonomi med samhällets knappa resurser och för\r\natt se till att man kan skörda de frukter som på ett\r\nrimligt sätt -- också med hjälp av staten -- bör\r\nfördelas så, att samtliga medborgare får del av dem.\r\nDet är en princip som jag är beredd att kämpa för,\r\noch det gläder mig om Herr Nilson är på väg att\r\nanammma den principen, även om det sker från\r\nmer principlösa utgångspunkter.</pre><pre>Slutligen vill jag än en gång återkomma till\r\nbilprovningen och hundskolan. Så länge staten äger\r\nbilprovningen och hundskolan finns det mycket få\r\nförutsättningar för konkurrens. Men om staten\r\nsäljer dessa delar och sedan övervakar att man utför\r\nde tester som krävs för att bilen skall få köras på\r\nsvenska vägar, eller om staten kanske genom sin\r\nefterfrågan ser till att det föds fram och uppfostras\r\nhundar som kan vara till nytta på de områden där\r\nsådana behövs, är jag övertygad om att detta\r\nkommer att fungera i en marknadsekonomi på ett\r\nriktigt, ekonomiskt och klokt sätt. Det är min\r\nutgångspunkt. När det gäller hundarna kan vi\r\nkanske skälla vidare.</pre><pre>Anf. 45  KARIN STARRIN (c):</pre><pre>Herr talman! Det här är en mycket viktig dag. Det\r\när en mycket viktig markering som görs den här\r\nonsdagen den 18 december för att visa att den nu\r\nsittande regeringen och majoriteten i denna\r\nkammare tror på näringslivet och på att den tillväxt\r\nsom vi nu så väl behöver kan tillskapas i\r\nnäringslivet.</pre><pre>Det är nu dags att renodla rollerna. Varför skall\r\nstaten äga företag som i stor utsträckning agerar på\r\nden fria marknaden? Äger man för ägandets skull,\r\neller är det för att man anser att det är viktigt att ha\r\nen stor tillgång i balansräkningen? De statliga\r\nföretagens brokiga sammansättning visar ju att de\r\nolika förvärven och ägandet inte heller har skett\r\nutifrån några vägledande principer. I motsats till\r\nRolf L Nilson vill jag betona att det måste finnas en\r\nrättvis konkurrens för att vi skall få en fungerande\r\nmarknadsekonomi. Jag kan inte påstå att\r\nkonkurrensen i dag är rättvis, eftersom staten har\r\ntvå roller, vilka nu måste renodlas. Staten skall\r\nnaturligtvis dra upp riktlinjerna och stifta lagar med\r\nolika inriktningar, t.ex. från skattesynpunkt och\r\nmiljösynpunkt. Det är viktigt att vi vet att\r\nföretagandet sker i enlighet med lagstiftningen i\r\nmiljöhänseende.</pre><pre>Staten behöver emellertid inte bedriva verksamhet\r\ni näringslivet, för det gör näringen själv bäst på det\r\nabsolut mest effektiva sättet. Det behövs alltså en\r\nrättvis konkurrens och även ett ökat engagemang.\r\nI höstens allmänpolitiska debatt sade jag också att\r\njag tror att lösningen för dagens svenska ekonomi\r\nligger i ett ökat engagemang. Det är klart att detta\r\när mycket förenklat uttryckt, men vi behöver öka\r\nengagemanget, vilket vi gör om ägandet sprids, om\r\nallmänheten och om t.ex. de anställda får bli\r\ndelägare i det företag som man arbetar i.</pre><pre>Det beskrivs noggrant i betänkandet och i den\r\nproposition som regeringen har avgett, att\r\nutförsäljningen i första hand skall ske till de\r\nanställda, så brett som det är möjligt. Jag vill påstå\r\natt ett fritt ägande skapar tillväxt -- precis tvärtemot\r\nvad som står att läsa i den socialdemokratiska\r\nmotionen. Jag vill fråga Bo Finnkvist: Står Bo\r\nFinnkvist verkligen bakom påståendet i den\r\nsocialdemokratiska motionen om att ''för att\r\ntillväxten i svensk industri skall stimuleras under\r\n1990-talet är det angeläget att de statliga företagen\r\ni huvudsak bibehålls''? Jag tror inte på att vi skapar\r\ntillväxt på det sättet.</pre><pre>Vi säger också i betänkandet och i propositionen att\r\nmark och skog skall säljas till i huvudsak dem som\r\nligger närmast brukandet, t.ex. arrendatorer eller\r\nföretag i branschen som finns i närheten.\r\nFörsäljningen skall utsträckas under en lång tid.\r\nStaten skall alltså inte sälja för säljandets skull.\r\nStaten skall sälja för att åstadkomma en större\r\ntillväxt i de olika företagen. Det behövs en hel del\r\nomstruktureringar i de olika företagen innan det är\r\ndags för försäljning.</pre><pre>Ett annat viktigt syfte med propositionen och\r\nbetänkandet är att vi frigör kapital. Det är viktigt.\r\nI stället för att binda kapital i passivt ägande skall vi\r\nskapa kapital och möjliggöra ytterligare satsningar i\r\nviktiga infrastrukturella investeringar.</pre><pre>Från centerns sida sade vi i valrörelsen att det är\r\ndags att modernisera Sverige. Jag håller med Per-\r\nRichard Molén och Hadar Cars när de talar just om\r\nvikten av att höja nivån på\r\ninfrastrukturinvesteringarna. Det behövs också för\r\natt företagen skall få en ökad tilltro till svensk\r\nekonomi och till svenskt samhälle. Samhällets\r\nuppgift är att skapa förutsättningar för näringslivet\r\natt verka. Man måste ha vägar, järnvägar,\r\nhögskolor och andra möjligheter till utbildning för\r\natt kunna få en effektivitet i näringslivet.</pre><pre>Herr talman! Jag vill sammanfatta med att säga att\r\nstaten inte skall äga för ägandets skull. Staten skall\r\nnaturligtvis inte heller sälja för säljandets skull.\r\nStaten skall sälja för att skapa rättvis konkurrens,\r\nöka engagemanget och frigöra kapital. Detta är ett\r\nviktigt beslut, som visar att nu sittande regering\r\nvågar stå fast vid de besked som vi gick ut med i\r\nvalrörelsen. Därför yrkar jag bifall till utskottets\r\nhemställan.</pre><pre></pre><pre>Anf. 46 ROLF L NILSON (v) replik:</pre><pre>Herr talman! Jag undrar om inte Karin Starrin har\r\nmissuppfattat avsikten med propositionen eller\r\nockså har industriministern inte informerat henne\r\nom avsikten. Det uppenbara syftet är väl att sälja\r\nför säljandets skull. Huvudsyftet är att bli av med\r\ndet statliga ägandet för att det är dåligt i sig. Så har\r\njag uppfattat det. Jag har fått den uppfattningen\r\nstärkt av det som har sagts av Per-Richard Molén\r\noch i viss mån av Hadar Cars.</pre><pre>Karin Starrin sade att det inte finns några skäl till\r\natt staten äger företag i en marknadsekonomi eller\r\ni konkurrensutsatta sektorer. Jag kan räkna upp ett\r\nstort antal sådana skäl.</pre><pre>Staten kan äga för att man skall upprätthålla\r\nproduktionssystem som är hotade, t.ex. den teknik\r\nsom finns inom den svenska gruvnäringen.</pre><pre>Staten kan äga av demokratiska skäl, nämligen för\r\natt man på så sätt skall kunna påverka ekonomin\r\nvid allmänna val.</pre><pre>Staten kan äga därför att det är ett sätt att stärka de\r\nanställdas inflytande.</pre><pre>Staten kan äga för att det rör sig om satsningar som\r\nkräver mycket stora kapitalinsatser eller dyra\r\nutvecklingskostnader.</pre><pre>Det kan vara motiverat att staten äger därför att det\r\när ett nationellt intresse att ha kontroll över viss\r\nproduktion.</pre><pre>Staten kan äga av regionalpolitiska skäl. Det borde\r\ninte vara Karin Starrin främmande.</pre><pre>Staten kan äga för att rädda sysselsättningen, såsom\r\nNils G Åsling gjorde när han var industriminister.</pre><pre>Staten kan äga för att motverka privat\r\nmaktkoncentration.</pre><pre>Staten kan också äga för att skapa ny och uthållig\r\nproduktion med högt teknikinnehåll.</pre><pre>Detta är nio argument för att staten mycket väl kan\r\näga företag även inom konkurrensutsatta sektorer.</pre><pre>Anf. 47 KARIN STARRIN (c) replik:</pre><pre>Herr talman! Jag kan hålla med Rolf L Nilson om\r\natt staten kan äga. Vi har under hela den senare\r\ndelen av 1900-talet sett staten successivt gå in som\r\ndelägare när det så behövs. Men det är viktigt att\r\nförstå i nuläget att vi inte vill ha den uppbyggnaden\r\nav svenskt näringsliv. Vi kan inte tycka att det är\r\nförenligt med en rättvis konkurrens. Det är precis\r\ndet vi vill skapa ute i näringslivet: en rättvis\r\nkonkurrens. Rolf L Nilson kan inte påstå att det blir\r\nrättvis konkurrens i dag när staten spelar flera olika\r\nroller. Staten skapar lagar och inriktar\r\nbestämmelser på olika nivåer och verkar samtidigt\r\nsom aktör. De två rollerna går inte att förena rent\r\nprincipiellt. Därför skall vi så långt det är möjligt\r\nrenodla statens roll.</pre><pre>Anledningen till att jag säger att vi inte skall sälja\r\nför säljandets skull är också att vi skall sälja vid rätt\r\ntillfälle och till rätt pris. Vi skall på ett effektivt och\r\nbra sätt realisera den förmögenhet som man har\r\nbyggt upp. De anställda och de mer intresserade får\r\nstörre möjligheter att påverka, att engagera sig, när\r\nde får chans att bli delägare. Här är det verkligen\r\nfritt fram för att skapa ytterligare engagemang. Det\r\när också en punkt i detta betänkande som är mycket\r\nviktig, ökat engagemang.</pre><pre>Jag har inte missförstått propositionen och\r\nbetänkandet. Jag tycker att det är statens ansvar att\r\nse till att samhället får möjligheter att fungera, och\r\npå detta sätt använder vi tillgångar mer direkt. Vi\r\nökar investeringarna i infrastrukturen, skapar\r\nbättre vägar och kommunikationer, satsar på\r\nhögskolorna etc. Jag tycker att jag nu ser den\r\nlösning som innebär att staten sköter sin roll och\r\nnäringslivet sköter sin. Då skapar vi den tillväxt\r\nsom vi så väl behöver.</pre><pre>Anf. 48 ROLF L NILSON (v) replik:</pre><pre>Herr talman! Karin Starrin, huvudskälet till denna\r\nproposition är att nyliberalerna i moderata\r\nsamlingspartiet och i viss mån i folkpartiet avskyr\r\nstatligt ägande som sådant och av programmatiska\r\nskäl vill avskaffa det. Detta är huvudskälet. Det\r\nråder inget tvivel om det.</pre><pre>När det gäller konkurrensen tror jag att det är ett\r\nfalskt argument och en falsk motsättning när man\r\nhävdar att staten, som är lagstiftare genom\r\nriksdagen, inte samtidigt kan vara ägare. De\r\nområden där det är verkliga problem med\r\nkonkurrens inom industrin och näringslivet i övrigt\r\när där det finns stora privata eller kooperativa\r\nföretag. Vi kan som ett aktuellt exempel ta\r\noljebranschen, som diskuterades här i kammaren\r\nför några veckor sedan. Där finns\r\növerenskommelser om priser, där finns motvilja\r\nmot att sänka bensinpriserna trots påtagliga\r\nsänkningar av världsmarknadspriserna.</pre><pre>Vi har i näringsutskottet många gånger haft\r\ndiskussioner om konkurrensen inom\r\nlivsmedelssektorn. Företrädare för Karin Starrins\r\nparti har då med emfas hävdat att man måste se till\r\nlantbrukskooperationens alldeles speciella\r\narbetsförhållanden, som ''motiverar'' minskad\r\nkonkurrens.</pre><pre>Byggsektorn, privat dominerad, är en annan sektor\r\ndär anbudskarteller och andra former av bristfälligt\r\nfungerande konkurrens pressar upp priserna och\r\ndärmed boendekostnaderna för vanligt folk.</pre><pre>Vi har exempel från EG-marknaderna. Där har\r\nstora svenska privata företag varit engagerade i\r\nprisöverenskommeler -- konkurrenshämmade\r\nåtgärder -- och blivit ålagda att böta för detta och\r\nupplösa sådana överenskommelser.</pre><pre>Inte är det framför allt staten som har verkat\r\nkonkurrenshämmade. Slutsatsen av det jag har sagt\r\nskulle snarast vara att privat ägande är svårförenligt\r\nmed fungerande konkurrens.</pre><pre>Anf. 49 KARIN STARRIN (c) replik:</pre><pre>Herr talman! Jag vill noga betona att centerpartiet\r\ndeltar i regeringen, och regeringen i sin helhet står\r\nbakom den här propositionen, vilken nu resulterat\r\ni ett bra betänkande, som riksdagen står inför att\r\nfatta beslut om. Jag behöver inte i det här läget\r\nförsvara vare sig moderaterna eller folkpartiet,\r\nmen jag vill betona att centern är för att vi nu skall\r\nutförsälja statliga företag.</pre><pre>Vi har åkt runt i hela Sverige under valrörelsen och\r\nframhållit att Sverige behöver moderniseras, att\r\nSverige behöver repareras. Och för att vi skall\r\nkunna få fram kapital till de viktiga\r\ninfrastrukturella investeringarna behövs en\r\nförsäljning av statliga företag.</pre><pre>Det är alltså fråga om en prioritering -- var vi lägger\r\nden samlade förmögenhet som skattebetalarna nu\r\nhar bidragit med. I vårt parti är vi helt övertygade\r\nom att skattebetalarna får den största valutan av\r\nsina inbetalade skatter genom att få åka på bra\r\nvägar och med fungerande järnvägsförbindelser,\r\noch att vi på så sätt tillsammans kan bygga upp\r\nSverige. Det är ett av skälen till att vi tycker att det\r\nnu är viktigt att vi säljer ut statliga företag.</pre><pre>Så återigen till konkurrensen. Det är klart att det\r\nfinns olika lägen när detta måste diskuteras. Det är\r\ndärför jag säger att vi noga skall avväga när\r\nsäljandet skall verkställas. Vissa företag behöver\r\nomstruktureras för att vi skall veta att det går till\r\nenligt de regler som vi så klart har fastställt. Jag\r\ntycker att Rolf L Nilson måste kunna hålla med om\r\natt det nu är dags att renodla rollerna på\r\nmarknaden, så att vi inte får den hopblandning som\r\nvi har i dag, att staten spelar båda rollerna -- att dels\r\nbestämma riktlinjerna, dels också utöva\r\nverksamheter.</pre><pre>Anf. 50 BO FINNKVIST (s) replik:</pre><pre>Herr talman! Karin Starrin frågade mig om jag står\r\nbakom skrivningen i vår motion, vilket jag givetvis\r\ngör. Bakom den skrivningen ligger att vi befarar att\r\nutförsäljningen av statliga företag i så stor skala\r\nsom det här handlar om kommer att innebära en\r\nalltför stor belastning på riskkapitalmarknaden i\r\nlandet. Det kan menligt påverka annan\r\nverksamhet. Samtidigt tar man ju också bort\r\nlöntagarfondskapitalet, som också är ett\r\nriskkapital. Den här åsikten har vi inom det\r\nsocialdemokratiska partiet.</pre><pre>Karin Starrin talar mycket bra, tycker jag, om hur\r\ndet fungerar. Men då hon säger att staten får två\r\nroller när man äger företag, vill jag framhålla att vi\r\nhar försökt komma bort från detta genom att vi har\r\nbildat exempelvis förvaltningsbolaget Fortia. Det\r\ninnebär ju att man fjärmar företagen från\r\nregeringen. Men nu tar man dem tillbaka -- det\r\nligger ju i det här beslutet. Man återinför den gamla\r\nordningen. Då går det inte bara att resonera så, att\r\nnu fattar vi beslut om att sälja det statliga\r\nföretagandet i dag -- det är väl troligt att det blir\r\nmajoritetens beslut. Det kommer ju att ta tiotals år,\r\nsom jag har sagt. Företagen måste skötas under den\r\nperioden, och såvitt jag kan förstå kommer de att\r\nskötas från departementen. Den borgerliga\r\nregeringens förslag om den här förändringen\r\ninnebär egentligen att man återgår till en ordning\r\nsom Karin Starrin inte tycker om.</pre><pre>Anf. 51 KARIN STARRIN (c) replik:</pre><pre>Herr talman! Jag kan hålla med Bo Finnkvist om\r\natt det är svårt att tala med varandra med ryggen\r\nmot varandra. Jag känner också att man vill ha litet\r\nögonkontakt, när vi nu försöker förklara hur vi\r\ntolkar det här betänkandet.</pre><pre>Jag har definitivt inte samma uppfattning som\r\nsocialdemokraterna nu har och som man ger\r\nuttryck för i sin motion. Att vi för att skapa tillväxt\r\ni vårt land behöver ha statligt ägda företag -- det är\r\nabsolut inte den matematiska ekvation som jag får\r\natt gå ihop. Det är i stället oerhört viktigt att ge\r\nnäringslivet de signaler som näringslivet behöver i\r\nnuläget -- att vi tror på svenskt näringsliv och\r\nsvenskt företagande, och att vi naturligtvis ser att\r\nverksamhet kan bedrivas i olika företagsformer.\r\nDetta har vi också varit inne på i de här olika\r\ndiskussionerna. Men det är i företaget som\r\ntillväxten sker. När man sitter med dubbla roller, är\r\ndet inte riktigt sjyst, inte riktigt rätt gentemot den\r\növriga företagarvärlden, att man på så sätt\r\neventuellt kan påverka olika kommande beslut,\r\nolika kommande lagstiftningar. Det kan\r\nuppfattas -- och det uppfattas -- som en orättvis\r\nkonkurrens. Ett av huvudsyftena, när vi nu kan\r\ngenomföra de krav som inte minst vi i centern har\r\nhaft sedan länge, är att sälja ut statliga företag för\r\natt på så sätt få loss ökat kapital för att göra de\r\nbehövliga investeringarna.</pre><pre>Anf. 52 BO FINNKVIST (s) replik:</pre><pre>Herr talman! Jag tror inte att Karin Starrin och jag\r\nblir överens i den här frågan. Men jag hävdar\r\nfortfarande att regeringens förslag innebär att man\r\negentligen får en förstärkning av de dubbla\r\nrollerna, att man för tillbaka företagen till\r\ndepartementen i framtiden.</pre><pre>I sitt förra anförande talade Karin Starrin om\r\nengagemang. Jag kan dock konstatera att i varje fall\r\nvi två och övriga ledamöter i riksdagen inte kan\r\nengagera oss i dessa frågor längre om vi bifaller\r\nförslaget från regeringen. Då lägger vi hela\r\nbestämmanderätten hos regeringen.</pre><pre>Anf. 53 KARIN STARRIN (c) replik:</pre><pre>Herr talman! Jag vill inte riktigt tro det Bo\r\nFinnkvist säger i det här läget, nämligen att ni\r\nskulle tappa det politiska engagemanget för de\r\nolika frågorna i fortsättningen om betänkandet får\r\ngehör i riksdagen. Jag hoppas att jag missförstod\r\nBo Finnkvist. Han formulerade sig så att jag förstod\r\ndet på detta sätt.</pre><pre>Det jag eftersträvar är ett ökat engagemang i\r\nföretagandet. Vi lyssande till LKABs\r\nrepresentanter under en föredragning i\r\nnäringsutskottet. De betonade på fråga efter fråga,\r\natt vad de gärna ser är engagerade ägare. Det är\r\nden kontakten och kommunikationen man\r\nefterlyser och bedömer att man får när man finner\r\nandra ägare än just staten.</pre><pre>När det gäller frågan om de dubbla rollerna måste\r\njag be Bo Finnkvist att läsa betänkandet en gång\r\ntill. Det står klart och tydligt hur vi vill använda de\r\nmedel som vi får loss genom att sälja företag. De\r\nskall dels användas för investeringar i\r\ninfrastrukturen, dels för investeringar i andra\r\nverksamheter och dels för amortering av\r\nstatsskulden. Det står klart och tydligt att\r\ninvesteringarna, precis som vi hört i andra\r\nreplikomgångar i dag, skall underställas riksdagen\r\nför godkännande. Men när detta är gjort är\r\nnaturligtvis statens engagemang avslutat. Jag kan\r\ninte tolka det som att man då fortfarande spelar\r\ndubbla roller. Nej, nu är det dags att renodla\r\nrollerna.</pre><pre>Anf. 54 Näringsminister PER WESTERBERG\r\n(m):</pre><pre>Herr talman! Det är nu 15 år sedan jag skrev den\r\nförsta rapporten om privatiseringar av statliga\r\nföretag till moderata ungdomsförbundets stämma\r\npå hösten 1976. Det var en av vår egen partiledning\r\nvid den tidpunkten inte alldeles uppskattad\r\nrapport, men den har blivit det under senare tid.\r\nJag har ända sedan början av 1980-talet fått ett\r\nmassivt stöd inom mitt eget parti men även från de\r\növriga borgerliga partierna för att genomföra en\r\nprivatisering av statliga företag.</pre><pre>Det är naturligt att detta att vi vill sälja statliga\r\nföretag är en ideologisk fråga. Det är en ideologisk\r\nfråga för hela den fria världen, som tror på en fri\r\noch konkurrenskraftig marknadsekonomi. Det är\r\ndärför som vi ser i näst intill vartenda land i den fria\r\nvärlden hur man nu genomför olika typer av\r\nprivatiseringsprogram.</pre><pre>Det är samma ideologi som nu får fransmännen och\r\nfranska socialister att gå fram med omfattande\r\nprivatiseringar i franskt näringsliv liksom spanska\r\nsocialister, engelska konservativa och politiker av\r\nmånga olika politiska riktningar över hela den fria\r\nvärlden.</pre><pre>Skälen härtill är kanske inte så konstiga. Har man\r\nväl sagt att statliga företag skall skötas på exakt\r\nsamma villkor som motsvarande privata företag,\r\nfinns heller inget skäl till att företagen i sig längre\r\nskall vara statliga. Då finns det alla skäl att använda\r\nskattebetalarnas medel på saker som\r\nskattebetalarna bättre behöver.</pre><pre>Skälen till privatisering har tidigare redogjorts för\r\nhär i kammaren ett antal gånger, men de förtjänar\r\natt kort upprepas. Vi har som motiv och vilja för\r\ndet första att få en bred ägarspridning av de statliga\r\nföretagen till anställda och hela svenska folket.\r\nMan får fatta beslut i varje enskilt fall så att man får\r\nden bästa ägarstrukturen som ger förutsättningar\r\natt utveckla företaget och göra det så\r\nkonkurrenskraftigt och framgångsrikt som möjligt.</pre><pre>Vi vill för det andra ha en mycket klar fördelning av\r\nrollerna. Vi har närmast sett skräckexempel i detta\r\navseende i hanteringen av Nordbanken under\r\nvalrörelsen. Den som bestämmer reglerna skall\r\nvara separerad från den som skall leva under\r\nreglerna, annars får man den förvirring som vi har\r\nsett exempel på.</pre><pre>För det tredje har vi från hela den västliga världen\r\nerfarenheter av hur privatiserade f.d. statliga\r\nföretag har blivit avsevärt effektivare efter det att\r\nde har kommit ut på den privata marknaden. Det\r\nser vi inte minst i Storbritannien där man gjorde\r\nmycket stora årliga statliga tillskott till de gamla\r\nstatsföretagen. Nu har man inte bara fått\r\nköpeskillingar för dessa företag, utan har\r\nutomordentligt stora skatteintäkter när man kan\r\nbeskatta de betydande vinster som dessa företag\r\nnumera genererar.</pre><pre>För det fjärde, som jag tidigare sade: Varför skall\r\nföretagen vara statliga när de lika väl kan vara\r\nprivata och arbeta på samma villkor? Det finns\r\nandra saker som svenska staten och svenska folket\r\nbehöver bättre för att kunna återskapa den\r\nekonomiska tillväxten i Sverige, som minskar och\r\nhar minskat de senaste åren, och även kunna öka\r\nproduktiviteten. Vi är då tillbaka vid den\r\nutomordentligt dåliga utveckling som normala\r\nsvenska löntagare har haft under den senaste 20-\r\nårsperioden. Nettoökningen av lönen efter skatt\r\noch inflation har under de senaste 20 åren varit näst\r\nintill försumbar. Det har rört sig om någon tiondels\r\nprocent per år.</pre><pre>Vi behöver återskapa tillväxten och\r\nproduktiviteten. Det är därför som vi genomför\r\nprivatiseringarna. Då behöver vi inget statligt\r\nholdingbolag av Fortias modell som skall styra det\r\nstatliga företagandet och öka statligt\r\nägarengagemang.</pre><pre>Vi tror heller inte att kompetensen hos en f.d.\r\nstatssekreterare och ett departementsråd från\r\nindustridepartementet tillför någon nämnvärd ny\r\nkraft, utan det är snarast fråga om ett socialistiskt\r\nmaktinstrument.</pre><pre>Vi har sagt oss att vi skall genomföra\r\nprivatiseringarna så professionellt vi kan med\r\nhänsyn tagen till de erfarenheter man har vunnit i\r\nen lång rad länder. Vi skall se till att styrelserna i\r\ndessa bolag blir professionella och att det inte sitter\r\nmängder av allmänrepresentanter i styrelserna.</pre><pre>Ägarrepresentanterna i bolagsstyrelserna skall\r\narbeta för att företagen skall bli så\r\nkonkurrenskraftiga och privatiseringsdugliga som\r\nmöjligt. Regeringen har därför till kommande\r\ntorsdag och fredag inkallat ett antal extra\r\nbolagsstämmor i ett antal av de helägda statliga\r\nbolagen för att förändra styrelserna i denna\r\nriktning, minska det politiska inflytandet, öka\r\nprofessionalismen och se till att statens\r\nägarrepresentanter ser till vad staten och ägaren vill\r\nåstadkomma.</pre><pre>Regeringen kommer även att tillsätta en\r\nprivatiseringskommission efter fransk modell,\r\nnågot som även de franska socialisterna använder\r\nsig av, med oberoende personer med mycket stor\r\nkompetens som kan avgöra om det är rätt köpare\r\noch rätt prissättning som föreslås. Det är ett sätt att\r\nförsöka få riktiga industriella lösningar vilka ökar\r\nutvecklingskraften och konkurrenskraften för de\r\nföretag som skall privatiseras. Vi vill samtidigt ta till\r\nvara statens förmögenhetsmassa så att vi får ett\r\nökat kapital att använda till andra angelägna\r\nuppgifter av typen strukturinvesteringar i\r\njärnvägar, vägar, telekommunikationer och\r\nflygplatser.</pre><pre>Vi kommer att använda oss av rådgivare och all den\r\nsakkunskap som kan finnas för att detta skall ske på\r\nett så riktigt och bra sätt som möjligt ur såväl\r\nföretagens som de anställdas synvinkel och med\r\nhänsyn till statens förmögenhetsmassa. Regeringen\r\nhar inte för avsikt, som framgår av propositionen,\r\natt privatisera några monopol, utan det är fråga om\r\nverksamhet som i dag är utsatt för konkurrens eller\r\nkommer att bli det inom en snar framtid.\r\nRegeringen har för avsikt att starta med detta\r\nprogram redan under våren för att utnyttja tiden så\r\nbra som möjligt. Jag tycker därför att det vore\r\npositivt om oppositionen och Bo Finnkvist kunde\r\nbestämma sig för hur det står till med de statliga\r\nföretagen. Nu senast under hans huvudanförande\r\nvar de i så gott skick och så välskötta att de var hur\r\nbra som helst och kunde säljas för goda värden.\r\nPartikolleger till Bo Finnkvist säger att de är i så\r\ndåligt skick att det i princip inte går att sälja ett\r\nenda. Det skulle underlätta för debatten om man\r\nbestämde sig för i vilket skick de statliga företagen\r\när.</pre><pre>Sedan vore det också riktigt att vi talade om rätta\r\nvärden på avkastningen från de här bolagen. Det\r\nblir något patetiskt när man i avkastningen på dessa\r\n20 miljarder plockar med sådana kassapjäser som\r\nPenninglotteriet, telemonopolet, Vin-  &amp; \r\nSpritcentralen och Systembolaget. De står för\r\nlejonparten av de här pengarna. Det sjunker ihop\r\ntill en bråkdel av den summa som har nämnts när\r\ndet gäller avkastningen på de statliga företagen. Jag\r\ntror inte heller att vi försämrar värdet på de statliga\r\nföretagen när vi ibland har kritiska synpunkter på\r\nhur de har skötts. Vi sätter i stället i gång\r\nomvandlingskraften och förmågan att få dem bättre\r\nkonkurrensutsatta och därmed i bättre skick steg\r\nför steg. Det man gör genom att framföra kritik och\r\nsynpunkter är möjligen att man försämrar värdet på\r\nde socialdemokratiska aktierna inför kommande\r\nval. Jag tror att det egentligen är där skon klämmer.</pre><pre>Vi kommer inte, som har påståtts, att sälja ut de här\r\nföretagen till några lågpriser. Vi kommer att ta ut\r\nmarknadsvärdet. Men precis som den förre\r\nsocialdemokratiske industriministern Thage G\r\nPeterson fick göra, får man lämna obligatoriska\r\nrabatter i samband med introduktioner när man\r\nskall gå ut på marknaden som vilket annat företag\r\nsom helst. Dessa rabatter är inte särskilt stora, men\r\nde är nödvändiga för att man skall kunna få fram\r\nköpare och breda ägandespridningar som kan nå så\r\nmånga människor som möjligt.</pre><pre>Vi har valt en metod att gå till riksdagen och begära\r\nen generell fullmakt. Vi vill ha ett godkännande\r\nfrån riksdagen för detta. Man har inte, som det var\r\ndiskussion om i näringsutskottet tidigare, motsatt\r\nsig de regler som gällt i konstitutionsutskottet att\r\nnär riksdagen en gång har bestämt sig för att köpa\r\nskall riksdagen också vara med om att sälja. Vi har\r\ntidigare kritiserat detta när den tidigare\r\nsocialdemokratiska regeringen har åsidosatt den\r\nprincipen. Även den tidigare regeringen kom ju så\r\nsent som i våras och begärde ganska generella\r\nfullmakter för att man skulle få stuva om i den\r\nstatliga företagsgruppen.</pre><pre>Herr talman! Nu genomför vi privatiseringar som\r\nskall stärka utvecklingskraften och som skall stärka\r\nföretagen och deras anställdas förmåga att\r\nutvecklas väl och bli starka och konkurrenskraftiga.\r\nDet skall ge landet tillväxt och ökad produktivitet,\r\nnågot som vi ser som absolut nödvändigt för att vi\r\nskall kunna ta oss ur nuvarande ekonomiska\r\nproblem. Några andra baktankar finns inte.</pre><pre>Anf. 55 BO FINNKVIST (s) replik:</pre><pre>Herr talman! Näringsministern sade att vi måste\r\nbestämma oss för hur de här företagen mår. Jag har\r\nnog, i mitt anförande eller i en replik kanske, sagt\r\natt risken är stor för att man säljer det som går bra\r\ni en sådan situation, eftersom det är detta som är\r\nsäljbart. Därmed har jag också sagt att en del av de\r\nstatliga företagen går bra och går an att sälja. Jag\r\nhar alltså redan gett ett svar på det här.</pre><pre>När det sedan gäller detta med avkastningen\r\npåminner jag mig att jag såg en rubrik i en stor\r\ndagstidning för någon vecka sedan där det stod att\r\nProcordias vinst räddar Volvo. Det var alltså en\r\nrubrik. Så kan statliga företag i en del fall beskrivas\r\ni dag. Det är bra och då skall vi säga det. Jag har\r\nförsökt att uppmana andra borgare till detta att vi\r\nskall säga att de statliga företagen är bra, eftersom\r\nde då också är mer värda. Det är vi alla betjänta av.</pre><pre>Fortia har ju också en styrelse och där sitter en del\r\nmänniskor. De kan nog inte beskrivas som f.d.\r\nstatssekreterare och liknande. En del kommer\r\nfaktiskt ifrån näringslivet.</pre><pre>Sedan nämnde också Per Westerberg Nordbanken.\r\nJag vet att det finns privatbanker som tyvärr kanske\r\nhar ännu större problem.</pre><pre>Jag kan inte förstå vad det är för mening med att\r\nsälja ut domänverkets stora markinnehav. Jag\r\nförstår mig inte på det. Hur mycket är det värt? Vad\r\nkan staten tjäna på detta? Vad innebär det för\r\nnackdelar för de människor som bor inom dessa\r\nområden? Vad kan den här marken användas till?</pre><pre>Anf. 56 Näringsminister PER WESTERBERG\r\n(m) replik:</pre><pre>Fru talman! Vi fick ett klarläggande från Bo\r\nFinnkvist om att det finns både bra och dåliga\r\nstatliga företag. Då är åtminstone den punkten\r\nutredd. Det kan vara positivt för debatten.</pre><pre>Jag har också noterat att Procordia går bra och att\r\nman för närvarande har goda vinstutvecklingar.\r\nDärför är det en lämplig privatiseringskandidat.\r\nStaten är ju också minoritetsägare i Procordia. Det\r\nsköts huvudsakligen via andra\r\nstyrelserepresentanter i bolaget.</pre><pre>När det gäller Fortia är det ju faktiskt så att den\r\nverkställande ledningen, verkställande direktör\r\noch vice verkställande direktör, är en gammal\r\nstatssekreterare för statliga företag och ett\r\ndepartementsråd. Det är säkert inget fel på dem\r\nsom personer, men jag tror inte att man skapar\r\nnågra stora omvandlingskrafter där. Vi vill ha\r\nprofessionella styrelser i varje enskilt företag som\r\nkan driva dem mot privatisering med mycket\r\nentydiga mål och där man icke har något annat än\r\nstrikt kommersiell verksamhet för ögonen när man\r\nbedriver verksamheten.</pre><pre>Nordbanken var dessutom ett utomordentligt gott\r\nexempel på hur svenska staten blandade ihop sina\r\ntre roller att vara inspektör över de finansiella\r\nmarknaderna, att uppsätta reglerna hur man skulle\r\nbete sig på de här marknaderna och samtidigt vara\r\nägare till den krisdrabbade banken. Det rörde man\r\nihop på ett sätt som var mycket besvärande för alla\r\ninblandade. Det visar att man inte bör sitta på\r\nmånga stolar om man skall kunna uppträda med\r\nnågon auktoritet på de här marknaderna. Det råder\r\nnog inget tvivel om att det inte är någon tillfällighet\r\natt vi driver privatiseringsfrågan i Sverige när man\r\ngör det i vart enda land i hela den fria världen i dag.\r\nDet finns snart inte ett land som inte gör det i den\r\nena eller den andra formen.</pre><pre>När det gäller domänverket och vad man skall göra\r\nmed markinnehavet skall vi naturligtvis utnyttja det\r\npå bästa sätt för att kunna tillvarata tillväxten och\r\nutvecklingspotentialen. Redan nu under\r\ninnevarande år driver man ju försäljningar av delar\r\nav domänverkets mark. Man skall förstärka genom\r\natt göra kompletteringsförsäljningar av både\r\nskogsbruk och jordbruk ute i glesbygden för att\r\nstärka sysselsättningen och utvecklingskraften. Jag\r\ntror att det är någonting positivt. I ett senare skede\r\när vi självfallet beredda när det gäller sådan mark\r\nsom inte berörs av detta och som inte kan hjälpa\r\nenskilda, att försöka skapa andra ägare som i bästa\r\nmöjliga mån kan ta till vara den potential som finns\r\ni domänverket.</pre><pre>Anf. 57 BO FINNKVIST (s) replik:</pre><pre>Herr talman! Jag har förut sagt att jag är lika\r\nbedrövad som säkert Per Westerberg och övriga\r\nledamöter här i kammaren är över det som har hänt\r\ninom svenskt kreditväsende. Till grund för det\r\nligger ju många år av en icke lämplig spekulation\r\nav dem som har mycket pengar att spekulera med.\r\nDetta uppträder också i privata banker. Sen vill jag\r\ninte säga något mer om detta.</pre><pre>Den ordning som nu återinförs när det gäller de\r\nstatliga företagen innebär väl egentligen att det blir\r\nlitet svårt att få till de här professionella styrelserna.\r\nDet kan ju inte vara så lätt att gå ut och fråga: Vill\r\ndu sätta dig i styrelsen för det här företaget? Det\r\nskall säljas nästa halvår.</pre><pre>Jag tror att det blir svårt att få tag på bra folk även\r\ni ledningen i och med att man har lagt upp arbetet\r\npå det här viset.</pre><pre>Vi står här och talar som om de statliga företagen\r\nskall säljas ut inom en snar framtid. Det kommer\r\nju att ta tiotals år. Det är minst lika intressant att\r\ndiskutera hur dessa företag skall skötas under\r\nnästkommande tioårsperiod. Det handlar säkert\r\nom den tidsperioden. Men vi talar enbart om\r\nförsäljningen.</pre><pre></pre><pre>Anf. 58 Näringsminister PER WESTERBERG\r\n(m):</pre><pre>Herr talman! Denna proposition handlar i väldigt\r\nstor utsträckning om försäljningen. Jag kan förstå\r\natt det under en socialistisk regim kan vara vissa\r\nproblem om man, som vissa av Bo Finnkvists\r\nkolleger, vill fatta beslut i bolagsstyrelserna som\r\ninnebär att departementet eller riksdagen skall\r\ndirigera investeringar i den ena eller andra\r\nriktningen. Jag kan försäkra att man då skapar\r\nproblem. Det är så vi absolut inte vill sköta detta.\r\nFöretagen skall skötas på strikt kommersiella\r\nvillkor, som vilka andra bolag som helst på\r\nmarknaden. Vi skall också se till att de stora bolag\r\nsom är lämpade för att komma ut på marknaden\r\ngör det så snart som möjligt.</pre><pre>Jag kan vidare försäkra Bo Finnkvist om att det är\r\nutomordentligt mycket lättare att hitta\r\nkvalificerade ledamöter som får agera på strikt\r\nkommersiella villkor och på ett normalt sätt enligt\r\naktiebolagslagen i stället för att ta order från\r\ndepartement eller riksdag om de beslut som skall\r\nfattas.</pre><pre>Jag tycker även att det finns anledning att notera en\r\nav de debatter som vi kommer att föra senare i dag\r\nnär vi skall göra förändringar i\r\nförvärvslagstiftningen. Hade Bo Finnkvist och hans\r\nkamrater inom socialdemokratin sett till att\r\nupphäva förvärvslagstiftningen på ett tidigare\r\nstadium, hade vi inte i samma utsträckning fått en\r\nspekulationsekonomi, inte minst på\r\nfastighetsmarknaden, utan fått en betydligt lugnare\r\nutveckling mera lik den som man har haft i andra\r\ndelar av Europa.</pre><pre>Till sist, herr talman: När det gäller\r\nriskkapitalförsörjningen är vi helt överens om att\r\ndet vi föreslår är helt genomförbart i Sverige. Vi har\r\nsett hur man har gjort i andra länder och jämfört\r\nmed riskkapitalmarknadens storlek där och den\r\ntotala ekonomin, och vi har justerat in oss med\r\nhänsyn till hur långt vi kan gå i Sverige.</pre><pre>Vi gör också förändringar i förvärvslagstiftningen\r\noch i aktiebolagslagen när det gäller beskattningen,\r\nvilket skapar förbättrade förutsättningar. Vi\r\nstimulerar riskkapitalbildningen genom ett ökat\r\nsparande. Dessutom kommer, som framgår av\r\npropositionen, inte allt att säljas över den ordinarie\r\nmarknaden.</pre><pre>Förste vice talmannen anmälde att Bo Finnkvist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 59 ROLF L NILSON (v):</pre><pre>Herr talman! Först en kommentar som gäller min\r\nreplikväxling med Karin Starrin. Jag tycker att Per\r\nWesterbergs inlägg var en alldeles utmärkt\r\nbekräftelse på att jag hade rätt i det jag sade om vad\r\nsom ligger bakom försäljningspropositionen.\r\nSammanfattningsvis är det en extremistståndpunkt\r\ninom det egna partiet som har flyttats in i centrum\r\noch gjort sig gällande. Jag tror att detta är riktig\r\nnyliberalism.</pre><pre>Per Westerberg har en frasuppsättning som går ut\r\npå att han skall göra det som är bra och undvika det\r\nsom är dåligt. Han skall föra in kompetens i\r\nstyrelser, och han drar sig inte för nedlåtande\r\nomdömen om personer som har varit engagerade i\r\nden statliga verksamheten.</pre><pre>Detta tvingar mig att kommentera hans eget val av\r\nkolleger. Vi i näringsutskottet bjöds i förra veckan\r\npå middag ute på Haga -- tack för maten! -- och\r\npresenterades för ett par av de politiskt\r\nsakkunniga, vars främsta merit, om jag fattade det\r\nhela riktigt, var att det hade tagit lång tid för dem\r\natt bli färdiga med sina studier och att det var ett\r\ntecken på att de hade haft roligt när de studerade.\r\nDet är alltså den typen av kompetens som Per\r\nWesterberg bygger den här\r\nlågprismarknadspolitiken för den statliga\r\nföretagsamheten på.</pre><pre>Jag tror att det finns all anledning att vara orolig när\r\nnu nyliberalerna har tagit makten och vill sälja ut.\r\nJag är orolig för att det blir realisation och för den\r\növerdrivna tilltron till proffsstyrelser av typen\r\nstyrelserna i Nobel, Nyckeln, GOTA BANK och\r\nandra framgångsrika privata företag. Jag hade med\r\nglädje sett en konstruktiv debatt om vad staten bör\r\näga och inte äga, om var investeringar och\r\navvecklingar skall göras och om vilka\r\nframtidsbranscher som man skall satsa på. Jag vet\r\natt Per Westerberg är intresserad av också de\r\nområdena.</pre><pre>Anf. 60 Näringsminister PER WESTERBERG\r\n(m) replik:</pre><pre>Herr talman! Nu är väl egentligen Rolf L Nilson\r\ntillbaka till den gamla planhushållningens\r\ngrundtankegångar, att staten skall planera och ange\r\nbåde vad som är framtidsbranscher och vilka\r\nföretag som skall läggas ned och vilka som skall\r\nstartas. Jag håller med om att det radikalt avviker\r\nfrån det sätt vi vill föra politiken på.</pre><pre>Det är möjligt att Rolf L Nilson kan kalla det som\r\nvi håller på med för extremism, men i så fall är man\r\ni dag i större delen av den fria världen extremister --\r\nman håller ju där överallt på med privatiseringar.\r\nDen som anklagar dessa personer för att vara\r\nextremister kan kanske under sådana förhållanden\r\nsjälv anses vara extremisten i sammanhanget. När i\r\nprincip hela den fria världen, oavsett om det gäller\r\nborgerliga eller socialistiska partier, gör\r\nprivatiseringar för att få loss skattebetalarnas\r\npengar till mera angelägna investeringar, är det inte\r\nfråga om någon extremism, Rolf L Nilson. Det är\r\nfråga om ett klokt tänkande, som syftar till att\r\nutnyttja skattebetalarnas pengar på ett betydligt\r\nbättre sätt än att låsa dem för någon form av politisk\r\ncentralplanering, för att gå in i framtidsbranscher\r\noch annat.</pre><pre>Jag vill även notera att det är mycket svårt att\r\ndefiniera framtidsbranscher. I varenda bransch,\r\noavsett om den är en framtidsbransch eller inte,\r\nfinns det både bra och dåliga företag. De\r\nmisslyckanden som skett, inte minst inom svenskt\r\nstatligt företagande, inträffade just när man hade\r\ntron på att det fanns framtidsbranscher som man\r\nskulle gå in i, medan man snabbt skulle dra sig ur\r\nde andra.</pre><pre>Detta är en centralplanering och planhushållning\r\nsom inte hör hemma här. Den har redan misslyckats\r\ni så många andra länder.</pre><pre>Anf. 61 ROLF L NILSON (v) replik:</pre><pre>Herr talman! Jag trodde att Per Westerberg och jag\r\nvar överens om att en aktiv ägare lämnar\r\nmisslyckade projekt eller projekt som inte har\r\nframtiden för sig. En sådan ägare byter ut styrelser\r\noch skaffar fram kapital för nya investeringar. Här\r\nhar -- det är mycket väl dokumenterat -- det statliga\r\nägandet brustit. Staten har inte varit en aktiv ägare\r\ni denna betydelse, på det sätt som skulle vara\r\nmotiverat.</pre><pre>Jag tror att tillkomsten av Fortia och de\r\nmarkeringar som gjordes i samband med detta har\r\nen god framtidsinriktning och visar att man har tagit\r\nde här problemen på allvar. När det gäller\r\nframtidsbranscher har jag läst pressmeddelanden\r\nfrån Per Westerberg om informationsteknologi --\r\nom s.k. IT-verksamhet och om IT 2000. Det gäller\r\nhär branscher som Per Westerberg anser vara\r\nframtidsbranscher, värda att satsa på. Jag delar den\r\nuppfattningen, och staten har där satsat pengar\r\nmed viss framgång. Liknande satsningar bör göras\r\ninom andra branscher. Det finns t.ex. för litet\r\nsamhälleligt engagemang i bioteknikbranschen.\r\nDet är viktigt att samhälleligt ägande skall ha\r\nsamma rätt att misslyckas som privat ägande har.\r\nDet är alltså inte nödvändigtvis uttryck för\r\nsystemfel när man misslyckas med projekt eller när\r\nman gör satsningar som expertisen trodde på men\r\nsom visar sig vara felaktiga.</pre><pre>Det kan vara fel att ligga kvar för länge, att inte dra\r\nsig ur i tid och gå över till annan verksamhet eller\r\nkorrigera sina strategier. Debatten om samhälleligt\r\nägande och samhälleliga satsningar är en intressant\r\noch spännande politisk debatt, betydligt mera\r\nfruktbar för den svenska ekonomin och den\r\nsvenska produktiviteten än ett programmatiskt\r\nutförsäljande till privata intressenter till\r\nunderpriser som ökar privat maktkoncentration\r\noch som försvårar konkurrensen.</pre><pre>Anf. 62 Näringsminister PER WESTERBERG\r\n(m) replik:</pre><pre>Herr talman! Det är alldeles riktigt att man skall ha\r\nett aktivt ägande, men det bör utövas av dem som\r\nleker med egna pengar eller som har fått\r\nförtroendet att sköta andras pengar. Vad Rolf L\r\nNilson vill göra är att på traditionellt statligt,\r\nsocialistiskt manér leka med skattebetalarnas\r\npengar och försöka satsa dem i den ena branschen\r\nefter den andra, något som nu har förkastats i land\r\nefter land, inte minst i de socialistiska staterna. Det\r\nfinns inga politiska motiv för att driva denna typ av\r\nexperimenterande med skattebetalarnas pengar.</pre><pre>Företag skall driva det aktiva ägandet, och de skall\r\ngöra det på egna meriter och på\r\nmarknadsekonomisk grund. Detta har visat sig\r\ntotalt överlägset den planmässiga socialistiska\r\nhushållningen.</pre><pre>Det är riktigt att det inte är något systemfel om det\r\nblir fel i den ena eller andra investeringen. Det är\r\nalldeles riktigt. Men det är inte vi i vare sig\r\ndepartement eller riksdag som skall ägna oss åt\r\nsådant. Låt dem som själva riskerar sina pengar\r\neller har förtroendet att riskera andras pengar på\r\nfrivillig väg pröva det som har varit så\r\nframgångsrikt.</pre><pre>Det är alldeles riktigt att vi skall sätta upp generella\r\nramar för informationsteknologi osv. Vi skall se till\r\natt vi driver på grundforskningen och hjälper till att\r\nta fram tillämpad forskning, dvs. få fram\r\nspjutspetsteknologier. Men det är den vanliga\r\nmarknadsekonomin som skall få göra\r\nutvärderingen om företag är beredda att satsa, tro\r\npå idéerna och vidareutveckla dem. Det är det som\r\nhar drivit utvecklingen så väl framåt under senare\r\nårhundraden.</pre><pre>Förste vice talmannen anmälde att Rolf L Nilson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 63 BRUNO POROMAA (s):</pre><pre>Herr talman! Det skulle uppfattas som ett svek\r\nbland gruvarbetarna i Malmfälten om jag, som den\r\nende gruvarbetaren och den ende anställde i LKAB\r\ni riksdagen, inte gav något till känna inför\r\nkammaren om vad gruvarbetarna tycker och tänker\r\nom ett återprivatiserat LKAB.</pre><pre>Det är kanske inte många som känner till att LKAB\r\nen gång i tiden var helt privatägt. Det var i början\r\nav detta århundrade. Med hjälp av den dåvarande\r\nhögerledaren Arvid Lindmans försorg blev\r\nföretaget halvstatligt redan 1907 i samband med att\r\nriksdagen antog ett avtal om LKABs framtida\r\nägarskap. Arvid Lindman ansåg att staten borde ha\r\nett avgörande inflytande över dessa\r\nnaturrikedomar. Det var också han som gjorde det\r\nmöjligt för staten att sedermera överta också den\r\nresterande delen av LKABs ägarskap.</pre><pre>Åtminstone i det fallet, vill jag påstå, var Arvid\r\nLindman en mer klok och förutseende man än\r\ndagens högerledare och de ungmoderater som för\r\n15 år sedan lade grunden för dagens beslut, till vilka\r\nstatsrådet hör.</pre><pre>Den 1 oktober 1957 utnyttjade också staten den\r\nmöjlighet som Arvid Lindman hade skapat. Då\r\ninlöstes Trafikaktiebolaget Grängesberg-\r\nOxelösunds aktier med hjälp av det riksdagsbeslut\r\nsom fattats tidigare. I motsats till dagens beslut\r\nföregicks detta av en sakkunnigt verkställd\r\nutredning, som föreslog att staten begagnade sin\r\navtalsenliga rätt till inlösen av stamaktier. Denna\r\nproposition är, som har sagts tidigare, ett hastverk\r\noch ingalunda ett genomtänkt förslag jämfört med\r\ndet tidigare beslutet om förstatligande. Det här\r\nförslaget bottnar i ungmoderaternas idéer, till vilka\r\nfolkpartiet och centern av lojalitetsskäl har anslutit\r\nsig.</pre><pre>Den naturresurs som gruvarbetarna i Malmfälten\r\nbearbetar är ändlig, dvs. den tar slut en gång. En\r\nmalmfyndighets livslängd avgörs antingen av den\r\ngeologiska eller den ekonomiska livslängden.\r\nErfarenheterna från tidigare gruvnedläggningar\r\nvisar att den ekonomiska livslängden alltid har varit\r\nbetydligt kortare än den geologiska. I början av\r\n1980-talet befann sig LKAB i den situationen, att\r\nden dåvarande borgerliga regeringen med sin\r\nhandlingsförlamning ansåg den ekonomiska\r\nlivslängden vara passerad.</pre><pre>Som tur var fick vi en annan regering 1982. Det var\r\nen handlingskraftig socialdemokratisk regering\r\nsom visade det ägaransvar som en privat ägare\r\naldrig mäktat med. Man vidtog kraftfulla åtgärder\r\nför att förlänga malmfyndigheternas ekonomiska\r\nlivslängd. Det skedde genom en rekonstruktion av\r\nföretaget, sänkta arbetsgivaravgifter, sänkta\r\nfraktkostnader på järnvägen, och med hjälp av\r\ndevalveringen ökade man värdet av LKABs\r\nprodukter ute på världsmarknaden. Med ett annat\r\nägande vid den tidpunkten hade många av dessa\r\nåtgärder med all säkerhet uteblivit -- med de\r\nkonsekvenser detta inneburit för såväl de anställda\r\nsom de berörda kommunerna.</pre><pre>Det var också de sociala skälen som låg till grund\r\nför Arvid Lindmans ställningstagande liksom för\r\nutredningen som föregick LKABs förstatligande.</pre><pre>Varken i propositionen eller i utskottets\r\nbetänkande finns några som helst klara skäl som\r\ntalar för att ett privatägt LKAB är att föredra före\r\nett samhällsägt. Man talar om ett breddat ägande.\r\nDet bredast tänkbara ägandet är väl det\r\nsamhälleliga ägandet. I ett sådant företag är vi alla\r\nsvenska medborgare lika stora ägare.</pre><pre>Allt tal om att ge de anställda och hushållen\r\nmöjlighet till ägande vill jag närmast betrakta som\r\nett hån mot dem. Hur skall de ha råd att avstå från\r\nsin hushållskassa medel för inköp av aktier, även\r\nom den nuvarande finansministern anser att alla\r\nlöntagare skulle ha en årslön i besparade medel?</pre><pre>LKAB står i dag inför omfattande investeringar för\r\nen framtida överlevnad. Beslut kommer att fattas\r\nom förhoppningsvis bl. a. investering i ny\r\nhuvudnivå och ett nytt kulsinterverk. Huvudnivån\r\nkan man inte lokalisera någon annanstans än i\r\nsjälva gruvan. Moléns inlägg vittnade om stor\r\nokunnighet när han förklarade att det inte spelade\r\nnågon större roll vem som var ägare för LKAB.\r\nGruvorna ligger nu där de ligger. Men vad är det\r\nsom säger att det är en självklarhet att\r\nkulsinterverket skall lokaliseras i Malmfälten? Det\r\nkan mycket väl hamna någonstans i närheten av\r\nLKABs kunder ute på kontinenten. Där har man\r\nkanske lägre krav på miljön eller andra smärre\r\nkostnadsfördelar. I ett statligt företag har vi alltid\r\nbetydligt större möjlighet att påverka beslutens\r\nslutgiltiga utformning än i privata företag. De\r\nmöjligheterna blir definitivt inte större med\r\neventuellt utländskt ägande och med utländska\r\nledamöter i företagets styrelse.</pre><pre>Herr talman! Låt mig avslutningsvis citera\r\nföredragande departementschefen från 1907:\r\n''Länge har den önskan hysts att staten själv måtte\r\nkomma i besittning av ifrågavarande malmfält.''</pre><pre>Herr talman! Vi i Malmfälten hyser samma önskan\r\nsom föredragande departementschefen angav 1907,\r\nnämligen att staten skall vara ägare till Malmfälten\r\noch därmed LKAB, varför jag yrkar bifall till\r\nreservationerna.</pre><pre>Anf. 64 Näringsminister PER WESTERBERG\r\n(m):</pre><pre>Herr talman! Jag skall inte gå i debatt om Bruno\r\nPoromaas socialistiska vision om att regering och\r\nriksdag skall gå in och fatta delbeslut eller påverka\r\nLKAB. Det får stå för honom, och vi har olika\r\ngrundläggande syn på de delarna.</pre><pre>Jag betraktar LKAB som ett gruvföretag, precis\r\nsom Boliden -- som är privatägt. LKAB har tidigare\r\nmed framgång agerat med privata ägare.</pre><pre>Vi vill försöka öka LKABs konkurrenskraft med\r\nhjälp av mer intresserade och kommersiella ägare\r\nsom kan ta till vara lönsamma investeringar, förse\r\nföretaget med kapital och kunnande och få\r\nstyrelsen i LKAB så professionell som möjligt. Vi\r\när ute efter att förbättra och stärka LKAB. Till\r\nskillnad från tidigare regeringar kommer vi\r\nordentligt att gå i clinch för att klara ut frågan om\r\nMalmbanan. Då kan man slippa den del som\r\negentligen är som en strypsnara kring LKABs\r\nframtid. Det gäller att få ner fraktkostnaderna, öka\r\nkonkurrenskraften och ge LKAB en betydande\r\npotential för framtiden.</pre><pre>Herr talman! Till sist: Det här är inget hastverk. Vi\r\nhar hållit på med detta i 15 år. I de borgerliga\r\npartierna var vi under åtta års tid helt ense om dessa\r\nriktlinjer i trepartipartimotioner. Det finns ingen\r\nanledning att säga att detta är ett hastverk. Man\r\nkan vara kritisk, men något hastverk är det absolut\r\ninte. Det är som sagt heller inte fråga om någon\r\nextremism, eftersom man i praktiken har funnit att\r\nden här typen av privatiseringar i dag genomförs\r\növer hela den fria världen.</pre><pre>Anf. 65 BRUNO POROMAA (s) replik:</pre><pre>Herr talman! Vi har olika syn på saker och ting.\r\nDet är jag helt övertygad om, och dagens\r\ndiskussion vittnar också om att vi har väldigt olika\r\nuppfattning om saker och ting.</pre><pre>Det här är, som jag bedömer det, ett hastverk. Man\r\ngjorde i början på 50-talet en grundlig utredning\r\nföre förstatligandet. I utredningen pekade man på\r\nde sociala skälen. Vi har nu kommit ungefär 40 år\r\nnärmare den tidpunkt då gruvan skall läggas ned,\r\noch de sociala skälen skulle enligt mitt förmenande\r\nvara betydligt större i dag än i början på 50-talet.</pre><pre>I den situation vi befinner oss i länet, med en\r\npermanent hög arbetslöshet, har vi lärt oss att sätta\r\nvår tilltro till socialdemokrati och statlig\r\nföretagsamhet. Det privata har alltid visat en kyla\r\ngentemot Norrbotten, och det kan man också\r\navläsa i valresultatet. På grund av de borgerligas\r\nprivatiseringsplaner vann vi socialdemokrater\r\nfaktiskt valet i Norrbotten. Men tyvärr är vi\r\nnorrbottningar alltför få för att kunna se till att vi\r\nfår en annan och mer förståndig regering än den vi\r\nhar i dag.</pre><pre>Anf. 66 Näringsminister PER WESTERBERG\r\n(m) replik:</pre><pre>Herr talman! Den bästa garantin för längsta\r\nmöjliga livslängd och bästa möjliga ekonomiska\r\nvillkor för LKAB är ett privat ägande som tar till\r\nvara den potential som finns. Planhushållning är\r\nsällan någon sådan garanti, det tycker jag historien\r\nmycket enkelt har lärt oss.</pre><pre>Anf. 67 BRUNO POROMAA (s) replik:</pre><pre>Herr talman! Näringsministern svarar inte på\r\nfrågan: Vem skall ta det sociala ansvaret den dag\r\nnär malmen är slut? Är det de privata ägarna, eller\r\nskall ni, om ni råkar ha regeringsmakten vid den\r\ntidpunkten, då socialisera förlusterna?</pre><pre>Anf. 68 Näringsminister PER WESTERBERG\r\n(m) replik:</pre><pre>Herr talman! När företag försvinner är det alltid\r\nstaten som får ta ansvaret. Detta gäller i fråga om\r\nLKAB precis på samma sätt som i fråga om andra\r\nföretag. Jag tror dock att vi med privata ägare kan\r\nöka LKABs livslängd väsentligt, och därmed har vi\r\nockså större förutsättningar för en fortsatt\r\nframgång i Kirunaområdet.</pre><pre>Anf. 69 STEN-OVE SUNDSTRÖM (s):</pre><pre>Herr talman! Detta betänkande om privatisering\r\nav de statliga företagen innehåller en rad fördomar\r\nfrån den borgerliga majoritetens sida om den\r\nstatliga verksamheten. Det gäller t.ex.\r\nskrivningarna om att en privatisering skulle öka\r\nnäringsfriheten och konkurrensen. Över 90 % av\r\nlandets näringsliv är ju redan privatägt, och endast\r\nnågra få procent är i statlig ägo.</pre><pre>Att lyssna på t.ex. näringsministerns anförande,\r\ndär han talar om en ökad frihet genom privatisering\r\nav de statliga företagen, är därför märkligt. Det är\r\nju i stället på det sättet att många anställda just i de\r\nstatliga industrierna -- både helägda och delägda --\r\ni dag upplever en väldig oro inför det faktum att\r\ndessa planer finns och att kammaren snart skall gå\r\ntill beslut i ärendet.</pre><pre>I ett avseende har utskottsmajoriteten träffat rätt,\r\nnämligen när man skriver att det ofta har funnits\r\nspeciella orsaker till att staten har engagerat sig i\r\nolika bolag. Det gäller inte minst i vårt nordligaste\r\nlän och i fråga om satsningarna på basindustrierna.\r\nOm inte staten hade satsat stora resurser i våra\r\ngruvor i malmfälten, i skogsindustrin och i\r\nstålbranschen hade vi säkert inte klarat av den\r\ninternationella konkurrensen. Det statliga ägandet\r\ninom stål- och gruvbranscherna har ju\r\nframtvingats, eftersom de tidigare privata ägarna\r\ninte klarade av dessa långsiktigt motiverade och\r\nstora investeringar.</pre><pre>Ibland har ett blandägande varit nödvändigt, som\r\nt.ex. när Svenskt Stål bildades. Det skedde då en\r\nomfattande strukturering av hela den svenska\r\nhandelsstålsindustrin. Resultatet blev nuvarande\r\nSSAB, med statligt majoritetsägande men med ett\r\nbetydande privat ägande. Detta är alltså en form av\r\nägande som kan vara nödvändig när en hel bransch\r\nstruktureras. Men man hade naturligtvis inte klarat\r\nav dessa förändringar utan statlig medverkan.</pre><pre>I betänkandet sägs det, att det om staten uppträder\r\nsom företagsägare finns en omedelbar risk för att\r\nen osund konkurrenssituation kan uppstå. Denna\r\nrisk ter sig närmast komisk om man ser på\r\nverkligheten, t.ex. i vårt nordligaste län, där tre av\r\nfyra industriarbetare är anställda i statliga företag.\r\nI Norrbotten har staten bildat stommen i\r\nindustristrukturen helt beroende på att intresset för\r\natt investera i naturtillgångar har varit begränsat\r\nfrån de privata, kapitalstarka grupperna i landet.</pre><pre>Det finns mycket gott om utrymme för\r\nnyföretagande i t.ex. Norrbottens län vid sidan om\r\ndet statliga företagandet. Vi välkomnar alla former\r\nav ägande, men vi vill heller inte äventyra den\r\nsysselsättning vi har i dag när nu de borgerliga av\r\nideologiska skäl vill sälja ut de statliga företagen.\r\nVid en privatisering finns ju ansenliga risker för att\r\nstora utländska kapitalintressen köper upp\r\nomfattande delar av basindustrierna i avsikt att föra\r\ndelar av produktionen eller delar av kunnandet ut\r\nur landet från de regioner där vi redan i nuläget har\r\nbetydande svårigheter att upprätthålla\r\nsysselsättningen.</pre><pre>Att, som t.ex. Karin Starrin från centern och andra,\r\ndemonstrera en sådan naiv syn på detta att man tror\r\natt de anställda på något sätt genom köp av aktier\r\nskulle kunna få vara med och styra utvecklingen i\r\nföretagen är ju i det närmaste otroligt.</pre><pre>Nej, låt inte detta ske. Vi har inte råd att på detta\r\nsätt spela roulett med sysselsättningen i våra tunga\r\nindustribranscher, branscher som har överlevt och\r\nutvecklats just genom det statliga engagemanget.\r\nDet kan aldrig innebära ökad frihet att privatisera\r\nde statliga företagen och äventyra sysselsättningen\r\nför tusentals anställda i de berörda företagen.</pre><pre>Med detta, herr talman, vill jag i likhet med Bo\r\nFinnkvist yrka bifall till de socialdemokratiska\r\nreservationerna.</pre><pre>I detta anförande instämde Ewa Hedkvist Petersen\r\n(s).</pre><pre>Anf. 70 Näringsminister PER WESTERBERG\r\n(m) replik:</pre><pre>Herr talman! Jag vill bara notera det\r\nmotsägelsefulla i Sten-Ove Sundströms anförande.\r\nFörst sade Sten-Ove Sundström att 90 % av\r\nnäringslivet är privat. Sedan sade han att det finns\r\nen risk att de företag som i dag råkar vara statliga\r\nkan bli uppköpta av utländska företag -- det gäller\r\ntydligen bara företagen i Norrbotten -- och sedan\r\nflyttade utomlands.</pre><pre>Det är inte så det fungerar, och det tror jag att Sten-\r\nOve Sundström är mycket väl medveten om. Det är\r\ni stället företagens egen konkurrenskraft, förmåga\r\natt konkurrera och att utvecklas bra som säkrar\r\narbetstillfällena. Flera tidigare industriministrar\r\nhar ju också uttryckt att de statliga företagen skall\r\nagera och arbeta på exakt samma villkor som\r\nmotsvarande privata. På så sätt kommer de också\r\natt agera rationellt, och det är vad vi vill säkerställa\r\ngenom att göra dessa företag privata, genom att ge\r\ndem de fördelar som ett privat ägande har och som\r\nkan utveckla företagen och stärka konkurrenskraft\r\noch utvecklingskraft hos företag även i Norrbotten.</pre><pre>Anf. 71 STEN-OVE SUNDSTRÖM (s)\r\nreplik:</pre><pre>Herr talman! Jag tycker att näringsministerns\r\ninlägg var mycket märkligt. De tunga basindustrier\r\nsom jag nämnde är ju faktiskt i dag utsatta för en\r\nordentlig internationell konkurrens, och de är\r\nockså ledande inom resp. område. Jag kan inte se\r\natt t.ex. LKABs konkurrensförmåga ytterligare\r\nskulle förbättras genom en privatisering. Det är ju\r\ntvärtom just genom den statliga medverkan i\r\nuppbyggnaden av industristrukturen i företagen\r\nsom man har klarat den internationella\r\nkonkurrensen. De privata ägarintressena klarade\r\nju inte av att utveckla stålindustrin, och därför\r\ntvingades staten in som aktör på området. Det finns\r\ni fråga om dessa företag flera fall där vi med\r\nsäkerhet inte hade haft kvar våra traditionella\r\nnäringar -- t.ex. gruv-, stål- och skogsindustri -- om\r\ninte staten hade medverkat. Att privatisera dessa\r\nföretag är alltså ett direkt hot mot deras utveckling\r\noch mot deras möjlighet att vara med i den\r\ninternationella konkurrensen.</pre><pre>Anf. 72 Näringsminister PER WESTERBERG\r\n(m) replik:</pre><pre>Herr talman! Jag noterar att vi har diametralt\r\nmotsatta uppfattningar. Visst har det funnits\r\nexempel på att staten varit med, exempelvis vid\r\nSSABs bildande, men man var också en av\r\nhuvudaktörerna i sammanhanget. När man tvingas\r\nsatsa pengar är det också naturligt att man så snart\r\nsom möjligt försöker återvinna pengarna för\r\nskattebetalarna genom en privatisering.</pre><pre>Driver man företag så effektivt som möjligt skapar\r\nman också grundförutsättningarna att expandera\r\noch utvecklas i positiv riktning. Vi har erfarenhet\r\nav att man gör det bättre i privat regi än i statlig.</pre><pre>Anf. 73 STEN-OVE SUNDSTRÖM (s)\r\nreplik:</pre><pre>Herr talman! Jag har alltid haft svårt att förstå\r\nvarför den borgerliga ideologin bara medger att\r\nstaten skall gå in kortsiktigt, som städgumma. När\r\nstaten har rätat upp företag och branschstrukturer\r\noch när verksamheten är lönsam igen skall staten\r\nenligt borgerlig ideologi överlåta kapitalet till de\r\nprivata!</pre><pre>När skattebetalarna satsar i verksamheter och får\r\nföretagen på fötter borde de också få skörda de\r\nlångsiktiga vinsterna av dessa insatser och inte\r\nbehöva överlåta dem till stora kapitalintressen.</pre><pre>Anf. 74 JAN ANDERSSON (s):</pre><pre>Herr talman! I går behandlade riksdagen frågan\r\nom en bolagisering av statens hundskola. Den förra\r\nregeringen lade fram en proposition som innebär\r\natt ett bolag med en statlig aktiemajoritet, 51 %,\r\nbildas. Motiven återfinns i propositionen.</pre><pre>Staten kommer att inneha en aktiemajoritet i\r\nbolaget, vilket ger riksdagen möjligheter att besluta\r\nom en inriktning av hundproduktionen som kan\r\nomfatta hänsynstagande till vissa samhällsmål, t.ex.\r\ntillräckligt antal ledarhundar för synskadade,\r\ntillräckligt antal polishundar, narkotikahundar,\r\nm.m. Om detta var ledamöterna i riksdagen i går\r\nfullständigt eniga.</pre><pre>I dag behandlar vi ett förslag som innebär att detta\r\nav riksdagen i går fattade beslut rivs upp. Låt mig\r\nfråga de borgerliga ledamöterna i näringsutskottet\r\nsom, förmodar jag, fanns med i går: Vad har hänt\r\növer natten som gör att det beslut som vi i går\r\nfattade inte längre skall äga giltighet? Jag hoppas\r\natt någon av er kan svara.</pre><pre>Till Per Westerberg skulle jag vilja ställa frågan:\r\nVilka konsekvenser får en utförsäljning av statens\r\nhundskola med tanke på de avnämare som finns,\r\ndvs. personer som är synskadade, polisen, m.m.?</pre><pre>För att svara på det måste man bedöma hur\r\nmarknaden ser ut. I dagsläget är det så att skulle\r\nstatens hundskola säljas ut får vi ett privat\r\nmonopol, vars verksamhet helt och hållet indirekt\r\nkommer att betalas av samhället via anslag:\r\nanslagen till de synskadade, anslagen till polisen för\r\nbl.a. polishundar och narkotikahundar.</pre><pre>Jag skulle vilja säga att den inställning som\r\nindustriministern visar är synnerligen dogmatisk.\r\nJag läste i Svenska Dagbladet i dag att Bengt\r\nWesterbergs tal i går innehöll en passus som han\r\nströk och aldrig använde. Där stod det att de\r\nsocialdemokratiska dogmatikerna nu drog sin sista\r\nsuck. Han valde att inte använda den. Jag skulle\r\nvilja föreslå Bengt Westerberg att använda den i ett\r\nannat tal, riktat till några av hans regeringskolleger,\r\nsom visar upp en dogmatism av ett slag som\r\nsocialdemokraterna aldrig någonsin har gjort sig\r\nskyldiga till.</pre><pre>Varken privat företagsamhet eller statlig\r\nföretagsamhet kan ju vara ett självändamål. Man\r\nmåste faktiskt titta på verksamheterna var och en\r\nför sig. När det gäller statens hundskola vore det i\r\ndagsläget och inom överskådlig tid alldeles tokigt\r\natt sälja ut verksamheten till privata intressen. Det\r\nkommer att stå staten dyrt via anslagsverksamhet.</pre><pre>Med detta vill jag yrka bifall till de\r\nsocialdemokratiska reservationerna.</pre><pre></pre><pre>Anf. 75 Näringsminister PER WESTERBERG\r\n(m) replik:</pre><pre>Herr talman! Jag skall fatta mig mycket kort.</pre><pre>Statens hundskola har satts upp på listan för att\r\nbolagiseras och för att i ett senare skede kunna\r\nprivatiseras. Vi har mycket entydigt sagt att det inte\r\när monopolverksamhet som kommer att\r\nprivatiseras; vi kommer att se till att det finns\r\nkonkurrens innan privatisering är aktuell.</pre><pre>Anf. 76 JAN ANDERSSON (s) replik:</pre><pre>Herr talman! Eftersom statens hundskola trots allt\r\nstår på listan undrar jag om näringsministern kan\r\ngöra någon bedömning av när en sådan situatin\r\nskulle kunna uppstå. Annars är det väl ändå ganska\r\nmeningslöst att sätta upp statens hundskola på\r\nlistan?</pre><pre>Anf. 77 Näringsminister PER WESTERBERG\r\n(m) replik:</pre><pre>Herr talman! Svaret är: Nej, det kan jag inte göra,\r\neftersom statens hundskola lyder under\r\nsocialdepartementets domvärjo och det är\r\nsocialdepartementet som ansvarar för att detta\r\nskall genomföras. Att det finns med på listan beror\r\npå att målsättningen är utomordentligt entydig --\r\ndet visar vart vi syftar och vart vi vill.</pre><pre>Anf. 78 JAN ANDERSSON (s) replik:</pre><pre>Herr talman! Jag tycker att målsättningen är\r\nsynnerligen oklar.</pre><pre>Dessutom tyder näringsministerns svar på att han\r\ninte har den ringaste aning om hur verksamheten i\r\ndag bedrivs och hur marknaden ser ut, i Norden och\r\ni Europa.</pre><pre>Anf. 79 GÖRAN HÄGGLUND (kds):</pre><pre>Herr talman! Vi kristdemokrater har under många\r\når förordat att vissa statliga företag skall utförsäljas\r\nför att frigöra medel, bl.a. för angelägna satsningar\r\npå t.ex. det infrastrukturella området. För oss --\r\nliksom för hela parlamentet, tror jag -- är det en\r\nhistorisk dag när vi i dag behandlar den proposition\r\noch det betänkande som nu är uppe till debatt. Det\r\när det delvis från olika utgångspunkter; jag har\r\nförstått att oppositionen är mycket bekymrad över\r\ndet här, medan vi i majoriteten är mycket\r\ntacksamma för att vi i dag kommer till beslut i den\r\nhär frågan.</pre><pre>Nu påbörjas alltså arbetet på att vända\r\nutvecklingen från en fortgående centralisering med\r\nen allt större andel av statligt ägande i näringslivet\r\ntill en decentralisering av ägandet och en övergång\r\ntill att i större utsträckning bygga på ett personligt\r\nansvarstagande.</pre><pre>För oss kristdemokrater är en av de grundläggande\r\nprinciperna något som vi kallar\r\nsubsidiaritetsprincipen, dvs. att beslut i samhället\r\nskall fattas på lägsta möjliga effektiva nivå. Då\r\ntycker jag att det är oerhört angeläget att peka på\r\nhur detta kommer till uttryck bl.a. när det gäller att\r\nförsöka bryta ned de här mastodonterna i\r\nsamhället.</pre><pre>I betänkandet berörs 35 företag med omfattande\r\nstatligt ägande. Aktierna i dessa företag föreslås\r\nsäljas. Den grundläggande synen bakom de\r\nåtgärder som föreslås är att statens roll skall vara att\r\nstifta lagar och skapa goda förutsättningar för\r\nföretagandet. Om staten driver företag finns det en\r\nuppenbar risk för en osund konkurrens. Det är\r\nsvårt, anser vi, att vara både domare och ägare till\r\ndet ena av de två eller flera lag som finns på banan.\r\nSå är det i stor utsträckning inom svenskt näringsliv\r\ni dag, där staten har ett så omfattande ägande.</pre><pre>Som framgår av betänkandet har staten sju\r\naffärsverk och minst hälften av aktiekapitalet i 45\r\naktiebolag och sex kreditinstitut. De statliga\r\nföretagen äger i sin tur helt eller delvis eller innehar\r\nminoritetsandelar i ungefär 450 bolag. Det är alltså\r\nen omfattande verksamhet, som jag tror vinner\r\nmycket på att bedrivas i andra former.</pre><pre>Herr talman! Min uppfattning är att företag drivs\r\nbäst av den som har ett personligt intresse i\r\nföretaget. Det aktivt personligt decentraliserade\r\nägandet och ansvarstagandet har visat sig vara den\r\nbästa drivkraften för tillväxt och välstånd. Det är\r\ndärför angeläget att betona vikten av att de\r\nanställda får möjlighet att bli delägare i de företag\r\nsom de arbetar i. Jag tror att ansvarstagande och\r\narbetsmotivation ökar genom sådana åtgärder.</pre><pre>Det statliga ägandet kan i sig innebära problem för\r\nföretag, bl.a. när nytt kapital fodras för att utveckla\r\nverksamheten. Ett privat aktiebolag kan som\r\nbekant genomföra t.ex. en nyemission för att\r\ntillförsäkra sig nödvändigt kapital för en expansion.\r\nDet är inte möjligt för ett statligt ägt företag, om\r\nman behöver ytterligare resurser för att expandera.</pre><pre>De nya medel som staten historiskt sett har skjutit\r\ntill för sina företag har gått till företag som befunnit\r\nsig i en uppenbar krissituation. Avgörande för\r\nkapitaltillskotten har inte varit företagens\r\nlångsiktiga utvecklingsmöjligheter och därmed\r\nförmåga att skapa trygga arbetstillfällen, utan det\r\nhar snarare varit fråga om att undvika akuta\r\nproblem, vilkea i det långa perspektivet skulle ha\r\ngjort det omöjligt att säkra arbetstillfällena.</pre><pre>Jag vill inte påstå att det är enkelt och går snabbt\r\natt genomföra en privatisering av det slag som här\r\nföreslås. Flera av de företag som nämns i\r\nbetänkandet kommer att behöva ombildas till\r\nbolag, och vissa av dem behöver genomföra\r\nomstruktureringar innan de blir attraktiva på\r\nmarknaden. Det ligger också ett bekymmer i att vi\r\npå dagens marknad kan ha problem med att få fram\r\nriskvilligt kapital. Arbetet med att decentralisera\r\nägandet kommer alltså att ta en viss tid i anspråk.</pre><pre>För att möta den här typen av problem har\r\nregeringen föreslagit och riksdagen beslutat och\r\nbeslutar om åtgärder som vitaliserar svensk\r\nekonomi. Man vill inte och får inte se situationen\r\nsom statisk. Genom åtgärder beträffande sparande,\r\nskatter och regelverk skapas bättre förutsättningar\r\nför ett ökat företagande och för att nya medel ställs\r\ntill riskkapitalmarknadens förfogande. Därför tror\r\njag att det statiska synsätt som präglar\r\nreservationerna kommer att visa sig vara\r\nfullständigt felaktigt.</pre><pre>Herr talman! Med detta yrkar jag bifall till\r\nhemställan i näringsutskottets betänkande 10.</pre><pre>Anf. 80 ROLF L NILSON (v) replik:</pre><pre>Herr talman! I sitt anförande talar Göran\r\nHägglund om mastodonter som skall brytas ned.\r\nDet är litet svårt att förstå vilka mastodonter det är.\r\nPå den upprättade listan finns förvisso företag med\r\nflera tusen anställa, men där finns också företag\r\nmed noll eller bara två anställda. Jag undrar om\r\nGöran Hägglunds uppfattning om mastodonter\r\nsom skall brytas ned också sträcker sig till de\r\nprivata storföretagen. Är det kds generella politik\r\natt företag skall brytas ned i små beståndsdelar?\r\nVilken storlek är i så fall lagom på ett kds-företag?\r\nÄr det företag med 500 anställda, 1 000 anställda\r\neller något annat antal? Var sätter ni gränsen?</pre><pre>Göran Hägglund talar som alla kds-ledamöter om\r\nsubsidiaritetsprincipen. Jag har litet svårt att förstå\r\nhur den kommer in i sammanhanget. En\r\nomfattande försäljning av statliga företag skall\r\nalltså leda till ett ökat inflytande nära de anställda\r\noch andra berörda i företaget. I det paket av\r\nåtgärder som de borgerliga partierna föreslår ligger\r\nju hårda ingrepp mot de fackliga organisationerna.\r\nFrågan är om man över huvud taget bryr sig om de\r\nanställdas inflytande. Oftast gör man det inte. Jag\r\nkan alltså inte se att det direkta inflytandet hos de\r\nberörda kommer att öka genom denna försäljning.</pre><pre>Det är vidare så märkligt att ägarspridning ökar\r\nsannolikheten för maktkoncentration. Detta\r\npåpekades för länge sedan av Vladimir Ilitj Lenin\r\nsom en strategi för privata företagare att utöva\r\nmakt genom att binda så litet kapital som möjligt.\r\nDet är väl vad också vi har att förvänta oss. Stora\r\nmaktgrupper i det svenska näringslivet, möjligtvis\r\nockså internationella maktgrupper, kommer att\r\nöka sin makt medan de små ägarnas och de enskilda\r\npersonernas makt och inflytande kommer att\r\nminska, trots att deras ägande ökar.</pre><pre>Anf. 81 GÖRAN HÄGGLUND (kds)\r\nreplik:</pre><pre>Herr talman! Det handlar faktiskt om en\r\nmastodont. I mitt anförande nämnde jag att det i\r\ndetta fall handlar om flera statliga verk, om 45\r\naktiebolag, 6 kreditinstitut och 450 olika bolag.\r\nSammantaget är detta en mastodont, även om den\r\ninte har nått det format som skulle tilltala Rolf L\r\nNilson.</pre><pre>Rolf L Nilson undrar om vi kristdemokrater också\r\nvill bryta ned de privata storföretagen. Ja, vi vill\r\ngöra det på så sätt att vi stimulerar ägande i företag\r\nsamt sparande i aktier och i andra former för att fler\r\nmänniskor skall bli delaktiga i näringslivets\r\nutveckling.</pre><pre>Rolf L Nilson efterfrågar också den ideala bilden av\r\nett kds-företag. Vi har ingen sådan idealbild. Jag\r\ntror att det är nyttigt med många ägare, men det\r\nvore olyckligt att säga att ett företag skall ha den\r\neller den strukturen resp. storleken. Staten skall\r\nsätta upp ramar för företagsamheten och stimulera\r\nmänniskor till ett spritt ägande. Det tror jag\r\nsamhället vinner på.</pre><pre>Dessutom åberopar Rolf L Nilson den gamle\r\nhusguden Lenin, som på nytt tas till heders. Det är\r\nmöjligt att Lenin har påvisat att decentralisering\r\nkan vara en strategi för stora ägare att skapa sig\r\nstörre makt. Jag tror dock att det snarare är bättre\r\natt företag drivs i privata former. Alternativet är\r\nnämligen, om man nu skall låta pendeln slå åt Rolf\r\nL Nilsons håll, att företagen drivs i statlig regi. Då\r\nlär den enskilda människan få ett minimalt\r\ninflytande. Det blir inte den tillväxt och det\r\nvälstånd som vi önskar i vårt samhälle.</pre><pre>Anf. 82 ROLF L NILSON (v) replik:</pre><pre>Herr talman! Jag har i mitt huvudanförande och i\r\ntidigare replikväxlingar ganska väl redogjort för\r\nhur jag ser på ägandet som ett blandat ägande. Som\r\nen kommentar till den här Lenin-parentesen kan\r\njag säga att Wallenbergarna i Sverige byggt upp sitt\r\nmaktinnehav enligt den beskrivna modellen,\r\nsjälvklart i moderniserad form. Det har visat sig att\r\ndet inte längre är helt riskfritt att äga med så litet\r\nbundet eget kapital som möjligt.</pre><pre>Om det är ont eller gott med stora statliga företag\r\noch andra stora företag är en komplicerad\r\nfrågeställning. Jag kan instämma i konstaterandet\r\nVattenfall är en koloss. Miljörörelsen och\r\nantikärnkraftrörelsen har hävdat att Vattenfall bör\r\nbrytas ned och nya ägare komma in. Det tror jag är\r\nriktigt men ändå inte helt riskfritt. Som det sägs i\r\npropositionen får vi en internationell elmarknad\r\ndär Vattenfall är ett av de stora företagen i Europa\r\nsom kan och bör konkurrera på en öppen europeisk\r\nelmarknad. Det tror jag leder till högre elpriser i\r\nSverige, men det är nog ändå motiverat. Det blir i\r\nbästa fall ett effektivare resursutnyttjande. Om\r\nVattenfall bryts ned i mindre enheter, då försvinner\r\nsamtidigt de internationella konkurrensfördelarna.\r\nI det läget får man bestämma sig för om Vattenfall\r\nskall vara ett svenskt lokalt företag med begränsad\r\nräckvidd eller om Vattenfall skall utnyttja\r\nmöjligheten att vara en gigant, ett internationellt\r\nkonkurrenskraftigt energitjänstföretag. Själv vet\r\njag inte riktigt på vilket ben jag står i det aveendet.</pre><pre>Anf. 83 HANS STENBERG (s):</pre><pre>Herr talman! Regeringens förslag om att riksdagen\r\nskall ge regeringen fullmakt att sälja statliga företag\r\när uppenbarligen mer grundat på borgerlig ideologi\r\nän på sunt ekonomiskt tänkande. Regeringen\r\nliknar i det här avseendet i mycket hög grad de\r\ngamla stalinister som de borgerliga företrädarna\r\nannars så gärna jämför sina politiska motståndare\r\nmed.</pre><pre>Det är inte så att vi socialdemokrater helt avvisar\r\nförsäljning av statliga företag i alla lägen. Det kan i\r\nvissa fall vara berättigat att sälja företag, t.ex. för\r\natt få en effektivare företagsstruktur inom en\r\nkoncern. Men regeringens förslag innebär i\r\npraktiken att man generellt säljer ut statliga företag\r\nför att därigenom delvis finansiera de hål i\r\nstatsbudgeten som skapas av bl.a. de\r\nskattesänkningar för höginkomsttagare och företag\r\nsom regeringen genomför. Regeringens förslag\r\ninnebär också att statens inkomster från de statliga\r\nföretagen kommer att minska. Det medför i sin tur\r\natt vi skjuter de ekonomiska problemen framför oss\r\ntill kommade generationer. Enligt vårt sätt att se är\r\ndetta inte en ansvarsfull ekonomisk politik,\r\neftersom den innebär att statens inkomster på sikt\r\nkommer att minska.</pre><pre>Det är enligt min uppfattning helt förkastligt att\r\nsälja företaget Vattenfall till privata intressen.\r\nEnergiproduktionen i ett land kan inte betraktas\r\nsom vilken handelsvara som helst, utan det är ett\r\nnationellt intresse att se till att Sverige har en bra\r\nenergiförsörjning i landets alla delar. Större delen\r\nav den svenska energiproduktionen sker i dag i\r\nprivata företag. Inom många områden råder därför\r\ni praktiken ett privat monopol på elkraft.\r\nKonsumenten kan nämligen inte välja att köpa sin\r\nelkraft från någon annan elleverantör. Eftersom det\r\ninte finns några praktiska möjligheter att bryta den\r\nmonopolsituationen, är det nödvändigt att det finns\r\nåtminstone ett energiproducerande företag som\r\nstår under statlig kontroll.</pre><pre>År 1980 hölls en folkomröstning, där det beslutades\r\natt kärnkraften skall avvecklas i Sverige. Enligt\r\nfolkomröstningens beslut skall under de närmaste\r\n20 åren den elproduktion som i dag sker med hjälp\r\nav kärnkraft ersättas med annan elproduktion. Den\r\nhär gigantiska omställningen är inte betingad av\r\nmarknadskrafterna utan en följd av ett politiskt\r\nbeslut. Ingen betvivlar väl att det kommer att\r\nbehövas ett omfattande mått av politisk styrning för\r\natt åstadkomma den omställningen, om den inte\r\nskall få katastrofala konsekvenser för vissa\r\nindustrigrenar och regioner. I det läget är det helt\r\nförkastligt att staten skall avhända sig det mest\r\neffektiva kontroll- och styrmedel som staten har på\r\nenergiområdet, vilken en försäljning av Vattenfall\r\nfaktiskt innebär. Mot den bakgrunden är det\r\nmycket svårt att förstå varför regeringen föreslår en\r\nförsäljning av Vattenfall.</pre><pre>Den elintensiva industrin har mycket stor betydelse\r\nför den regionala balansen och även för\r\nhandelsbalansen i stort. Om den industrin skall\r\nvara långsiktigt konkurrenskraftig är det\r\nnödvändigt med en stabil utveckling av\r\nenergikostnaderna. Det är nödvändigt att man ger\r\nindustrin långsiktiga kontrakt för\r\nenergiförsörjningen till priser som gör det möjligt\r\natt konkurrera internationellt. Sådana långsiktiga\r\nelavtal är i praktiken mycket svåra att åstadkomma\r\nutan en viss politisk styrning. Om man från\r\nelleverantörerna lägger rent företagsekonomiska\r\naspekter på kontraktstidens längd innebär det\r\nregelmässigt mycket korta kontraktstider för de\r\nelintensiva företagen. Detta innebär att ingen\r\nhänsyn tas till de enorma samhällsekonomiska\r\nkostnader som skulle uppkomma om den\r\nelintensiva industrin slogs ut. Därför är det\r\nsamhällsekonomiskt mycket lönsamt att behålla\r\nVattenfall som ett statligt företag. Att sälja ut\r\nVattenfall till privata intressen innebär att vi\r\navhänder oss ett mycket viktigt instrument när det\r\ngäller att genomföra folkomröstningens beslut,\r\nutan att äventyra den elintensiva industrins\r\nfortlevnad.</pre><pre>Herr talman! Jag yrkar bifall till reservation 1 och 2\r\nav Axel Andersson m.fl.</pre><pre>Anf. 84 Näringsminister PER WESTERBERG\r\n(m):</pre><pre>Herr talman! Jag skall försöka fatta mig kort.\r\nFolkomröstningens beslut som har tolkats i\r\ntrepartiuppgörelsen och sedermera i\r\nregeringsdeklarationen omfattar alla bolag oavsett\r\nom de är privata eller statliga. Den omställning som\r\nmåste ske kommer att ske överallt.</pre><pre>Jag tror att Hans Stenberg fullständigt har\r\nmissuppfattat allt när det gäller elmarknaden. Vi är\r\npå väg mot en konkurrens inom hela\r\nelmarknadsområdet. Det finns klara indikationer\r\noch beslut inom EG för hur man steg för steg under\r\n90-talet skall skapa en ren marknadsekonomi med\r\nkonkurrerande kraftgenererande och\r\nkraftdistribuerande bolag, där man har\r\noffertprinciper. Det finns redan genmfört i\r\nStorbritannien. Vi har själva i denna kammare\r\nredan tagit de första besluten när vi bolagiserar\r\nVattenfall och bryter ut stamnätet. Under våren\r\nåterkommer vi med en elmarknadsproposition i\r\nden här riktningen.</pre><pre>Anf. 85 HANS STENBERG (s):</pre><pre>Herr talman! Jag har inte alls missuppfattat hur\r\nelmarknaden fungerar. Jag håller med\r\nnäringsministern om att det sker en omställning i\r\nstora delar av Europa. Men i de flesta stater\r\nförekommer också en indirekt eller direkt\r\nsubvention av elpriserna för den elintensiva\r\nindustrin. För den elintesiva industrin i Sverige är\r\ndet här ett stort bekymmer. Det gäller dels\r\nkostnadsläget, dels kontraktstidernas längd. Jag\r\nhar i andra sammanhang sett att näringsministern\r\nhar påstått att kontraktstidernas längd inte innebär\r\nnågot större bekymmer, men de facto är det så. I\r\nförlängningen är det ett regionalpolitiskt problem.\r\nDen elintensiva industrin är i mycket hög grad\r\nknuten till Norrlandslänen och skogslänen.\r\nFörutom de stora exportinkomster de lämnar till\r\nlandet har de en enormt stor regionalpolitisk\r\nbetydelse.</pre><pre>Jag anser därför -- som jag har skrivit i min motion,\r\nvilken jag hoppas att näringsministern har läst -- att\r\nstaten borde behålla Vattenfall som ett statligt\r\nföretag och dessutom ge Vattenfall direktiv att\r\nverka för att man skall få långsiktiga elkontrakt för\r\nde elintensiva företagen. Det är nödvändigt för att\r\nman skall kunna trygga jobben och\r\nexportinkomsterna i framtiden.</pre><pre>Anf. 86 Näringsminister PER WESTERBERG\r\n(m) replik:</pre><pre>Herr talman! EG har beslutat att man skall\r\ngenomföra vad man kallar ett common carrier\r\nsystem with third party access under 1993--1996.\r\nDet kan bli vissa förseningar. Det innebär att man\r\nfår ett konkurrenssystem, en marknadsekonomi,\r\nnär det gäller elförsörjningen. Det innebär att man\r\nknyter samman och samkör elsystemen i hela\r\nEuropa. Man kräver vad man kallar transparens,\r\ndvs. att man skall kunna se vilka elpriser resp. kund\r\nbetalar, så att det verkligen kan bli en fungerande\r\nmarknadsekonomi. Det här skapar en gemensam\r\nprissättning på el i en fungerande marknad. Jag tror\r\nprecis som Hans Stenberg att vi självfallet måste se\r\ntill att vår elintensiva industri får energi till\r\nkonkurrenskraftiga priser. Det förutsätter att vi får\r\nden marknadsekonomi, som jag tror är den bästa\r\ngaranten. Det är genom bra priser vi kan\r\nkonkurrera, men grunden för vårt välstånd är\r\nframför allt att vi är duktiga på det vi gör.</pre><pre>Anf. 87 HANS STENBERG (s) replik:</pre><pre>Herr talman! Jag tror att det kommer att uppstå\r\nbekymmer när det gäller kontraktstidernas längd.\r\nPriserna kan hamna på en vettig nivå om alla\r\nföretag skall konkurrera på lika villkor. Såsom det\r\nhar varit hittills har många företag ute i Europa inte\r\nalls konkurrerat på samma villkor som de svenska\r\nföretagen. I vissa andra länder har dessa företag fått\r\nganska kraftigt subventionerade elpriser.</pre><pre>När det gäller kontraktstidernas längd tror jag inte\r\natt EG har något att erinra mot att vi behåller\r\nVattenfall som ett statligt företag och ger direktiv\r\nför att se till att avtalen får vettiga tider. Vi skall\r\nfaktiskt inte bara konkurrera med Europa.\r\nOmvärlden utanför Europa är mycket stor. En stor\r\ndel av våra konkurrenter, även inom stålindustrin,\r\nfinns utanför Europa. Det gäller i ännu högre\r\nutsträckning pappers- och massaindustrin, som är\r\nextremt energiberoende och har sina största\r\nkonkurrenter i Canada och USA.</pre><pre>Anf. 88 BENGT-OLA RYTTAR (s):</pre><pre>Herr talman! När man hör denna debatt får man\r\nintrycket att socialdemokraterna skulle stå för\r\nnågot slags planekonomi. Så är det icke. För\r\nborgerligheten, och speciellt för moderaterna, är\r\nmarknadsekonomin ett mål i sig. För oss är den ett\r\nmedel. Här går en klar skiljelinje, som märkts\r\nganska tydligt i debatten i dag.</pre><pre>Jag skulle vilja säga några ord om SSAB, som\r\ntidigare varit privatägt. Domnarvets Jernverk, som\r\ndå ägdes av Stora, kördes fullständigt i botten som\r\njärnbruksföretag. Sedan tog staten över, och man\r\nhar på ett mycket framgångsrikt sätt skött\r\ninvesteringarna i detta företag. I dag är SSAB det\r\nlönsammaste stålföretaget i Europa. Alltså har\r\nstaten klarat sitt ägarskap på ett mycket bra sätt.</pre><pre>Nu säger näringsministern att man har analyserat\r\nriskkapitaltillgången och att det går att få fram de\r\npengar som behövs för att privatisera de statliga\r\nföretagen. Jag kan inte med hundraprocentig\r\nsäkerhet säga emot näringsministern i det\r\navseendet. Jag har dock mycket svårt att se den\r\nsvenska ägare till stålindustri som har tillräckligt\r\nmed kapital för att trygga de långsiktiga\r\ninvesteringarna i en så kapitaltung bransch som\r\nstålindustrin.</pre><pre>Det finns en trend till att det privata kapitalet\r\növerger stålindustrin. Vi har exemplet med\r\nStenberg, som säljer Speedsteel till en fransk ägare.\r\nVi har Johnson-koncernen där det finns tecken på\r\natt de vill dra sig ur sitt engagemang i Avesta.</pre><pre>Ett mycket tungt argument från näringsministern\r\nnär det gäller privatisering är att man skall ha\r\nprofessionella styrelser. Jag har svårt att se att t.ex.\r\nSSAB-styrelsen lider brist på professionalism.</pre><pre>När det gäller synen på statligt företagande har jag\r\ngenom åren haft en litet annorlunda syn än den\r\ngamla socialdemokratiska regeringen hade. Där\r\nvar man noga med att renodla rollen, det skulle\r\nvara en strikt kapitalistisk syn på företagens\r\nlönsamhet. För mig är det naturligt att ett statligt\r\nföretag skall se litet längre än näsan räcker och att\r\nsamhällsintressen måste ligga med. Därmed säger\r\njag icke att staten skall driva olönsamma företag,\r\nmen man har ett ansvar som är annorlunda än det\r\nkapitalistiska.</pre><pre>Med den syn som näringsministern har på statligt\r\nföretagande undrar jag: Kommer näringsministern\r\natt skriva till den franska regeringen och uppmana\r\nden att privatisera Kloster Speedsteel, eftersom\r\nden tilltänkta ägaren är ett statligt franskt företag?</pre><pre>Jag tror på SSABs framtid om man har en långsiktig\r\noch ansvarstagande ägare. Jag befarar att med en\r\nprivatisering kommer det att gå illa för SSAB på\r\nnågra års sikt.</pre><pre>Anf. 89 Näringsminister PER WESTERBERG\r\n(m):</pre><pre>Herr talman! Det var en direkt fråga om jag skulle\r\nskriva till min franske kollega. Nej, det behövs inte.\r\nDe franska socialisterna är redan på gång med att\r\nsälja en del av det statliga ägandet och minska det,\r\noch sätta ett stort antal av de statliga företagen på\r\nbörsen. De har alltså i den delen en likartad syn.</pre><pre>Anf. 90 BENGT-OLA RYTTAR (s) replik:</pre><pre>Herr talman! Det kan hända att näringsministern\r\nhar rätt när det gäller den franska regeringen, det\r\nkan jag inte bedöma, men näringsministern hade\r\ninga invändningar mot mitt resonemang vad gällde\r\nstatens roll som ägare för SSAB.</pre><pre>Anf. 91 Näringsminister PER WESTERBERG\r\n(m):</pre><pre>Herr talman! Jag vet inte hur många gånger jag\r\nunder den här debatten skall återupprepa vad jag\r\nsagt tidigare, men för Bengt-Ola Ryttars skull kan\r\njag göra det en gång till.</pre><pre>Jag anser att statliga företag skall skötas på exakt\r\nsamma villkor som motsvarande privata. Det är\r\ndetsamma som mina socialdemokratiska\r\nföreträdare har sagt, i vart fall i ord. Därmed anser\r\njag att de lika gärna kan vara privata.</pre><pre>Det är riktigt att det har skett stora investeringar\r\ninom SSAB i Borlänge. I min valkrets Oxelösund\r\nhar SSABs investeringar varit avsevärt mindre.\r\nSSAB Oxelösund har närmast varit mjölkkon, där\r\nman tagit pengarna.</pre><pre>Det kanske har varit rätt, men jag tror det är riktigt\r\natt man skall sköta det kommersiellt. Då kan staten\r\nlika gärna använda pengarna till saker som höjer\r\nhela svenska folkets förmåga att utvecklas och det\r\nsvenska näringslivets förmåga att kunna\r\nkonkurrera och skapa välstånd. Det är sådant som\r\nskapar tillväxt, ökar produktiviteten. Det är detta\r\nvi behöver i Sverige, men har misslyckats med så\r\nmycket under de senaste 20 åren.</pre><pre>Anf. 92 BENGT-OLA RYTTAR (s) replik:</pre><pre>Herr talman! Den borgerliga regeringen har ju fått\r\nväljarnas mandat att fullfölja sin politik och sin syn\r\npå näringspolitiken. Men jag befarar att väljarna\r\nkommer att bli ganska kalla om fötterna när de\r\nupptäcker de konsekvenser detta kommer att ha för\r\nmänniskorna runt om i det här landet, inte minst för\r\nmänniskorna i Borlänge.</pre><pre>Anf. 93 Näringsminister PER WESTERBERG\r\n(m) replik:</pre><pre>Herr talman! Bengt-Ola Ryttar låter som labour-\r\npartiet under en stor del av 1980-talet. Numera har\r\nman i stor utsträckning accepterat de genomförda\r\nprivatiseringarna och t.o.m. uttryckt en viss\r\npositivism inför att de genomförts.</pre><pre>Anf. 94 JOHN ANDERSSON (v):</pre><pre>Herr talman! Jag och en kollega har i en motion\r\nyrkat avslag på den av regeringen begärda\r\nfullmakten till att sälja ut 35 statliga företag och\r\nverk.</pre><pre>I den motionen säger vi att den grundläggande idén\r\nför statligt ägande var att staten skulle ha inflytande\r\npå industrier som grundade sig på landets\r\nbasresurser. Detta nämns också i regeringens\r\nproposition.</pre><pre>Till det vill jag också lägga den stora roll som de\r\nstatliga företagen haft och fortfarande har för vissa\r\ndelar av landet.</pre><pre>Jag kan fortsätta med att ställa frågan till alla: Hur\r\nskulle t.ex. Norrbotten ha sett ut i dag om inte de\r\nstatliga företagen funnits?</pre><pre>Samtidigt vill jag också framhålla att det givetvis\r\ninte kan vara en för alltid gällande princip att alla\r\nnuvarande företag och verk i statligt ägande\r\noföränderligt förblir så. Men då gäller självfallet\r\nockså motsatsen, och detta enligt min mening i\r\nännu högre grad. Det kan inte heller vara riktigt\r\noch rätt att med ett beslut delegera rätten att utan\r\nmotiv i det enskilda fallet privatisera verken och\r\nföretagen. Tvärtom måste det ju vara ett\r\nsamhällsintresse att samhället på vissa områden har\r\nett avgörande inflytande. Som exempel vill jag\r\nnämna Vattenfall och den elenergiförsörjning de\r\nsköter om.</pre><pre>Debatten här i dag har varit lång. Alla argument\r\nbåde från regeringshåll och från oppositionen, är\r\nflera gånger använda. Jag skall därför förlänga\r\ndebatten med att i korthet beröra bara ett område.</pre><pre>Jag skulle vilja fråga: Vad är det som driver\r\nregeringspartierna att privatisera domänverket?\r\nDet kan inte vara någon allmän kapitalistisk\r\nprincip. I det superkapitalistiska USA äger staten\r\nca 30 % av skogsmarken, i Tyskland ca 50 % osv.\r\nListan kan göras lång.</pre><pre>Jag skulle vilja fråga: Varför denna nit att avhända\r\nstaten ett ägande och ansvar för ca 20 % av landets\r\nskogsmark? Det har ju tvärtom ur flera synpunkter\r\nvarit till både nytta och nöje att vi haft det statliga\r\nägandet av denna mark. Vad skulle det t.ex. ha\r\nkostat att inlösa den skogsmark som nu är avsatt till\r\nreservat och nationalparker? Hur blir det förresten\r\nmed de områdena efter en privatisering? Jag ser i\r\nyttrandet från jordbruksutskottet att den borgerliga\r\nmajoriteten haft vissa våndor inför det här.</pre><pre>Jag är inte emot en viss utförsäljning av statlig\r\nmark -- det har skett tidigare, lika väl som inköp.\r\nMen då måste det finnas särskilda skäl. Utöver\r\narronderingsskäl kan rent regionalpolitiska skäl\r\nfinnas för att människor i glesbygden får möjlighet\r\natt köpa skogsmark och skaffa sig sysselsättning.\r\nNu finns det kanske anledning att avvakta den\r\nsenaste utförsäljningen och se efter vilka det var\r\nsom fick möjlighet att köpa. Men vad jag kan\r\nförstå, handlar det inte om detta utan om att\r\nbolagisera, privatisera och sälja aktier.</pre><pre>Vad som nu kan hända är t.ex. att våra två stora\r\nskogsägarblock i landet lägger beslag även på\r\nstatens nuvarande skogsinnehav. Det är t.o.m.\r\nmånga av regeringspartiernas medlemmar och\r\nväljare som inte vill stödja den utvecklingen. Jag\r\nvill påstå att det är många enskilda skogsägare som\r\ninte är betjänta av en sådan utveckling.</pre><pre>Det är möjligt att man sprider ägandet genom att\r\nsälja aktier i och privatisera domänverket, men jag\r\nvill påstå att denna ägandeform kommer att\r\nkoncentrera bestämmandet till några få personer.\r\nDet är den verklighet som råder.</pre><pre>Herr talman! Det finns många skäl att tänka till i\r\nden här frågan och fundera ytterligare över vad\r\nman är i färd med att göra. Det är i hastigt mod som\r\ndumheterna görs. Mitt råd till regeringen är: Visa\r\nera muskler på ett annat sätt!</pre><pre>Anf. 95 Näringsminister PER WESTERBERG\r\n(m):</pre><pre>Herr talman! John Anderssons frågor har jag\r\nredovisat svaren på ett par gånger tidigare under\r\ndebatten, men jag skall göra det än en gång för\r\nJohn Anderssons skull.</pre><pre>Anställda i statliga bolag skall ha samma rättigheter\r\noch skyldigheter som i motsvarande privata bolag.\r\nJag är helt övertygad om att privatägda företag,\r\ndrivna på strikt kommersiella villkor, ger de\r\ntryggaste jobben och har den bästa\r\nutvecklingskraften.</pre><pre>När det gäller domänverket finns det riktlinjer för\r\nhur försäljningen av mark skall ske. Det är att man\r\nskall kompettera befintliga jord- och skogsbrukares\r\negendomar för att ge bättre sysselsättning i\r\nglesbygden, att låta arrendatorer få köpa sina\r\ngårdar och även att avstycka naturreservat m.m.\r\noch överföra dem till naturvårdsfonden. Det\r\nkommer även att föras över en del fallrättigheter till\r\nen ny myndighet, och därmed kommer ganska\r\nbetydande delar av områden som har\r\nnaturvårdsintresse alltid att vara kvar i statlig ägo.</pre><pre>Anf. 96 JOHN ANDERSSON (v) replik:</pre><pre>Herr talman! Det där låter bra, men det fordras\r\nnog att man tänker efter litet mer. Om man skall\r\nsälja ut domänverkets hela skogsareal, är frågan\r\nvilka som kommer att köpa den skogsmarken. Det\r\npågår nu en utförsäljning, och jag tror att det skulle\r\nvara nyttigt att se efter vilka som köper denna\r\nmark.</pre><pre>Prisprövningen är gjord, och förvärvslagen är\r\nborttagen, och det är i stort sett fritt fram för vem\r\nsom helst att köpa skogsmark. Trots att man nu\r\nsäljer ut det man på domänverkshåll kallar de små\r\nenheterna -- det är små skiften som ligger illa till --\r\nvet jag att de betingar priser i miljonklassen. Och\r\nvilka i glesbygden har i dag råd, med den dåliga\r\nlönsamheten i skogsbruket, att gå in och köpa den\r\nhär skogsmarken?</pre><pre>Risken är uppenbar att det blir de stora\r\nskogsblocken som lägger beslag på marken. Det\r\nfinns en befogad oro bland de enskilda\r\nskogsägarna -- alla de 250 000 -- för att de i\r\nframtiden får möta ännu större motparter då det\r\ngäller att sälja virke, om dessa stora skogsblock\r\näven kommer över domänverkets markinnehav.\r\nDet är den verklighet som man kan befara.</pre><pre>Anf. 97 Näringsminister PER WESTERBERG\r\n(m):</pre><pre>Herr talman! Man kan naturligtvis alltid plocka\r\nfram skräckscenarier. Vi har riktlinjer, och de är\r\ninte desamma som den avgångna\r\nsocialdemokratiska regeringen hade vid sina\r\nförsäljningar.</pre><pre>När det gäller skogsägarblocken vågar jag nog säga\r\natt deras intresse är minimalt. Det råder snarast en\r\nbetydande oro inom skogsägarleden för att marken\r\nhåller på att tappa allvarligt i värde. Anledningen\r\ntill debatten om Karlsborg och Vallvik är att det kan\r\nvara svårt att över huvud taget avsätta virke, och\r\ndärmed kommer också priserna på mark att vara\r\ndärefter.</pre><pre>Anf. 98 JOHN ANDERSSON (v) replik:</pre><pre>Herr talman! Historien har väl lärt oss att även det\r\nvi många gånger har kallat skräckscenarier har\r\nblivit verklighet. Och ingenting säger att\r\nnäringsministern skulle ha rätt i det här fallet. Jag\r\ntror att det finns all anledning att fundera vidare\r\növer det här, om det inte är ett samhällsintresse att\r\nstaten förfogar över en viss del av vår skogsmark.</pre><pre>Jag vill åter poängtera, att i det fall att man kan\r\nkomplettera skogsinnehav, t.ex. för människor i\r\nskogsbygderna, skall man vara öppen för sådana\r\nförändringar. Men om man helt plötsligt bjuder ut\r\nså här mycket skogsmark vill jag påstå att det inte\r\nfinns någon möjlighet för människorna i\r\nglesbygden att köpa denna skogsmark. Vad som\r\nhänder utöver detta är att en mängd människor i\r\nskogsbygderna blir arbetslösa -- de förlorar ju sin\r\narbetsgivare.</pre><pre></pre><pre>Anf. 99 LARS-OVE HAGBERG (v):</pre><pre>Herr talman! Det här kanske är den sista debatten\r\ni riksdagen där vi beslutar om stålindustrin.\r\nNäringsministern och jag har under årens lopp\r\ndeltagit i många gemensamma debatter här om\r\nstålet.</pre><pre>När jag blev invald i riksdagen 1970 var jag anställd\r\nav Domnarvets järnverk, och jag är nu anställd av\r\nSSAB, som i huvudsak är statligt. Kommer jag,\r\nnäringsministern, när jag 1992 tänker gå tillbaka till\r\nmitt civila arbete, om mina planer går i lås, att\r\narbeta åt ett privat företag? Är det den\r\nutvecklingsfarten vi skall räkna med? Mina\r\narbetskamrater säger naturligtvis: Skall vi köpa det\r\nhär igen, efter alla uppoffringar, efter alla statliga\r\ninsatser?</pre><pre>Det som har bekymrat mig är frågan om det finns\r\nkapital till det här. Är det nu småspararna som skall\r\nbetala, som skall spara i SSAB-aktier, eller är det\r\nnågon stor sparenhet som skall göra det? Det tas ju\r\nav de samlade tillgångarna för investeringar i\r\nlandet, och vad är det då som offras?</pre><pre>Jag skulle inte tro att det är någon större vits för\r\nSverige som nation, för Sveriges utveckling, att\r\ndetta sker. Det som skulle kunna vara någon vits är\r\nju att det förs in kapital i landet, att det kommer\r\nen utländsk ägare. Det är ju det som är den stora\r\nfaran.</pre><pre>Om jag satt i näringsministerns soffa och funderade\r\növer det här och jag skulle göra det på hans villkor,\r\nskulle jag inte gärna vilja ta av det sparande som\r\nfinns i samhället i övrigt, utan jag måste nog söka\r\nmig ut på den internationella marknaden.\r\nRegeringen har sagt att det nu skall göras utländska\r\ninvesteringar här.</pre><pre>Jag har inte samma positiva bild av SSABs kraft om\r\nnågra år som Bengt-Ola Ryttar har. Det behövs\r\noffensiva investeringar, en ny syn. Vissa\r\ninvesteringar borde ha gjorts redan i dag.</pre><pre>Då är frågan till näringsministern: Kommer den här\r\ndelegationen, som skulle ta hand om det här, att\r\nutfärda garantier av köparen att verksamheten\r\nkommer att fortsätta?</pre><pre>Kommer man att pröva köparen så noggrant att\r\nföretaget kan överleva i Sverige? Finns det ett\r\nsådant intresse? Eller är det av rent kommersiellt\r\nintresse som man gör utförsäljningen? Det är\r\noerhört viktigt för en sådan här basnäring. Finns\r\ndet något intresse hos regeringen, departementet\r\noch delegationen att garantera verksamheten\r\nframöver?</pre><pre>När det gäller inflytande och den tidigare debatten\r\nom löntagarfonder vill jag säga att endast köpstarka\r\narbetare som har fått någonting över eller kanske\r\nhar goda familjeförhållanden kan köpa en och\r\nannan aktie i sitt eget företag. Det inflytande som\r\ndärigenom skapas är som sagt inte särskilt stort.\r\nResultatet torde bli att man upplever det som om\r\nbesluten fattas ännu längre bort.</pre><pre>Anf. 100  BENGT-OLA RYTTAR (s):</pre><pre>Herr talman! Jag vill göra ett förtydligande till Lars-\r\nOve Hagberg. Jag tror inte att en privat ägare orkar\r\nmed att göra de investeringar som behövs i\r\nDomnarvets Jernverk. Däremot tror jag att man\r\nmed ett fortsatt statligt ägande kan orka med detta.\r\nMan torde inte kunna klara produktionen utan\r\nnyinvesteringar.</pre><pre>Anf. 101  LARS-OVE HAGBERG (v)\r\nreplik:</pre><pre>Herr talman! Jag delar Bengt-Ola Ryttars\r\nbedömning.</pre><pre>Anf. 102  Näringsminister PER\r\nWESTERBERG (m):</pre><pre>Herr talman! Jag vill replikera Bengt-Ola Ryttars\r\nganska sensationella påstående. Uppenbarligen är\r\nman från socialdemokratisk sida beredd att\r\nacceptera att SSAB skall göra investeringar som\r\ninte tillgodoser normala lönsamhetskrav. Då har\r\nman ändå släppt in 52 % privat ägande. Man\r\ntrampar på minoritetsaktieägarna och andra\r\nsparare, om man inte skall vara kommersiell längre\r\nutan skall ta andra samhälleliga hänsyn. Jag kan\r\nförstå skepticismen mot statligt företagande med\r\ndenna syn.</pre><pre>Anf. 103  BENGT-OLA RYTTAR (s):</pre><pre>Herr talman! Det finns två perspektiv på\r\nföretagande. Det ena är att det skall vara\r\nvinstgenererande. Det andra är att det skall skapa\r\narbete, välstånd och trygghet. Om man drar ut\r\nkonsekvenserna av detta resonemang, finner man\r\natt ett superkapitalistiskt system som\r\nnäringsministern förespråkar i alla dess\r\nbeståndsdelar inte är bra för vare sig tryggheten\r\neller sysselsättningen.</pre><pre>När ett företag fattar investeringsbeslut, är\r\nnaturligtvis återbäringsperspektivet väldigt viktigt.\r\nEtt företag med staten såsom ägare kan ha några\r\nårs längre perspektiv än ett privatkapitalistiskt\r\nföretag. Det är bra för tryggheten och\r\nsysselsättningen.</pre><pre>Anf. 104  Näringsminister PER\r\nWESTERBERG (m):</pre><pre>Herr talman! Det är fortfarande lika sensationellt\r\natt socialdemokraterna vill frångå normala\r\nkommersiella krav på ett börsnoterat men statligt\r\ndominerat företag. Det är egentligen att trampa\r\nmycket allvarligt på de etiska principer som gäller\r\nför börsnoterade bolag och även för den\r\ndominerande ägarens sätt att bete sig.</pre><pre>Dessutom var det mycket beklämmande för SSAB\r\natt man kom att hamna i en form av\r\nindustristödsmentalitet som var mycket allvarlig för\r\nSSABs förmåga att kunna exportera och inte bli\r\nutsatt för olika typer av blockad för att inte arbeta\r\nunder strikt kommersiella villkor, ett krav som\r\nställs runt om i världen för att man skall få komma\r\nin på marknaderna.</pre><pre>Anf. 105  BENGT-OLA RYTTAR (s):</pre><pre>Herr talman! Visa mig var de oerhört preciserade\r\nregler finns som näringsministern hänvisar till. De\r\nkan inte bestå i olika tidsperspektiv på något eller\r\nnågra år.</pre><pre>Jag vill fråga: Tror näringsministern att\r\nDomnarvets Jernverk hade funnits kvar i dag om\r\nStora eller någon annan privat ägare hade stått kvar\r\noch vi inte hade haft en statlig mellanperiod?</pre><pre>Anf. 106  LARS-OVE HAGBERG (v):</pre><pre>Herr talman! Näringsministerns svarsprofil visar att\r\nhan egentligen inte vill svara på den fråga som är\r\nväsentlig: Kommer departementet eller\r\ndelegationen att se till att det skapas garantier för\r\nfortsatt verksamhet även efter en utförsäljning eller\r\nkommer det att bli strikt kommersiellt framöver?\r\nDet är ju där den stora oron ligger. Om man kan\r\nvända sig bara till utländska intressen och om det\r\nskall vara någon vinst med den linje som Per\r\nWesterberg företräder, finns denna oro. Kommer\r\nman då att arbeta för denna inriktning eller inte?\r\nDet är dags att få ett svar på den frågan, om man\r\nskall kunna stilla oron. Dessutom måste jag göra\r\nden bedömningen att man med dagens statliga\r\nägande och styrelse har större möjligheter att\r\ninvestera än med en utländsk ägare. Den\r\nbedömningen kan jag stå för i dagens läge.</pre><pre>Anf. 107  Näringsminister PER\r\nWESTERBERG (m):</pre><pre>Herr talman! Det är en väldig skillnad jämfört med\r\nförhållandena i Sverige och i Europa för tio år\r\nsedan, då stora delar av stålindustrin, oavsett\r\nnation, råkade ut för en allvarlig kris och kom att få\r\nett omfattande industristöd. Man har försökt\r\nsanera bort att länder kan kapptävla och\r\nkonkurrera med industristöd. Konkurrensen skall\r\nske på strikt kommersiell grund.</pre><pre>Jag är något upprörd över att man vill att statligt\r\ndominerade börsnoterade bolag inte längre skall\r\narbeta på kommersiell grund utan på annan grund.\r\nDet är allvarligt.</pre><pre>Till Lars-Ove Hagberg vill jag säga att de flesta\r\naffärer när det gäller stål är nationella affärer av typ\r\nSSAB. Förmodligen kommer det att förbli så under\r\növerskådlig framtid. SSAB skall och måste arbeta\r\npå strikt kommersiell grund såsom ett börsnoterat\r\nbolag. Det är den bästa garantin för framgång och\r\ntryggade arbetstillfällen. Varken regering, riksdag\r\neller departement kan garantera jobben i statliga\r\neller privata företag. Den enda garantin för trygga\r\njobb är att företagen är konkurrenskraftiga och\r\nlönsamma. Det sker bäst i privat regi.</pre><pre>Anf. 108  BENGT-OLA RYTTAR (s):</pre><pre>Herr talman! Jag tycker att näringsministern\r\növertolkar mig högst väsentligt. Jag tar inte avstånd\r\nfrån att man skall verka på marknadens villkor.\r\nMen vad jag tar avstånd från är en framtida\r\nsituation, där SSABs fortbestånd skall vara\r\nberoende av mycket kortsiktiga vinsthänsyn. Vad\r\njag kräver av en ägare till SSAB är långsiktighet\r\noch uthållighet. Det går inte att vara verksam i\r\nstålbranschen utan ett långt perspektiv.</pre><pre>Anf. 109  Näringsminister PER\r\nWESTERBERG (m):</pre><pre>Herr talman! Det råder väl inget tvivel om att man\r\nhelst skall jobba långsiktigt. Får man bort\r\nindustristödet -- och där är man på god väg -- inom\r\nstålbranschen inom hela Europa, får man den fria\r\nkonkurrensen. Att vara duktig på att göra stål\r\ninnebär att man kan konkurrera och skapa de\r\ntrygga jobben. Men då kan man inte ta andra\r\nhänsyn än strikt kommersiella. Annars råkar man\r\npå handelshinder och då äventyrar man jobben än\r\nmer.</pre><pre>Anf. 110  LARS-OVE HAGBERG (v):</pre><pre>Herr talman! Regeringen lägger fram en\r\nproposition om utförsäljning av statliga företag för\r\ntio miljarder per år. Skall delegationen ha något\r\nansvar och skall den ge tusan i att sälja ut företag\r\nom de skulle råka i kris? Eller är det något tvång att\r\nen utförsäljning skall ske? Vilken princip är mest\r\nvägledande? Jobben eller utförsäljningen?</pre><pre>Anf. 111  BENGT-OLA RYTTAR (s):</pre><pre>Herr talman! SSAB skall vara duktigt. Företaget är\r\nduktigt och skall ges chansen att vara duktigt. Det\r\när detta det handlar om.</pre><pre>Anf. 112  Näringsminister PER\r\nWESTERBERG (m):</pre><pre>Herr talman! Kravet på de statliga företagen vid\r\nprivatisering är -- precis som det står i\r\npropositionen och som jag har sagt ett stort antal\r\ngånger under denna debatt -- att det krävs starka\r\nföretag. Man vill ha industriellt riktiga lösningar,\r\nsom ger tryggare arbetstillfällen än i dag och ökad\r\nutvecklingskraft.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>8 §  Ny småföretagspolitik, m.m.</pre><pre>Föredrogs</pre><pre>näringsutskottets betänkande</pre><pre>1991/92:NU14 Ny småföretagspolitik, m.m. (prop.\r\n1991/92:51 och förs. 1991/92:12).</pre><pre>Anf. 113  MATS LINDBERG (s):</pre><pre>Herr talman! I näringsutskottets betänkande 14 om\r\nen ny småföretagspolitik behandlas ett antal frågor.\r\nSten Östlund kommer i ett senare inlägg att ta upp\r\nde delar i propositionen där\r\narbetsmarknadsfrågorna behandlas.</pre><pre>Socialdemokraterna har alltid sett som ett av\r\npolitikens huvudinslag att utveckla näringslivet så\r\natt full sysselsättning och ekonomisk tillväxt ger\r\ngrunden för den sociala välfärdspolitiken. Detta\r\nsker genom den ekonomiska politiken och\r\nnäringspolitiken men också genom insatser som\r\ndirekt riktar sig till småföretagen eller till företag i\r\nvissa regioner. Småföretagen stimuleras främst\r\ngenom att utvecklingshinder undanröjs. De största\r\nhindren är ofta brist på kompetens och riskkapital.</pre><pre>Vi har i dag ett läge med en internationell\r\nlågkonjunktur som slår hårt mot Sverige samtidigt\r\nsom den ekonomiska tillväxten upphört. Det är\r\ndärför viktigt att utvecklingskraften hos våra\r\nsmåföretag tas väl till vara och att tillkomsten av\r\nnya småföretag kraftigt stimuleras. Detta bör ske\r\ngenom en fortsatt utveckling av den\r\nsmåföretagspolitik som socialdemokratin har stått\r\nför under lång tid.</pre><pre>Tyvärr innebär regeringens proposition i stället en\r\navrustning av småföretagspolitiken. I andra\r\npropositioner föreslås sänkta skatter och\r\nförändringar i arbetsrättslagstiftningen.\r\nRegeringens förslag innebär att tidigare riktade\r\ninsatser för att utveckla småföretagen nu ersätts av\r\ns.k. generella stimulanser, där framför allt\r\nskattepolitiken ses som ett huvudinslag. Det\r\nkommer att uppstå ett vakuum innan de nya\r\nåtgärderna ger ett positivt genomslag, om de\r\nnågonsin gör det. Detta kommer att vara till stor\r\nnackdel för småföretagen, som behöver\r\nhandlingskraft för att vända ekonomin och skapa\r\ntillväxt i vårt land.</pre><pre>Herr talman! Vi socialdemokrater genomförde\r\nunder föregående år i samarbete med folkpartiet en\r\nny skattereform i syfte att åstadkomma en\r\nförenkling av skattelagstiftningen samtidigt som en\r\nmera rättvis beskattning skedde av kapital i\r\nförhållande till arbetsinkomst. Vi ser dock brister i\r\nden nuvarande förmögenhetsbeskattningen. Det\r\ngäller de alltför höga skattesatserna, men i lika hög\r\ngrad den splittrade behandlingen av olika slags\r\ntillgångar. Men vi socialdemokrater tror inte att\r\nman genom att sänka några skatter löser alla\r\nproblem för småföretagen.</pre><pre>När det gäller nyföretagandet visar jämförelser\r\nmellan olika länder att Sverige ligger väl framme\r\ntrots skillnader i skattesystem och att vi har varit\r\nframgångsrika när det gäller nyföretagande, och\r\ndetta gäller inte minst Norrlandslänen.</pre><pre>Herr talman! Det viktigaste hindret för företagen i\r\ndag är utan tvivel bristen på riskvilligt kapital, detta\r\ntrots att stora insatser har gjorts för att eliminera\r\ndenna brist.</pre><pre>Stora delar av det riskvilliga kapitalet skall under\r\nnormala förhållanden komma från banksystemet.\r\nGenom finansieringskrisen, och i viss mån genom\r\nökade kapitaltäckningskrav, har en betydande\r\nåtstramning skett inom banksystemet. Detta\r\nminskar i hög grad företagens möjligheter att\r\nerhålla riskvilligt kapital. Den av regeringen nu\r\nföreslagna förändringen av riskkapitalmarknaden,\r\ndär de hittills använda medlen och institutionerna\r\nskall begränsas eller avvecklas, ter sig aningslös\r\nmed tanke på de rådande förhållandena ute på\r\nmarknaden.</pre><pre>I propositionen föreslås att de regionala\r\nriskkapitalbolagen och Småföretagsfonden skall\r\nfinnas kvar till vidare. Detta tycker vi är bra. Vi har\r\ninte heller några invändningar mot att fonden\r\nfortsättningsvis förvaltas av Företagskapital AB.\r\nDet kan också vara positivt att privata delägare kan\r\nkomma in i riskkapitalbolagen för att tillföra\r\nkunnande och mera pengar. Jag konstaterar med\r\ntillfredsställelse att tre av de borgerliga partierna\r\nsom ingår i regeringen sedan föregående år har\r\nändrat uppfattning när det gäller\r\nriskkapitalbolagen.</pre><pre>Avslutningsvis vill jag, herr talman, ta upp frågan\r\nom utvecklingsfonderna och Norrlandsfonden. När\r\ndet gäller utvecklingsfondernas verksamhet kan\r\ningen bortse från de kunskaper och den betydelse\r\nsom de har haft i positiv bemärkelse för\r\nutvecklingen av småföretag i Sverige. Inte minst\r\nkombinationen av rådgivnings- och\r\nutlåningsmöjligheter har varit till stor hjälp för\r\nutvecklingen i de svenska småföretagen, och denna\r\nroll har en tendens att öka. Därför är det vår\r\nuppfattning att utvecklingsfondernas\r\nutlåningsmöjligheter skall finnas kvar. Däremot är\r\nvi öppna för att diskutera olika låneformer.</pre><pre>Det står också klart att småföretagen och de\r\nberörda organisationerna betonar vikten av\r\nutvecklingsfondernas betydelse. Det finns också ett\r\nökat behov av samordning och optimering av\r\ntillgängliga resurser. Det verkar som om vi i\r\nSverige, i förhållande till andra länder, gör större\r\nåtskillnad mellan offentlig och privat verksamhet,\r\noch det är svårare att få till stånd ett samarbete\r\nmellan dessa aktörer. Denna brist på samordning\r\ndrabbar i första hand nyföretagaren, eftersom han\r\nhar svårt att hitt rätt mellan olika intressenter.</pre><pre>Vi avvisar däremot på det bestämdaste regeringens\r\nförslag om indragning av 200 milj.kr. från\r\nNorrlandsfonden. Norrlandsfonden tillkom genom\r\natt vinstmedel från LKAB avsattes till fonden för\r\natt skapa en bättre infrastruktur och skapa ett ökat\r\nsmåföretagande i Norrlandslänen.\r\nNorrlandsfonden har under åren betytt oerhört\r\nmycket för de norrländska företagen. Det är därför\r\nobegripligt hur man i en situation med stora brister\r\ni riskkapitalförsörjningen konfiskerar 200 milj.kr.\r\nfrån Norrlandslänen, då företagen i den besvärande\r\nlågkonjunkturen kommer att ha stora behov av\r\nriskkapital för de framtida investeringarna.</pre><pre>Erfarenheten visar också att kapitalet i expansiva\r\nperioder söker sig bort från de mer riskfyllda\r\nsatsningarna inom småföretagen. Det skapar en\r\nryckighet i tillförseln av kapital, vilket är till\r\nnackdel för en långsiktig strategisk utveckling. Vill\r\nman därför åstadkomma en långsiktig och gynnsam\r\ntillväxt bör man tillförsäkra sig ett jämnt tillflöde av\r\nriskkapital. I denna roll har Norrlandsfonden varit\r\nmycket effektiv. Det är därför obegripligt att\r\nregeringen nu föreslår att det norrländska\r\nnäringslivet skall dräneras på 200 milj.kr. i ett läge\r\ndå behoven aldrig har varit större.</pre><pre>Herr talman! Med det anförda yrkar jag bifall till\r\nden socialdemokratiska reservationen.</pre><pre>Anf. 114  ROLF L NILSON (v):</pre><pre>Herr talman! Under ett par år har vi diskuterat\r\nsmåföretagsfrågor i kammaren när\r\nnäringsutskottets näringspolitiska betänkanden har\r\nvarit uppe till behandling. Detta område av\r\nnäringspolitiken har fått stor uppmärksamhet. Och\r\nunder den korta period som jag har varit med i\r\ndetta sammanhang har det gjorts kraftfulla\r\nmarkeringar av den föregående regeringen men\r\nockså av samtliga oppositionspartier på detta\r\nområde, markeringar som har gått ut på att man har\r\ninsett småföretagens centrala roll i den\r\nomstrukturering och omvandling av det svenska\r\nnäringslivet som nu pågår.</pre><pre>Det är många delfrågor som har fått\r\nuppmärksamhet. Vi har t.ex. uppmärksammat den\r\nbesvärliga situation som många verkstadstekniska\r\nsmåföretag har hamnat i när de har blivit\r\nunderleverantörer till stora företag som Volvo och\r\nSaab. De har spelats ut mot varandra, och de har\r\nkommit i ett olyckligt beroendeförhållande till en\r\nköpare.</pre><pre>Det är ett konkret existerande problem, och här\r\nmåste vi finna en lösning. Olika lösningar har också\r\nföreslagits. Jag tänker på t.ex. den\r\nverkstadstekniska delegationen, som skulle vara en\r\nhjälp när det gäller att utveckla nya produkter och\r\ndärmed öppna större marknader för de\r\nverkstadstekniska företagen.</pre><pre>De aktuella företagen och problemen nämns inte i\r\nregeringens proposition. Men de har tagits upp i\r\nandra sammanhang. Näringsministern och\r\nregeringen har då så att säga flaggat för att den\r\nverkstadstekniska delegationen i förtid skulle\r\nläggas ned. Den skulle alltså inte få slutföra sitt\r\narbete. Jag tycker inte att det är att på ett\r\nkonstruktivt sätt angripa de problem som\r\nsmåföretagen står inför.</pre><pre>Det är rimligt att en delegation av det här slaget får\r\narbeta tiden ut. Sedan får en utvärdering av\r\nverksamheten göras. Dessutom måste en rättvis\r\nbedömning göras. Därefter får man dra lärdom av\r\nvunna erfarenheter.</pre><pre>Även andra områden har uppmärksammats. Det\r\ngäller de teknikbaserade företagen och det\r\nteknikbaserade nyföretagandet. Här finns väl\r\nkända problem när det gäller\r\nriskkapitalförsörjningen. Mera konkret uttryckt\r\nbestår detta arbete i att överbrygga en period -- det\r\nhandlar om ett antal år -- då man rimligen inte, även\r\nom det handlar om en skicklig företagsledare,\r\nforskare eller utvecklare eller om den som har goda\r\nmarknadsförutsättningar, kan uppnå lönsamhet\r\noch medverka till en rimlig avkastning på insatt\r\nkapital. Det tar nämligen tid att utveckla produkter\r\noch att bearbeta en marknad. Det tar helt enkelt tid\r\ninnan man får fram någonting som kan säljas. Här\r\nbehövs det riskvilligt kapital.</pre><pre>Redan för ett par år sedan konstaterades det i\r\nnäringsutskottet att den privata\r\nriskkapitalmarknaden inte kunde tillgodose\r\nbehoven av sådant kapital. Den socialdemokratiska\r\nregeringen och den dåvarande industriministern\r\nföreslog då att regionala riskkapitalbolag skulle\r\ninrättas med speciell inriktning på den\r\nteknikbaserade småföretagsamheten.</pre><pre>Vänsterpartiet var det enda parti som då var för den\r\nhär idén. Visserligen hade vi invändningar mot det\r\nsätt på vilket kapital skulle skaffas fram. Jag\r\nåterkommer senare till den saken. Vi tyckte att idén\r\ni alla fall var värd att pröva. Jag delar Mats\r\nLindbergs glädje över att man även i de borgerliga\r\npartierna har insett att det är värt att pröva den här\r\nidén, att det är värt att gå vidare med den.</pre><pre>Om riskkapitalbolagen har det också sagts att dessa\r\nskulle vara öppna för annat kapital och även för\r\nprivatkapitalet, om sådant fanns tillgängligt. Syftet\r\nvar att få i gång en fungerande riskkapitalmarknad.\r\nDet här bemöttes rätt hånfullt, det måste jag\r\npåminna om, från de borgerliga partiernas sida.\r\nMan såg denna verksamhet som en sorts\r\nsocialisering av småföretag. Man såg verksamheten\r\nsom ett löntagarfondsliknande övertagande av\r\nsmåföretag. Likaså har man behandlat\r\nSmåföretagsfonden på ett föraktfullt sätt. Jag\r\ntycker att denna inställning är rätt orimlig, speciellt\r\nmed tanke på hur svårt det är att få fram riskvilligt\r\nkapital. Mot den bakgrunden är det bra att man nu\r\nhar en annan inställning.</pre><pre>Centerpartiet och vänsterpartiet var överens om att\r\ndet sätt på vilket den socialdemokratiska\r\nregeringen skaffar fram kapital till\r\nriskkapitalbolagen -- nämligen genom indragning\r\nav medel från utvecklingsfonderna -- var olyckligt.\r\nVi motsatte oss detta.</pre><pre>Historien, för att ta till en klyscha, har väl visat att\r\nvi hade rätt. Kapitalet i utvecklingsfonderna\r\nbehövs ju. När det inte finns något konkret förslag\r\nframtaget som kan förverkligas på marknaden är\r\ndet nog oklokt att direkt så att säga flagga för att vi\r\nskall begränsa och senare ta bort\r\nutvecklingsfondernas möjligheter att låna pengar.\r\nRepresentanter för utvecklingsfonderna har på ett\r\növertygande sätt visat att man gör stor nytta genom\r\natt även de här fonderna ställer upp med det\r\nriskkapital som så väl behövs. Man kan säga att\r\nutvecklingsfonderna är den hävstång som behövs\r\nför att bankerna med mindre risker kan gå in och\r\nerbjuda kapital, och det här är nödvändigt.</pre><pre>Jag har flera gånger här i talarstolen sagt, och det\r\nhar också Lars Bäckström sagt i skatteutskottet och\r\näven i andra skattedebatter, att vi i vänsterpartiet\r\när beredda att gå in i diskussioner om hur man kan\r\nunderlätta för småföretagande och hur man kan få\r\nfram kapital för att stimulera denna utveckling som\r\nverkligen är nödvändig.</pre><pre>Jag tycker att vi har visat öppenhet. Men någon\r\nmotsvarande öppenhet från regeringens sida finns\r\ninte. I stället kan man tala om ett, skulle jag vilja\r\nsäga, principrytteri. Vidare kan det konstateras att\r\ncenterpartiet har backat. Man har släppt de\r\nvälmotiverade ståndpunkter som tidigare förekom\r\ninom centern. Nu går man in i fållan.</pre><pre>I propositionen finns det en del synpunkter som\r\ninte resulterar i konkreta förslag. Det finns\r\nnämligen markeringar om att man vill inskränka de\r\nfackliga rättigheterna för anställda i småföretag.\r\nDetta säger man samtidigt som man säger sig vilja\r\nlätta på beskattningen för kapitalägarna, för dem\r\nsom redan har det gott ställt. Motivet är att dessa\r\ngenom lättnader i fråga om beskattningen skall bli\r\nmera villiga att gå in med kapital i småföretagen.</pre><pre>Jag menar att det är en ganska provocerande\r\nklasspolitik att behandla de anställda så här. På ett\r\nganska brutalt sätt undandrar man alltså de\r\nanställda deras rättigheter samtidigt som man\r\ngynnar kapitalägarna, de välbeställda.</pre><pre>Detta är olyckligt, jag upprepar det, speciellt i\r\nsmåföretagarsammanhang. Där är det ofta en\r\nmycket nära kontakt mellan anställd och\r\nföretagare. Den anställde kan vara både anställd\r\noch löntagare. I nästa ögonblick kan den anställde\r\nvara företagare. Ofta förenas de båda rollerna hos\r\nen och samma person. Det finns således en\r\nömsesidig förståelse för den andras problem.</pre><pre>Att genom lagstiftningsåtgärder, genom\r\nskattestimulans och genom att inskränka de\r\nfackliga rättigheterna provocera fram onödiga\r\nmotsättningar mellan löntagare och småföretagare\r\nmenar jag är omotiverat och djupt olyckligt.</pre><pre>Med detta, herr talman, yrkar jag avslag på\r\npropositionen och bifall till den aktuella\r\nmeningsyttringen. Det innebär att jag yrkar bifall\r\nockså till den socialdemokratiska reservationen.</pre><pre>Anf. 115  KJELL ERICSSON (c):</pre><pre>Herr talman! SMÅ FÖRETAG HAR STOR\r\nBETYDELSE. Det är en gammal känd devis. Men\r\nde små företagen har inte fått det erkännande, den\r\nuppmärksamhet och de förutsättningar som de\r\nförtjänat. Tyvärr har de små företagen inte alltid\r\nhaft de rätta förutsättningarna att födas, växa och\r\nutvecklas i Sverige.</pre><pre>Det känns därför skönt att nu få vara med och dra\r\nupp nya fåror, så att vi får en ny och bättre\r\nnäringspolitik och en bättre småföretagarpolitik.</pre><pre>Det är inte så, att jag vill klaga på vad svenskt\r\nnäringsliv har uträttat. Det råder inget tvivel om att\r\nSverige har varit, och är, en betydande\r\nindustrination, trots de svårigheter som vi haft att\r\nbrottas med.</pre><pre>Det är många faktorer som medverkat till att\r\nSverige har varit framgångsrikt internationellt sett.\r\nÄven om Sverige är en liten nation har svenska\r\nföretag, företagsledare, arbetare, köpmän och\r\ningenjörer samt svenska produkter och varor låtit\r\ntala om sig i en hel värld.</pre><pre>Under de senaste åren har de svenska företagen\r\nhalkat efter jämfört med företagen i andra OECD-\r\nländer, bl.a. beroende på en felaktig ekonomisk\r\npolitik. Detta har också lett till att vi nu har en\r\nnegativ tillväxt. Industriproduktionen väntas i år\r\nfalla med hela 5 %.</pre><pre>Detta är allvarligt. Det är därför viktigt att ta nya\r\ntag och se till att svenskt näringsliv återtar sin\r\ntätposition i internationella sammanhang. För detta\r\nbehövs både en ny näringspolitik och en ny\r\nsmåföretagarpolitik. Det är detta som den nya\r\nregeringen nu har föreslagit.</pre><pre>Vi måste stimulera till att svenska\r\nföretagsinvesteringar i betydligt större omfattning\r\nsker i vårt land. Under en stor del av 80-talet har vi\r\nkunnat se hur svenska företag har investerat\r\nutomlands, främst i EG-länderna. Det är i och för\r\nsig en naturlig företeelse med tanke på den\r\nintegrationsprocess som pågår. Men då borde det\r\nockså vara naturligt med utländska intressens\r\ninvesteringar i Sverige. Men så har inte varit fallet.\r\nDet beror bl.a. på de ekonomiska förhållanden som\r\nhar rått här i landet.</pre><pre>För att växla in på ett nytt spår, mot en positiv\r\nutveckling måste satsningar nu ske på små och\r\nmedelstora företag. I Sverige finns i dag drygt en\r\nhalv miljon företag, inkl. jord- och skogsbruk. Av\r\ndessa är 99,5 % företag med färre än 200 anställda.\r\nAntalet småföretag utanför jordbrukssektorn är\r\nungefär 390 000. Av de nya arbetstillfällen som har\r\nskapats under den senaste femårsperioden kan man\r\nfinna att större delen finns i småföretagen.</pre><pre>Nyföretagandet har legat på 5--7 % i Sverige de\r\nsenaste åren. Det kan man kanske tycka är en\r\nhyfsad nivå, om man inte jämför med t.ex.\r\nTyskland och Frankrike, som har en nivå på 10--\r\n11 %. Man förstår då att det är önskvärt och\r\nnödvändigt med ett högre nyföretagande även här i\r\nSverige.</pre><pre>Nyföretagandet har förvisso visat en positiv trend,\r\nmen även antalet konkurser har ökat. Många\r\nföretag har helt enkelt inte haft de rätta chanserna\r\natt klara sig. Därför är det av största vikt för\r\nSveriges ekonomiska utveckling att små- och\r\nnyföretagandet får en renässans under 90-talet. Det\r\när i de företagen som de nya arbetstillfällena\r\nkommer att skapas.</pre><pre>Det är småföretagen som skall bli ekonomins\r\nspjutspets mot framtiden. Att ge småföretagen\r\ngoda förutsättningar är också den bästa åtgärden\r\nför att motverka arbetslösheten. Därför har också\r\nden nya regeringen vidtagit en rad åtgärder som\r\nstimulerar småföretagen och nyetableringen. Det\r\när också det som detta betänkande handlar om.</pre><pre>Man kan dela upp förslagen i olika avsnitt, som jag\r\ni korthet skall beröra. Det handlar om:</pre><pre>-förbättrad rättssäkerhet,</pre><pre>-en effektiv konkurrens,</pre><pre>-sänkt skattetryck,</pre><pre>-en effektiv riskkapitalmarknad,</pre><pre>-ändrade lagar och regler, så att de stämmer\r\növerens med småföretagens behov,</pre><pre>-nyetablering och Europakontakter.</pre><pre>Den förbättrade rättssäkerheten vill vi uppnå\r\ngenom att äganderätten och näringsfriheten skrivs\r\nin i grundlagen. Regeringen kommer att tillsätta en\r\nparlamentarisk kommitté som skall utreda denna\r\nfråga. Även den s.k. negativa föreningsrätten skall\r\nutredas. Jag skall inte fördjupa mig i denna fråga\r\nnu. Vi får säkerligen möjlighet att återkomma i\r\ndetta ärende efter det att utredningen har utförts.\r\nMen det är betydelsefullt att redan nu konstatera\r\natt den nya regeringen ger viktiga signaler med\r\navsikten att stärka den enskilda äganderätten och\r\nnäringsfriheten genom att grundlagsfästa dessa\r\nrättigheter och friheter.</pre><pre>Det är viktigt att en effektiv konkurrens skapas i\r\nprivat och offentlig verksamhet. Här har\r\nkonkurrensförhållandena en avgörande betydelse\r\nför möjligheterna att stärka den svenska ekonomin.\r\nGenom EES-avtalet kommer vi att ingå i ett\r\neuropeiskt ekonomiskt samarbetsområde med\r\nenhetliga konkurrensregler för den\r\ngränsöverskridande handeln. Regeringen kommer\r\ndärför under våren med förslag om en förstärkt\r\nkonkurrenspolitik.</pre><pre>Likaså kommer det att bli lättare och enklare att\r\netablera butiker. Detta kommer att ske genom en\r\nändring i plan- och bygglagen. Bl.a. kommer den\r\nlokala konkurrensen att stimuleras genom friare\r\netableringsmöjligheter för handeln, i synnerhet för\r\nlivsmedelshandeln. Näringsfrihet och en effektiv\r\nkonkurrens skall främjas i kommunernas\r\nplanering.</pre><pre>Det kommer också att bli enklare att starta företag\r\ninom den offentliga sektorn, t.ex. när det gäller\r\nbarnomsorg och äldreomsorg. Vi hade en sådan\r\ndebatt här i går.</pre><pre>Skattetrycket sänks. Här kommer det in en rad\r\nolika konkurrensbefrämjande åtgärder. Bl.a. har vi\r\nredan beslutat om sänkt moms på resor, hotell,\r\nrestauranger och turism.</pre><pre>En annan åtgärd är att förmögenhetsbeskattningen\r\npå arbetande kapital kommer att slopas.\r\nFörmögenhetsskatten i övrigt kommer att sänkas.\r\nAvsikten är att den skall slopas fr.o.m. 1995 års\r\ntaxering. Begränsningsregeln kommer att sänkas\r\nfrån 75 % till 55 %.</pre><pre>Arvs- och gåvoskatten sänks för att komma i nivå\r\nmed den som gäller i andra länder med likvärdiga\r\nförhållanden. Högsta skattesatsen blir 30 % fr.o.m.\r\nnästa år. Detta kommer att bl.a. kraftigt underlätta\r\ngenerationsväxlingar.</pre><pre>Likaså kommer skogsvårdsavgiften att slopas\r\nfr.o.m. den 1 juli nästa år. Även den allmänna\r\nlöneavgiften slopas vid utgången av detta år. Det\r\nfinns också en rad andra åtgärder, som föreslås i\r\npropositionen Skattepolitik för tillväxt. Den\r\nkommer att debatteras senare i dag.</pre><pre>Regeringen utreder också den framtida\r\nbeskattningen för enskilda näringsidkare. Även här\r\nväntas ett förslag inom kort.</pre><pre>Som sagts av tidigare talare är en effektiv\r\nriskkapitalförsörjning mycket viktig och väsentlig.\r\nDet är en av de viktigaste frågorna att få lösta. Vi\r\nvet att det har varit svårt att få riskvilligt kapital till\r\nsmåföretagssektorn. Tillgången på riskkapital för\r\nsmå och medelstora företag behöver öka i en\r\nbetydande omfattning. Därför föreslår regeringen\r\nnu en succesiv uppbyggnad med framför allt\r\ngenerellt inriktade åtgärder. Regeringen håller på\r\natt snabbutreda någon form av villkorslån,\r\nliknande de tyska EKH-lånen. De här lånen är en\r\nform av garantier till banker som lånar ut till\r\nföretag. Det ställs samtidigt krav på de företag som\r\nfår dessa lån. Man kräver t.ex. budget och\r\naffärsplaner samt ställer krav på utbildning.</pre><pre>Företagen får samtidigt en viktig samtalspartner,\r\neller om man så vill ett bollplank, där man kan testa\r\nolika idéer för sitt företag. I detta arbete kommer\r\nutvecklingsfonderna att ha mycket stor betydelse.\r\nJag vill i detta sammanhang även uttala att\r\nutvecklingsfonderna har en stor betydelse och även\r\nframdeles kommer att ha en stor betydelse för\r\nutvecklingen av våra småföretag.</pre><pre>Ytterligare ett arbete för att hitta nytt riskkapital\r\nhåller man nu på med i regeringskansliet. Man ser\r\növer möjligheterna att skapa nya skattestimulanser\r\nför privatpersoner som vill satsa pengar i\r\nsmåföretagssektorn. Det kommer också ett förslag\r\npå lokal aktiehandel, som ytterligare kommer att\r\nstimulera riskkapitalförsörjningen för\r\nsmåföretagen i hela landet.</pre><pre>I avvaktan på att allt detta nya skall bli färdigt att\r\nträda i kraft, måste vi även ha en bro kvar till den\r\ngamla finansieringen. Därför kommer både\r\nutvecklingsfonderna och Norrlandsfonden att\r\nfortsätta med sin utlåning. Den indragning från\r\nutvecklingsfonderna som har avviserats -- det har\r\ninte bestämts något datum när detta skall ske -- tror\r\njag att det är klokt att avvakta med tills\r\nkreditmarknaden har blivit bättre.</pre><pre>Riskkapitalbolagen var centern och de andra\r\nborgerliga partierna emot för att staten skulle gå in\r\noch äga företagen. Nu är detta ett faktum. Men vi\r\nskall försöka att få in fler privata intressenter undan\r\nför undan. Riskkapitalbolagen kommer att starta\r\nsin verksamhet omedelbart, vilket också tillför\r\nsystemet nya medel. De 600 miljoner som skulle ha\r\ntillförts Stiftelsen småföretagsfonden under åren\r\n1992--1995 kommer redan 1992 att utbetalas till\r\nstiftelsen. Stiftelsens medel kommer att förvaltas av\r\nFöretagskapital AB, som ägs gemensamt av\r\nbankerna och staten. Jag vill också tillägga att vi\r\nfrån utskottets sida förutsätter att de nya\r\nriskkapitalbolagen kommer att medverka vid\r\nfinansiering av småföretag i glesbygd, liksom av\r\nkunskapsintensiva företag vid högskolor.</pre><pre>För övrigt gäller det nu att få fram en förenkling av\r\nregler och att onödiga regler tas bort. Det är\r\nnödvändigt att minimera uppgiftslämnandet från\r\nsmåföretagen. Olika lagar måste helt enkelt\r\nanpassas till de små företagens villkor.</pre><pre>Med de olika förbättringar som den borgerliga\r\nregeringen och utskottsmajoriteten nu föreslår\r\nsamt med de ytterligare åtgärder som regeringen\r\nhåller på att arbeta fram, kommer småföretagen att\r\nfå ett helt nytt klimat att arbeta i. Vi måste skapa\r\nsådana förutsättningar att småföretagen kan få\r\nbedriva sin verksamhet så att de genererar sådana\r\növerskott att de med egna medel kan finansiera\r\nbåde utveckling och tillväxt.</pre><pre>Vi tror på de enskilda företagarna, uppfinnarna och\r\nentreprenörerna. Därför vill vi ge dem en chans att\r\nutveckla sin kreativitet. Genom satsningar på\r\nmånga lönsamma och aktiva småföretag kan vi\r\nväxla in på en ny väg mot en positiv utveckling. Det\r\när en sådan utveckling som den nya regeringen\r\nsatsar på. Det är också i de små företagen som de\r\nflesta nya arbetsplatserna kommer att tillskapas.\r\nDärför är också en satsning på småföretagen den\r\nbästa vägen för att skapa sysselsättning, välfärd och\r\ndärmed framtidstro.</pre><pre>Jag vill härmed yrka bifall till näringsutskottets\r\nförslag och avslag på reservationen.</pre><pre>Anf. 116  ROLF L NILSON (v) replik:</pre><pre>Herr talman! Av Kjell Ericssons anförande drar jag\r\ntvå slutsatser. Dels var det uppmuntrande att\r\nregeringen har tagit intryck av den massiva kritik\r\nsom har riktats mot det ganska ogenomtänkta\r\nförslaget till riskkapitalförsörjning och mot de\r\nsignaler som skickats ut om riskkapitalsörjning i\r\npressuttalanden och i propositionen. Det är bra om\r\ndet kommer att fortsätta att finnas fungerande\r\nutvecklingsfonder framöver tills man har hittat ett\r\nnytt system som kan fungera. Dels är det bra att den\r\nnya regeringen i allt väsentligt, förutom en del\r\nflaggviftande, fortsätter den inslagna\r\nsmåföretagarvänliga politiken, som vi har varit\r\növerens om.</pre><pre>I propositionen och i betänkandet beskrivs ju inte\r\nett småföretagande i kris, utan snarast ett\r\nsmåföretagande som är rätt livaktigt men som står\r\ninför flaskhalsar och problem framför allt när det\r\ngäller riskkapitalförsörjningen.</pre><pre>Jag kan tycka att propositionen och betänkandet är\r\nen aning motsägelsefulla. Å ena sidan talar man om\r\nett mycket stort nyföretagande. Å den andra säger\r\nman att det måste bli fart på nyföretagandet. Det\r\nframgår av propositionen och betänkandet att det\r\nman egentligen menar är att små företag bör kunna\r\nväxa till.</pre><pre>Jag kan också konstatera att man i fråga om EKH-\r\nlånen resonerar annorlunda än man resonerar i\r\nfråga om etableringskontroll, som vi diskuterat i\r\nflera sammanhang i näringsutskottet. Ingrepp,\r\nföretagsidéer, kunnande, vägledning vid\r\nnyetablering har av de borgerliga partierna\r\nbetraktats som hinder för nyetablering. Det gäller\r\ntydligen inte EKH-lånen.</pre><pre>Anf. 117  KJELL ERICSSON (c) replik:</pre><pre>Herr talman! Jag vill faktiskt påpeka att det var den\r\nförra socialdemokratiska regeringen och\r\nriksdagsmajoriteten som beslutade om\r\nindragningen från både utvecklingsfonderna och\r\nNorrlandsfonden. Vi försöker nu med en ny\r\ninriktning att stimulera till nödvändig försörjning\r\nav riskkapital. Det kommer inte heller att rivas\r\nnågra broar innan vi har fått fram en ny och bättre\r\nriskkapitalförsörjning. Det kommer t.ex. nästa år\r\natt finnas minst 300 miljoner mer som riskkapital\r\nhos utvecklingsfonderna, Norrlandsfonden och\r\nriskkapitalbolagen än vad som finns i år. Till det\r\nkommer ytterligare medel från småföretagsfonden.\r\nDe medel som skall betalas in till staten kommer att\r\nfå betalas in under en lång tid. Jag vet att\r\nregeringen är villig att diskutera under vilken\r\nperiod dessa inbetalningar skall ske.</pre><pre>Vi räknar med att de nya EKH-lånen kommer att\r\ninföras redan nästa år. Ärendet skickas ut på remiss\r\ni februari enligt de uppgifter jag har fått. Flera\r\nskattestimulanser aviseras för att få fram\r\nriskkapital.</pre><pre>Sammantaget är det många positiva saker på gång.\r\nMen vi måste komma ihåg att även om det kommer\r\natt finnas uppemot 4 miljarder hos olika aktörer, är\r\ndet ändå en ringa del av kakan. Det finns i dag ca\r\n1 000 miljarder i lånekapacitet i vårt banksystem.\r\nDet gäller att få en sund ekonomi så att vi kan\r\npressa räntorna. Sedan gäller det att få sådana\r\nrutiner att småföretagen kan få sitt kapitalbehov\r\ntäckt genom normala bankförbindelser. Dagens\r\nsituation, med bankkriser och annat, har gjort att\r\ndet är svårt för många att få nya krediter. Men där\r\nmåste vi jobba på.</pre><pre>Rolf L Nilson säger att det inte är någon ny\r\ninriktning. Jag tycker att det är en mycket klar ny\r\ninriktning; det är en helt ny färdriktning. Med nya\r\ngenerella stimulanser, skattelättnader, skapas\r\nförutsättningar för att starta företag som kan växa\r\noch utvecklas i vårt land. Inte minst att starta\r\nföretag har varit svårt, det vet vi. Men också att\r\nväxa har varit svårt på grund av de skatteregler som\r\nvi har haft. Det har skrämt företagare ut ur landet\r\nbl.a. vid generationsväxling. Alla de åtgärder som\r\nföreslås är ett led i en ny färdriktning och en ny\r\nsmåföretagspolitik.</pre><pre>Anf. 118  ROLF L NILSON (v) replik:</pre><pre>Herr talman! Verkligheten talar mot Kjell\r\nEricssons påstående att det skulle vara svårt att\r\nstarta småföretag. Skrivningarna i propositionen\r\noch i betänkandet motsäger Kjell Ericsson. Där\r\ntalas i stället om mycket intensivt nyföretagande de\r\nsenaste åren.</pre><pre>Vi är väl överens om att det är bra om bankerna kan\r\nfylla sina viktiga funktioner och försörja\r\nsmåföretag med riskvilligt kapital. Vi tycks också\r\nvara överens om att utvecklingsfonder,\r\nriskkapitalbolag m.m. är nödvändiga hävstänger\r\nför att få bankerna att ta sitt ansvar.</pre><pre>Jag undrar på vilket sätt ändringar i plan- och\r\nbygglagen som saknar praktisk betydelse\r\nunderlättar för småföretagande. Jag undrar också\r\nhur symbolhandlingar av typ att föra in\r\näganderätten i grundlagen underlättar för\r\nsmåföretagande. Småföretagarnas äganderätt har\r\nväl knappast varit hotad. Det är, vad jag kallar,\r\nflaggviftande och inte konstruktivt\r\nproblemlösande.</pre><pre>Anf. 119  KJELL ERICSSON (c) replik:</pre><pre>Herr talman! När det gäller nyföretagande i Sverige\r\nsade jag i mitt anförande att det utgjort ca 5--7 %\r\nde senaste åren. Det kan i och för sig tyckas vara\r\nhyfsat, men jämfört med omgivningen -- i Tyskland\r\noch Frankrike är det 10--11 % -- är det ringa. Vi\r\nmåste komma upp på samma nivå som andra\r\nländer. Det här är en av orsakerna till det hela.</pre><pre>Vi har haft ett stort nyföretagande, men\r\nkonkurserna har också varit många, bl.a. beroende\r\npå en ekonomisk politik som inte gett\r\nförutsättningar att överleva. Företagen har inte\r\nkunnat utvecklas och växa. De nu föreslagna\r\nåtgärderna leder till att man får möjligheter till det\r\ni fortsättningen.</pre><pre>Att ändringar i plan- och bygglagen inte skulle ha\r\nbetydelse förstår jag inte. I dag kan man i ett\r\naffärsområde ha kunnat begränsa det till en viss del\r\nav handeln, men det kan man inte göra i\r\nfortsättningen. Är det handel, är det handel, och då\r\nfår olika företag konkurrera fritt. Man kan inte\r\nsätta det ena framför det andra, utan det är fri\r\nkonkurrens. Fri konkurrens är nyttig för företagare\r\noch kunderna.</pre><pre>När det gäller äganderätten skall vi ha klara\r\nlångsiktiga spelregler, så att företagarna vet vad de\r\nhar att rätta sig efter. När man satsar på ett företag\r\ni Sverige skall man kunna veta att man äger det\r\nföretaget, att staten inte kan gå in. Det bästa för oss\r\när att få livskraftiga och lönsamma aktiva\r\nsmåföretag, där det finns engagerade ägare. Det är\r\nockså det bästa för de anställda. Ökat engagemang\r\noch ökad stimulans för företagandet är vad\r\nförslaget syftar på.</pre><pre>Andre vice talmannen anmälde att Rolf L Nilson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 120  MATS LINDBERG (s) replik:</pre><pre>Herr talman! När man hör Kjell Ericsson blir man\r\nnågot oroad. Han säger många -- jag vet inte hur\r\nmånga -- gånger: ''jag tror'', ''vi tror'', ''regeringen\r\ntror'' när det gäller småföretagarnas riskkapital.</pre><pre>Det frestar mig att hänvisa till vad Hans Alfredson\r\nsade en gång: Jag tror på Robert Lind i Kramfors.</pre><pre>Det är nämligen så, Kjell Ericsson, att\r\nsmåföretagen i dag har stora problem med\r\nriskvilligt kapital. Jag skulle därför vilja fråga Kjell\r\nEricsson vad jag skall säga till företagare som\r\nbehöver riskkapital för att kunna utvecklas, när\r\nfinansiering inte kan ordnas av bankerna på grund\r\nav den kris och åtstramning som bankerna i dag\r\nupplever. Finansieringen för t.ex. företagen i\r\nNorrlandslänen har upp till 60--70 % skett genom\r\nbankerna. Norrlandsfonden har svarat för den\r\nresterande delen. I dag är förhållandet det\r\nmotsatta.</pre><pre>Frågan till Kjell Ericsson blir: Vad skall jag svara?\r\nI dag finns det faktiskt inte kapital. Kjell Ericssons\r\nräkneexempel, att vi nu har får ytterligare 300\r\nmiljoner i riskkapital, håller inte. Det är framför\r\nallt inte sant i Norrlandslänen, där riskkapitalet i\r\nstort sett är slut både i utvecklingsfonden och i\r\nNorrlandsfonden.</pre><pre>Anf. 121  KJELL ERICSSON (c) replik:</pre><pre>Herr talman! Jag vill än en gång påpeka att det var\r\nden gamla socialdemokratiska regeringen som\r\nbeslutade om indragning från utvecklingsfonderna\r\noch Norrlandsfonden. Vi vet att dagens situation är\r\nbesvärlig, till följd av bl.a. bankkriser och den förda\r\nekonomiska politiken. Men då måste man skapa ett\r\nbättre system, och det är vad den nya regeringen\r\nhåller på med genom att sätta in generella åtgärder\r\noch genom att föreslå ett nytt EKH-lån, ett förslag\r\nsom under vintern skall sändas ut på snabbremiss.\r\nUnder tiden så rivs inga broar. Man kommer i\r\nstället att diskutera hur övergången skall se ut. Men\r\ndet är viktigt att på olika sätt underlätta\r\nmöjligheterna att få fram kapital, både från\r\nbankerna och från de övriga aktörer som finns på\r\nmarknaden. Den största lånkapaciteten finns i\r\nbankerna, där det finns 1 miljard.</pre><pre>Man måste alltså än så länge använda sig av de\r\nvägar som man hittills har använt, men det måste\r\ntill en förstärkning, och det är nödvändigt att man\r\nsnabbar på. Den nya regeringen har lagt fram\r\nmånga förslag till åtgärder för att få fram\r\nriskkapital. Det gjorde inte den gamla regeringen.\r\nDet är nu fråga om en ny situation.\r\nBesvärligheterna med riskkapital har pågått hela\r\ndet här året och längre än så.</pre><pre>En annan fråga handlar om regionalpolitiken. Det\r\nhär betänkandet handlar visserligen inte om\r\nregionalpolitik, men i olika områden där det är\r\nbekymmersamt -- i stödområdena, i glesbygden --\r\nkommer det kanske att bli nödvändigt med\r\nåtgärder som ligger utanför detta.\r\nArbetsgivaravgifterna kommer att sänkas för\r\nföretag i stödområdena, och det kommer att införas\r\nolika lättnader. Men då rör det sig om\r\nregionalpolitiskt betingade medel, som vi får\r\ndiskutera vid ett annat tillfälle.</pre><pre>Anf. 122  MATS LINDBERG (s) replik:</pre><pre>Herr talman! Kjell Ericsson svarade inte på frågan,\r\noch det hade jag kanske inte heller väntat mig.</pre><pre>Jag kan inte säga till några företagsledare att ni får\r\nvänta tills utredningen om EKH-lån är klar. Det\r\nmåste finnas riskkapital. Det är också oerhört\r\nviktigt att vara medveten om att det är både\r\nföreträdare för regeringen och representanter för\r\nutskottsmajoriteten som har sett till att den\r\nuppkomna situationen kommer att leda till att\r\nföretagen inte överlever den här perioden, då\r\nriskkapitalet försvinner.</pre><pre>Kjell Ericsson sade att riskkapitalet inte försvinner\r\nmed en gång. Om det finns ansvarsfulla ledningar i\r\nutvecklingsfonderna och i Norrlandsfonden, kan ju\r\ninte de låna ut det kapital som regeringen har\r\nbeslutat att dra in. Eller är det så att Kjell Ericsson\r\nuppmanar utvecklingsfonderna och\r\nNorrlandsfonden att låna ut kapital som regeringen\r\nredan har beslutat att dra in?</pre><pre>Anf. 123  KJELL ERICSSON (c) replik:</pre><pre>Herr talman! Om man hade följt den gamla\r\nregeringens förslag om riskkapital, hade det funnits\r\n3,25 miljarder att användas till riskkapital i\r\nutvecklingsfonderna, i Norrlandsfonden och i\r\nriskkapitalbolagen. Med den nya regeringens\r\nförslag kommer det att finnas 3,55 miljarder att\r\nlåna ut under 1992. Till detta kommer ytterligare\r\nmedel från småföretagsfonden. Det är detta som\r\ngör att det faktiskt kommer att finnas mer\r\nriskkapital tillgängligt än vad det hade gjort om\r\nsocialdemokraterna hade regerat.</pre><pre>Som jag sade så river vi inga broar förrän vi har fått\r\nfram den nya. Men med så många olika stimulanser\r\npå gång kommer förslagen att genomföras ganska\r\nsnabbt. Under tiden finns ju de gamla\r\nfinansieringsmöjligheterna. Dessutom måste vi\r\ndriva en ekonomisk politik som gör det möjligt att\r\nutnyttja det normala banksystemet, för det är den\r\nrätta vägen att gå i olika avseenden. Hittills har det\r\nvarit svårt. Men detta visar att det nu finns mera\r\npengar hos de aktörer som är aktuella i detta\r\nsammanhang än vad som tidigare var fallet.</pre><pre>Tredje vice talmannen anmälde att Mats Lindberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 124  OLLE LINDSTRÖM (m):</pre><pre>Herr talman! I regeringsförklaringen den 4 oktober\r\nsägs att det är av största vikt för Sveriges\r\nekonomiska utveckling under 90-talet att små- och\r\nnyföretagandet får en renässans. Det är i dessa\r\nföretag som de nya möjligheterna och de nya\r\njobben finns. Det är nyföretagandet som måste bli\r\nekonomins spjutspets mot framtiden.</pre><pre>Näringsutskottets betänkande Ny\r\nsmåföretagspolitik innefattar en rad åtgärder som\r\nunderlättar och förbättrar företagandets villkor.\r\nJag skall återkomma till detta.</pre><pre>Den ekonomiska politik som förts under hela 80-\r\ntalet i Sverige har inte varit till gagn för vårt\r\nnäringsliv, och särskilt inte för småföretagen.</pre><pre>Trots åtta års högkonjunktur har företagen inte haft\r\nmöjlighet att avsätta resurser för att möta en\r\nkonjunkturnedgång. Redan under det första året\r\nsom konjunkturen vek uppstod stora problem.\r\nMånga företag är i kris, eller i vart fall näst intill.</pre><pre>De oerhört stora belastningar som\r\nsocialdemokraterna genom höga skatter och\r\nmyndighetsregleringar har utsatt företagen för\r\nunder 80-talet har lett till nedläggningar,\r\narbetslöshet och också till ett rekord i antal\r\nkonkurser.</pre><pre>Det är nu hög tid att förändra synen på företagande\r\noch att inse hur viktigt det är med fungerande\r\nföretag, inte minst när det gäller de små företagen.</pre><pre>Förutom skattesänkningar av skilda slag är\r\nförbättrad rättssäkerhet, förenklade regelverk och\r\neffektiv riskkapitalmarknad viktiga frågor som tas\r\nupp i betänkandet.</pre><pre>För oss moderater har äganderätt och näringsfrihet\r\nalltid betytt mycket. Därför ser vi fram emot att\r\ndetta kan genomföras och skrivas in i vår grundlag.</pre><pre>Den enskilda äganderätten är skyddad i\r\nEuropakonventionen om de mänskliga\r\nrättigheterna och de grundläggande friheterna, som\r\nSverige har anslutit sig till. Det är därför mycket\r\nmärkligt att socialdemokraterna alltid har\r\nmotarbetat och fortfarande motarbetar den\r\nenskilda äganderätten.</pre><pre>En annan viktig och mycket angelägen åtgärd är att\r\nminska de påtvingande regelsystem av skiftande\r\nslag som gäller för företag. En aldrig sinande ström\r\nav blanketter och uppgiftsskyldigheter upplevs av\r\nsmåföretagarna som ett problem.</pre><pre>Utgångspunkten måste vara att regelgivningen\r\nskall vara restriktiv och att småföretagens situation\r\noch administrativa kapacitet skall beaktas vid\r\nregelförändringar. En reformering av\r\narbetsrättslagstiftningen är till gagn, både för\r\narbetsgivare och arbetstagare.</pre><pre>Möjligheten till förlängd provanställningstid och\r\nförändring av turordningen vid uppsägning\r\nkommer att ha positiva effekter på småföretagares\r\nvilja och möjlighet att nyanställa medarbetare.</pre><pre>Riskkapitalförsörjningen är en annan ingrediens\r\nför att uppmuntra och möjliggöra nya\r\nföretagsetableringar. Viss indragning av kapital\r\nfrån Norrlandsfonden och utvecklingsfonderna har\r\nkritiserats i de motioner som socialdemokrater har\r\navgivit.</pre><pre>I samband med avvecklingen av löntagarfonderna\r\ntillförs faktiskt riskkapitalbolagen 600 milj.kr.\r\nDärmed ökar man i stället för att minska\r\nriskkapitalförsörjningen, åtminstone på kort sikt.</pre><pre>Vidare måste man beakta att de skattesänkningar\r\nsom vi nu genomför ger företagen möjlighet att\r\nbygga upp ett eget kapital för nya investeringar.\r\nDenna möjlighet har i stort sett varit utesluten,\r\neller i varje fall starkt begränsad, på grund av den\r\nhögskattepolitik som den förra regeringen förde\r\nunder hela 80-talet.</pre><pre>Utvecklingsfonderna och Norrlandssfonden har\r\notvivelaktigt haft, och har fortfarande, betydelse\r\nför de små företagens investeringsbehov och även\r\nvid nyetableringar.</pre><pre>De löntagarfonder som vi nu avskaffar och som\r\nbl.a. skulle ha ökat utbudet av riskkapital har\r\nsnarare dränerat än tillfört kapital till\r\nsmåföretagen.</pre><pre>Jag är övertygad om att det inte bara är i\r\nNorrbotten som landstingens, kommuners och\r\nföretagens inbetalningar till löntagarfonderna till\r\nstor del har använts till annat än vad de var avsedda\r\nför. Jag tänker då på aktieköp i utländska företag,\r\nvilket inte var angivet i riktlinjerna för\r\nlöntagarfonderna.</pre><pre>Det är promille av fondkapitalet som har\r\ninvesterats i vårt län. Därmed har företagen\r\ndränerats på kapital, som i stället kunde ha använts\r\ni det egna företaget.</pre><pre>Förslaget om förändring av\r\nriskkapitalförsörjningen tillsammans med övriga\r\nskattelättnader och förslag som regeringen har lagt\r\nfram innebär totalt sett ökade resurser för\r\ninvesteringar i och utveckling av de små företagen.\r\nI betänkandet saknas återinförandet av rätten till\r\nkvittning mellan olika förvärvskällor.\r\nMålsättningen måste vara att återkomma under\r\n1992 i den frågan och med ytterligare förbättringar\r\nför småföretagen. Det är de som utgör spjutspetsen\r\nför framtiden.</pre><pre>Herr talman! Jag yrkar bifall till utskottets\r\nhemställan och avslag på de socialdemokratiska\r\nreservationerna och meningsyttringen från\r\nvänsterpartiet.</pre><pre></pre><pre>Anf. 125 MATS LINDBERG (s) replik:</pre><pre>Herr talman! Jag utgår från att Olle Lindström och\r\njag känner till näringslivet i Norrland bäst. Därför\r\nvill jag ägna litet tid åt den frågan.</pre><pre>Olle Lindström tog upp skattefrågan och gjorde ett\r\nstort nummer av den. Problemet i norrländskt\r\nnäringsliv är framför allt den låga lönsamheten.\r\nSkatten har, vad jag kan förstå, i få fall varit ett\r\nproblem.</pre><pre>Det gäller inte bara de små företagen utan också de\r\nrelativt stora företagen. Många företag som har\r\nstått i kö för medel från Norrlandsfonden är företag\r\nsom har haft behov av uppbyggnad och riskvilligt\r\nkapital för långsiktiga satsningar. Jag kan ta några\r\nexempel. Älvsbyhus och Norrfrys är två företag\r\nsom tillsammans med Norrlandsfonden har\r\nutvecklats mycket bra. Tack vare\r\nNorrlandsfondskapital och kompetens i ledningen\r\nhos dessa företag, har de utvecklats till att bli\r\nmycket starka och kraftigt lönsamma företag. Det\r\när dessa insatser som borgerliga majoriteten vill\r\ndränera på pengar. Framför allt Ny Demokrati och\r\nkds borde vara litet försiktiga med att gå in i det\r\narbetet.</pre><pre>Anf. 126 OLLE LINDSTRÖM (m) replik:</pre><pre>Herr talman! Mats Lindberg säger att det är\r\nlönsamheten som har varit dålig. Det är klart att det\r\ninte bara är företagsbeskattningen som har spelat\r\nen roll, utan även de skyhöga skatter vi har på\r\nenergi och olja, som är tio elva gånger högre än i\r\njämförbara industriländer i vår omvärld. Det har\r\ngjort att man har dränerat företag på pengar som\r\nskulle kunna ha använts, dvs. ett visst riskkapital.</pre><pre>Däremot kan jag hålla med Mats Lindberg om att\r\nNorrlandsfonden och även utvecklingsfonderna har\r\nbetytt en del. Men det kan de göra också i\r\nfortsättningen. Jag vill påpeka att vi ökar\r\nriskkapitalförsörjningen i stället för att minska den,\r\nsom Mats Lindberg påstår.</pre><pre>Anf. 127 MATS LINDBERG (s) replik:</pre><pre>Herr talman! Jag vill mycket kort be att Olle\r\nLindström uppger några länder där energipriset för\r\nsmåföretag är mer än tio gånger lägre.</pre><pre>Anf. 128 OLLE LINDSTRÖM (m) replik:</pre><pre>Herr talman! Jag sade energibeskattningen. I det\r\nfallet är det uppenbart att vi ligger mycket högre än\r\njämförbara länder i Europa.</pre><pre>Anf. 129 BENGT DALSTRÖM (nyd):</pre><pre>Herr talman! Regeringspropositionen om en ny\r\nsmåföretagarpolitik är säkert ett av de viktigaste\r\närenden riksdagen har att ta ställning till under\r\nhöstsessionen. Innehållet speglar mycket av den\r\nsystemförändring som den borgerliga regeringen\r\navser att driva.</pre><pre>Vi skall veta att under den tidigare ekonomiska\r\npolitiken under 80-talet drevs företagens\r\ninvesteringar utomlands så till den milda grad att\r\nunder en treårsperiod -- jag tror att det var 1984--\r\n1987 -- skapade svensk industri utomlands över\r\n100 000 nya sysselsättningstillfällen. -- 100 000 nya\r\nsysselsättningstillfällen skapades alltså av svensk\r\nindustri utomlands under denna treårsperiod.\r\nNaturligtvis är en del av dem så att säga litet EG-\r\nlokaliserade, men långtifrån alla.</pre><pre>I allt väsentligt delar Ny Demokrati de tankegångar\r\noch förslag regeringen för fram i propositionen. Att\r\nfrämja småföretagsamheten och det enskilda\r\ninitiativet är helt enkelt en ekonomisk\r\nnödvändighet för att klara Sverige ur det krisläge\r\nvi befinner oss i. Men vi måste parallellt, med mer\r\nlångsiktigt verkande åtgärder som vi har hört om --\r\nsänkningar av kapital-, förmögenhets-, arvs- och\r\ngåvoskatten --, genomföra andra åtgärder som\r\nsnabbt medverkar till att förbättra\r\nförutsättningarna för småföretag och därmed\r\nsysselsättning.</pre><pre>Låt oss först se på konkurrenspolitiken. Vi ser\r\nverkligen fram emot de förslag som regeringen har\r\nutlovat om en ny förstärkt konkurrenspolitik och en\r\nskärpt lagstiftning. Kom ihåg att i propositionen\r\nsägs att den skall träda i kraft redan den 1 juli 1992,\r\nherr näringsminister! Detta gäller också avreglering\r\noch lagändringar som öppnar\r\nkonkurrensmöjligheter inom den offentliga\r\nsektorn.</pre><pre>En viktig del i konkurrenspolitiken är också den\r\nutlovade skrivningen av PBL som vi har hört talas\r\nom. Den kommer att garantera fri etableringsrätt\r\ninom detaljhandeln för frifräsarna, dvs.\r\nlågprisbutiker. Det är något som vi i Ny Demokrati\r\när alldeles särskilt angelägna om att det snart blir\r\nklart.</pre><pre>Vi kan också se fram mot en ny\r\nkonkurrensmyndighet. Det är utlovat i regeringens\r\nriktlinjer i propositionen att den kommer redan\r\nunder 1992.</pre><pre>Så över till riskkapitalmarknaden om vilken det har\r\nordats en hel del. Försörjningen med riskvilligt\r\nkapital är kanske det mest angelägna i regeringens\r\nförslag till ny småföretagarpolitik. Näringsutskottet\r\nhar främst behandlat utvecklingsfonderna,\r\nSmåföretagsfonden, Norrlandsfonden och\r\nriskkapitalbolagens förutsättningar att medverka i\r\nden regionala riskkapitalförsörjningen. Även om\r\nriskkapitalföretagens ägarförhållanden kommer att\r\nförändras bör dessa enligt regeringens mening\r\ndrivas vidare enligt hittillsvarande riktlinjer. Här\r\nskall alltså inte uppstå någon lucka.</pre><pre>Regeringskravet på inbetalning av kapital till staten\r\nfrån t.ex. utvecklingsfonderna kan ses som\r\nalarmerande för småföretagens lånemöjligheter,\r\ndet kan jag hålla med om. Denna åtgärd skulle\r\nemellertid bl.a. kompenseras på så sätt att\r\nSmåföretagsfonden skulle tillföras 600 milj.kr.\r\nunder 1992 att fördelas på riskkapitalföretagen,\r\ninkl. Norrlandsfonden. Enligt uppgift skulle detta\r\ninnebära att riskkapitalbolagen skulle förfoga över\r\nmer pengar nästa år jämfört med 1991. Det är mot\r\nden bakgrunden som vi är överens med regeringen\r\nom de föreslagna åtgärderna i denna del av\r\nriskkapitalförsörjningen.</pre><pre>Dessa åtgärder skulle också kompletteras med\r\nvilllkorslån enligt den tyska EKH-modellen, tjatas\r\ndet om. Det är oerhört viktigt. Frågan är bara hur\r\nsnabbt vi kan emotse regeringens förslag till en\r\nlösning. Enligt uppgift skulle det redan finnas en\r\nskrivning klar om detta. Kanske kan\r\nnäringsministern ge besked i den frågan.</pre><pre>Ny Demokrati anser inte att propositionsförslaget\r\ntill riskkapitalförsörjning är tillräckligt i dessa\r\navseenden. Därför kommer vi med flera förslag\r\nsom snabbt skulle kunna förbättra småföretagens\r\nsituation när det gäller behovet av kapital. Det tar\r\nvi upp i samband med den efterföljande\r\nbehandlingen av skatteutskottets betänkande. Det\r\nsom till synes inte finns av riskvilligt kapital kan\r\nändå komma fram, genom att man stimulerar de\r\nenskilda mindre småföretagarna att satsa i sina\r\negna företag med sparat kapital eller genom vissa\r\nskatteförändringar. Till detta återkommer jag i\r\nskattedebatten.</pre><pre>Så över till frågan om provanställning, som också\r\nligger med i detta paket. Småföretagen skulle också\r\nkunna ge ett värdefullt bidrag till främst\r\nungdomssysselsättningen om regeringen verkligen\r\nsnabbt kom till skott och kunde lägga fram ett\r\nförslag om tolv månaders provanställning. Det har\r\nvi också fört fram som en tankegång i\r\nutskottsbetänkandet. Jag vet att det finns något\r\nsom kallas ILO-konventionen och att det är en\r\nfråga om uppsägning först den 1 juni. Men vänta\r\ninte med den uppsägningen, utan gör den i god tid!</pre><pre>Sjuklönereformen berör också småföretagarna.\r\nDet hörde vi redogöras för och diskuteras i går.\r\nAvslutningsvis vill jag uttrycka förhoppningen att\r\nden nya sjuklönereformen med kompletterande\r\nförsäkring inte kommer att bli en kvarnsten runt\r\nhalsen på svensk småföretagsindustri. Jag är litet\r\nrädd för det. Men regeringen har lovat att noga\r\nfölja utfallet av denna viktiga reform. Det är av\r\navgörande betydelse för vilket klimat vi kommer att\r\nha den närmaste tiden inom\r\nsmåföretagsmarknaden.</pre><pre>Herr talman! Som framgår av de framförda\r\nsynpunkterna är vi i Ny Demokrati i stort sett\r\növerens med regeringen när det gäller förslagen i\r\nsmåföretagarpropositionen.</pre><pre>Anf. 130 ROLF L NILSON (v) replik:</pre><pre>Herr talman! Det är tveksamt på vilket sätt de stora\r\ninvesteringarna utomlands under högkonjunktur\r\noch överhettning i Sverige inverkar menligt på\r\ninvesteringar i småföretag här. Det är en\r\nkomplicerad historia som borde redas ut ordentligt\r\noch som man borde dra lärdom av.</pre><pre>Det som Bengt Dalström säger om\r\nkonkurrenspolitik tror jag att alla i huvudsak\r\ninstämmer i. Jag vill ändå betona att nuvarande\r\nformulering av plan- och bygglagen inte är ett\r\nhinder för fri och effektiv konkurrens. Den kan och\r\nskall användas bl.a. för att främja konkurrens men\r\nockså för att ta hänsyn till andra viktiga\r\nsamhällsintressen.</pre><pre>Jag är speciellt intresserad av att höra om Bengt\r\nDalström kan lova att Ny Demokrati vakar över\r\noch garanterar att riskkapitalförsörjningen till de\r\nsmå och medelstora företagen inte försämras eller\r\nriskeras innan EKH-lån har införts, innan den\r\nnormala bankfinansieringen fungerar\r\ntillfredsställande och innan privat kapital kommer\r\nin i de regionala riskkapitalbolagen. Eftersom\r\nsmåföretagarpolitiken är en hjärtesak för Ny\r\nDemokrati skulle det vara välgörande att höra att\r\nni ställer upp som garanter för att den borgerliga\r\nregeringen inte genomför sådana förslag till\r\nfinansiering eller stör riskkapitalförsörjningen så\r\natt det är menligt för småföretagarpolitiken innan\r\nman har något alternativ. Jag skulle vara tacksam\r\nför ett klart och rakt svar på den frågan.</pre><pre>Anf. 131 BENGT DALSTRÖM (nyd)\r\nreplik:</pre><pre>Herr talman! PBL har uppenbarligen, om den är\r\nskriven som föregående talare säger, inte tillämpats\r\npå avsett sätt. Då krävs det ett förtydligande som\r\ngör att vi får den fria konkurrens som vi menar med\r\netableringsrätt och möjlighet för småföretagen. Jag\r\när övertygad om att vi kommer att få det. Jag är\r\nalltså inte nöjd med den nuvarande skrivningen,\r\nvilket ni tycks vara från er sida.</pre><pre>Att säga att Ny Demokrati skulle framstå som\r\ngarant för riskkapitalförsörjningen här i landet vore\r\nväl litet förmätet av oss. Däremot har vi genom vårt\r\nframträdande här i dag velat betona att vi kommer\r\natt aktivt jaga regeringen i alla de frågor som\r\nkommer att kunna påverka försörjningen av\r\nriskvilligt kapital. Det är därför man senare här i\r\ndag kommer att höra att vi har ytterligare\r\nkompletterande förslag som skall garantera att det\r\ninte blir detta vakuum som man är rädd för, om det\r\ninförs ytterligare skattelättnader för småföretagen.\r\nJag ber att få återkomma till detta i skattedebatten.</pre><pre>Vi kan naturligtvis inte framstå som garant, men vi\r\nkan framträda och tala om precis vad vi vill. Vi\r\nkommer att jobba stenhårt och jaga regeringen\r\nmed blåslampa i de här avseendena.</pre><pre>Anf. 132 ROLF L NILSON (v) replik:</pre><pre>Herr talman! Positionen som vågmästare, Bengt\r\nDalström, som avgör var majoriteterna hamnar,\r\nger ett litet parti möjligheter att få sina hjärtefrågor\r\ntillgodosedda. Det ger alltså en större makt än vad\r\nnumerären egentligen visar. Eftersom riskkapital\r\ntill småföretag är en av dessa profilfrågor som Ny\r\nDemokrati har fört fram och eftersom det finns\r\nkonkreta förslag till hur man skall kunna sörja för\r\nriskkapitalförsörjningen framöver till dess att andra\r\nsystem kan sjösättas, ligger bollen hos Ny\r\nDemokrati.</pre><pre>Ni har möjlighet att tillfredsställa era kärntrupper,\r\nera väljargrupper, genom att göra en sådan\r\nmarkering och genom att klart och tydligt säga att\r\nni inte kommer att tillåta försämringar av\r\nriskkapitalförsörjningen förrän ett nytt system\r\nsjösätts. Är ni beredda att utnyttja er maktposition\r\npå detta konstruktiva sätt?</pre><pre>Anf. 133 BENGT DALSTRÖM (nyd):</pre><pre>Herr talman! Jag tror inte att vi behöver göra det så\r\nsom föregående talare framförde det. Än så länge\r\nmåste vi lita på regeringen. I det här avseendet har\r\nman klart skrivit att arbetet kring det riskvilliga\r\nkapitalet med anknytning till utvecklingsfonderna\r\noch småföretagarfonden etc. skall pågå som hittills.\r\nMan har angivit i en riktlinje att det skall avvecklas\r\npå ett visst sätt, men takten i detta kommer väl\r\nregeringen själv, med den kompetens den har, att\r\nfå ta ställning till. Regeringen är säkert inte betjänt\r\nav ett vakuum i det avseendet.</pre><pre>Tredje vice talmannen anmälde att Rolf L Nilson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 134 Näringsminister PER\r\nWESTERBERG (m):</pre><pre>Herr talman! Arvet efter den gamla\r\nsocialdemokratiska regeringen när det gäller\r\nsmåföretagspolitiken är inte särskilt skojigt. Krisen\r\npå riskkapitalmarknaderna har allvarligt förvärrats\r\nav den gamla regeringens politik. Genom att vägra\r\natt upphäva förvärvslagstiftningen -- det skall vi\r\nförmodligen göra i dag -- har man skapat en osund\r\nmarknad i Sverige som dämt upp en hel del\r\nproblem både på riskkapitalmarknaden och på\r\nfastighetsmarknaden. Detta har bl.a. varit starkt\r\nbidragande till den bankkris vi i dag kan se\r\nresultatet av.</pre><pre>Den svenska småföretagspolitiken med\r\nsocialdemokratisk stämpel har lett till att vi har ett\r\nganska stort antal särregler som gäller just de små\r\nföretagen. Det finns motsvarande särregler\r\nutomlands också, men särreglerna utomlands är till\r\nför att gynna småföretagen och ge dem särskilt goda\r\ngrundförutsättningar att arbeta under. Detta har\r\njag påpekat ett antal gånger. Särlagstiftningen i\r\nSverige har haft rakt motsatt verkan, nämligen\r\nhårdare regler för småföretagen och fler\r\nbegränsningar än vad som gäller för övriga företag.\r\nDärmed har man kommit att föra en politik som\r\ninte gynnat de små och nya företagen.</pre><pre>Detta har också lett till att man inte har kunnat\r\nkonsolidera de små företagens kapitalförsörjning.\r\nDetta har lett till att vi har rätt många stora och rätt\r\nmånga små företag, men vi har en\r\nsmåföretagsstruktur som gör att det inte finns några\r\nsom växer och blir medelstora och så småningom\r\nstora. Detta har gjort att vi i Sverige har fått ett\r\nunderskott på medelstora företag. Att det\r\nuppkommit kan vi till mycket stor del klandra den\r\ngällande lagstiftning vi har haft på området för. Jag\r\ntror inte att det är någon överdrift att säga att vi i\r\nSverige under de gångna åren förmodligen har haft\r\nVästeuropas hårdast beskattade småföretag.</pre><pre>Det är därför vi nu har lagt fram ett mycket\r\nomfattande förslag med direkta förslag som kan\r\ngenomföras från den 1 januari samt ett antal förslag\r\nsom kan genomföras under det kommande\r\nkalenderåret för att stärka de små företagens\r\narbetssituation. Vi aviserar förslag om\r\ngrundlagsförändringar såväl när det gäller\r\näganderätten som när det gäller näringsfriheten, i\r\nlikhet med ett stort antal länder i den övriga fria\r\nvärlden. Det skapar stabilitet och slår fast att det är\r\nnäringsfriheten och marknadsekonomin som är\r\ngrunden för både demokratin och\r\nvälståndsökningen.</pre><pre>Vi har även velat lägga in den negativa\r\nföreningsrätten i denna grundlagsförändring. Vi\r\ntillsätter i dagarna en kommitté för att ta fram nya\r\nförslag till förändringar inom arbetsrättens område.\r\nVi har inte kunnat lägga konkreta förslag i de\r\npropositioner vi nu diskuterar på grund av att de\r\nmåste lagrådsremissas och i vissa fall måste man\r\nsäga upp ILO-konventioner vid vissa fastställda\r\ndatum. I och med att vi vill behålla rättstryggheten,\r\nav förklarliga skäl, innebär det begränsningar för\r\nnär vi kan genomföra de förändringar i arbetsrätten\r\nsom vi anser att det finns skäl att göra med hänsyn\r\nspeciellt till de mindre företagens situation. Vi\r\ngenomför förslag till förändringar i beskattningen --\r\nförhoppningsvis med beslut i dag -- även när det\r\ngäller riskkapitalförsörjningen och avregleringen.\r\nMen det är inte nog med dessa förslag som vi har\r\nlagt i propositionerna.</pre><pre>Vi har för avsikt att gå vidare för att steg för steg\r\nförbättra de små företagens situation och att ändra\r\nklimatet. Att ändra inställningen från sittande\r\nregering och riksdag ger en mycket positiv och\r\nuppskattande syn på de små företagens betydelse\r\nför svenskt näringsliv och på svensk förmåga till\r\ntillväxt och ökad produktivitet. Vi behöver inte\r\nminst vända riskkapitalflödena i Sverige där alltför\r\nmycket riskkapital har flödat ut under 1989 och\r\n1990 till kontinenten. Vi har fått tillbaka väldigt\r\nlitet riskkapital. Det bevisar direkt att\r\nföretagsklimatet i Sverige inte har varit\r\nkonkurrenskraftigt jämfört med våra viktigaste\r\nkonkurrentländer.</pre><pre>Vi föreslår och -- vilket jag hoppas -- vi fattar beslut\r\nom några minuter att vi skall få ett avskaffande av\r\nförmögenhetsskatten på arbetande kapital. Men vi\r\nhar tagit den fulla debatten om\r\nförmögenhetsskatten som helhet. Det gör vi utifrån\r\nstrikt konkurrenssynvinkel. I Sverige har vi ju haft\r\nen situation där förmögenhet placerad där den gör\r\nnytta och skapar arbetstillfällen, nämligen i\r\nriskkapital och småföretag, har varit mycket hårt\r\nbeskattad, medan förmögenhet som placerats i\r\nfastigheter, jordbruk och dotterbolag utomlands i\r\npraktiken inte haft någon förmögenhetsskatt. Det\r\nhar lett till fel allokering av kapital, det har lett till\r\nfel utveckling i samhället och även bidragit till\r\nspekulationsekonomin som sådan. Vi menar att\r\nman skall se till att få konkurrenskraftig\r\nbeskattning på de områden där pengarna gör den\r\nbästa nyttan, nämligen i småföretagen och på\r\nriskkapitalmarknaderna. Där skapar de\r\narbetstillfällen och där skapar de nya\r\nkonkurrenskraftiga industrier. Det är därför vi tar\r\nstriden och diskussionen om förmögenhetsskatten\r\nsom helhet. Vi måste få en konkurrenskraftig\r\nförmögenhetsskatt och en konkurrenskraftig\r\nrealisationsvinstskatt jämfört med vad som gäller i\r\nvåra viktigaste konkurrentländer.</pre><pre>Fr.o.m. den 1 januari 1992 ökar vi\r\nriskkapitalförsörjningen för de mindre företagen\r\njämnfört med vad socialdemokrater och\r\nvänsterpartister genomdrev föregående vår. Vi ser\r\ntill att vi helt och hållet tömmer\r\nsmåföretagarfonden på pengar och för över dem till\r\nde nuvarande statliga riskkapitalföretagen.\r\nDärmed ökar vi deras kapital för att kunna stötta\r\noch även bredda deras förmåga att inte bara tillföra\r\neget kapital, utan även ge ett antal olika former av\r\nlån för att kunna öka försörjningen av riskkapital\r\ntill småföretagen. Samtidigt gör vi en stegvis\r\nprivatisering av de statliga riskkapitalen. Vi tar det\r\nsom en del av avvecklingen av\r\nlöntagarfondsystemet i och med att\r\nsmåföretagarfonden kommer från\r\nlöntagarfondssystemet.</pre><pre>Vi har sagt att en tredjedel av dessa pengar skall gå\r\ntill någon form av spetsuniversitet. Vi har sagt att\r\navkastningen från de här riskkapitalföretagen skall\r\ngå till stiftelser runt dessa universitet. På detta sätt\r\ntar vi bort statens inblandning i det hela och får\r\nstrikt kommersiellt verkande riskkapitalföretag,\r\ngärna med en ökande andel direkt privat kapital i\r\ndem. Framför allt skär vi av statsmakten från dem.</pre><pre>Under kommande år kommer vi att lägga förslag till\r\nen form av villkorslån som har varit grunden för alla\r\ns.k. venture-capital-företag utomlands. Det är ett\r\nsätt att se till att vi får kapital till långsiktiga projekt\r\noch riskprojekt i de små företagen som överbryggar\r\nklyftan mellan olika typer av forskning och teknisk\r\nutveckling och kommersiella idéer. Vi gör det efter\r\nutländsk förebild.</pre><pre>Under februari månad kommer vi att presentera\r\nförslaget till s.k. eget kapitallån där vi ånyo\r\nförsöker gifta samman kapital med kunnande, för\r\natt på det sättet stärka de mindre företagens\r\nförmåga att konkurrera. Där kommer vi att ha en\r\nform av statliga lånegarantier, men man ställer\r\nockså litet krav på de nya företagarna att de skall\r\nkunna uppvisa någon form av affärsplan och\r\nbudget. Man ställer även en form av bollplank till\r\nförfogande, t.ex. en gammal företagare eller en\r\ngammal entreprenör som kan fungera som\r\nrådgivare och hjälpledare till den som skall starta\r\noch driva ett företag. Det har visat sig oerhört\r\nframgångsrikt när det gäller att driva fram\r\nsmåföretagandet i Västtyskland. Jag är helt\r\növertygad om att med en stegvis övergång till ett\r\nsådant system i Sverige kommer vi att få\r\nmotsvarande positiva effekter.</pre><pre>Vi gör en del avregleringar också. I plan- och\r\nbygglagen tar vi bort en del detaljregleringar\r\ngenom att man skapar möjligheter till\r\növerklagande. Därmed skapar man förutsättningar\r\nför en väsentligt friare etableringsrätt. Den\r\nkommer att innebära att olika typer av försök att\r\nstoppa lågprisbutiker inte längre kommer att vara\r\nmöjliga.</pre><pre>Vi har även lagt en avregleringsplan på statistiska\r\ncentralbyrån. Vi har också börjat titta på\r\nrättssäkerheten i skattesystemet, inte minst med\r\nAlvgard-fallet som exempel. Vi skall självfallet\r\nhålla en effektiv beskattning, men den skall vara\r\nrättssäker. Vi försöker bryta upp offentliga\r\nmonopol. Vi kommer att göra omfattande\r\nförändringar i konkurrenslagstiftningen för att få\r\nden mer EG-anpassad och dessutom mer effektiv så\r\natt vi får en ökande andel konkurrens på svensk\r\nmarknad.</pre><pre>Vi gör alltså ett stort antal åtgärder. Man kan bara\r\nkonstatera att stora delar av Företagarnas\r\nriksorganisations småföretagarprogram därmed\r\nredan har uppfyllts av den sittande regeringen. Vi\r\nhar prioriterat småföretagen. Vi har klart sagt ut att\r\nde mest skadliga skatterna i dag faktiskt träffar\r\nsmåföretagen. Därför måste vi ta itu med dem först\r\npå dagordningen. Vi vill satsa på ökad tillväxt. Vi\r\nvill satsa på ökad produktivitet. Därför måste vi\r\nåterskapa utvecklingskraften i de små och mindre\r\nföretagen och ge dem möjligheter att utvecklas och\r\nöka i storlek.</pre><pre>Anf. 135 TREDJE VICE TALMANNEN:</pre><pre>Jag får meddela att anslag nu har uppsatts om att\r\ndetta sammanträde skall fortsätta efter kl. 19.00.</pre><pre>Anf. 136 ROLF L NILSON (v) replik:</pre><pre>Herr talman! Det är litet märkligt att höra Per\r\nWesterbergs historieskrivning beträffande krisen\r\npå riskkapitalmarknaden, bankkrisen och en\r\nmängd andra kriser -- tandvärk och liknande -- som\r\norsakade av de förvärvsregler som gäller i Sverige.\r\nDet är fråga om ett anmälningsförfarande. Man\r\nskall anmäla när man vill köpa ett företag eller en\r\nfastighet, och såvitt jag förstår har hittills ingen som\r\nbett att få köpa blivit förvägrad detta. Möjligtvis\r\nhar man rensat bort en del oseriösa spekulanter,\r\nsom har dragit sig för att begära tillstånd, men det\r\när nog mest en välgärning.</pre><pre>Det stora problemet, obalansen mellan svenska\r\ninvesteringar i utlandet och utländska investeringar\r\ni Sverige, har varit föremål för en utfrågning i\r\nnäringsutskottet. Mot bakgrund av vad som\r\nframkom vid denna utredning är såvitt jag förstår\r\nPer Westerbergs uppgifter här utan faktaunderlag.\r\nDet är prat rakt ut i luften.</pre><pre>Att skattesänkningar var moderat\r\nsmåföretagarpolitik visste vi redan förut, men nu är\r\ndet fråga om grundlagsändringar. Varför plockar\r\nman upp sådant som nyliberala filosofer har lämnat\r\nbakom sig för fyra till fem år sedan och kommer\r\ndragande med sådant i efterhand i Sverige? Varför\r\ndessa symbolhandlingar, som inte har någon\r\npraktisk betydelse och som framställer tillståndet i\r\nSverige som om ägandet vore hotat, som om det\r\nvore en av de största fasorna, helt överskuggande\r\narbetslöshet och annat sådant i det svenska\r\nsamhället?</pre><pre>Varför den här inriktningen på att göra Sverige till\r\nett u-land på arbetsrättens område, denna utpräglat\r\nantifackliga politik? Varför detta hänvisande till ett\r\ndåligt företagsklimat, när ett sådant hänvisande är\r\nutan faktaunderlag? Frågan om det dåliga\r\nnäringslivsklimatet i Sverige har debatterats fram\r\noch tillbaka, utan och innan, i Svenska Dagbladet\r\nunder ett års tid, och det har inte kunnat visas att\r\nklimatet i Sverige är dåligt, snarast att man bransch\r\nför bransch ligger hyfsat till jämfört med relevanta\r\nkonkurrentländer. Varför provocera fram\r\nklasskonfrontation när det inte är nödvändigt, Per\r\nWesterberg?</pre><pre>Anf. 137 Näringsminister PER\r\nWESTERBERG (m):</pre><pre>Herr talman! När det gäller näringsklimatet tycker\r\njag att riskkapitalströmmarna själva talar sitt helt\r\nentydiga språk. När riskkapitalet flyr landet, när\r\ninvesteringarna görs utomlands i stället för i\r\nSverige, när neddragningar sker av personalstyrkan\r\ni Sverige i samma företag som man sedan\r\nexpanderar utomlands, visar det entydigt att det\r\ninte är ett bra näringsklimat i Sverige utan att man\r\nföredrar att producera i andra länder. Det är\r\nallvarligt, för det skapar arbetslöshet och leder till\r\natt de nyaste och modernaste anläggningarna\r\nkommer att förläggas utanför Sverige. Vi måste\r\nändra de strömmarna, och det är mycket viktigt att\r\nvi klarar återhämtningen i den svenska ekonomin.</pre><pre>Arbetsrätten i all ära -- det finns delar av den som\r\när mycket besvärande för de mindre företagen.\r\nDen är anpassad för de stora företagen, som har\r\nbetydligt större resurser och möjligheter att komma\r\ntill rätta med problemen. Beträffande arbetsrätten\r\nkommer det ju också att genomföras en utredning,\r\ndär man försöker ta fram ett bra förslag, som skall\r\ntillgodose både de anställdas och de små\r\nföretagarnas krav.</pre><pre>När det gäller symbolhandlingarna förstår jag att en\r\ngammal kommunist, numera vänsterpartist, ryggar\r\nför att få äganderätt och näringsfrihet inskrivna i\r\ngrundlagen. Det är en symbolhandling som\r\nverkligen visar att vi tror på och värnar om\r\nnäringsfriheten och om marknadsekonomin. Dessa\r\nvärden får man inte trampa på genom enkla\r\nlagändringar. De bör därför också\r\ngrundlagsskyddas.</pre><pre>När det gäller förvärvslagstiftningen är det faktiskt\r\nså, Rolf L Nilson, att de hinder som i praktiken har\r\nfunnits för utlänningar att köpa näringsfastigheter i\r\nSverige och som under lång tid ledde till att\r\nsvenskar kunde köpa utomlands medan utlänningar\r\ninte fick köpa i Sverige, har medfört att vi fått en\r\ninternationellt sett hög prisnivå. Det gjorde att\r\nbankerna gick för långt i utlåning och det skapade\r\nockså en del av den finansiella kris som vi nu har.\r\nÄven det förhållandet att man inte hade ett så stort\r\ninflöde från utlandet till svensk riskkapitalmarknad\r\nledde till att vi fick en för hög värdering i\r\nförhållande till vad som gällde på andra länders\r\nmarknader. Hade vi tidigare tagit bort\r\nförvärvslagstiftningen, hade vi fått en betydligt\r\njämnare utveckling, och då hade vi också kunnat se\r\ntill att krisen i riskkapitalförsörjningen och på\r\nbankmarknaderna hade kunnat bli mindre än den\r\nsom vi nu har träffats av och som särskilt drabbar\r\nsmåföretagen.</pre><pre>Anf. 138 ROLF L NILSON (v) replik:</pre><pre>Herr talman! Vi försökte ju, Per Westerberg, att\r\nreda ut frågan om investeringsströmmarna i våras,\r\noch såvitt jag förstår var det dels ingen som riktigt\r\ninsåg vad som dolde sig bakom statistiken, dels\r\ningen som begrep vad den gick ut på. Man\r\nkonstaterade det faktum att det gjordes betydligt\r\nstörre investeringar av svenskar i utlandet än av\r\nutlänningar i Sverige och att det hade varit så under\r\nlång tid. Man var också överens om att det här inte\r\nvar riktigt bra.</pre><pre>Men i detta framstod också med en oerhörd tyngd\r\nt.ex. Storas köp av Feldtmühle, ASEA Brown\r\nBoveris övergång till att bli ett schweiziskt bolag,\r\nfastighetsinvesteringar och annat. Hur skall man\r\ntolka detta? Skall man tolka det så att Stora köper\r\nFeldtmühle snarare än att Feldtmühle köper Stora,\r\noch är det ett svaghetstecken i svensk ekonomi och\r\nföretagsamhet? Det är väl snarare ett tecken på att\r\nsvenska företag är starka, vill vara\r\nmarknadsledande och köper upp konkurrenter för\r\natt befästa sin ställning. Att man sedan dessutom\r\nhar gjort det med ojusta metoder är en annan sak.</pre><pre>Jag tycker att det är litet orimligt att förvänta sig,\r\nom det är det Per Westerberg gör, att investeringar\r\ni Sverige finansierade med utländskt kapital skall\r\nvara lika stora som svenska investeringar ute i\r\nEuropa. Den europeiska marknaden är så oerhört\r\nmycket större än den svenska, och många svenska\r\nföretag tjänar på att ligga nära marknaderna. De\r\nhar sina stora marknader i Europa.\r\nHemmamarknaden är en betydande, men ändå inte\r\ndominerande del. Därför är ett borttagande av\r\nförvärvslagstiftningen inte en konkret kraftfull\r\nåtgärd för att skapa ett bra småföretagarklimat eller\r\nför att hjälpa småföretagen, utan detsamma som att\r\nsparka in öppna dörrar. -- På det här viset kan jag\r\nockså klara av en del av argumentationen i\r\nanslutning till nästa betänkande.</pre><pre>Anf. 139 Näringsminister PER\r\nWESTERBERG (m) replik:</pre><pre>Herr talman! Investeringsströmmarna är\r\nintressanta, och det gick mycket väl att bryta ned\r\ndem steg för steg under de hearingar som på vårt\r\ninitiativ gjordes under våren i näringsutskottet. Det\r\när intressant när Volvo drar ned med ett antal tusen\r\narbetare på Torslanda och i stället lägger över\r\nproduktionen till sin belgiska fabrik, beroende på\r\natt man där har högre produktivitet och väsentligt\r\nlägre produktionskostnader. Man har exakt samma\r\nproblem inom Saab-Scania och inom Electrolux.\r\nDet är ett tecken på att svensk industri förlorar\r\nkonkurrenskraft, och det är allvarligt.</pre><pre>Jag ser än mer allvarligt på de uppvaktningar -- jag\r\nhar personligen fått en sådan i dag -- som vi får från\r\nmånga av de fackliga organisationerna, som pekar\r\npå riskerna för att företag som har anläggningar i\r\nflera nationer lägger investeringarna där de är mest\r\nlönsamma. Det gäller verkligen att se till att svensk\r\nkonkurrenskraft och svenskt näringsklimat kan\r\nleva upp till denna utmaning, så att vi får de bästa\r\noch effektivaste anläggningarna i Sverige, de som\r\nkan motivera de högsta lönerna i framtiden.</pre><pre>Vidare är det faktiskt så att jag vill ha lika mycket\r\nriskkapital tillbaka till Sverige från Europa. Vi är\r\ninte så jätteduktiga på att spara i Sverige att vi med\r\nhjälp av vårt sparandeöverskott kan exportera vårt\r\nriskkapital till Europa. Vi behöver också få\r\nströmmar tillbaka. Om vi kan få det, blir det ett\r\nkvitto på att vårt land ånyo blivit konkurrenskraftig\r\noch intressant som investeringsnation. Det skulle\r\nvisa att vi inte bara exporterar arbetstillfällen utan\r\näven importerar sådana, och det tror jag skulle vara\r\nbra.</pre><pre>Tredje vice talmannen anmälde att Rolf L Nilson\r\nanhållit att till protokollet få antecknat att han inte\r\nägde rätt till ytterligare replik.</pre><pre></pre><pre>Anf. 140 MATS LINDBERG (s) replik:</pre><pre>Herr talman! Näringsministern gör gällande att\r\nSverige har ett småföretagarklimat som inte är och\r\ninte har varit positivt. De utredningar som har\r\ngjorts under den senaste tiden visar dock att Sverige\r\nhar haft en bra småföretagarpolitik. Det är såvitt\r\njag förstår endast f.d. Västtyskland som kan visa\r\nupp ett högre antal småföretag än Sverige.</pre><pre>Näringsministern menade också att vi är\r\nmotståndare till förändringar. Jag vill påstå att den\r\nsocialdemokratiska politiken är mycket positiv till\r\nförändringar när det gäller småföretag och har varit\r\ndet under många år. Det är också därför som vi har\r\nhaft en bra småföretagarpolitik i Sverige. Vi är\r\ndessutom fortfarande beredda att diskutera olika\r\nförslag till förändringar. Men vad vi vänder oss\r\nemot är att man nu kategoriskt gör förändringar\r\nutan att ta konsekvenserna av vad dessa innebär för\r\nsmåföretagens försörjning med riskkapital under\r\nden tid då utredningen skall arbeta och lägga fram\r\nsina förslag.</pre><pre>Anf. 141 Näringsminister PER\r\nWESTERBERG (m):</pre><pre>Herr talman! För att ta det sista först: Vi ökar\r\nfr.o.m. årsskiftet andelen riskkapital i förhållande\r\ntill det gamla systemet, som socialdemokraterna\r\nstår för. Jag vill än en gång upprepa att det blir en\r\nökning genom att vi ställer hela\r\nSmåföretagarfonden direkt till\r\nriskkapitalföretagens förfogande.</pre><pre>Dessutom kan det inte sägas att det är ett positivt\r\nsmåföretagarklimat när småföretagen beskattas\r\nhårdare än motsvarande stora företag. Detsamma\r\ngäller när beskattningen av reavinster och\r\narbetande kapital är hårdare än för småföretagens\r\nkonkurrenter utomlands. Riskkapitalförsörjningen\r\när uppbyggd nästan helt på statliga institutioner i\r\nstället för på en privat riskkapitalmarknad, som kan\r\nse till att man verkligen också får en tillväxt i\r\nsmåföretagen, så att de blir medelstora. Då kan den\r\nsvenska företagsstrukturens ''timglas'', med rätt\r\nmånga stora och rätt många små men mycket få\r\nmedelstora företag förändras.</pre><pre>Det är inte heller ett bra småföretagarklimat när\r\nman i praktiken har en form av yrkesförbud inom\r\nstora delar av vad som i dag kallas offentlig sektor,\r\ndär produktionen hela tiden utförs av offentliga\r\ninstitutioner. Man bör se till att småföretagen får\r\narbeta även där. Det räcker inte med bara vackra\r\nord om småföretagen. Det gäller att övergå från ord\r\ntill handling, och det är det som vi har gjort.</pre><pre>Anf. 142 MATS LINDBERG (s) replik:</pre><pre>Herr talman! Det har förts en lång debatt i frågan\r\nom riskkapitalet har ökat eller minskat. Det är helt\r\nklart att om regeringen har misslyckats med\r\nnågonting, är det med att få ut budskapet om var\r\npengarna finns. Ingen har faktiskt för oss i utskottet\r\nkunnat bevisa att riskkapitalet har ökat. Om man\r\nutgår från att löntagarfondernas pengar inte har\r\nvarit disponibla som riskvilligt kapital, kan man nog\r\nsäga att det har blivit riskvilligt kapital, men vad vi\r\nser ute i verkligheten är de pengar som finns\r\ndisponibla för insatser till småföretag. De pengarna\r\nhar inte ökat utan minskat.</pre><pre>Anf. 143 Näringsminister PER\r\nWESTERBERG (m) replik:</pre><pre>Herr talman! Jag tror att Mats Lindberg nu börjar\r\nnärma sig sanningen. I och med att vi öppnar\r\nSmåföretagarfonden helt för riskkapitalföretagen\r\nkan vi den 1 januari direkt öka\r\nriskkapitalförsörjningen för de mindre företagen.</pre><pre>Det är vidare ni som bär det tyngsta ansvaret för\r\nden oreda som vi har fått på de finansiella\r\nmarknaderna, där förvärvslagstiftningen är en\r\nstarkt bidragande orsak till den oreda som har\r\nuppstått. Jag vill inte säga att det är det enda. Det\r\när långtifrån så. Men det är en starkt bidragande\r\norsak.</pre><pre>Jag noterar angående diskussionen om\r\nutvecklingsfonderna att det är fråga om ett\r\nlånekapital på en miljard kronor. Men i\r\nbanksystemet är det faktiskt 1 000 miljarder kr. Det\r\när där som problemet måste lösas. Vi skall\r\nsjälvklart träffa ledningarna för bankerna och reda\r\nupp en del frågor. Där råder inte brist på kapital i\r\nbanksystemet. Däremot råder det brist på\r\nlönsamhet, och där är för stora kreditförluster.</pre><pre>Tredje vice talmannen anmälde att Mats Lindberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 144 STEN ÖSTLUND (s):</pre><pre>Herr talman! Jag tycker mig ha anledning att säga\r\natt det är historiska dagar och veckor som vi nu går\r\nigenom. Nu börjar det systemskifte och den\r\noperation tillbakarullning som moderaterna gick\r\ntill val på 1985 och som vi från socialdemokratisk\r\nsida tog en ordentlig match om. Moderaterna\r\nförlorade på kuppen.</pre><pre>Nu har de borgerliga lyckats komma tillbaka. Vid\r\nvalet 1985 smög folkpartiet och centerpartiet\r\nomkring som små älvor och klarade sig undan\r\ntumultet. Nu sitter de i regeringen och hjälper\r\nmoderaterna att genomföra operation\r\ntillbakarullning.</pre><pre>En av de propositioner som innehåller förslag i\r\ndenna riktning behandlas just nu. Flera har varit\r\nuppe till diskussion under dagen och under denna\r\nvecka.</pre><pre>I detta betänkande från näringsutskottet behandlas\r\nen proposition med en rad förslag berörande många\r\nområden. Jag skall kommentera de delar som\r\narbetsmarknadsutskottet har haft anledning att\r\nyttra sig över.</pre><pre>Propositionen har namnet En ny\r\nsmåföretagspolitik. Det är en rubriksättning som är\r\nmissvisande. Den borde ha haft namnet En\r\nåtergång till en gammal företagspolitik. Det är vad\r\ndet handlar om. Det här är en återgång till 50- och\r\n60-talens regelverk, som här aviserats särskilt på\r\narbetsrättens område.</pre><pre>När det gäller förslaget om utredning för att fritt\r\ntillåta vinstgivande arbetsförmedling, utgör det\r\nplaner på en tillbakagång till 30-talsförhållanden.\r\nDe missförhållanden som då förekom ledde till att\r\nsamhället tog över. Nu skall vi, om regeringen får\r\nråda, dithän på nytt. I denna proposition aviseras\r\ndessutom det befängda förslaget att den negativa\r\nföreningsrätten skall övervägas i utredning.</pre><pre>När det gäller arbetsrätten utarbetade den tidigare\r\nsocialdemokratiska regeringen direktiv för en\r\nparlamenteraisk utredning.</pre><pre>Målsättningen skulle vara ett fortsatt demokratiskt\r\narbetsliv med ett verkligt inflytande för löntagarna\r\noch deras fackliga organisationer. En övergripande\r\nambition var att finna regler som stimulerar till att\r\nkollektivavtal träffas om ett konkret och\r\ndecentraliserat inflytande för löntagarna.\r\nBeträffande lagstiftningen om anställningsskydd\r\nframhölls i direktiven att det var angeläget att\r\nbefästa lagens grundläggande principer.</pre><pre>Vi anser att utredningen skall bedrivas efter de\r\ndirektiven från socialdemokratiskt håll.</pre><pre>I regeringens proposition om småföretagspolitiken\r\nanmäls nu att regeringen kommer att ändra i\r\ndirektiven och ge utredningen i uppdrag att med\r\nförtur behandla vissa frågor rörande småföretagen,\r\nnämligen</pre><pre>--  vidgad möjlighet till provanställning,</pre><pre>--  förbud mot blockad mot företag utan anställda,</pre><pre>--  avskaffande av vetorättsreglerna i\r\nmedbestämmandelagen,</pre><pre>--  förändra turordningsreglerna vid uppsägning,\r\nsamt</pre><pre>--  minskad skyldighet för arbetsgivare att betala\r\nskadestånd.</pre><pre>Det här är förslag som går på tvärs med den\r\nambition som kom till uttryck i den förra\r\nregeringens direktiv till den arbetsrättsliga\r\nutredningen. Men de faller väl i linje med de\r\nyrkanden som redovisas i skriften ''SAFs\r\nuppfattning om den framtida arbetsrätten''.\r\nRegeringens politik kommer att leda till att\r\nlöntagarnas inflytande över sitt arbete i stället för\r\natt utvecklas pressas tillbaka, och ambitionen är\r\nklart att försvaga anställningsskyddet. SAF,\r\nIndustriförbundet och Företagarnas\r\nRiksorganisation är att gratulera. Det är deras\r\nprogram som nu aviseras skall genomföras.</pre><pre>Arbetsgivarnas intressen skall stärkas på bekostnad\r\nav de anställdas trygghet och försvagning av deras\r\nfackliga organisationer. Förslag som avser att\r\nkomma åt de fackliga organisationerna återfinns\r\ninte bara i den proposition vi behandlar i detta\r\nbetänkande, utan de återfinns också i andra\r\npropositioner som skall behandlas under hösten.</pre><pre>Jag skall inte förneka att det ligger en viss logik i\r\nförslagen så till vida, att de anställdas intressen blir\r\nsvåra att trycka tillbaka om inget görs åt de fackliga\r\norganisationernas styrka.</pre><pre>Jag tycker egentligen att förslagen är absurda.\r\nProblemen på arbetsmarknaden är inte att\r\nlöntagarna har för bra anställningsskydd och för\r\nmycket att säga till om. I stället är det att i en\r\nmarknadsekonomi kunna få så bra\r\nanställningsskydd som möjligt och i en alltmer\r\ninternationaliserad värld kunna uppnå ett verkligt\r\nmedbestämmande i sitt arbete.</pre><pre>För att genomföra den nödvändiga förnyelsen av\r\narbetslivet behövs mer av samarbete mellan\r\nparterna, inte mindre. Det gäller då att öka\r\nförutsättningarna för ett sådant samarbete, inte\r\nminska dem. Regeringen slår av ideologiska skäl in\r\npå fel väg när man vill rubba balansen mellan\r\nparterna genom att försvaga löntagarnas ställning.</pre><pre>Jag har i tidigare debatter under gångna år ibland\r\nav moderaternas talesman i arbetsrättsliga frågor\r\npåståtts låta som om jag talat från LO-kongressens\r\ntalarstol. Den samsyn som jag inte har någon\r\nanledning att förneka som har rått mellan oss\r\nsocialdemokrater och fackföreningsrörelsens --\r\ninkl. tjänstemännens -- organisationer, kan dock\r\naldrig ha överträffats av det som nu rullar fram i\r\ntexter i regeringens propositioner. De skrivs\r\nuppenbarligen med karbonpapper från\r\nprogrammen författade på arbetsgivarsidan. Det är\r\nbara att läsa dem och jämföra.</pre><pre>Vi socialdemokrater måste i regeringsställning ta\r\nhänsyn till såväl löntagarnas berättigade intressen\r\nsom företagandets villkor. Den borgerliga\r\nmajoriteten som vi nu har i riksdag och regering\r\ngynnar eller tror sig gynna ensidigt\r\narbetsgivarintressena. Löntagarna bryr man sig\r\ntydligen inte om.</pre><pre>Det borde man göra även i en borgerlig regering av\r\nföljande enkla anledning.</pre><pre>Problemen för de små och medelstora företagen\r\nhar under senare hälften av 80-talet varit att de har\r\nhaft svårt att rekrytera arbetskraft -- i synnerhet\r\nungdom. De har haft svårt att konkurrera med de\r\nstörre företagen när det gäller löner och andra\r\nanställningsvillkor, arbetsförhållanden och\r\nutvecklingsmöjligheter. Våra ungdomar ställer allt\r\nhögre krav på att arbetet skall vara utvecklande,\r\ninnehålla möjligheter till befordran, resor m.m.\r\nMot den här bakgrunden anser vi att det är negativt\r\nför småföretagens utveckling för framtiden om en\r\nanställning där innebär ett sämre anställningsskydd\r\noch medinflytande än i de större företagen.</pre><pre>Herr talman! Så sent som i våras beslutade\r\nriksdagen om en ny arbetsförmedlingslag som\r\nträder i kraft den 1 januari 1992 -- alltså om några\r\nveckor. Lagen innebär bl.a. att uthyrning av\r\narbetskraft, som nu är förbjuden, tillåts inom vissa\r\nramar, att vinstsyftande arbetsförmedling tillåts\r\nbeträffande höga chefer och att arbetsmarknadens\r\nparter får så gott som fritt etablera s.k.\r\norganisationsförmedlingar inom de områden de\r\nsjälva tycker är viktiga. AMS skall utöva tillsynen.</pre><pre>De flesta länder i Europa har mycket noggranna\r\nregler för arbetsförmedling. Det gäller även länder\r\nsom i princip tillåter privata vinstsyftande\r\narbetsförmedlingar, t.ex. Storbritannien. Mycket\r\nstränga tillståndsregler gäller där.</pre><pre>Nu aviserar regeringen att arbetsförmedling i\r\nvinstsyfte skall bli tillåten i Sverige. Av vad som\r\nskrivits och sagts kan man bara befara, att det är det\r\nsom anges i den gemensamma borgerliga\r\nreservationen till betänkandet från\r\narbetsmarknadsutskottet i våras, då den lag som\r\nskall träda i kraft vid årsskiftet behandlades, som\r\nskall gälla. Det sades då att det bör övervägas om\r\ndet över huvud taget krävs någon särskild lag som\r\nreglerar arbetsförmedlingen.</pre><pre>Då skulle det bli fritt fram för vilka som helst att\r\nsätta i gång. Som åtminstone de litet mer erfarna\r\nledamöterna i våra utskott känner till finns det\r\nganska gott om skrupelfria personer inom denna\r\nsektor. Våra erfarenheter från gråfirmorna som\r\nhärjat på området talar sitt tydliga språk.</pre><pre>Ett betydande saneringsarbete har utförts på\r\nområdet med stöd av vetorätten i\r\nmedbestämmandelagen, till gagn inte minst för det\r\nseriösa företagandet.</pre><pre>Nu kan det bli fritt fram att tjäna pengar i vårt land\r\npå arbetsförmedling och uthyrning av arbetskraft.\r\nMan föreslår också att vetorättsreglerna i\r\nmedbestämmandelagen skall ses över i syfte att\r\navskaffa dem. Men enligt lag ställs det noggranna\r\nkrav och skall göras noggrann prövning av den som\r\nskall få tillstånd att hyra ut bilar.</pre><pre>I vår politik har arbetsförmedlingarna en central\r\nroll, liksom det fackliga inflytandet.</pre><pre>Båda dessa roller ifrågasätts nu av regeringen. Vi\r\nskall enligt regeringen ha en allmän\r\narbetslöshetsförsäkring. Hur skall det bli med\r\nfackets roll i denna? Skall fackets ingående\r\nkännedom om de lokala förhållandena tas till vara\r\neller skall den också offras av ideologiska skäl? Nu\r\nskall det tillåtas privata vinstsyftande\r\narbetsförmedlingar, som naturligtvis kommer att få\r\nstora konsekvenser för AMS,\r\narbetsförmedlingarna och för den av riksdagen\r\nbeslutade arbetsmarknadspolitiken. Jag kan inte se\r\nnågra andra möjligheter.</pre><pre>Herr talman! I den här propositionen sägs det att\r\nden nya småföretagspolitiken måste bli ekonomins\r\nspjutspets mot framtiden. Den tydligaste\r\nspjutspetsen som finns i de förslag som nu\r\nbehandlas av riksdagen i det här betänkandet och\r\ni andra under denna dag och denna vecka, är den\r\nspjutspets som riktas mot löntagarna och mot\r\nlöntagarnas organisationer.</pre><pre>Anf. 145 GÖRAN HÄGGLUND (kds):</pre><pre>Herr talman! Den svenska välfärden vilar på ett\r\nnäringsliv som långsiktigt förmår att hävda sig i den\r\ninternationella konkurrensen. Jag hoppas att\r\ndagens beslut angående betänkandet om en ny\r\nsmåföretagspolitik kan innebära ett startskott för\r\nen ny kultur, en ny syn på företagande och\r\nföretagandets villkor. Det är intressant att studera\r\nhur de regioner i landet där det finns många mindre\r\nföretag präglas av detta. Där uppstår nya\r\nsmåföretag. Där inspirerar de mindre företagen\r\nandra att starta egna verksamheter. Jag tror att\r\ndetta i viss mån är en, låt oss kalla det, kulturfråga.\r\nJag anser det vara av största vikt för vårt land att\r\ndenna småföretagsamhetens kultur breder ut sig\r\nytterligare, framför allt i de delar av landet där man\r\ni dag är beroende av ett eller ett par stora företag.</pre><pre>Småföretagen är de företag som kommer att\r\nexpandera och skapa nya arbetstillfällen i vårt land.</pre><pre>En hörnsten i all framgångsrik företagspolitik är\r\nändrade och bättre skatteregler för småföretagen.\r\nSkattepolitiken kommer att behandlas senare i dag.\r\nMen jag vill ändå nämna något om\r\nförmögenhetsbeskattningen på arbetande kapital\r\nsom nu kommer att avskaffas. Detta är en för de\r\nmindre företagen mycket angelägen åtgärd. Denna\r\nskatt inbringar till staten relativt små belopp, men\r\neffekterna för de små företagen är många gånger\r\nförödande.</pre><pre>Den nuvarande skattekonstruktionen innebär att\r\nföretagen tvingas till att ta ut medel ur företagen.\r\nDe beläggs med sociala avgifter och skatt dras.\r\nDessa pengar skulle i stället, med hjälp av den\r\nsamhällsekonomiska multiplikatoreffekten, kunna\r\nutgöra grunden för nysatsningar, investeringar och\r\nnya arbetstillfällen.</pre><pre>I regeringsdeklarationen redovisar regeringen\r\navsikten av avskaffa hela förmögenhetsskatten på\r\nnågra års sikt. Det tillsammans med beskedet om\r\natt arvsskatten skall lindras kommer säkerligen att\r\nbidra till att flera entreprenörer och idérika\r\nmänniskor väljer att bo kvar i Sverige. Det här är\r\ninte bara viktigt för att detta gynnar dem själva,\r\nutan också för att det gagnar arbetsmarknaden och\r\nhela Sveriges ekonomi. Det innebär säkert att fler\r\nkommer att våga ta det steg som det innebär att\r\nstarta ett eget företag.</pre><pre>Det är också viktigt att regelverket för de mindre\r\nföretagen förenklas. Många företagare tycker, med\r\nrätta, att alltför mycket av deras arbetstid åtgår till\r\nadministrativa sysslor när de vill ägna sin tid till det\r\nsom de verkligen behärskar.</pre><pre>Sparandet måste gynnas, inte minst för att vi skall\r\nfå fram mer riskvilligt kapital. Alltför länge har de\r\nsom lånat till konsumtion varit vinnare medan de\r\nsom har sparat i realiteten har sett sitt kapital\r\nminska i värde. Den skattereform som\r\ngenomfördes var ett steg i rätt riktning, men det\r\nfordras ytterligare steg för att ge individuellt\r\nsparande bättre villkor. Ett gediget sparande hos de\r\nsvenska hushållen skapar tillgång till kapital, som\r\nkan bidra till att tillfredsställa företagens behov av\r\nkapitaltillskott. Utan sparande som kanaliseras via\r\nett effektivt kreditsystem kan företagen inte\r\nverkställa väl behövliga investeringar. Detta\r\ntillsammans med det som diskuterats tidigare, de\r\ns.k. EKH-lånen, innebär nödvändiga åtgärder för\r\natt få till stånd ett bättre fungerande system för\r\nnyinvesteringar.</pre><pre>Herr talman! För att vi skall kunna klara av\r\nframtidens behov inom sjukvård och äldreomsorg,\r\nframtidens pensioner och nödvändiga satsningar\r\ninom t.ex. utbildningssektorn och på\r\ninfrastrukturområdet, fordras en näringspolitik\r\nsom förmår ta till vara enskilda människors\r\nkreativitet och initiativkraft. För att de resurserna\r\nskall skapas krävs framtidstro och optimism, och\r\njag tror att det betänkande som i dag behandlas kan\r\nbidra till detta.</pre><pre>Jag vill med detta korta inlägg yrka bifall till\r\nutskottets hemställan i näringsutskottets\r\nbetänkande.</pre><pre>Anf. 146 BO G JENEVALL (nyd):</pre><pre>Herr talman! Jag skall fatta mig mycket kort.</pre><pre>Näringsminister Per Westerberg driver med kraft\r\nsin politik, och det gör han mycket bra, det vill vi\r\nstryka under.</pre><pre>Vi är vidare helt överens om den kanske viktigaste\r\nfrågan, nämligen kapitalförsörjningen för små och\r\nmedelstora företag.</pre><pre>Jag har ett par frågor till näringsministern. Jag\r\nundrar: Varför vill regeringen dränera\r\nNorrlandsfonden på en del av dess kapital? Vi vet\r\nju alla att man inom fonden gör ett bra arbete.</pre><pre>En annan fråga i sammanhanget är följande: Hur\r\nkan man ta kapital från en stiftelse?</pre><pre>Jag antar att näringsministern av sin kollega Bo\r\nLundgren har blivit informerad om vårt förslag att\r\ninrätta en privat investeringsbank med kapital från\r\nlöntagarfonderna. På det sättet kan vi verkligen få\r\nkraft, och vi får i så fall en privat finansieringsform\r\ni stället för en summa av statliga. En annan fördel är\r\natt det faktiskt i det samlade löntagarfondskapitalet\r\nfinns 3,5 miljarder i likvida medel. Man skulle med\r\nandra ord kunna få en rivstart, och det skulle ge\r\nväldigt kraftfulla signaler till näringslivet om vad\r\nregeringen vill göra. Vi för ju en dialog kring detta,\r\noch jag hoppas att vi skall komma någon vart.</pre><pre>Till sist skulle jag bara vilja säga att jag tycker att\r\ndet vore klädsamt om socialdemokraterna i sina\r\ns.k. ambitioner avseende svenskt näringsliv och\r\nvåra löntagare kunde ansluta sig till oss övriga och\r\nen enig riksdag för omväxlings skull kunde uttala\r\nsig positivt.</pre><pre>Anf. 147 Näringsminister PER\r\nWESTERBERG (m):</pre><pre>Herr talman! Beslutet om indragning av 200\r\nmilj.kr. från Norrlandsfonden är fattat av en\r\ntidigare riksdag, det fattades nämligen i våras i\r\nsamband med beslutet om startande av statliga\r\nrikskapitalföretag. Vi har sett till att vi till\r\nriskkapitalföretagen har återfört mer pengar\r\ngenom att plocka småföretagarfonden på allt\r\nkapital på en gång för att på det sättet se till att vi\r\nklarar riskkapitalförsörjningen på det i nuvarande\r\nsituation minst dåliga sättet.</pre><pre>Det går att ta pengar från en stiftelse via\r\nförhandlingar. Det gäller både utvecklingsfonderna\r\noch Norrlandsfonderna. Det finns alltså teknik för\r\ndetta.</pre><pre>Vad gäller en privat investeringsbank har vi valt att\r\ndriva frågan om villkorslån. Det har varit den\r\nprincip som har använts inom industrifonden för att\r\ntillgodose riskkapital i särskilt riskfyllda projekt.\r\nDet har varit stora företag av Volvos och Saab\r\nScanias typ som tidigare har fått villkorslån. Jag\r\ntror det första företag som fick ett sådant lån var\r\nUddeholm, när företaget kom i kris för 10--15 år\r\nsedan.</pre><pre>Vi vill nu bredda detta till att gälla hela marknaden\r\nså att alla skall kunna lämna denna typ av\r\nvillkorslån. Riskkapitalförsörjningen kommer då\r\natt bli väsentligt bättre. Vi kommer att återvända\r\ntill riksdagen med förslag på hur vi skall se till att\r\nlånen verkligen kommer småföretagen till del och\r\natt de avser denna typ av långsiktigare\r\nutvecklingsprojekt, som är särskilt centrala.</pre><pre>Anf. 148 BO G JENEVALL (nyd):</pre><pre>Herr talman! Jag tror att vi har en betydande\r\nsamsyn, det som skiljer är väl mer formaliteter. Jag\r\nvill bara nämna att villkorslån naturligtvis kan\r\nställas även av en investeringsbank.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>9 § Upphävande av regler om utländska\r\nföretagsförvärv m.m.</pre><pre>Föredrogs</pre><pre>näringsutskottets betänkande</pre><pre>1991/92:NU15 Upphävande av regler om utländska\r\nföretagsförvärv m.m. (prop. 1991/92:71).</pre><pre>Anf. 149 ROLF L NILSON (v):</pre><pre>Herr talman! Jag har i en replikväxling med Per\r\nWesterberg redovisat en del av de argument som\r\ngör att jag tycker att denna förändring av\r\nförvärvslagstiftningen inte brådskar. Det finns efter\r\nvad jag kan se egentligen inga praktiska, konkreta\r\nhinder för utlänningar att förvärva fast egendom\r\neller svenska företag. Det finns inget krav från EG\r\neller i enlighet med EES-avtalet som gör att det\r\nbrådskar.</pre><pre>Det pågår nu en översyn av lagen om\r\nfastighetsförvärv, och den översynen skall vara klar\r\nunder våren. Även detta gör brådskan omotiverad.</pre><pre>Detta är anledningen till att vi i en motion har yrkat\r\navslag på propositionen. Det finns frågor som inte\r\när behandlade men som vi menar är angelägna. Det\r\ngäller de anställdas inflytande vid ägarbyte. Man\r\nborde ta till vara den tid som bevisligen finns för att\r\nbehandla sådana och andra centrala frågor.</pre><pre>Jag skall inte yrka bifall till meningsyttringen till\r\ndetta betänkande, utan jag vill bara markera att\r\ndetta är den åsikt som vänsterpartiet har. På detta\r\nsätt kan vi dra ned på voteringstiden litet grand.</pre><pre>Anf. 150 ROLAND LÉBEN (kds):</pre><pre>Herr talman! Jag vill börja med att yrka bifall till\r\nden framlagda propositionen.</pre><pre>Regeringspropositionen om upphävande av regler\r\nom utländska företagsförvärv, och övriga i\r\npropositionen upptagna transaktioner, är en\r\nnaturlig följd av den nödvändiga omorientering av\r\nsvensk ekonomisk politik som nu sker.\r\nNäringsutskottets majoritet mottar propositionen\r\nmed tillfredsställelse.</pre><pre>Jag vill använda ett enkelt bildspråk och hävda att\r\nSverige inte kan bo på Europas vindsvåning,\r\nlevande sitt eget ekonomiska liv i disharmoni med\r\nhuset i övrigt och samtidigt sjungande ''den\r\nljusnande framtid är vår''.</pre><pre>Detta handlar om nödvändigheten av att fullt ut\r\ngenomföra de nödvändiga liberaliseringar som\r\nförordas av den moderna handelsteorin. För att\r\nuppnå de omfattande synergieffekter som erhålls\r\nfrån internationell handel krävs en klar och\r\nfullständig liberalisering av de nationella\r\nmarknaderna. Fria marknader förutsätter vissa\r\nvillkor, där hög transparens, ett minimum av\r\ntransaktionskostnader och hög rörlighet mellan\r\nproduktionsfaktorer är viktiga komponenter.</pre><pre>Detta betyder att Sverige bör erbjuda minst samma\r\nmöjligheter till de länder som avreglerat sina\r\nmarknader gentemot våra.</pre><pre>Snedvridningar på en marknad, i form av felaktiga\r\npriser eller andra hinder, ger absolut felaktiga\r\nsignaler och påverkar omedelbart andra\r\nmarknader. Avreglering däremot leder till att\r\nsnedvridningarna minimeras.</pre><pre>Man kan också säga att det handlar om ett korrekt\r\nhandlande ur moraliskt perspektiv. De avreglerade\r\nmarknader som andra länder erbjuder Sverige skall\r\nvi välkomna och skyndsamt återgälda. Frihet och\r\nansvar hör ihop. Sverige måste klart markera att\r\nman kommer att visa samma öppenhet som de\r\nandra avreglerade -- och just nu avreglerande --\r\nländerna, framför allt i den europeiska\r\ngemenskapen, för närvarande gör. För den som\r\nhoppas på framtida EG-medlemskap är de\r\nföreslagna lagändringarna en nödvändig åtgärd.</pre><pre>Man kan också anföra effektivitetsskäl som\r\ndelmotiv för godkännande av propositionen.</pre><pre>För att upprätthålla tillväxtkraft kan det vara\r\nnödvändigt att förvärva eller sälja företag eller\r\ndelar av företag. Den komplicerade process som\r\nomger ett företagsförvärv omgärdas alltid av ett\r\nintensivt och diskret arbete. Ibland är\r\ntidsperspektivet av mindre betydelse, men ofta\r\nkrävs en snabb handläggning. Att fråga en\r\nmyndighet om tillstånd för att förvärva ett annat\r\nföretag blir lätt ett funktionshinder. Uppgifter kan\r\nläcka ut, processen kan dra ut på tiden, och även\r\nom myndigheter brukar bevilja tillstånd kan man\r\ninte bortse från att det osäkerhetsmoment som\r\ntillståndsprocessen utgör på ett eller annat sätt\r\npåverkar en transaktion.</pre><pre>Nytillskott av kapital är ytterligare ett argument\r\nsom kan anföras.</pre><pre>Den, som jag hoppas, kommande tillväxtboomen\r\nbland våra små och medelstora företag kommer att\r\nkräva omfattande volymer av riskkapital. Därför är\r\ndet av avgörande betydelse att utländska\r\nintressenter får tillfälle att förvärva aktier i svenska\r\nföretag på samma villkor som gäller för svenskars\r\nköp av utländska företag.</pre><pre>Den långsiktiga planen -- som vi har diskuterat i\r\ndag -- på privatisering av 35 stora svenska statliga\r\nbolag kommer likaså att kräva omfattande rörelser\r\nav kapital.</pre><pre>Rolf L Nilson har i sin meningsyttring skrivit att det\r\nfinns fog för allvarlig kritik. Så småningom landar\r\nhan på att detta gäller tandlösa lagar som är att\r\nlikna vid öppna dörrar. Hoppsan! Jag tror minsann\r\natt vänstern lägger krokben för sig själv.</pre><pre>Jag vill sammanfatta med att säga att det är viktigt\r\nför hela nationen att Sverige öppnar sig för\r\nlikvärdig tvåvägskommunikation inom\r\nnäringslivet.</pre><pre>Herr talman! Att Sverige överger en skadlig och\r\nonödig protektionism är också viktigt för hela\r\nnationen.</pre><pre>Att Sverige öppnar dörrar för effektiv\r\nriskkapitalförsörjning, även från andra länder, är\r\nav vitalt intresse och en trovärdighetsfråga i en\r\nalltmer internationaliserad marknad.</pre><pre>Anf. 151 ROLF L NILSON (v):</pre><pre>Herr talman! Man bör ge det här dess rätta\r\nproportioner. Det är faktiskt så att lagstiftningen\r\ninte har varit något hinder och att det inte är någon\r\nbrådska med förändringen -- en förändring blir\r\nsäkert nödvändig, möjligtvis ett avskaffande av\r\nhela förvärvslagstiftningen.</pre><pre>Jag tycker inte heller att man skall romantisera\r\nandra länders benägenhet att överlåta centrala\r\nindustrier till utländska ägare. De har metoder att\r\ngarantera det inhemska ägandet, de har metoder\r\noch kommer att utveckla nya metoder att utestänga\r\noönskade ägare. Det här är ingen söndagsskola, det\r\när ingen som bjuder med öppna armar, utan det är\r\nfråga om starka ekonomiska intressen, som slår\r\nvakt om sitt. Därför tycker jag att vi skall ta det\r\nlugnt, utreda och föra in sådant som de fackliga\r\norganisationerna länge har krävt, nämligen\r\ninformation, rådrum och delaktighet i\r\nbeslutsfattandet när det gäller ägarbyten.</pre><pre>Anf. 152 ROLAND LÉBEN (kds):</pre><pre>Herr talman! Det där med söndagsskola får stå för\r\nRolf L Nilson själv. Han medger att de här sakerna\r\nkommer att behöva förändras -- frågan är bara vad\r\nsom skulle behöva föranleda längre väntetid.</pre><pre>Rolf L Nilson skriver att det finns möjlighet också\r\ntill en tvåårig anpassning vid ett EES-avtal. Jag vill\r\nbara påpeka att det inte är en minimitid -- det är i\r\nsjälva verket en maximitid.</pre><pre>Genomförande av de här lagändringarna nu ger en\r\npositiv signal till marknaden att Sverige välkomnar\r\nnya intressenter, för det gör vi. Tvekan nu ger en\r\nnegativ signal om att Sverige är tvingat till åtgärder.\r\nDet ligger alltså i vårt intresse, Rolf L Nilson, att ge\r\ntydliga och positiva signaler till marknaden.</pre><pre>Anf. 153 ROLF L NILSON (v):</pre><pre>Herr talman! Jag delar inte uppfattningen att man\r\nfrån svensk sida skall stå med mössan i hand och\r\nbuga inför den stora europeiska grannen EG. Jag\r\ntycker att man skall slå vakt om sitt och göra de\r\nanpassningar som är nödvändiga, om man tycker\r\natt de är bra. Jag vill inte gå så långt att jag förordar\r\nden italienska modellen, som innebär att man går\r\nmed på allting och sedan inte inför det i den egna\r\nlagstiftningen -- det tycker jag är att gå för långt.\r\nMen i ett sådant här internationellt\r\nförhandlingsspel tycker jag faktiskt att det kan vara\r\nen poäng att på ett kraftfullt sätt slå vakt om sina\r\negna intressen och inte omedelbart göra sig av med\r\nfördelar utan att det krävs av en.</pre><pre>Anf. 154 ROLAND LÉBEN (kds):</pre><pre>Herr talman! Jag vill bara poängtera att det inte\r\nfinns någon här som står med mössan i handen.</pre><pre>Rolf L Nilson skriver i sin meningsyttring att det\r\nhär är ett antal symbolhandlingar och att de därför\r\ninte bör genomföras. Det är en mycket märklig men\r\ninte desto mindre intressant argumentation.\r\nSymbolhandlingar brukar annars tillmätas stort\r\nvärde, inte minst när en nations parlament står\r\nbakom dem.</pre><pre>Jag utgår från att det här är ett uttryck för det\r\nsedvanliga markerandet av vänsterns ovilja att\r\ndelta i att utveckla den europeiska gemenskapen.\r\nMen man kanske också bör tillägga att detta nu\r\nprogramlösa parti är det som genom åren i\r\nriksdagen mest fått nöja sig med symbolhandlingar,\r\näven i frågor där handlingskraft hade varit betydligt\r\nmer verkningsfullt.</pre><pre>Anf. 155 ROLF L NILSON (v):</pre><pre>Herr talman! Jag tycker inte att man i onödan skall\r\nsyssla med symbolhandlingar -- jag tycker att man\r\nskall syssla med konkret politik.</pre><pre>Jag polemiserade mot Roland Lébens\r\nargumentation, som sträckte sig betydligt längre än\r\nförslagen i propositionen. Det är förklaringen till\r\ndenna skenbara diskrepans mellan min\r\nmeningsyttring och vad jag sade i min replik.</pre><pre>Anf. 156 ROLAND LÉBEN (kds):</pre><pre>Herr talman! Får jag bara helt kort konstatera att\r\nom det här bara skulle vara en symbolhandling\r\nskulle jag inte vilja sätta ''bara'' framför det -- i så\r\nfall är det en viktig sådan.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande finansutskottets\r\nbetänkande 1991/92:FiU9 samt näringsutskottets\r\nbetänkanden 1991/92:NU10, NU14 och NU15.</pre><pre>Finansutskottets betänkande FiU9</pre><pre>Mom. 1 (avslag på propositionen)</pre><pre>Utskottets hemställan bifölls med 176 röster mot\r\n137 för reservation 1 av Hans Gustafsson m.fl. 1\r\nledamot avstod från att rösta.</pre><pre>Mom. 2 (användningen av fondernas tillgångar)</pre><pre>Utskottets hemställan bifölls med 293 röster mot\r\n12 för meningsyttringen av Lars-Ove Hagberg. 7\r\nledamöter avstod från att rösta.</pre><pre>Mom. 3 (organisationen av fonderna)</pre><pre>Utskottets hemställan bifölls med 180 röster mot\r\n136 för reservation 2 av Hans Gustafsson m.fl.</pre><pre>Mom. 4 (överlåtelse av rösträtt till lokal facklig\r\norganisation)</pre><pre>Utskottets hemställan bifölls med 179 röster mot\r\n138 för reservation 3 av Hans Gustafsson m.fl.</pre><pre>Näringsutskottets betänkande NU10</pre><pre>Mom. 2 (riktlinjer för verksamheten vid Vattenfall\r\nAB, m.m.)</pre><pre>Utskottets hemställan -- som ställdes mot\r\nreservation 1 av Axel Andersson m.fl. -- bifölls med\r\nacklamation.</pre><pre>Mom. 6 (privatisering av statligt ägda företag,\r\nm.m.)</pre><pre>Utskottets hemställan bifölls med 178 röster mot\r\n138 för reservation 2 av Axel Andersson m.fl.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU14</pre><pre>Mom. 2 (utvecklingsfondernas och\r\nNorrlandsfondens finansieringsverksamhet och\r\nägandet av riskkapitalbolagen m.m.)</pre><pre>Utskottets hemställan bifölls med 178 röster mot\r\n140 för reservationen av Axel Andersson m.fl.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU15</pre><pre>Utskottets hemställan bifölls.</pre><pre></pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, skatteutskottets betänkanden\r\nSkU10, SkU8, SkU6, SkU7, SkU9, SkU11 och\r\nSkU12, beslöt kammaren på förslag av tredje vice\r\ntalmannen att de fick företas till avgörande i ett\r\nsammanhang sedan debatten i dessa ärenden\r\navslutats.</pre><pre>10 § Skattepolitik för tillväxt</pre><pre>Föredrogs</pre><pre>skatteutskottets betänkande</pre><pre>1991/92:SkU10 Skattepolitik för tillväxt (prop.\r\n1991/92:60).</pre><pre>Kammaren biföll tredje vice talmannens förslag om\r\natt betänkandet skulle avgöras efter endast en\r\nbordläggning.</pre><pre>Anf. 157 LARS HEDFORS (s):</pre><pre>Herr talman! Vi skall nu behandla proposition nr\r\n60 om skattepolitik för tillväxt. Det fordras inte\r\nmycket fantasi för att associera till en moderat\r\nvalaffisch när man ser utanverket på propositionen.\r\nDet fattas egentligen bara ett par flaxande fåglar för\r\natt det moderata valbudskapet skall träda fram i all\r\nsin tydlighet.</pre><pre>Herr talman! När man öppnar propositionen och\r\nläser den, så finner man mycket riktigt att det är ett\r\nmoderat valbudskap. Det framgår med all\r\nönskvärd tydlighet. Här staplas det ena moderata\r\nskatteförslaget ovanpå det andra: Sänkt skatt på\r\nkapitalinkomster, avskaffad skatt på förmögenhet,\r\nsänkt skatt på arv och gåva, sänkta företagsskatter\r\nosv., osv. Det är med andra ord klassiska\r\nmoderatkrav.</pre><pre>Det nya är att övriga borgerliga partier så\r\nreservationslöst ställer upp på dessa krav.\r\nFolkpartiet frångår utan att blinka viktiga principer\r\ni skattereformen. Borta är principen om lika\r\nbeskattning av kapital och arbete, principen om\r\nlikformighet och principen om att förebygga\r\nskatteplanering och motverka skattekrediter. Borta\r\när också de fördelningspolitiskt viktiga förslagen\r\nom höjt barnbidrag och investeringsbidrag till\r\nbostadsbyggandet.</pre><pre>Centern tycks också vara med på noterna. Glömt är\r\nallt prat i valrörelsen om fördelningspolitisk\r\nrättvisa, och glömda är de stolta parollerna om att\r\nman i skattepolitiken angriper oss\r\nsocialdemokrater från vänster. Jag skulle vilja fråga\r\ncenterns talesman i denna debatt, om han verkligen\r\ntycker att han angriper oss från vänster när han nu\r\nmedverkar till att sänka skatten på förmögenheter,\r\narv och kapitalinkomster samtidigt som han\r\nförmenar barnfamiljerna en höjning av\r\nbarnbidragen och sänker investeringsbidraget till\r\nbostadsbyggandet.</pre><pre>Fördelningspolitik tycks över huvud taget inte stå\r\nhögt i kurs hos den borgerliga regeringen. Någon\r\nanalys av de fördelningspolitiska konsekvenserna\r\nav propositionens skatteförslag finns inte. Jag tror\r\ninte att ordet fördelningspolitik ens nämns i\r\npropositionen. Varför skulle det egentligen göra\r\ndet? Förslagen är så långtifrån fördelningspolitisk\r\nrättvisa som man över huvud taget kan komma.</pre><pre>Konsekvensanalyser är över huvud taget sällsynta i\r\nde borgerliga förslagen. Det gäller inte bara denna\r\nproposition. Det gäller praktiskt taget alla höstens\r\nskattepropositioner. Torftigheten på det här\r\nområdet borde vara besvärande för Bo Lundgren\r\nsom under sin tid som vice ordförande i\r\nskatteutskottet gjorde sig känd för att i alla möjliga\r\noch omöjliga sammanhang efterlysa just\r\nkonsekvensanalyser.</pre><pre>Var är konsekvensanalyserna nu, Bo Lundgren? Ni\r\nhänvisar t.ex. ständigt till internationella\r\nförhållanden i allmänhet och förhållandena inom\r\nEG i synnerhet. Men var är analysen och\r\nredovisningen av dessa förhållanden? Ja, inte i\r\npropositionen i varje fall. Är det kanske rent av så\r\natt det egentligen inte finns något entydigt\r\ninternationellt budskap till Sverige när det gäller\r\nhur vi skall anpassa oss till omvärlden på\r\nskatteområdet? Naturligtvis är det så. Inte heller i\r\nEG finns det någon gemensam skattepolitik. Där\r\nkan skillnaderna mellan de olika\r\nmedlemsländernas skattepolitik vara större än\r\nmellan Sverige och ett enskilt EG-land. Och\r\narbetet med harmoniseringen av skattesystemen\r\ninom den gemensamma marknaden går trögt,\r\nmycket trögt, och Sverige är därför inte heller utsatt\r\nför något allmänt tryck för att sänka sin skattenivå.</pre><pre>Och var är analyserna av förslagens statsfinansiella\r\neffekter? Jo visst, det finns beräkningar av vad\r\nvarje skattesänkning kostar staten. Men effekterna\r\nav dessa kostnader då? Hur blir det med\r\nbudgetunderskottet t.ex.? Och om nu\r\nbudgetunderskottet växer, hur blir det då med\r\nförtroendet för kronan? Leder det till valutautflöde\r\noch räntehöjningar? Om allt detta finns inte ett ord\r\ni propositionen? Nu har dock verkligheten sprungit\r\ni fatt Bo Lundgren och vi sitter s.a.s. med facit i\r\nhand. Misstron mot kronan är stor, valutautflödet\r\nhar varit stort och räntan har stigit kraftigt.</pre><pre>Nu skall det i ärlighetens namn sägas att det finns\r\nandra faktorer som också verkar i denna riktning.\r\nMen regeringens många ofinansierade\r\nskattesänkningsförslag är naturligtvis en starkt\r\nbidragande orsak.</pre><pre>Och vilka är det som drabbas? Jo, villaägarna\r\nnaturligtvis, som ju dessutom drabbas av andra av\r\nregeringens åtgärder. Men det drabbar också i allra\r\nhögsta grad småföretagarna -- den grupp som\r\nregeringen i alla sammanhang säger sig vilja värna\r\nom. Jag skulle tro att mången småföretagare\r\nupplever propositionens rubrik ''Skattepolitik för\r\ntillväxt'' som ett rent hån. För småföretagaren är\r\nnivån på räntan oerhört mycket viktigare än några\r\ntusenlappar i förmögenhetsskatt på det arbetande\r\nkapitalet.</pre><pre>Det finns över huvud taget ingenting som säger, att\r\nsänkta skatter och avgifter för kapitalägare,\r\nhöginkomsttagare och företagare leder till några\r\ndynamiska effekter i ekonomin. Det tycks snarare\r\nvara tvärtom. Den typen av gåvor och favörer till\r\nredan välbeställda människor förefaller --\r\nåtminstone om man jämför med förhållandena i\r\nUSA -- ha en dämpande effekt på tillväxten. Om\r\ninte alla tecken slår fel, så är det just detta vi nu har\r\natt se fram emot även i Sverige. Det framgår också\r\nav konjunkturinstitutets senaste rapport.</pre><pre>Vi socialdemokrater avvisar därför de flesta av\r\npropositionens förslag. För oss är det viktigt att slå\r\nvakt om skattereformens huvudprinciper. Vi tror\r\nnämligen, att skattereformen är bra för Sverige och\r\nden svenska ekonomin. Den bidrar till en\r\neffektivare och bättre finansiering av välfärden.\r\nDen gynnar arbete och sparande och därmed också\r\ntillväxten i ekonomin. Den motverkar\r\nskatteplanering och osunda transaktioner. Den\r\nskapar rättvis beskattning av arbete och kapital osv.</pre><pre>Vi strävade efter en bred parlamentarisk\r\nförankring av reformen. Därför gjorde vi upp med\r\nfolkpartiet i den fromma förhoppningen att\r\nskattereformen skulle stå pall för det mesta, inkl.\r\nett regeringsskifte.</pre><pre>Så blev det inte. Folkpartiet står inte fast vid vår\r\növerenskommelse. Moderaterna driver igenom sin\r\nvilja på punkt efter punkt. I den situationen kan vi\r\nsocialdemokrater inte längre känna oss bundna av\r\növerenskommelsen. Vi är fria att föreslå åtgärder\r\nsom åtminstone återställer en del av den\r\nfördelningspolitiska balans varom vi tidigare var\r\növerens med folkpartiet.</pre><pre>Därför föreslår vi nu en justering av uppräkningen\r\nav den s.k. brytpunkten i skatteskalan så att de som\r\nhar inkomster över denna brytpunkt får en något\r\nmindre skattesänkning än de annars skulle ha fått.\r\nDetta innebär också ökade statsinkomster på i\r\nrunda tal 2,3 miljarder kronor.</pre><pre>Det finns anledning att något uppehålla sig vid\r\ncenterns minst sagt märkliga agerande i denna\r\nfråga. Före valet menade Olof Johansson att\r\nskattereformens uppräkning av brytpunkten var\r\n''ett slag i ansiktet på låginkomsttagarna'' och att\r\ndenna uppräkning borde ändras i stort sett så som\r\nvi socialdemokrater nu föreslår. Då kunde man ju\r\nförvänta sig att centerpartiet efter valet skulle\r\nansluta sig till vårt förslag. Men ingalunda. Nu\r\nutdelar man den ena örfilen efter den andra till\r\nlåginkomsttagarna. Detta tycks dock inte ske utan\r\nviss vånda och inre konvulsioner i centern, för\r\ncenterns talesman i skattefrågor uttalade så sent\r\nsom för någon månad sedan stor sympati för vårt\r\nförslag. Men modet svek honom och han rättade\r\nsnabbt in sig i det moderata skatteledet. Min fråga\r\ntill Ivar Franzén blir därför: Hur kommer det sig att\r\nni centerpartister har en typ av fördelningspolitik\r\nföre valet och en annan efter?</pre><pre>I övrigt tänker jag inte ta upp tiden med att\r\nkommentera varje socialdemokratisk reservation.\r\nVi yrkar avslag på förslaget om sänkt arvs- och\r\ngåvoskatt. Vi yrkar avslag på alla förslag om sänkt\r\nskatt på kapitalinkomster. Vi yrkar också avslag på\r\nförslaget om sänkt -- och på sikt avskaffad --\r\nförmögenhetsskatt. Här föreslår vi i stället att\r\ndenna skatt skall reformeras i enlighet med\r\nprinciperna för skattereformen, dvs. basen för\r\nskatten måste breddas samtidigt som skattesatsen\r\nsänks. Förslag till en sådan reform utarbetades i\r\nregeringskansliet på den socialdemokratiska\r\nregeringens tid. Vi menar också att det är i det\r\nfortsatta arbetet med en sådan reform som det\r\nsärskilda problemet med skatten på företagens\r\narbetande kapital bör lösas. För vår del är vi inte\r\nfrämmande för tanken att detta skall ske på ett för\r\nsmåföretagen gynnsamt sätt.</pre><pre>Vi avvisar också förslagen på\r\nföretagsbeskattningens område. På en punkt\r\ninstämmer vi dock i regeringens förslag. Det gäller\r\nbeskattningen av skadeförsäkringsföretagen. Här\r\nföreslår regeringen på begäran av riksdagen\r\nåtgärder som leder till en bättre\r\nkonkurrensneutralitet mellan ömsesidiga bolag och\r\naktiebolag. Detta är bra och vi tillstyrker förslaget.</pre><pre>Sammanfattningsvis: Vi avvisar regeringens\r\nsamtliga förslag utom på en punkt. Motiven för\r\ndetta är klassiskt socialdemokratiska: Omsorg om\r\nfördelningspolitisk rättvisa, omsorg om\r\nstatsfinanserna och omsorg om välfärden.</pre><pre>Så till allra sist: Vi står alla bakom\r\nsocialdemokratiska reservationer, men jag yrkar\r\nhär bifall till reservationerna 1--4, 8, 10, 11, 13, 15,\r\n20 och 23.</pre><pre>Anf. 158 LARS BÄCKSTRÖM (v):</pre><pre>Herr talman! Det är långt lidet på den här\r\ndebattdagen, och kanske någon tycker att det är ett\r\nlidande att kammaren skall behöva debattera så\r\nlänge och intensivt när alla känner\r\nmajoritetsförhållandena. Alla vet väl redan att\r\nregeringen driver en orättvis fördelningspolitik och\r\natt oppositionen inte förstår att det behövs bättre\r\ntillväxt.</pre><pre>Men kammardebatterna hör till riksdagens\r\nviktigaste uppgifter. Debatten är ingen dekoration,\r\nutan den är demokratins grund.</pre><pre>Herr talman! Regeringens budskap kan\r\nsammanfattas i följande: Sverige behöver\r\nekonomisk tillväxt. Sverige behöver därför en\r\nskattepolitik för tillväxt. Genom riktade\r\nskattesänkningar kan riksdagen ge Sveriges\r\nekonomi en stimulans -- något av en ny start.</pre><pre>Håller dessa utsagor för en granskning? Mitt svar\r\nsom företrädare för vänsterpartiet är ett entydigt\r\nja.</pre><pre>Visst behövs det bättre tillväxt. Om man inte\r\nbejakar tillväxt i ett läge när arbetslösheten växer\r\noch BNP faller håller man sig inte till verklighetens\r\nvärld.</pre><pre>Tillväxt handlar om att producera mer varor och\r\ntjänster med oförändrad insats av arbetstid. Det är\r\nbra om man klarar av det. Tillväxt handlar om att\r\nse till att fler människor kan delta i samhällsbygget,\r\ni produktionen av varor och tjänster -- kort och gott\r\nfull sysselsättning. Det är vi för.</pre><pre>Skattepolitikens främsta uppgift är att finansiera\r\noffentliga utgifter, men visst måste man se till att\r\nman inte genom skattepolitiken beskär\r\nmöjligheterna för ekonomisk tillväxt. Skatterna\r\nskall gynna arbete och sparande. Det är givet --\r\nnågot annat är omöjligt.</pre><pre>Kan skattesänkningar på kapital och arbetskraft\r\nöka investeringsviljan? Ja, självklart, i varje fall i\r\ndet korta perspektivet.</pre><pre>Om detta är vi säkert överens, men där slutar också\r\nvår enighet. Denna enighet innebär inte att\r\nregeringens politik är den enda möjliga, inte ens att\r\nregeringens politik är riktig.</pre><pre>I dag skall vi föra en debatt om skattepolitik och\r\ninte en ekonomisk debatt, men det är viktigt att\r\ngöra dessa klarlägganden, så att vi får en debatt om\r\nvar åsikterna skiljer sig och inte en debatt om\r\nsjälvklarheter.</pre><pre>Regeringens recept för tillväxt är att sänka\r\nskatterna. Vi i vänstern har en annan strategi.\r\nVänstern menar att vi i Sverige skall sträva efter att\r\ndela det goda i samhället. Rättvisa är ingen\r\nvälfärdssjukdom, inget hot mot tillväxten.</pre><pre>Det borde vara en självklarhet att konstatera att det\r\ninte är riksdagen som skall skapa något att fördela.\r\nDet är ute på verkstadsgolven, kontoren och vid\r\nritborden som välfärden byggs. När de som jobbar\r\nkänner att de får del av de vinster som skapas ökar\r\narbetsglädjen, stärks viljan och förutsättningarna\r\natt jobba effektivare.</pre><pre>På 1980-talet trodde många politiker att de skulle\r\nskapa tillväxt genom att på politisk väg höja\r\nvinsterna. Man manipulerade med valutakurser\r\ngenom offensiva devalveringar. Det skapade ingen\r\nuthållig tillväxt. Vinsterna steg, men inte\r\nproduktiviteten i önskvärd omfattning. I stället fick\r\nlandet uppleva en överhettning och en\r\nfinanskarusell, som har lagt grunden till dagens\r\nekonomiska problem.</pre><pre>På 1980-talet var vänsterpartiet ensamt om denna\r\nkritik. I dag delar de flesta denna analys.</pre><pre>Men regeringen driver trots det en variant på den\r\nkonstgjorda andningens politik. Nu väljer man ett\r\nannat instrument, nämligen skattepolitiken, i\r\nstället för valutapolitiken. Men grundtanken är\r\ndensamma: Politiska beslut skall höja vinster och\r\navkastningsnettot.</pre><pre>Vi i vänsterpartiet säger följande.</pre><pre>Sverige har att lösa långsiktiga strukturproblem.\r\nDet finns inga ekonomisk-politiska genvägar för att\r\nlösa dessa problem. I dag behövs ett kategoriskt\r\nbesked till såväl företagsledare som löntagare, att\r\npolitikerna har insett detta. Endast den politiker\r\nkan skapa långsiktig trovärdighet som slutar lova\r\natt man har någon trollformel för tillväxt -- några\r\nsådana finns inte.</pre><pre>Det här är ett tufft besked, och det måste\r\nkombineras med ett löfte om att inte lämpa\r\nfördelningspolitiken över bord fastän det blåser.</pre><pre>En gång kallade en folkpartiledare facken för\r\nkravmaskiner. I dag kan vi med betydligt större\r\nrättvisa kalla Svenska arbetsgivareföreningen för\r\njust en kravmaskin. Maskin är kanske ett svagt ord.\r\nMed tanke på alla de avläggare som finans- och\r\nföretagsvärlden skapat för att få gehör för sina\r\nåsikter är kravindustri kanske en bättre beteckning.</pre><pre>På 1970-talet började kravindustrin sitt arbete. Den\r\n4 oktober blev deras kampdag. Kraven var då:\r\nSlopa löntagarfonderna, privatisera statens företag\r\noch sänk skatterna!</pre><pre>I dag, herr talman, den 18 december 1991, fem\r\ndagar före jul, får de sin önskelista uppfylld. I dag\r\nhålls lilla julafton för företag och förmögna.\r\nJulbordet dukas upp, och notan betalas av regering\r\noch riksdag, dvs. skattebetalarna.\r\nLöntagarfonderna slopas, statliga företag skall\r\nprivatiseras och skatterna sänks.</pre><pre>Dagens beslut innebär att skatterna sänks med ca\r\n5,6 miljarder. För några veckor sedan slopades\r\nomsättningsskatten på aktier. Det var ett\r\ninkomstbortfall på ca 2 miljarder. Bara dessa två\r\ndagars borgerlig majoritet i riksdagen har kostat\r\nstatskassan ca 8 miljarder. Detta beslutar riksdagen\r\ni ett läge när budgetunderskotten växer dramatiskt.</pre><pre>I dag kan jag konstatera, herr talman, att dessa\r\nskattesänkningar inte ger någon tillväxt. Det är\r\nsåväl fel tidpunkt som fel skatter som sänks, t.o.m.\r\nom man skulle hoppas på en tillfällig real stimulans\r\nav ekonomin. Då skulle man välja andra skatter.</pre><pre>Det är i stället dessa skattesänkningar tillsammans\r\nmed ökande budgetunderskott som bidrog till\r\nräntechocken den 5 december. Det är dessa\r\nunderskott som skall finansieras med karensdagar\r\noch andra indragningar, bl.a. i kommunsektorn. I\r\npraktiken sprider regeringen och\r\nriksdagsmajoriteten krissymptomen i\r\nindustrisektorn till kommun- och byggsektorn.</pre><pre>I går slopades räntelånesystemet. Det beslutet ökar\r\nstatens utgifter för bostadssubventionerna\r\nsamtidigt som det ökar boendekostnaderna. Det är\r\nett synnerligen oklokt beslut i rådande budget- och\r\nkonjunkturläge.</pre><pre>Genom dagens skattesänkningar tvingas\r\nregeringen till drastiska nedskärningar i\r\njanuaribudgeten -- detta för att hålla nere räntan.</pre><pre>Men på samma sätt som 4 oktober-kommittén\r\ndemonstrerade på Slottsbacken, demonstrerade i\r\nförra veckan Stockholms byggnadsarbetare.\r\nHandikapprörelsen protesterar redan mot väntade\r\nnedskärningar. Det är nog så, herr talman, att\r\nregeringssidans representanter får önska sig\r\nhörselskydd i julklapp, om de skall kunna möta de\r\nprotester som kan följa på budgetnedskärningarna.</pre><pre>Man kunde tro att SAF-sidan var nöjd med dagens\r\nskattesänkningar, men så är inte fallet. SAF\r\nfortsätter att ställa nya krav: Sänk\r\narbetsgivaravgifterna med 4--5 % per år under fyra\r\når! Som SAF säger, kostar det bara ca 80\r\nmiljarder -- det är lappri.</pre><pre>Nej, herr talman, uthållig tillväxt skapas inte\r\ngenom ofinansierade skattesänkningar. På kort sikt\r\nkan de ge en viss stimulans, men på lång sikt leder\r\nde bara till budgetunderskott samt en\r\nhögräntepolitik, och det är tillväxthämmande.</pre><pre>Vi i vänsterpartiet har en långsiktig väg för en\r\nuthållig tillväxt. Den innebär bl.a. följande:</pre><pre>1. En politik för frihandel, och detta såväl med EG-\r\nområdet som med andra handelsområden inkl. den\r\ntredje världen.</pre><pre>2. Fasta spelregler för företag och, jag betonar, för\r\nlöntagarna. Företagarna måste äntligen fås att\r\nförstå att politikerna inte kan lösa industrins\r\nproblem genom inre devalveringar eller andra\r\nskattesänkningar. Då kanske de förstår att det inte\r\nfinns någon annan väg att öka produktiviteten än\r\natt förnya arbetslivet och att låta de anställda vara\r\nmed och styra och kontrollera sin arbetssituation.\r\nDå krävs reformer inom arbetsrätten och\r\nsatsningar på bättre arbetsmiljö. Då blir det åter\r\nattraktivt att jobba i industrin.</pre><pre>3. En aktiv fördelningspolitik. I dag är inflationen\r\nunder hygglig kontroll. En dålig fördelningspolitik\r\neller åtstramningspolitik gentemot hushållen\r\nskapar en fördelningsbomb som riskerar att\r\nbrisera, om inte förr så under 1993 när\r\nRhenbergsavtalen löper ut. Och då går det nog åt\r\npipsvängen med inflationen.</pre><pre>4. Budgetbalans, dvs. kontroll över\r\nbudgetunderskotten. Det och bevarandet av en\r\nvälfärdspolitik kräver ett relativt högt skatteuttag, i\r\ndag ca 55 % av BNP. Jag menar att ett sådant\r\nskatteuttag är rimligt i dag och att det på sikt kan\r\ntas ned i takt med en ökad tillväxt. Men det kan inte\r\ngå före tillväxten. Då skapas ett underskott som\r\nhotar den önskvärda tillväxten.</pre><pre>5. Med en sådan politik kan en rimlig räntenivå\r\nupprätthållas. Det gynnar tillväxten.</pre><pre>6. Satsningar på utbildning och forskning.</pre><pre>7. Investeringar i infrastruktur.</pre><pre>8. En fungerande social trygghet för alla gör att\r\nmänniskor vågar och har möjlighet att byta\r\narbetsplats och bostadsort och bejaka de\r\nförändringar som förnyelsen av landets\r\nproduktionsresurser kräver.</pre><pre>9. Till sist -- inte minst men dock till sist -- en\r\nskattepolitik för rättvisa och tillväxt. I\r\nvänsterpartiets värld är detta inte någon\r\nmotsättning utan två sidor av samma sak. Enligt\r\nvänsterpartiets mening skall skattesystemet bidra\r\ntill att stärka såväl tillväxten som\r\nfördelningspolitiken. Men vi vägrar att tro att\r\nskattepolitiken kan vara motorn för att skapa en\r\nuthållig tillväxt, speciellt om det handlar om, som i\r\nden moderata tappningen, ofinansierade\r\nskattesänkningar.</pre><pre>Vi har i motion Sk22 återigen redovisat hur vi vill\r\nreformera skattesystemet. Jag vill korta ner mitt\r\nanförande genom att hänvisa till denna motion.\r\nMen där finns skattepolitiska principer som\r\ntillgodoser såväl tillväxt som rättvisekrav.</pre><pre>Fru talman! Vänsterpartiet yrkar avslag på\r\nproposition 1991/92:60 i de flesta delarna. Vi\r\ninstämmer i flertalet av socialdemokraternas\r\nreservationer och ställer därjämte några yrkanden\r\nhär kammaren. Det gäller momenten 1, 2, 4, 5, 9,\r\n10, 17 och 25 i utskottets hemställan. Såvitt jag\r\nförstår är våra yrkanden utdelade till kammarens\r\nledamöter.</pre><pre>Under moment 1 ställer vi yrkande angående\r\nprinciperna för hur skattesystemet borde\r\nreformeras.</pre><pre>Under moment 2 föreslår vänsterpartiet att\r\nskatteskalorna för 1992 justeras. Det är uppenbart\r\norimligt att ge full kompensation för\r\nskatteomläggningens prishöjande effekter till\r\nhöginkomsttagare samtidigt som motsvarande\r\nkompensation inte ges till andra grupper, t.ex.\r\npensionärer. Detta är så uppenbart stötande att det\r\nborde inses av alla och envar. Jag tror att det inses,\r\nmen man är inte villig att ta konsekvenserna av\r\ndenna insikt. Vänsterpartiet föreslår därför att\r\nskatteskalorna inte skall räknas upp med fullt\r\nkonsumentprisindex utan att avdrag görs för\r\nskatteomläggningen för att få symmetri i systemet.\r\nVi föreslår att grundavdraget skall höjas efter\r\nsamma beräkningsgrund som gäller för\r\nskatteskalorna. Det är ju rimligt att man har samma\r\nlogik för båda systemen.</pre><pre>Av fördelnings- och statsfinansiella skäl föreslår\r\nvänsterpartiet dessutom att grundavdraget slopas\r\nför inkomster över brytpunkten, dvs. för de\r\ninkomster där statsskatt skall utgå. Med\r\nvänsterpartiets alternativ för skatteskalan\r\nuppräkning innbär detta att grundavdrag inte skall\r\nutgå för inkomster över 185 000 kr. under 1992.</pre><pre>Under momenten 4 och 5 redovisar vi förslag till\r\nreformering till förmögenhetsbeskattningen och\r\nföreslår en lättnad vad gäller beskattningen av s.k.\r\narbetande kapital, dvs. förmögenhet bunden i\r\nföretag. Det sista är ett av de få områden där vi kan\r\nförvänta oss vissa positiva effekter av en lindrad\r\nbeskattning. Fördelningspolitiskt uppvägs detta av\r\nvårt förslag om slopat grundavdrag för högre\r\ninkomstskikt.</pre><pre>Under momenten 9, 10 och 17 redovisar vi\r\nvänsterpartiet alternativen till förändringar av\r\narvsoch gåvobeskattningen,\r\nkapitalinkomstbeskattningen och\r\nföretagsbeskattningen.</pre><pre>Slutligen framlägger vi av regional- och\r\nnäringspolitiska skäl förslag under moment 25\r\nangående ett slopande av skogsvårdsavgifterna\r\nunder vissa förutsättningar, nämligen att medel i\r\nannan ordning reserveras för att täcka de insatser\r\nsom tidigare har finanserats med dessa avgifter.</pre><pre>Med detta, fru talman, har jag redovisat\r\nvänsterpartiets principiella inställning till en\r\nskattepolitik för tillväxt. Vårt alternativ är: En\r\nskattepolitik för rättvis fördelning och tillväxt.</pre><pre>Anf. 159 PETER KLING (nyd):</pre><pre>Fru talman! En stor del av våra pensionärer lever i\r\ndag under mycket knappa förhållanden. Omkring\r\n70 000 klarar inte ens att leva över\r\nexistensminimum utan tvingas att gå till det sociala\r\nför att tigga pengar. Detta är mycket förnedrande\r\nmed tanke på att dessa pensionärer har slitit och\r\narbetat hela sitt liv.</pre><pre>Dessutom håller vårt ATP-system på att urholkas.\r\nSjukvården för denna grupp blir bara sämre och\r\nsämre med längre köer och färre platser på\r\nålderdomshem och långvårdsinrättningar.</pre><pre>Med hänsyn till dessa fakta, fru talman, menar vi i\r\nNy Demokrati att den särskilda löneskatten på\r\n21,85 % bör slopas för de pensionärer som har ork\r\natt fortfarande arbeta efter en uppnådd ålder av 65\r\når.</pre><pre>Beträffande beskattningen av pensionsmedel både\r\nnär det gäller avtals- och när det gäller privata\r\npensionsförsäkringar vill jag framföra följande\r\nsynpunkter från Ny Demokrati.</pre><pre>Ett långsiktigt sparande anses i de flesta länder vara\r\nmycket positivt och värt att stimulera. Den\r\nföreslagna skatten på 10 % ser vi såsom en\r\nkonfiskation av pensionsmedel som inte kommer\r\natt främja ett positivt sparande i framtiden.\r\nBeskattningen av dessa medel bör ligga på 0 %\r\nfr.o.m. beskattningsåret 1993.</pre><pre>Nu vet jag att flera av mina riksdagskolleger har\r\ngrabbat tag i framförvarande ryggstöd för att hoppa\r\nupp såsom nyrostade popcorn och begära replik för\r\natt angripa Ny Demokrati och påstå att partiet är\r\nansvarslöst och bara kommer med\r\nskattesänkningar utan att visa någon form av\r\nfinansiering.</pre><pre>Fru talman! Här kommer flera förslag till\r\nfinansiering av nämnda skattesänkningar.</pre><pre>Återinför skatten på 12,87 % på hotell- och\r\nrestaurangnäringen. Detta ger staten en\r\ninkomstförbättring på tre miljarder. Halvera\r\nhemspråksundervisningen och spara en halv\r\nmiljard. Se till att man hanterar\r\nflyktingproblematiken på rätt sätt så att de stackare\r\nsom väntar på asylbehandling mellan ett och fem år\r\ni den så kallade pipelinen slipper att göra detta. En\r\nhalvering av denna väntetid vore inte någon\r\norimlighet. Staten skulle då spara minst tre\r\nmiljarder av den totala flyktingkostnaden som\r\nenligt officiella och inofficiella uträkningar uppgår\r\ntill mellan 7 och 14 miljarder. Dessa tre åtgärder\r\nskulle ge statskassan en intäkt och en besparing på\r\nminst 6,5 miljarder.</pre><pre>Med dessa förslag till finansiering, fru talman, vill\r\njag yrka bifall till reservationerna 14, 22 och 19 och\r\navslag på propositionen i motsvarande delar. Om\r\nreservation 19 som behandlar vissa avdragsfrågor\r\nkommer min kollega Bengt Dalström att tala\r\nsenare under denna debatt.</pre><pre>Anf. 160  LARS HEDFORS (s) replik:</pre><pre>Herr talman! Innan jag anklagar Peter Kling för att\r\nvara ansvarslös när det gäller finansieringen, skall\r\njag anklaga honom för att vara synnerligen vårdslös\r\nmed orden. Han sade ungefär att pensionärerna\r\nkommer att tvingas att gå till det sociala för att tigga\r\npengar.</pre><pre>Det är verkligen att svärta ned de sociala\r\nmyndigheterna. Det är inte fråga om att tigga, utan\r\ndet är fråga om en rättighet som varje svensk har\r\nom han eller hon tillfälligtvis skulle komma på\r\nobestånd.</pre><pre>När det gäller skattereformens effekter för\r\npensionärerna pågår det ett mycket intensivt\r\nutvärderingsarbete. Vi har sagt att om det vid\r\ndenna utvärdering skulle visa sig att skattereformen\r\nslår hårt mot pensionärerna är vi beredda att vidta\r\nåtgärder. Och vi har faktiskt redan gjort det i fråga\r\nom det kommunala bostadstillägget. Men, Peter\r\nKling, försök vara litet varsam med orden i sådana\r\nkänsliga frågor.</pre><pre>Beträffande finansieringen lyckades Peter Kling\r\nefter många om och men att få fram 6,5 miljarder.\r\nDå använde han sig av en sänkning av\r\nturistmomsen som en inkomst. Men det finns inte\r\nnågon ansvarkännande människa som accepterar\r\ndetta resonemang. 6,5 miljarder fick ni fram, men\r\ndet är ju fråga om kanske 10--14 miljarder som skall\r\nfinansieras. Var är de andra miljarderna?</pre><pre>Ny Demokrati brukar ibland sprida vänligheter om\r\noss socialdemokrater genom att hänvisa till\r\ndjurvärlden. Jag skulle vilja påstå att Ny\r\nDemokratis representant gör sig skyldig till en\r\navancerad form av strutspolitik.</pre><pre>Anf. 161  PETER KLING (nyd) replik:</pre><pre>Fru talman! Jag står fortfarande fast vid att\r\npensionärerna får gå till det sociala och tigga\r\npengar, eftersom de tyvärr inte kan leva på\r\nutredningar.</pre><pre>När det gäller turistmomsen tog jag speciellt upp\r\nhotell- och restaurangmomsen, eftersom vi vet att\r\n10 000 människor har mist sina jobb på grund av\r\ndenna och att ungefär 1 000 företag har gått i\r\nkonkurs. Därför räknar vi med att en sänkning av\r\nturistmomsen skall ge en inkomst till staten på\r\nungefär 3 miljarder. Det är nämligen på det sättet,\r\nLars Hedfors, att om 10 000 människor har jobb i\r\nstället för att gå arbetslösa ger detta ungefär 1\r\nmiljard till staten, om man räknar med att\r\narbetslöshetsunderstöd betalas ut till dessa\r\nmänniskor när de inte har jobb.</pre><pre>Sedan har vi en export när det gäller hotell och\r\nrestaurang på 17 miljarder. Den tror vi skulle kunna\r\nöka med ca 30 % och därigenom innebära\r\ninkomster till staten.</pre><pre>Anf.162  LARS HEDFORS (s) replik:</pre><pre>Fru talman! Turistmomsen har vi diskuterat för en\r\nvecka sedan. Och då stod det väl klart för de flesta,\r\nmöjligen med undantag av Peter Kling, att de 4\r\nmiljarder som ert förslag skulle kosta inte går att få\r\nfram genom något slags dynamiska effekter.</pre><pre>Det är också på det sättet att det finns väldigt\r\nmånga skäl till att turistnäringen just nu har\r\nproblem. Vi vet inte vilka dessa skäl är. Det pågår\r\nen utredning om det. Man undersöker detta mycket\r\nnoga. 1991 är ännu inte slut. Därför är det alldeles\r\nför tidigt att dra sådana slutsatser. Ni är fortfarande\r\nskyldiga att tala om hur ni skall plocka fram de 14\r\nmiljarderna.</pre><pre>Anf. 163  PETER KLING (nyd) replik:</pre><pre>Fru talman! Då kan jag bidra till denna utredning\r\ngenom att säga att ungefär 13 000 personer har mist\r\nsina jobb och att 1 000 företag har gått i konkurs,\r\nom det kan vara till någon nytta för Lars Hedfors\r\nutredning.</pre><pre>Skattebortfallet i samband med momshöjningen är\r\nfaktiskt konstaterad. Jag tror faktiskt på\r\nbranschföreträdarna när det gäller detta bortfall.</pre><pre>Anf. 164  KJELL JOHANSSON (fp):</pre><pre>Fru talman! Det kändes nästan litet makabert att\r\nhöra Lars Hedfors stå här och fördöma folkpartiet\r\nliberalerna för svek mot skattereformen efter\r\nsocialdemokraternas valtaktiska spel som gjorde\r\natt en av de viktigaste principerna, nämligen den\r\nom en enhetlig mervärdeskatt, försvann före valet.\r\nNu föreslår han att en annan bärande princip skall\r\nförsvinna, nämligen den om inflationsuppräkning,\r\nplus 2 % real ökning av det belopp som utgör\r\nbrytpunkten. Det är ytterligare ett grundskott mot\r\ngrundprinciperna. Låt oss sluta med denna debatt,\r\nLars Hedfors. Ni är inte några änglar på den\r\npunkten. Ni har faktiskt brutit denna\r\növerenskommelse.</pre><pre>När ni socialdemokrater nu har detta yrkande, vad\r\ntänker ni då ge i stället, eller skall ni bara komma\r\nmed stora förändringar hela tiden? Vilka\r\nskatteförslag i denna proposition tänker ni gå med\r\npå?</pre><pre>Lika makabert tycker jag att det känns att lyssna till\r\nLars Bäckström som står här och ger goda råd om\r\nhur svensk ekonomi skall rehabiliteras. Lars\r\nBäckström var ju till för något år sedan\r\nrepresentant för det ekonomiska system som har\r\ngjort fullständig bankrutt inför världens ögon. Tala\r\nmed litet mindre bokstäver, Lars Bäckström.</pre><pre>Fru talman! Sedan en tid före valet har\r\nsmåföretagen haft en central roll i den politiska\r\ndebatten. Under valrörelsen kunde man från snart\r\nsagt varje talare höra att Sveriges framtid är\r\nberoende av dess småföretag. Socialdemokraterna\r\nsällade sig till denna kör. Säkerligen har landets\r\nsmåföretagare sträckt på sig av uppskattning inför\r\ndessa erkännanden. Detta är nog bra, men det\r\nräcker inte med ord. Det krävs handling också.</pre><pre>Den proposition som vi nu behandlar, och jag\r\ntänker tala om den proposition som vi faktiskt har\r\npå dagordningen, är ett uttryck för det senare. Och\r\ndet handlar inte bara om att småföretagen skall få\r\nbättre förutsättningar utan att hela näringslivet\r\nskall få det. Sparande och riskvilliga investeringar\r\nmåste också stimuleras. Detta är helt nödvändigt\r\nom vi i Sverige skall förmå att upprätthålla det\r\nvälfärdsbygge som i dag knakar betänkligt i sina\r\nfogar.</pre><pre>Som vanligt sätter sig socialdemokraterna på\r\nbakhasorna när det gäller åtgärder av det här\r\nslaget. Möjligen kan de säga ett och annat ord. Men\r\nnär det gäller småföretagen talar de om gåvor och\r\nfavörer. De föreslår en höjning av\r\nförmögenhetsskatten på arbetande kapital, vilket\r\nföreslogs i den departementspromemoria som Lars\r\nHedfors talade sig varm för. Socialdemokraterna\r\nhar inget lärt av den ekonomiska stagnation som de\r\nsjälva har framkallat -- i vart fall förmår de inte att\r\ndra några vettiga slutsatser av denna lärdom.\r\nEnvetet slår de vakt om diskriminerande\r\nskatteregler, främst riktade mot små och\r\nmedelstora företag.</pre><pre>De partier som nu ingår i regeringen gick till val på\r\natt först sänka de skatter som är mest skadliga för\r\nekonomin. Nu är vi där. Syftet med förslagen i\r\ndenna proposition är att bryta den ekonomiska\r\nstagnationen och lägga grunden för en ny period av\r\ntillväxt, företagande och utveckling i Sverige.\r\nPropositionen är en i en rad av propositioner som\r\nalla har detta syfte.</pre><pre>Fru talman! Sverige har en internationellt sett hög\r\nförmögenhetsskatt. T.o.m. socialdemokraterna\r\nmedger i sin motion att skatten har drivit förmögna\r\npersoner utanför landets gränser. Däremot tror\r\nsocialdemokraterna inte att detta har inverkat på\r\ndessa personers investeringar i Sverige. Det är\r\ningen särskilt intelligent förmodan. Självfallet har\r\nden påverkat den verksamhet som dessa personer\r\nhar drivit eller har varit beredda att starta i Sverige.\r\nSammantaget har skattesystemet drivit\r\nframgångsrika, högutbildade och kreativa personer\r\nutanför landets gränser i en omfattning som har\r\nvarit närmast tragisk för vårt land. Och det har,\r\nvilket har kommit bort i debatten, med en\r\nhundraprocentig effektivitet hållit förmögna och\r\nframgångsrika utlänningar borta från Sverige.\r\nRegeringen och de partier som står bakom\r\nregeringen har för avsikt att ändra på dessa\r\nförhållanden.</pre><pre>Förmögenhetsskatten har sannolikt varit\r\nkontraproduktiv -- dvs. den har berövat landet mer\r\nskatteintäkter än den tillfört. Ett avskaffande av\r\nskatten kommer att öka sysselsättningen och\r\nvälfärden i Sverige.</pre><pre>Speciellt skadlig och orättvis har\r\nförmögenhetsskatten på arbetande kapital i mindre\r\noch medelstora företag varit. T.o.m. för\r\nvänsterpartiet tycks det numera ha gått upp ett ljus.\r\nMen inom småföretagen skall man nog inte ha\r\nalltför stora förväntningar med anledning av den\r\nhär nyvunna insikten. Dessutom har den alltför\r\nstark anknytning till valrörelsen både i tid och i\r\nrum.</pre><pre>Socialdemokraterna är pålitliga bromsare. Så fort\r\ndet gäller en orättvisa gentemot landets\r\nsmåföretagarkår är man beredd att gömma frågan\r\nbakom utredningsmaskineriet -- hur självklar och\r\nenkel frågan än är. Fråga efter fråga har man på\r\ndetta sätt under årens lopp sopat under mattan.\r\nÄven denna gång försöker man göra det. I den\r\nmotion som man väckt säger man nej, nej, nej.\r\nDessutom kräver man utredning.</pre><pre>Fru talman! Proposition 60 är oerhört innehållsrik.\r\nJag hinner inte beröra hela dess innehåll i det här\r\nanförandet. Det får därför bli några axplock.\r\nResten får jag återkomma till i mina repliker.</pre><pre>Bibehållandet av begränsningsregelns nivå vid\r\n75 % innebar att vissa inkomsttagare trots\r\nskattereformen inte fick sänkt skatt. Detta rättas nu\r\ntill genom propositionens förslag om en sänkning\r\ntill 55 %. Procentsatsen har valts med hänsyn till\r\nvariationen i kommunalskatteuttag.</pre><pre>När förmögenhetsskatten avskaffas blir regeln\r\növerflödig. Den kommer därför att vara avskaffad\r\nfr.o.m. 1995 års taxering.</pre><pre>Vid en internationell jämförelse framstår den\r\nsvenska arvs- och gåvobeskattningen som mycket\r\nhård. Samtidigt är det uppenbart att möjligheten\r\natt arbeta för sitt livsverk och att överföra en\r\nbetydande del av detta på sina efterkommande är\r\nen av drivkrafterna i vårt ekonomiska system. När\r\narvs- och gåvoskatten utformas måste man ha detta\r\nfaktum för ögonen. Om en konfiskatorisk arvs- och\r\ngåvobeskattning infördes, skulle risken vara\r\nuppenbar att praktiskt taget alla yrkesverksammas\r\nliv omvandlades till en produktiv och uppbyggande\r\nfas följd av en destruktiv och förbrukande fas.</pre><pre>Därför är det kloka åtgärder att dels sänka den\r\nnuvarande beskattningen enligt propositionens\r\nförslag, dels se över den framtida arvs- och\r\ngåvobeskattningen.</pre><pre>Redan då skattereformen diskuterades på partinivå\r\ndiskuterades nivån för kapitalbeskattningen. Vid\r\nden hearing som skatteutskottet hade med\r\nanledning av den förestående reformen ställde\r\nbåde jag själv och vår nuvarande skatteminister Bo\r\nLundgren frågor om synen på en skattesats om\r\n30 % på kapitalinkomster.</pre><pre>Såväl riksbankens företrädare Lars Hörngren som\r\ndåvarande statsrådet Erik Åsbrink framhöll den\r\nstora betydelsen av en internationell anpassning av\r\nskatteuttaget inom kapitalsektorn. Jag tolkar det\r\nsom en beredskap för en sänkning.</pre><pre>Erik Åsbrink sade:</pre><pre>''Ett mycket känsligt område är onekligen\r\nkapitalbeskattningen, där vårt internationella\r\nberoende blir allt större och våra möjligheter att\r\navvika från omvärlden blir allt mindre.</pre><pre>Jag kan alltså mycket väl tänka mig att vi inom en\r\ninte alltför avlägsen framtid får vara beredda att se\r\növer kapitalbeskattningen i ett internationellt\r\nsammanhang.''</pre><pre>I sitt svar till mig tillade Erik Åsbrink: ''Vi får följa\r\nutvecklingen uppmärksamt.''</pre><pre>Jag är inte främmande för tanken att Erik Åsbrink,\r\nom han i dag hade haft ansvaret för dessa saker,\r\nskulle ha kommit fram till att något behöver göras --\r\noch då just det som nu sker. Att han sedan inte\r\nskulle ha fått dagens socialdemokrater, med Lars\r\nHedfors i spetsen, med sig är en annan sak.</pre><pre>Att det brinner i knutarna betyder mindre för Lars\r\nHedfors. Det är tur att vännen Lars inte är\r\nbrandchef i Markaryd. Om någon hade ringt för att\r\nkalla på brandkåren skulle han säkert ha svarat: Ja,\r\nvi kommer, men först skall vi utvärdera branden.</pre><pre>Oavsett hur det förhåller sig, fru talman, tycker jag\r\natt det kan vara värt att ha det som jag nyss erinrat\r\nom i tankarna när frågan om en sänkning av\r\nskattesatsen för fysiska personers och dödsbons\r\nkapitalinkomster från 30 till 25 % skall bedömas.\r\nDet handlar här om att stärka Sveriges position i\r\nkonkurrensen om investeringskapital.</pre><pre>Uppenbarligen finns det motiv för en ännu lägre\r\nskattesats. Men inte minst inverkan på\r\nboendekostnaderna ger oss anledning att skynda\r\nlångsamt.</pre><pre>Redan nu kan man förutsätta att sparandet\r\nkommer att öka genom den här åtgärden. Därmed\r\nblir det en förbättring när det gäller tillgången på\r\nriskvilligt kapital. Samtidigt ökar tryggheten\r\nbeträffande spararna.</pre><pre>Även rörligheten på bostadsmarknaden påverkas\r\npositivt när skatten vid fastighetsförsäljningar\r\nminskar.</pre><pre>För att kapitalmarknaden inte skall hållas tillbaka\r\när det angeläget att den lägre skattesatsen får gälla\r\nfr.o.m. årsskiftet vid aktieförsäljningar samt för\r\nkapitalförsäkringar och värdepappersfonder.</pre><pre>I propositionen föreslår man också att\r\navkastningsskatten på pensionsmedel sänks till\r\n10 %, och denna skattesats skall sålunda gälla såväl\r\nprivata försäkringar som\r\ntjänstepensionsförsäkringar. Förslaget innebär en\r\navsevärd förenkling av hela systemet och en större\r\nrättvisa mellan privat tecknade försäkringar och\r\ntjänstepensioner.</pre><pre>De regler för ränteavdragsbegränsning i\r\ninkomstskatteslaget kapital som beslutats är\r\nmycket komplicerade. Det är också utomordentligt\r\nbetungande för skattemyndigheterna att\r\nadministrera och tillämpa reglerna. I propositionen\r\nföreslås därför att full kvittningsrätt skall finnas\r\nmellan ränteutgifter och alla slag av\r\nkapitalinkomster. Den nuvarande ordningen med\r\nfull resp. kvoterad avdragsrätt omvandlas och\r\növerförs till beräkning av skattereduktion för\r\nunderskottet. Skattereduktionen blir 25 % för\r\nunderskott på upp till 100 000 kr. och 18 % på\r\növerstigande belopp.</pre><pre>De nya reglerna ökar möjligheterna till riskvilligt\r\nsparande och innebär avsevärda förenklingar.</pre><pre>Fru talman! Vissa mycket viktiga delar av det\r\nsvenska skattesystemet hanns inte med i det\r\nhektiska arbetet med skattereformen.</pre><pre>En sådan viktig del är beskattningen av enskild\r\nnäringsverksamhet och handelsbolag. Det finns\r\nockså andra frågor som är aktuella här. Men\r\neftersom skatteministern befinner sig i kammaren\r\ngår jag inte in på dessa. Inte heller skall jag beröra\r\nfrågan om flyktingpolitiken. Uppriktigt sagt\r\nbegriper jag inte vad den frågan har här att göra.\r\nNär det gäller mervärdeskatten har jag endast en\r\nstillsam undran. Om det nu är så, att det går att\r\ntjäna 3 miljarder på en sänkning av skatten till\r\nhälften, varför i all världen tar man då inte bort\r\nskatten helt? Då skulle man ju tjäna 6 miljarder.</pre><pre>Ny Demokrati kräver i en motion att frågan om\r\nkvittningsrätten skall undersökas beträffande\r\nunderskott i näringsverksamhet gentemot inkomst\r\nav tjänst. En personlig liten kommentar är då att\r\ndet skulle vara en ganska dålig affär. Man skulle då\r\ntappa socialavgifterna. För egen del tycker jag att\r\ndet borde gå att komma fram till en bättre lösning.\r\nJag vill dock understryka att också jag tycker att\r\nfrågan är viktig.</pre><pre>Den som läser skatteutskottets betänkande och de\r\nsocialdemokratiska reservationerna -- sådana finns\r\npå nästan varenda punkt -- kan inte undgå att lägga\r\nmärke till att det är två i det närmaste diametralt\r\nmotstående uppfattningar om svensk ekonomi som\r\nhär kommer till uttryck. Socialdemokraterna säger\r\nnej till praktiskt taget varenda regeringsförslag.\r\nFortsatt utvärderings- och utredningsarbete är vad\r\nman förordar. Man förmår inte lyfta blicken så pass\r\nmycket att man märker att det för oss som lever och\r\nverkar finns en omvärld. Detta påverkar oss och\r\nställer krav på vårt handlande. Som ett eko från\r\ngångna tider försöker man nu frammana det gamla\r\nklasspöket. Man kritiserar regeringens försök att\r\nanpassa utgifterna till inkomsterna. Bakom sitt tal\r\nom fördelningspolitik och rättvisa försöker man\r\ndölja att den socialdemokratiska politiken har fört\r\noss in i den stagnation som nu råder, att vi helt\r\nenkelt inte längre tjänar in den levnadsstandard\r\nsom vi håller oss med. Man noterar att driftiga\r\nmänniskor lämnar landet, att förmögenhets- och\r\nkapitalbeskattningen är långt hårdare jämfört med\r\nhur det är i vår omvärld och att satsningarna sker i\r\nutlandet. Men man bryr sig inte.</pre><pre>Fru talman! Hotet mot vår välfärd är inte att vi\r\ntvingas skjuta upp en barnbidragshöjning eller\r\nnågot liknande.</pre><pre>Hotet är att vi sitter med armarna i kors -- jag tror\r\nfaktiskt att även socialdemokraterna inser detta --\r\nnär vi i stället behöver ordinera en mycket besk\r\nmedicin.</pre><pre>Hotet mot vår välfärd är inte en sänkt\r\nkapitalskattesats.</pre><pre>Hotet mot vår välfärd är det bristande förtroendet,\r\nmed åtföljande spekulation beträffande den\r\nsvenska kronan och åtgärder i form av räntehöjning\r\nsom vi tvingas till för att återskapa ett förtroende.</pre><pre>Hotet är inte att vi slopar förmögenhetsskatten på\r\narbetande kapital.</pre><pre>Hotet är att vi förhalar arbetet på att få fram ett\r\nvettigt skattesystem för de minsta företagen,\r\nenskild näringsverksamhet och handelsbolag så, att\r\ninga satsningar sker i de här företagen.</pre><pre>Hotet är inte att vi får hjulen att snurra och att vi\r\nfår fart på Sverige.</pre><pre>Hotet är att vi inbillar svenska folket att tro att allt\r\när bra om vi bara bibehåller skattetryck,\r\nkapitalskatter och förmögenhetsskatter på en högre\r\nnivå än vad som gäller i andra länder -- dvs. att vi\r\npå det sättet kan klara välfärden i vårt land.</pre><pre>Den metoden har vi provat. Nu behövs det något\r\nannat -- men inte därför att de mest välbärgade\r\nskall få det bättre, utan därför att hela svenska\r\nfolket skall få det bättre.</pre><pre>Fru talman! Jag yrkar bifall till hemställan i\r\nskatteutskottets betänkande 10 och avslag på\r\nsamtliga reservationer. Jag yrkar också avslag på de\r\nyrkanden som framställts av Lars Bäckström.</pre><pre>Anf 165  LARS HEDFORS (s) replik:</pre><pre>Fru talman! Kjell Johansson är sannerligen inte\r\nnågon nyansernas mästare. Han inledde sitt\r\nanförande med att använda ord som makabert och\r\nvaltaktiskt spel. Därmed syftade han på vår\r\ninställning till momsen på mat och vår inställning\r\ntill den allmänna momsnivån.</pre><pre>Jag skall be att få citera vad Kjell Johansson sade i\r\ndebatten här i riksdagen den 28 maj om just de\r\nförslagen, så får vi se vem som har ägnat sig åt\r\nvaltaktiskt spel i det här sammanhanget. Så här\r\nsade Kjell Johansson om de här förslagen:</pre><pre>''Nu tänker ni socialdemokrater lägga fram ett\r\nförslag som är nästan identiskt med det förslag som\r\nKIS'' -- kommittén för indirekta skatter -- ''lät Sören\r\nWibe se på. Och ni gör det tvärtemot allt förnuft\r\noch bättre vetande.''</pre><pre>Det är precis det förslag som Kjell Johansson nu\r\nställer upp på, mot allt förnuft och bättre vetande,\r\ntydligen. Detta sade han alltså före valet. Efter\r\nvalet sade han någonting helt annat. Tala om\r\nvaltaktik! Tala om, ja, jag höll på att använda ordet\r\nmakabert jag också.</pre><pre>Sedan kommer Kjell Johansson in på ett av sina\r\nfavoritämnen, nämligen småföretagen och att de\r\nmåste gynnas. Det kan vi hålla med om litet till\r\nmans, att de måste gynnas. Han går särskilt in på\r\nförslaget om att avskaffa förmögenhetsskatten på\r\narbetande kapital. Då skulle jag vilja ställa en fråga\r\ntill Kjell Johansson. Jag hoppas att han skall kunna\r\nge ett svar. Varför, Kjell Johansson, gjorde ni\r\ningenting åt detta när ni hade regeringsmakten\r\nunder åren 1976--1982?</pre><pre>Jag skall friska upp Kjell Johanssons minne litet\r\ngenom att tala om att företagsskattekommittén då\r\nlade fram ett förslag för regeringen som innebar att\r\nman skulle avskaffa beskattningen på arbetande\r\nkapital.</pre><pre>Vad hände? Jo, finansministern sade ungefär så\r\nhär: Det kan vi aldrig acceptera. Det är\r\nfördelningspolitiskt felaktigt, och det är onödigt nu\r\nnär vi har genomfört en marginalskattereform.\r\nLägg märke till likheterna med dagens situation!</pre><pre>Vem var finansminister? Jo, det var Rolf Wirtén,\r\nfolkpartiet. Vem var industriminister? Jo, det var\r\nNils G. Åsling, centerpartiet. Varför avvisade ni\r\ndet förslaget då, när ni kan ställa upp på det nu?</pre><pre>Jag upprepar det jag sade i mitt anförande. Vi är\r\nberedda att titta på detta, och göra det i en positiv\r\nanda i samband med en översyn av hela\r\nföretagsbeskattningen.</pre><pre>Anf. 166  KJELL JOHANSSON (fp) replik:</pre><pre>Fru talman! Frågan om mervärdeskatten på mat är\r\nfaktiskt ganska enkel. Det finns en\r\nriksdagsmajoritet som har beslutat att detta förslag\r\nskall genomföras. Den riksdagsmajoriteten finns i\r\nSveriges riksdags kammare just nu. Därför lägger\r\nregeringen fram detta förslag. Konstigare är det\r\ninte.</pre><pre>Jag vet inte om vi på grund av frågan om arbetande\r\nkapital skall dra i väg debatten så långt. Den\r\nsituation som rådde då var att man hade genomfört\r\nen ganska kraftig sänkning av skatten på arbetande\r\nkapital, när man strax tidigare hade reducerat\r\nföretagsförmögenheten till 30 %. Att göra\r\nytterligare en sänkning i det läge som då rådde och\r\nsom var ytterst besvärligt ekonomiskt hade väl tett\r\nsig litet utmanande. Det var skälet.</pre><pre>Konsekvensen i de här frågorna tycker jag inte att\r\nni skall tala om över huvud taget. Ni talar om\r\nskattesubventioner och att inte låta kapital\r\nkonkurrera på lika villkor. Därmed går ni emot en\r\nförändring av förmögenhetsbeskattningen. Vad\r\nfinns det för logik i detta som ni anför i er motion,\r\nnär vi i själva verket avskaffar förmögenhetsskatten\r\nnu? Då blir det en perfekt neutralitet på det här\r\nområdet. Men ni säger att ni går emot förslaget för\r\natt det inte är konkurrensneutralt.</pre><pre>I sitt anförande nämnde Lars Hedfors avdrag för\r\nfackavgifter. Låt mig säga så här. Det vi gör nu är\r\natt införa en ordning som är lika för arbetsgivare\r\noch för anställda. I grunden är inte skattevillkoren\r\nlika därför att utfallande konfliktersättning för\r\narbetsgivarsidan är skattepliktig. Med den\r\nkonkurrens vi håller oss med i skattesystemet måste\r\ndärför de avgifterna vara avdragsgilla. Det medger\r\nvi också. Däremot skall inte avgifterna för anställda\r\nvara avdragsgilla när inte heller utfallande\r\nersättning är det. Det som däremot skall vara\r\navdragsgillt är mätningsavgifter och sådant. Det\r\nhar vi också sett till att de blir.</pre><pre>Anf. 167  LARS HEDFORS (s) replik:</pre><pre>Fru talman! Kjell Johanssons resonemang om\r\nmomsen är något av det egendomligaste jag har\r\nhört i den här kammaren. Han säger ungefär så här:\r\nDet finns en riksdagsmajoritet emot vår inställning,\r\nalltså ställer vi upp på den andra inställningen.\r\nDetta kallar jag för höjden av opportunism. Har ni\r\ninga egna uppfattningar att driva? Ni måste väl\r\nkunna stå för det som ni har sagt före valet. Annars\r\nmåste ni ta risken att bli beskyllda för svek. Jag\r\nminns vilket ramaskri det blev från Anne Wibbles\r\nsida när Erik Åsbrink förde fram detta förslag. Hon\r\nt.o.m. krävde att Erik Åsbrink skulle avgå. Jag har\r\ninte hört någon ännu som har krävt att Bo\r\nLundgren skall avgå. Det kanske vore på sin plats\r\natt kräva det, Kjell Johansson.</pre><pre>Problemet med det arbetande kapitalet är att olika\r\ntyper av förmögenhet värderas olika högt\r\nbeskattningsmässigt och följaktligen beskattas\r\nolika hårt. Det skapar inlåsningseffekter och\r\nskatteplanering. Det ni gör nu är att förstärka de\r\neffekterna, åtminstone övergångsvis, för det är inte\r\nförrän 1995 som ni skall avskaffa\r\nförmögenhetsskatten helt och hållet.</pre><pre>Vårt förslag förutsätter att vi behöver en\r\nförmögenhetsbeskattning av fördelningspolitiska\r\noch statsfinansiella skäl. Vi anser att det är rimligt\r\natt ha det. Det rör sig om en hel del miljarder. Men\r\nvi måste se till att alla typer av förmögenheter\r\nbeskattas ungefär lika hårt för att undvika\r\nskatteplanering och för att undvika\r\ninlåsningseffekten. Det menar vi att man måste se\r\növer. Vi måste reformera\r\nförmögenhetsbeskattningen åt det hållet.</pre><pre>Anita Johansson kommer in på frågan om\r\nfackavgifterna i ett senare ärende. Kjell Johansson\r\nhar tydligen spårat in på ett annat ärende. När han\r\npåstår att man nu försöker göra beskattningen lika\r\nmellan arbetsgivare och arbetstagare, vill jag bara\r\nsäga att det förslag som föreligger här gäller\r\narbetstagarna. Det finns inget förslag som gäller\r\narbetsgivarna. Hur kan vi veta att det kommer ett\r\nförslag på den punkten?</pre><pre>Anf. 168  KJELL JOHANSSON (fp) replik:</pre><pre>Fru talman!''Höjden av opportunism'', sade Lars\r\nHedfors, och:''Jag begriper inte det här sveket''\r\nosv. Men jag förstår inte det, för den\r\nsocialdemokratiska regeringen har väl också\r\neffektuerat riksdagsbeslut. Det är ju inget konstigt\r\nmed det. Då har den socialdemokratiska\r\nregeringen gjort sig skyldig till svek efter svek i så\r\nfall. Det har man gjort gång på gång.</pre><pre>Vi gick ut i valrörelsen och sade att vi skulle\r\nacceptera detta under förutsättning att vi får\r\nnågonting att säga till om under nästa period. Vi\r\nkommer inte att sätta oss emot, sade vi, men\r\ndäremot kommer vi att se till att även turistmomsen\r\noch momsen på resor sänks. Det löftet till väljarna\r\nhar vi hållit hundraprocentigt.</pre><pre>Fru talman! Lars Hedfors försökte i sitt anförande\r\natt få det att se ut som om det handlar om att\r\nregeringen försöker gynna en liten grädda av\r\nkapitalägare på vanliga löntagares bekostnad, som\r\nom alla i det här landet skulle få det bra om dessa\r\nfick betala högre skatter. Det är att söka föra\r\nsvenska folket bakom ljuset.</pre><pre>Låt mig påminna om vad ni själva konstaterade när\r\ntanken dök upp att man skulle genomföra en\r\nskattereform. Låt mig läsa ur den idéskiss ''Enklare\r\nskatter för rättvisa och tillväxt'' som ni själva gav ut\r\ni arbetets begynnelse:''Om skatteuttaget skärptes\r\ntill högsta möjliga nivå, dvs. 100 %, för inkomster\r\növer 200 000 kr., skulle det ändå inte ge mer än\r\ndrygt 3 miljarder kr. i ökade skatteintäkter. I\r\npraktiken skulle naturligtvis denna inkomstökning\r\nutebli och förbytas i en inkomstminskning,\r\neftersom de på så sätt beskattade arbetsinsatserna i\r\nstort sett skulle upphöra. Därmed skulle också våra\r\nmöjligheter att finansiera den generella välfärden\r\nförsämras.''</pre><pre>Det ni själva konstaterade var helt nödvändigt i\r\ninledningen till skattereformen vi håller på med nu.\r\nMen då bedriver ni en oblyg kampanj för att\r\ndesinformera svenska folket, men Sverige blir inte\r\nfattigare därför att höginkomsttagare får litet\r\nmåttligare skatter i Sverige och kan flytta hem så att\r\nman kan börja beskatta dem här hemma. De kan i\r\nstället bli goda skattedragare. Sverige blir fattigare\r\nom vi driver dessa människor utanför landets\r\ngränser, människor som har visat sig vara mästare\r\npå att förse oss med billiga bostäder, möbler,\r\nkläder, blommor, mästare i tennis, boxning,\r\nskidåkning, bordtennis, tandläkare i stora skaror --\r\ninte har vi utbildat dem för att de skulle öppna\r\npraktik i Sydtyskland. Vi har en annorlunda politik,\r\nLars Hedfors, nu än den som har kostat oss en\r\nkrympande välfärd.</pre><pre>Talmannen anmälde att Lars Hedfors anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 169  LARS BÄCKSTRÖM (v) replik:</pre><pre>Fru talman! Kjell Johansson berömde\r\nvänsterpartiet i sitt anförande. Kjell Johansson\r\nhann kanske inte tänka igenom sin senaste replik,\r\ndärför ursäktar jag honom förlöpningen att jag\r\nskulle ha representerat något ekonomiskt system\r\nsom har havererat. Jag har aldrig blivit invald i\r\nnågon församling som representant för något\r\nekonomiskt system utan för ett politiskt parti. Men\r\nKjell Johansson kan också ha rätt. Jag tror att jag\r\n1971 som ung gymnasist hade funderingar om att\r\nplanekonomin nog kunde fungera. Det var bara\r\nlitet senare som folkpartiet lanserade krav på\r\nlöntagarfonder och liberala ungdom krävde att de\r\nanställda skulle ha alla styrelseposter i aktiebolag.\r\nSå man kan ju tillåtas att bli klokare. Men det var\r\nsom sagt ett tag sedan. Sedan dess har jag inte\r\nrepresenterat något ekonomiskt system, Kjell\r\nJohansson, utan ett politiskt parti. Det tror jag\r\nKjell Johansson också gör.</pre><pre>Till saken: Jag gav inga goda råd, utan jag\r\nredovisade ett realistiskt vänsteralternativ för en\r\nuthållig ekonomisk tillväxt. Det har inte Kjell\r\nJohansson kunnat redovisa som företrädare för\r\nregeringen i skattepolitik för tillväxt. Där har man\r\nen rad ofinansierade förslag, som skadar den\r\nekonomiska balansen och hotar tillväxten. Då\r\ntycker man naturligtvis att det är besvärligt om\r\nnågon annan part har ett uthålligt alternativ.</pre><pre>Det är riktigt att det finns problem på\r\nskatteområdet mellan stora och små företag. Stora\r\nföretag i Sverige betalar mycket mindre skatt än\r\nsmåföretag. Där har vi många gånger krävt ett\r\ntillkännagivande för att råda bot på problemen.\r\nMen det är inte heller så att skatter är det absolut\r\navgörande för småföretag. Som Kjell Johanssons\r\npartiledare sade i SAF-Tidningen i våras har\r\nSverige kanske världens lägsta bolagsskatter. Nu\r\ntror jag att Bengt Westerberg tog i litet, för det\r\nfinns säkert länder där skatten är ännu lägre. Han\r\nkan nog ha rätt när det gäller OECD-området. Så\r\nlångt kan han ha rätt. Därför är inte grundbulten\r\nför att få fart på Sveriges ekonomi att sänka\r\nskatterna, speciellt inte på de områden där ni vill.</pre><pre>Kjell Johansson och jag var hos Svenska\r\narbetsgivareföreningen den 13 november 1991. Där\r\nredovisades en analys av regeringens förslag, och\r\nman fann att det hjälpte litet men att det var\r\narbetsgivaravgifterna som skulle sänkas om man\r\nvill ha en verklig effekt. Kjell Johansson var\r\nnärvarande, men han har inte gått på den linjen, för\r\ndet skulle innebära påfrestningar på budgeten. Det\r\när nog därför man inte vågar ta i så mycket som\r\nSAF vill.</pre><pre>Hur stort underskott är Kjell Johansson villig att\r\nacceptera? 80 miljarder talas det om som\r\nkommande budgetunderskott. Det skulle innebära\r\nen underskottskvot på 5 % av BNP. Skattekvoten\r\när 55 %. Hur stor underskottskvot har vi råd med\r\ni det här landet? Det vill jag höra Kjell Johansson\r\nbesvara, för det är sådana stora underskott som de\r\nKjell Johansson föreslår leder till.</pre><pre>Anf. 170  KJELL JOHANSSON (fp) replik:</pre><pre>Fru talman! Det underskott som vi idag har i den\r\nsvenska budgeten kan rimligtvis inte ha tillkommit\r\nsom en följd av den proposition som regeringen nu\r\nlagt fram. Syftet men denna proposition är att se till\r\natt det inte blir något underskott i fortsättningen,\r\natt se till att vi får en helt annorlunda politik än den\r\nsom Lars Bäckström har ställt upp för. Vi gör det\r\ngenom att ge småföretag bättre villkor än vad de\r\nhar haft, att inte som Lars Bäckström har gjort år\r\nefter år säga nej till en rättvis beskattning för\r\nsmåföretag som ligger i nivå men stora företag. Det\r\när vad vi gör.</pre><pre>Fru talman! För att kunna fira jul skulle jag faktiskt\r\ngärna vilja ha ett besked av Lars Bäckström. Han\r\nsade att grundavdraget inte skall utgå för inkomster\r\növer 185 000 under 1992. Innebär det att om man\r\ntjänar 185 001 kr., så skall man gå miste om ett\r\navdrag på 10 000 kr.? Jag antar att det var lögn,\r\ndärför att det i er motion står något helt annat. Där\r\nstår det att ni vill ha en avtrappning av\r\ngrundavdraget på samma sätt som grundavdraget\r\ntrappas av mellan 10 000 och 18 000 upp till en viss\r\nsumma. Då innebär det, Lars Bäckström, att om\r\nman gör detta kommer vi att ha en skattesats när\r\ndet gäller statsskatten på 23 % upp till 275 000 kr. i\r\nstället.</pre><pre>Min enkla fråga till Lars Bäckström är: Varför i all\r\nvärlden kan man inte sätta skattesatsen till 23 % i\r\ndet skicktet i stället och slippa ett system som gör\r\natt ingen inkomsttagare kommer att kunna vara i\r\nstånd att räkna ut sin egen skatt? Hur i all världen\r\nkan ni påstå att dessa 3 % skulle ge mer än 2 % i\r\nrealskydd? Det förstår inte jag. Det måste vara\r\nekonomiskt omöjligt att det förhåller sig på det\r\nviset.</pre><pre>\r\nAnf. 171  LARS BÄCKSTRÖM (v) replik:</pre><pre>Fru talman! Jag vill rekommendera Kjell\r\nJohansson att ännu en gång läsa vår motion, där vi\r\nsäger att avdraget skall tas bort för inkomster över\r\nbrytpunkten, och får då trappas av innan man har\r\nnått brytpunkten. Det betyder att man höjer\r\nmarginalskatten för inkomster över drygt 250 000\r\nkr. till ca 40 %. Jag ljuger aldrig, utan jag redovisar\r\nvåra förslag ärligt och öppet. Innan\r\nskatteomläggningen var marginalskatten för\r\nsamma inkomstläge 61 %. Nu skulle\r\nmarginalskatten sjunka till 40 %, och vi ansåg att\r\nden säkningen var tillräckligt stor för dessa\r\ninkomstskikt.</pre><pre>För att det skall bli en fördelningspolitisk effekt vill\r\nvi sedan gå vidare och sänka mervärdeskatten på\r\nlivsmedel, vilket tillgodoser de fördelningspolitiska\r\nkrav som vi har.</pre><pre>Vidare: Det som jag sade om underskottskvoten är\r\nväldigt viktigt. När Per Westerberg arbetade på\r\nIndustriförbundet gav han 1983 ut en liten skrift,\r\nsom handlade om vikten av att hålla nere\r\nbudgetunderskotten. De innevarande\r\nbudgetunderskotten beror till en del på den\r\nskatteomläggning som Kjell Johansson\r\nmedverkade till, eftersom finansieringssidan har\r\nbrustit. Men nu väntar nya underskott under\r\nkommande år genom de ofinansierade\r\nskattesänkningar som bl.a. Kjell Johansson\r\nkommer att kunna driva igenom i dag.</pre><pre>Om man räknar med ett teoretiskt underskott\r\nnästkommande budgetår på 80 miljarder, blir\r\nunderskottskvoten 5 % av BNP. Kjell Johanssons\r\npartiledare har mycket klokt sagt: Befria Sverige\r\nfrån retorik och överdrifter! Och häromdagen\r\nuttalade han i Aftonbladet att vi nog får behålla ett\r\nganska högt skatteuttag. Han talar inte om några\r\nofinansierade skattesänkningar i dessa skrifter,\r\nmen i verklighetens värld genomdriver Anne\r\nWibble och folkpartiet ofinansierade\r\nskattesänkningar. Jag vill då fråga Kjell Johansson:\r\nVad skall skattekvoten ned till? Jag anser att den\r\nbör ligga kvar på 55 %. Vad anser Kjell Johansson?\r\nVilken nivå på underskottskvoten anser Kjell\r\nJohansson vara acceptabel? Jag anser det icke vara\r\nacceptabelt att gå under 5 %. Redan 5 % är för\r\nmycket för att man skall kunna ha en uthållig\r\ntillväxt. Stora underskott driver upp räntenivån och\r\nhotar småföretagarna.</pre><pre>I det liberala nyhetsmagasinet, nr 49, med rubriken\r\n''Örn mobiliserar, som vi har fått oss tillsänt sägs det\r\ni en artikel att det hela inte är så enkelt. Visst är\r\nskatterna viktiga, men det är inte tillräckligt, säger\r\nVD-n för Svenska mekaniska verkstäders\r\nriksförbund. Det finns större insikter t.o.m. bland\r\nföretagarna om att det inte finns någon gordisk\r\nknut som kan användas för att lösa alla problem.</pre><pre>Återigen, Kjell Johansson: Vad är er linje när det\r\ngäller underskottskvoten?</pre><pre>Anf. 172  KJELL JOHANSSON (fp) replik:</pre><pre>Fru talman! Syftet med hela politiken är ju att det\r\nskall bli en tillväxt i det svenska samhället som skall\r\nkunna bidra till att vi så småningom kan få svensk\r\nekonomi i balans. Tillväxt är det enda sättet. Det\r\ngår inte att bara höja skatter, som Lars Bäckström\r\nnästan har utnämnt sig till svensk mästare på -- jag\r\nskall återkomma till det. Jag läste ju högt alldeles\r\nnyss ur socialdemokraternas idéskrift att man innan\r\nskattereformen kunde åstadkomma 3 miljarder, om\r\nman tog allt som varenda människa tjänade här i\r\nlandet över 200 000 kr. plus den skatt som har\r\nbetalats på inkomster där under -- 3 miljarder!\r\nDenna summa har självfallet ökat nu, eftersom det\r\nhar genomförts en marginalskattereform, men\r\nsumman är fortfarande nästan totalt försumbar när\r\ndet gäller svenskt underskott. Det handlar inte om\r\ndet svenska underskottet, utan om att få fart på den\r\nsvenska ekonomin.</pre><pre>Jag måste säga att jag inte begriper mig på\r\nvänsterpartiets politik. Jag trodde att ni skulle\r\nplåga dem som ligger över brytpunkten genom att\r\nsänka grundavdragen för det inkomstskiktet, men\r\nni vill plåga industriarbetare som tjänar från\r\n150 000 kr. upp till 185 000 kr. Marginalskatten\r\nkommer då i detta skikt att bli oerhört betungande.\r\nJag skall gärna hjälpa till att förmedla till svenska\r\nfolket att ni i vänsterpartiet riktar den här\r\nskattehöjningen enbart emot svenska\r\nindustriarbetare som ligger i lönelägen från 150 000\r\nkr. -- jag förmodar att ni får gå ner litet, för annars\r\nblir det en ganska saftig höjning. Det är dessa\r\nindustriarbetare som får betala. Jo, jag tackar jag!</pre><pre>Talmannen anmälde att Lars Bäckström anhållit att\r\ntill protokollet få antecknat att han inte ägde rätt till\r\nytterligare replik.</pre><pre>(forts.)</pre><pre>Ajournering</pre><pre>Kammaren beslöt kl. 17.54 att ajournera\r\nförhandlingarna till kl. 19.00 för middagsuppehåll.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>10 § (forts.) Skattepolitik för tillväxt (forts.\r\nSkU10)</pre><pre>Anf. 173 Statsrådet BO LUNDGREN (m):</pre><pre>Herr talman! När denna debatt inleddes kände jag\r\nen viss spänning över att i dessa den politiska\r\nomprövningens dagar få se om också\r\nskattehöjarpartiernas representanter -- jag tänker\r\nnaturligtvis på Lars Hedfors och Lars Bäckström --\r\nhade omprövat sina tidigare kända ståndpunkter.\r\nJag hade vissa förhoppningar om det när jag såg\r\nLars Hedfors stå i talarstolen och med högra\r\nhanden vifta med den förtjänstfulla proposition\r\nsom heter Skattepolitik för tillväxt och som har ett\r\nblått trevligt omslag. Det är klart att den röda\r\nfärgen i många avseenden har flagnat av under de\r\nsenaste åren, det kan man gott säga.</pre><pre>Sedan blev jag emellertid besviken. När jag\r\nlyssnade på Lars Hedfors fick jag nämligen höra\r\nden gamla retoriken. Vi levde fortfarande i den\r\nbästa av världar, det fanns knappt några problem\r\nsom behövde åtgärdas, och den politik som förts\r\nunder 80-talet hade kanske gett upphov till en del\r\nmindre problem, men det var ingenting man\r\nbehövde göra något åt. Det var ungefär på det\r\nsättet man kunde uppleva Lars Hedfors.\r\nHögskattesamhällets dämpande effekt på\r\nekonomin och annat fanns det ingen som helst\r\ninsikt om.</pre><pre>Efter Lars Hedfors kom Lars Bäckström upp i\r\ntalarstolen, och då kände jag återigen\r\nförhoppningarna stiga. Jag noterade att Lars\r\nBäckström började bra, att han snabbt kom upp på\r\nstartblocken men rätt snart föll tillbaka i loppet,\r\nkroknade totalt och tvangs bryta. Jag säger inte\r\ndetta därför att jag också har ansvar för\r\nidrottsfrågorna, men det är så jag upplevde det\r\nhela -- en början till analys om tillväxtens betydelse\r\nför människor och om hur man i realiteten genom\r\nskattepolitik också kan påverka tillväxten. Lars\r\nBäckström gjorde misstaget att anta att våra förslag\r\ntill skattesänkningar var ofinansierade. I så fall\r\nskulle det kunna finnas vissa problem, men så är det\r\ninte, Lars Bäckström. De är tvärtom väl\r\nfinansierade, och det innebär att man får de\r\npositiva effekter Lars Bäckström faktiskt efterlyste.</pre><pre>Jag blev alltså besviken. Jag noterade att bortsett\r\nfrån att vänsterpartiet nu har insett att skatten på\r\narbetande kapital bör sänkas och att\r\nskogsvårdsavgiften bör slopas, råder det total brist\r\npå förståelse för vad som har ställt till Sveriges\r\nekonomiska problem.</pre><pre>Att vi har ekonomiska problem torde ju vara\r\nuppenbart för var och en. Vi hör dagligen talas om\r\nnedläggningar och konkurser. Detta får effekt på\r\ntillväxttakten i ekonomin. Vi har en arbetslöshet\r\nsom ökar alltför kraftigt. Den ökar oerhört kraftigt.\r\nOm något år kan man räkna med att den öppna\r\narbetslösheten ligger på 4,5 %, och därtill kommer\r\nytterligare 3--3,5 % arbetslösa som är sysselsatta i\r\narbetsmarknadspolitiska åtgärder. Att inte ha ett\r\narbete att gå till på morgonen är en tragedi för dem\r\nsom drabbas. Det innebär ekonomiska förluster för\r\ndessa människor, och det innebär en kostnad för oss\r\nalla som betalar skatter, eftersom vi måste\r\nfinansiera de åtgärder som behövs för att hjälpa de\r\nmänniskor som drabbas av arbetslöshetens gissel.</pre><pre>Sammantaget innebär detta också att vi har en\r\nbudgetutveckling som är skrämmande. Den gamla\r\nregeringen bedömde i våras att budgetunderskottet\r\nför innevarande budgetår skulle landa på ungefär 4\r\nmiljarder kronor. För en tid sedan fick vi en\r\nberäkning som tydde på att det skulle bli ungefär\r\n40 miljarder. Häromdagen var siffran 50 miljarder.\r\nSiffran avser innevarande budgetår, för vilket ju\r\nsocialdemokraterna har det hela och fulla ansvaret,\r\noch det är självklart att detta också faller över på\r\nnästa budgetår, dvs. det blir utgångsläget för den\r\nnya regeringens budgetarbete.</pre><pre>Det här är inga effekter av några ofinansierade\r\nskatteförslag, för det finns inga sådana. Det här är\r\neffekter av brister i den ekonomiska politik som\r\nsocialdemokraterna har bedrivit sedan 1982. Man\r\ngenomförde direkt efter det att man tog över\r\nregeringsmakten en rekordstor devalvering, och\r\nsedan vidtog man inga som helst strukturåtgärder\r\nför att rätta till de problem som fanns i svensk\r\nekonomi förrän man tvangs till en omvändelse\r\nunder galgen och fick lov att genomföra en\r\nskatteomläggning och vissa andra reformer, som\r\nredan tidigare -- långt tidigare -- hade förespråkats\r\nav partier som i dag ingår i den nya regeringen. Men\r\nman gjorde detta motvilligt, man gjorde det under\r\ngalgen.</pre><pre>Under 80-talet steg skattetrycket från 50 till 56--\r\n57 %. Man genomförde skatteförändringar som\r\nskapade osäkerhet för näringslivet och naturligtvis\r\npåverkade investeringsbenägenheten negativt.\r\nMan hade ingen kontroll på utgiftssidan.\r\nSjukförsäkringsutgifterna steg under 80-talet från\r\n22 miljarder till 41 miljarder.\r\nArbetsskadeförsäkringen steg från 1 miljard till 10\r\nmiljarder. För närvarande kan vi beräkna att\r\nbostadssubventionerna uppgår till i\r\nstorleksordningen 50 miljarder kronor utöver de\r\nförhållandevis höga hyror som människor måste\r\nbetala.</pre><pre>När jag lyssnar till Lars Hedfors frågar jag mig om\r\ninte socialdemokraterna och Lars Hedfors vet vad\r\nde faktiskt har ställt till med. Lars Hedfors talar\r\nmycket om fördelningspolitik, men inser inte Lars\r\nHedfors att det viktigaste är att se till att vi har\r\nnågot att fördela? Det är ju oerhört centralt att se\r\ntill att få tillväxt i ekonomin, att bryta den\r\nstagnation socialdemokraterna har förorsakat.\r\nMålet för en regering måste ju vara att förbättra för\r\nmänniskorna och att se till att motverka\r\narbetslöshet. Det gör man inte med den politik som\r\nsocialdemokraterna har fört.</pre><pre>Det krävs alltså en tillväxtbefrämjande politik, som\r\nstimulerar och inte motverkar arbete, företagande\r\noch sparande. Den politiken måste också\r\nkombineras med en stram finanspolitik, som gör att\r\nden offentliga sektorn inte tränger ut resurser från\r\nden nödvändiga uppbyggnaden av industrin, det\r\nsom kommer att kunna betala den framtida\r\nvälfärden.</pre><pre>Jag skall ge några exempel för att visa på tillväxtens\r\ncentrala betydelse. Om vi i Sverige under perioden\r\n1983--1991 hade haft en tillväxttakt motsvarande\r\nden genomsnittliga tillväxttakten för OECD-\r\nländerna hade vi haft en bruttonationalprodukt, en\r\nproduktion att disponera, som hade varit 25 000 kr.\r\nhögre per capita än vad den är i dag. Det innebär\r\nungefär 1 000 kr. i månaden efter skatt per person i\r\nSverige.</pre><pre>Ett annat exempel som är mer näraliggande visar\r\nvad som skulle ha kunnat hända om vi under åren\r\n1990, 1991 och 1992 i Sverige hade haft en\r\ntvåprocentig tillväxt i stället för den sammantagna\r\nnolltillväxt som vi i bästa fall kommer att uppleva\r\ntill följd av att socialdemokraterna har misskött den\r\nekonomiska politiken. Hade vi kunnat ha denna\r\ntvåprocentiga tillväxt, hade produktionsvärdet\r\nunder 1992 blivit mer än 80 miljarder större än vad\r\nsom nu kommer att bli fallet. Av dessa 80 miljarder\r\nskulle varje hushåll -- med nuvarande skattekvot --\r\ni genomsnitt ha fått disponera ytterligare 9 000 kr.\r\nDetta visar vilken central betydelse tillväxttakten\r\nhar för hushållens ekonomi.</pre><pre>Tillväxten och möjligheten till tillväxt beror på en\r\ndel av de faktorer jag nämnde tidigare: stimulans,\r\narbete, företagande och sparande. Det i sin tur\r\npåverkar ränteutvecklingen. Lars Hedfors tog upp\r\nrisken för att ränteläget med en släpphänt\r\nfinanspolitik skulle bli högre än det egentligen\r\nborde behöva vara. Men detta är ju vad som har\r\nblivit följden av att socialdemokraterna har tillåtit\r\nbudgetunderskottet att öka såsom man har gjort.</pre><pre>Man kan då visa hur mycket ränteläget betyder inte\r\nbara för industrin -- där det ju är en självklarhet att\r\ndet med höga räntor blir färre investeringar och\r\ndärmed färre jobb i framtiden -- utan också för\r\nhushållen. Ett genomsnittligt hushåll i Sverige har\r\nen skuldsättning på mellan 350 000 och 400 000 kr.\r\nDet innebär att en 2 % för hög räntenivå kostar det\r\ngenomsnittliga hushållet ungefär 6 000 kr. i\r\nextrautgifter efter skatteffekt. För den som köper\r\nett gammalt hus i Stockholmsområdet och får ta\r\növer ett lån på 700 000 kr. rör det sig om 10 000 kr.\r\nefter skatteffekt. Räntan har stor betydelse för den\r\nsamhällsekonomiska utvecklingen. Den har\r\nsjälvfallet också stor betydelse för de enskilda\r\nhushållen.</pre><pre>Tillväxttakten måste öka. Vi måste föra en politik\r\nsom är så stram att vi kan dra ned ränteläget. Det\r\när uppgifterna för den nya regeringen.</pre><pre>Huvuddragen i den ekonomiska politiken blir då\r\nreformerade transfereringssystem, som i sin tur\r\nkommer att ge produktivitetsutveckling genom\r\nstimulans av arbete och sparande. Den\r\nreformeringen av transfereringssystemen skapar\r\nockså utrymme för successiva skattesänkningar,\r\nsom i sin tur är viktiga för tillväxttakten.</pre><pre>Prioriteringen när det gäller det tillgängliga\r\nskatteutrymmet är naturligtvis också given. I första\r\nhand gäller det att genomföra tillväxtfrämjande\r\nskattesänkningar, och i andra hand -- det kan ibland\r\ngå hand i hand med vad som gäller för den första\r\npunkten -- gäller det att genomföra sådana\r\nskatteförändringar som gör att vi fullt ut kan\r\nutnyttja EG-medlemskapets möjligheter från den 1\r\njanuari 1995, de åtgärder som måste vidtas för att\r\nvi skall kunna fungera i EG-systemet.</pre><pre>Innevarande år togs det sista steget i det som kallas\r\nårhundradets skattereform. När det gäller\r\nskattereformen fanns det en bred enighet i många\r\navseenden. När det gäller bolagsskattereformen\r\nvar vi överens om en sänkning av skattesatsen, en\r\nbreddning av basen, bl.a. genom att vi tog bort en\r\ndel inslag som utgick från en politisk styrning av\r\ninvesteringar, för att ta ett exempel. Vi var överens\r\nom en förenkling av inkomstslagen, inkl. den\r\nseparata kapitalinkomstbeskattning som vi nu får\r\nfr.o.m. 1991, och om sänkta skattesatser, bl.a. för\r\natt motverka skatteplanering och skatteflykt.</pre><pre>Dessa grundläggande principer bakom\r\nskattereformen ligger fast. De problem som fanns\r\nmed den nu genomförda skattereformen var att\r\nkapitalinkomstbeskattningen och\r\nkapitalbeskattningen generellt var alldeles för hög,\r\nvilket, som Kjell Johansson sade, också framfördes\r\ni samband med utfrågningen i skatteutskottet våren\r\n1990, när det här diskuterades i riksdagen.</pre><pre>Det är dessutom så att vi totalt sett har för högt\r\nskatteuttag. Vi måste göra en neddragning av\r\nskatteuttaget.</pre><pre>De skatteförslag som nu behandlas ligger i linje\r\nmed de problem som fanns redovisade i\r\nskatteutskottets utfrågning, att dra ned\r\nkapitalskatteuttaget till en nivå som närmar sig vad\r\nvi måste ha för att klara oss i internationell\r\nkonkurrens när det gäller kapital.</pre><pre>Det är också så att många av skatteförslagen inte\r\nberördes i skattereformshänseende -- arvs- och\r\ngåvoskatt, förmögenhetsskatt, för att ta några\r\nexempel.</pre><pre>I propositionen framläggs förslag om att slopa\r\nskatten på arbetande kapital omedelbart.</pre><pre>För att undvika snedvridningar -- det var Lars\r\nHedfors själv inne på -- och för att skapa lika\r\nförutsättningar för förmögenheter oavsett vilken\r\ntyp av förmögenhet det rör sig om slopas också\r\nförmögenhetsskatten generellt. Detta i sin tur\r\nförbättrar möjligheterna till kapitalbildning, till\r\nsparande och investeringar i Sverige. Vi slipper att\r\nmänniskor flyttar från Sverige därför att de har haft\r\ngoda idéer och lyckats. De människorna kan i\r\nfortsättningen stanna kvar och förbättra våra\r\nekonomiska förutsättningar. Samma\r\nargumentering kan föras när det gäller arvs- och\r\ngåvobeskattningen.</pre><pre>Det är också fråga om att förändra\r\nkapitalinkomstbeskattningen mot det som är\r\nrimligt i ett internationellt perspektiv. I det\r\nsammanhanget måste vi naturligtvis -- som vi har\r\ngjort -- ta särskild hänsyn till\r\nbostadskonsumenterna. Men icke förty förstärker\r\nvi genom den sänkning som vi föreslår från 30 till\r\n25 % motiven för sparande och minskar motiven\r\nför låntagande, något som också gynnar den\r\nekonomiska utvecklingen.</pre><pre>Bortsett från det som nu föreslagits finns det\r\nanledning för regeringen att gå vidare. Vi kommer\r\nockså att lägga fram förslag när det gäller\r\nsmåföretagens beskattning. I morgon överlämnas\r\nett utredningsbetänkande som visar hur man skall\r\nförbättra avsättningsmöjligheterna och\r\nkonsolideringsmöjligheterna för egenföretagare\r\noch hur man skall kunna skapa möjligheter för dem\r\natt få en rimlig beskattning av den del av\r\navkastningen som gäller kapitalet, där de i dag har\r\nvarit diskriminerade.</pre><pre>Det finns anledning att se över\r\nföretagsbeskattningen i övrigt för att förenkla och\r\nännu mer förbättra konkurrenskraften gentemot\r\nandra länder. Vi måste från skattemässig synpunkt\r\nbedöma vad som behöver göras för att få till stånd\r\nen förbättrad riskkapitalförsörjning. På den\r\npunkten kommer förslag också att föreläggas\r\nriksdagen.</pre><pre>Vi måste naturligtvis överväga de första stegen av\r\nvad som behöver göras med tanke på det\r\nkommande EG-medlemskapet. Kilometerskatten\r\när en sak som får diskuteras, självfallet också\r\nmervärdesbeskattningen. Detta har klart angivits i\r\nregeringsförklaringen.</pre><pre>Herr talman! Syftet med alla dessa åtgärder på\r\nskatteområdet och de åtgärder i andra avseenden\r\nsom vidtas av regeringen är ett: Det är ett försök att\r\nsanera den svenska ekonomin efter de år då\r\nsocialdemokraterna inte vidtog några som helst\r\nåtgärder för att förbättra möjligheterna till en\r\nlångsiktigt uthållig tillväxt i ekonomin. Utan\r\ntillväxt klarar vi inte pensionerna. Utan tillväxt\r\nklarar vi inte att trygga välfärden. Det är den nya\r\nregeringens ambition att faktiskt kunna trygga\r\nvälfärden, att kunna se till att sjuka och gamla får\r\nden vård, den omsorg och det ekonomiska\r\nutrymme som de behöver. Det kan vi inte göra med\r\nden tillväxtfientliga politik som tidigare har förts.\r\nDet kan vi bara göra genom en tillväxtfrämjande\r\nskattepolitik och en tillväxtfrämjande politik i\r\növrigt.</pre><pre>Anf. 174 LARS HEDFORS (s) replik:</pre><pre>Herr talman! Bo Lundgren använde en del av sitt\r\nanförande till att angripa den socialdemokratiska\r\npolitiken under åren 1982--1991. Det är honom\r\nobetaget att göra det, och det är väl rätt naturligt\r\natt han ''glömde bort'' väsentliga delar av det som\r\nhände under den tiden.</pre><pre>Han ''glömde bort'' att vi i den svenska ekonomin\r\nmellan 1982 och 1990 hade en tillväxt på i\r\ngenomsnitt 2 %. Han ''glömde bort'' att det under\r\nden tiden skapades 300 000 nya jobb. Han ''glömde\r\nbort'' att reallönerna steg kraftigt, till skillnad från\r\nperioden dessförinnan, då de sjönk. Han ''glömde\r\nbort'' att arbetslösheten sjönk från 3 1/2 % till\r\nungefär 2 %. Han ''glömde bort'' att vi under\r\nsamma tid fick ned budgetunderskottet från 90\r\nmiljarder kronor till ungefär 0 kr.</pre><pre>Sedan ägnade Bo Lundgren också en stor del av sitt\r\nanförande åt att sjunga tillväxtens lov. Vi är nog\r\nmånga som är villiga att stämma in i den kören. Det\r\när bara det, Bo Lundgren, att regeringens politik\r\nleder åt precis motsatt håll. Era\r\nskattesänkningsförslag är inte finansierade, Bo\r\nLundgren. Om de är det -- tala då om hur ni tänker\r\nfinansiera dem! Om ni inte finansierar dem leder\r\ndet till budgetunderskott, till högre ränta och i\r\nförlängningen till arbetslöshet, det som Bo\r\nLundgren säger att han inte vill ha.</pre><pre>Dessutom förstärker ni de tendenserna kraftigt\r\ngenom att ge er på boendet och\r\nboendekostnaderna, så att antalet bostäder som\r\nkommer att produceras nästa år halveras. Antalet\r\nminskar från 40 000 till 20 000. Och\r\nbostadsbyggandet är en motor i den svenska\r\nekonomin. Det är mycket allvarligt att ni\r\nförsummar den motorn. Konsumtionen för vanligt\r\nfolk kommer att sjunka, och kommunerna kommer\r\natt klämmas åt och få svårigheter att utvecklas. I så\r\nfall måste ni nog anklaga och rannsaka er själva.</pre><pre>Slutligen återkom Bo Lundgren till sitt gamla tema.\r\nSverige har en internationellt sett hög kapitalskatt,\r\nsade han. Det är en sanning med mycket stor\r\nmodifikation. Det är en ungefär lika slarvig analys\r\nav de internationella förhållandena som den ni har\r\ngjort i er proposition. Vissa kapitalskatter är\r\ninternationellt sett höga -- det är riktigt, Bo\r\nLundgren. Men ser man på hela kapitalskattenivån\r\nkan man inte säga att vi ligger rekordhögt, i varje\r\nfall inte om man väger in företagsbeskattningen,\r\ndär Sverige ligger mycket väl till internationellt\r\nsett. Vi kommer att få se resultatet av det i form av\r\nökade investeringar i Sverige.</pre><pre>Anf. 175 Statsrådet BO LUNDGREN (m)\r\nreplik:</pre><pre>Herr talman! I fråga om just kapitalbeskattningens\r\nhöjd har det gjorts analyser som redovisats i\r\nSverige. De visar att vi låg högt redan före\r\nskatteomläggningen. Efter skatteomläggningen\r\nligger vi i topp eller näst intill i topp. Det finns nog\r\nanledning för Lars Hedfors att närmare studera\r\ndessa analyser.</pre><pre>Jag gjorde egentligen inget angrepp på den\r\nsocialdemokratiska politiken, men jag ville påvisa\r\nbristerna i den politiken i förhoppning om en\r\nomprövning. Låt mig ställa en som jag tycker\r\nintressant fråga till Lars Hedfors. Jag har som\r\nledamot i denna kammare under ett antal år hört\r\nsocialdemokrater säga att de skall sänka\r\nskattetrycket därför att det är rimligt och riktigt att\r\ngöra det. Men nu säger Lars Hedfors att skatterna\r\nskall vara lika höga som de alltid har varit, kanske\r\nt.o.m. litet högre. Tror Lars Hedfors att höga\r\nskatter och kanske ännu högre skatter än för\r\nnärvarande skapar tillväxt i ekonomin? Det hade\r\nvarit konstigt om man inte kunde åstadkomma en\r\nviss begränsad men fortfarande alltför låg\r\ntillväxttakt i ekonomin när man genomförde en\r\nrekorddevalvering på 16 % 1982, knappt ett år efter\r\ndet att den dåvarande regeringen 1981 genomförde\r\nen devalvering på 10 %. Det var en nedskrivning av\r\nden svenska kronan på ungefär 26 %. Det är klart\r\natt detta i samband med den internationella\r\nkonjunkturuppgång som startade i USA och\r\nStorbritannien fanns möjligheter för Sverige -- och\r\ndessa möjligheter utnyttjades -- att hänga på. Men\r\ndet skedde till priset att man inte vidtog några\r\nandra strukturåtgärder.</pre><pre>Vad hjälpte det att budgetunderskottet tillfälligt\r\nrättades till när vi nu på nytt har ett accelererande\r\nbudgetunderskott, och det underskottet ökar i en\r\nmycket snabbare takt än tidigare därför att ni inte\r\nvidtog nödvändiga åtgärder. Det är viktigt att\r\npåpeka detta.</pre><pre>Det är alldeles uppenbart att regeringen för en\r\npolitik som syftar till ökad tillväxt. Den enda kritik\r\ni sak som Lars Hedfors för fram mot\r\nskatteförslagen att de, som han säger, inte är\r\nfinansierade. I den budgetproposition som\r\nregeringen kommer att lägga fram kl. 10.00 den 10\r\njanuari kommer de skatteförslag som hittills har\r\nlagts fram liksom de skatteförslag som kan komma\r\natt läggas fram att vara finansierade till sista öret.\r\nDet kan jag försäkra Lars Hedfors. Olika åtgärder,\r\nsom i sig kommer att leda till högre produktivitet,\r\nkommer att vidtas. Vi kanske därför kan bortse\r\nfrån resonemanget om finansiering. Har Lars\r\nHedfors några andra sakinvändningar mot att\r\nskattetrycket sänks för att öka tillväxten?</pre><pre>Vi ger oss på boendekostnaderna, säger Lars\r\nHedfors. Det säger han som representant för det\r\nparti som åren 1987--1989 lät byggkostnaderna\r\nstiga med mer än dubbelt så mycket som\r\nkonsumentprisindex. Ni försökte dölja\r\nkostnadsstegringen genom ökade subventioner. Ni\r\nhar sett till att svenska folket inte bara betalar sina\r\nhyror direkt, utan ni ger också 50 miljarder i olika\r\nformer av subventioner. Det är en orimlig ordning\r\nsom vi måste rätta till.</pre><pre>Lars Hedfors säger att det skall byggas 40 000\r\nlägenheter om året. Är det verkligen hans mening?\r\nAnser socialdemokraterna att vi, trots att så många\r\nlägenheter står tomma, skall bygga 40 000 nya om\r\nåret för att kunna ge ut mer pengar i subventioner?</pre><pre>Anf. 176 LARS HEDFORS (s) replik:</pre><pre>Herr talman! Nu återkommer Bo Lundgren med\r\ndet oförsiktiga talet om det höga skattetrycket i\r\nSverige internationellt sett och att\r\nkapitalbeskattningen är så hög. Det finns analyser,\r\nsäger Bo Lundgren, som visar detta. Varför\r\nhemlighåller han dessa analyser? Varför finns de\r\ninte med i propositionen, som över huvud taget\r\nkännetecknas av ett slarv och hafs som vi i\r\nskatteutskottet inte har upplevt på länge. Vad\r\ngäller kapitalbeskattningen och dess storlek måste\r\nman också se till hur företagsbeskattningen är\r\nutformad i Sverige. Vi har en internationellt sett\r\nmycket gynnsam företagsbeskattning i landet. Det\r\när något som verifieras av många företagsledare.\r\nPercy Barnevik på ABB och Christer Zetterberg på\r\nVolvo säger att det på nytt är ett gynnsamt\r\nskatteklimat i Sverige för investeringar och\r\nutveckling.</pre><pre>Slutligen påstår Bo Lundgren att vi\r\nsocialdemokrater vill ha en högre skatt. Vi har inte\r\ni den här debatten föreslagit ett högre skattetryck.\r\nBo Lundgren frågar också om ett högre skattetryck\r\nleder till tillväxt. Det gör det kanske inte, men den\r\nsänkning av skattetrycket som ni föreslår leder\r\ndefinitivt inte till någon tillväxt. Vi kan bara ta del\r\nav situationen i USA där man under den senaste\r\ntioårsperioden konsekvent har gått in för att ge\r\nhögavlönade och kapitalägare skattefavörer. Inte\r\nhar tillväxten ökat där.</pre><pre>Jag föreslår att Bo Lundgren studerar vad en av de\r\nmer framträdande USA-ekonomerna, nämligen\r\nPaul Krugman, skriver. Han har mycket tydligt\r\nvisat att den politiken inte ger någon tillväxt. Det är\r\nfel väg att gå. Inte heller det borgerliga förslaget,\r\nom det genomförs, kommer att ge någon tillväxt.\r\nDessutom är det djupt orättvist att gynna\r\nkapitalägare och höginkomsttagare med en\r\nsänkning av förmögenhetsskatten samt arvs- och\r\ngåvoskatten. Samtidigt försämrar man\r\nmöjligheterna för ''vanliga'' människor att försörja\r\nsig. Det blir ett kallt och hårt samhälle som den\r\nborgerliga regeringen skapar genom bl.a. sin\r\nskattepolitik. Klyftorna mellan olika\r\nsamhällsgrupper ökar. Tro mig, Bo Lundgren! Ett\r\nsådant samhälle är inte trevligt att leva i för någon,\r\ninte ens för dem som gynnas av det.</pre><pre>Låt mig ännu en gång fråga Bo Lundgren: Hur\r\ntänker ni finansiera ert skatteförslag? Ingen har\r\nännu sett något förslag till finansiering, och ingen\r\ntror på vad ni säger i den delen. Marknaden gör det\r\ninte, därför att den vet att motsättningarna i den\r\nborgerliga regeringen är så stora att det blir\r\nsvårigheter att genomföra besparingsförslagen. Det\r\när motsättningar i försvarspolitiken, i frågan om\r\npresstödet, beträffande sjukförsäkringen osv. Tala\r\nom hur ni skall klara av besparingarna i det\r\nklimatet!</pre><pre>Anf. 177 Statsrådet BO LUNDGREN (m)\r\nreplik:</pre><pre>Herr talman! Det är ingen som hemlighåller några\r\nanalyser. Vi skulle naturligtvis i\r\nbudgetpropositionen kunna lämna en förteckning\r\npå skattelitteratur som finns tillgänglig och som\r\nman rimligen bör ta del av. Det är rapporter från\r\nolika svenska forskningsinstitut och rapporter och\r\nskrifter från olika utländska forskningsinstitut.\r\nEftersom jag vet att Lars Hedfors följer\r\nskattedebatten rent allmänt förutsätter jag att han\r\när medveten om det som är allmängiltigt och känt\r\nvad gäller skatteanalys.</pre><pre>Propositionen, som är utarbetad av mycket\r\nkompetent och skicklig personal på\r\nskatteavdelningen i finansdepartementet,\r\nkännetecknas alls inte av vare sig slarv eller hafs.\r\nDet är en genomarbetad och tekniskt tillräckligt\r\nbra produkt för att också Lars Hedfors skulle kunna\r\nacceptera den, om han hade tillräcklig klarsyn och\r\ninsåg att det behövs skatteförändringar för att få\r\nfart på svensk ekonomi.</pre><pre>Det kommer inte att vara det ringaste problem att\r\nfinansiera våra skatteförslag. Redan i den\r\nproposition som presenterades denna höst har vi\r\nanvisat en del av finansieringen. Vi har också\r\nredovisat exempelvis förändringar i\r\nsjukförsäkringssystemet som kommer att leda till\r\nförutom produktivitetsförbättringar också ett\r\nutrymme för skattesänkningar. Dessa kommer vi\r\nfullt ut att redovisa i budgetpropositionen den 10\r\njanuari.</pre><pre>Jag håller med Lars Hedfors om att\r\nföretagsbeskattningen i Sverige är alldeles utmärkt.\r\nMöjligen kan det bero på att den är utformad enligt\r\nde principer som angavs i en moderat partimotion i\r\njanuari 1985. Då talade vi faktiskt om att man\r\nborde sänka skattesatsen för bolagen ned till 30 %,\r\nslopa investeringsfondssystemet och göra\r\nytterligare en del begränsningar. Det var krav som\r\njag drev tvärs igenom i företagsskatteutredningens\r\narbete, även när vi diskuterade kassaflödeskatter\r\noch mycket annat. Vi har alltså en bra\r\nföretagsbeskattning. Den bygger på idéer som vi\r\nmoderater helt ställer upp på, även om man kan\r\ndiskutera enskildheter. Men summan av\r\nkapitalbeskattningen i Sverige är sådan att den är\r\nbetydligt högre än i andra länder.</pre><pre>Vad tror Lars Hedfors att det beror på att\r\nframgångsrika företagsledare, utan namns\r\nnämnande, har lämnat Sverige? Är det klimatet\r\nhär, eller kan det möjligen vara skatteklimatet? Det\r\när naturligtvis det senare. Den höga\r\nförmögenhetsbeskattningen och den extremt höga\r\ngåvo- och arvsbeskattningen, betydligt högre än i\r\nexempelvis Danmark och Norge, har gjort sitt till.\r\nMed det nuvarande förslaget från regeringen\r\nkommer vi ned på ungefär samma nivå som i\r\nDanmark och Norge.</pre><pre>Hur ser det då ut i dag? Socialdemokraterna har\r\nhaft chansen under nio år. Vad har ni åstadkommit,\r\noch hur ser det ekonomiska läget ut nu? Hur är det\r\nmed tillväxten, som både Lars Hedfors och jag\r\ntycker är central och viktig? Har vi någon tillväxt i\r\nekonomin? Nej, det har vi inte. Vi har inte ens en\r\nnolltillväxt, utan en negativ tillväxt. Produktionen\r\nminskar. Självklart kommer enskilda människor att\r\nkänna av detta, eftersom en socialdemokratisk\r\nregering har fört den politik som skapat en negativ\r\ntillväxt och förorsakat en minskad produktion. Det\r\nkan vi inte göra något åt annat än att föra en politik\r\nsom syftar till att vända utvecklingen. Det gäller att\r\nse till att vi inte får en allt större arbetslöshet. Trots\r\natt det tar tid måste vi vända den tragiska\r\narbetslöshetsutvecklingen. Det kan bara ske genom\r\natt vi skapar bättre förutsättningar för framför allt\r\nmindre och medelstora företag men också för andra\r\nföretag. Men socialdemokraterna säger på varje\r\npunkt nej till de möjligheter som finns att skapa\r\nförutsättningar för tillväxt.</pre><pre>Förste vice talmannen anmälde att Lars Hedfors\r\nanhållit att till protokollet få antecknat att han inte\r\nhade rätt till ytterligare replik.</pre><pre>Anf. 178 LARS BÄCKSTRÖM (v) replik:</pre><pre>Herr talman! Statsrådet Lundgren sade att jag\r\ntillhör skattehöjarpartierna. Det gör jag inte. I dag\r\nhar vi en skattekvot på ungefär 55 %.\r\nVänsterpartiets målsättning i budgetarbetet är att\r\nSverige bör ha kvar denna skattekvot under 1992.\r\nDet betyder således ingen skattehöjning.</pre><pre>Även jag uppehöll mig länge i mitt anförande över\r\nbehovet av tillväxt. Det är helt riktigt att det behövs\r\nen tillväxt. Statsrådet Bo Lundgren tog ett\r\nexempel. Jag har också ett exempel. Om vi antar\r\natt BNP ökar med 2 % per år, vilket är ett rimligt\r\nantagande, kan vi sänka skattetrycket med 10\r\nprocentenheter fram till sekelskiftet. Det är\r\nutmärkt. Det förutsätter att utgifterna ligger still.\r\nMen det är en sak.</pre><pre>Statsrådet Bo Lundgren liknade mig vid en löpare\r\nsom startar på samma utgångspunkt som andra,\r\nnämligen med behovet av tillväxt. Han säger att jag\r\nsedan bryter loppet. Ja, det gör jag. Jag vill inte\r\nfölja med i det spår som Bo Lundgren drar upp med\r\nofinansierade skattesänkningar. Det loppet bryter\r\njag givetvis. Jag vill råda statsrådet att i det här\r\nloppet inte bete sig som om han är ute på ett slags\r\norientering där man kan strunta i vilken ordning\r\nman tar kontrollerna. I så fall går det snett i\r\nidrottsutövandet. Man kan inte ta\r\nskattesänkningen först och sedan låta det gå som\r\ndet går med finansieringen efter hand. Då irrar man\r\nrunt i den här banan, och det blir inget gott resultat.</pre><pre>Nu säger statsrådet att han skall finansiera. Jag tror\r\nhonom på hans ord. Men frågan är hur, det är det\r\nsom är problemet. I går hörde vi ett annat statsråd,\r\nfru Wibble, säga att 666 kr. i månaden skall man\r\nfinansiera det för ett hushåll med två barn och man\r\noch fru. Det är ganska mycket.\r\nFinansieringsformerna, t.ex. karensdagarna, ger\r\nupphov till fördelningsproblem. Vi får\r\nfördelningsspänningar. Som jag sade i mitt tidigare\r\nanförande har vi nu inflationen något så när under\r\nkontroll. Om vi har en dålig fördelningspolitik\r\nbrister alla lojaliteter, och vi kommer att få en\r\nvåldsam huggsexa år 1993. Då går det som jag sade\r\ni mitt tidigare anförande åt pipan med\r\ninflationsbekämpningen. Den brasa som man\r\nbereder kan bli mycket farlig. Det kan bli en\r\npräriebrand vad gäller inflationen. Vi får då ingen\r\nkontroll över budgetunderskotten, vi får\r\nräntechocker och inflation. Då är man rent av\r\ntillbaka i det gamla stagflationssyndromet. Det\r\nvore anmärkningsvärt att återvända dit. De flesta\r\nländer har tagit sig därifrån.</pre><pre>Regeringen borde visa näringslivet att det finns\r\nfasta spelregler. Det skall inte bli några stimulanser\r\nvia skattesänkningar. Den nuvarande moderata\r\npartiledaren citerade produktivitetsdelegationen\r\noch sade att den är ett stöd för moderat politik.\r\nMen vad sade Klas Eklund? Jo, han sade att inte\r\nsträvar näringslivet efter produktivitet. Det strävar\r\nefter lönsamhet, en asfalterad väg framåt. Det skall\r\ninte statsrådet bereda med ofinansierade\r\nskattesänkningar, inte heller med finansierade.</pre><pre>Anf. 179 Statsrådet BO LUNDGREN (m)\r\nreplik:</pre><pre>Herr talman! Produktivitetsdelegationen visar att\r\nskattetaket måste sänkas på vissa områden, bl.a.\r\nnär det gäller kapitalbeskattningen. Det är ett\r\nviktigt och centralt område. Andra områden som vi\r\nkan lämna därhän för tillfället nämns också.</pre><pre>Det är i och för sig intressant att föra en debatt med\r\nLars Bäckström. Han inser att för att få tillväxt\r\nmåste man kanske göra någonting. Det räcker inte\r\nbara med att låta bli att göra någonting över huvud\r\ntaget. Vi har i dag problem med en obefintlig,\r\nnegativ tillväxt. Där ser vi resultatet av den\r\nsocialdemokratiska politiken. Den håller alltså\r\ninte.</pre><pre>Vi anvisar vägen. Vi vill förbättra\r\nproduktivitetsmöjligheterna genom förändringar i\r\ntransfereringssystemet. Det skapar utrymme för de\r\nskattesänkningar som exempelvis\r\nproduktivitetsdelegationen anser vara nödvändiga.\r\nDet är bra.</pre><pre>Vad vill vänsterpartiet göra egentligen? Återigen\r\nhar vi fått kritik från Lars Bäckströms sida. Han\r\ntalar om att problemet är att det är fråga om\r\nofinansierade skattesänkningar. Det är inte fråga\r\nom ofinansierade skattesänkningar. Det gäller\r\nskattesänkningar som är fullt ut finansierade. De är\r\ndessutom finansierade genom åtgärder som i sig\r\nsjälva innebär att tillväxtens förutsättningar ökar.\r\nVi får en dubbelverkande effekt. Då kan vi få en\r\ntillväxt.</pre><pre>Det är viktigt att komma ihåg att Lars Bäckström\r\noch jag är överens om att vi måste sänka\r\nkapitalbeskattningen. Lars Bäckström talar om\r\nfördelningspolitiken. Fördelningspolitik är\r\nemellertid något som vi bör diskutera utifrån ett\r\növergripande perspektiv. Vi måste se till att man i\r\ndag tar ett ansvar för de som blir arbetslösa. Den\r\nviktigaste fördelningspolitiska åtgärden är nog att\r\nhjälpa dem som inte längre har ett jobb, så att de\r\nklarar sig ekonomiskt och så snart som möjligt får\r\nett nytt jobb. Vi måste då ha tillväxt i ekonomin och\r\ngenomföra de produktivitetsförbättrade\r\nåtgärderna och skattesänkningarna. Det är\r\nnödvändigt. Om vi skall kunna undvika spänningar\r\nmellan olika grupper måste vi ha tillväxt så att alla\r\nkan få en realtillväxt av sina inkomster. Det får vi\r\ninte utan tillväxt. Då har vi egentligen ingenting\r\nnytt att fördela, och då får vi spänningar.</pre><pre>Vi kommer då tillbaka till frågan hur man skall få\r\nfart på tillväxten. Vi har lagt fram förslag på\r\nutgiftssidan och inkomstsidan om avregleringar och\r\nförenklingar som syftar till att få i gång ekonomin\r\noch öka tillväxten i ekonomin. Socialdemokraterna\r\nsäger att det inte är några problem och att man inte\r\nskall göra något alls. Vänsterpartiet tvekar. Man\r\ngår upp i startblocken och inser sedan plötsligt att\r\nman har en vägg framför sig. Det är den mörka\r\nväggen, socialismen, som fortfarande präglar\r\nvänsterpartiet. Man tycker att man egentligen\r\nborde sänka skatter och rensa i\r\ntransfereringssystemen, men det kan man inte göra\r\neftersom det strider mot ideologin. Det är Lars\r\nBäckströms dilemma. Han inser vad som borde\r\ngöras, men han är inte beredd att lägga fram de\r\nförslagen.</pre><pre></pre><pre>Anf. 180 LARS BÄCKSTRÖM (v) replik:</pre><pre>Herr talman! Jo, jag inser vad som behöver göras,\r\noch jag har också redovisat alternativ till vad som\r\nmåste göras. En av de saker som måste göras, är att\r\ninte göra någonting -- i den meningen att vi skall ge\r\nfasta spelregler för löntagare och arbetsgivare. Det\r\nvore oerhört väsentligt, för då skulle man veta att\r\ndet nu inte återstår något annat än att satsa på\r\nproduktivitetshöjande åtgärder ute i företagen, på\r\nverkstadsgolven. Det blir ingen kavalleripatrull\r\nfrån regering och riksdag som kommer att höja\r\nproduktiviteten. Det kan inte politiker göra. Det\r\nkan bara företagen göra. Det krävs då att man\r\nförnyar i arbetslivet och skapar nya\r\narbetsorgnisationer. Vi politiker kan inte skapa\r\nökad produktivitet. Det skall folket i företagen\r\ngöra. Men man skall inte heller trolla och påstå att\r\nman genom skattesänkningar kan göra detta. Då\r\nskapar man förväntningar ute i näringslivet på att\r\npolitikerna väl ordnar saken som vanligt. Fasta\r\nspelregler är oerhört viktigt.</pre><pre>Jag håller med statsrådet om att det är utmärkt med\r\navregleringar och att man skall minska på monopol\r\noch kartellbildningar. Men varför lade ni t.ex. ned\r\nkonkursutredningen? Vi vet att man i dag arbetar\r\nmed konkurser som en medveten metod för att\r\nförstöra marknaden. Regeringen lade ned\r\nkonkursutredningen, som hade kunnat vara\r\nverksam. Ni har föranstaltat och indikerat att ni\r\ntänker mjuka upp de förslag som lades från den\r\nutredning som skulle stärka konkurrensen,\r\nkonkurrensutredningen. Det finns mycket att göra\r\ni det sammanhanget. Men när man stimulerar dessa\r\nkrafter måste man hela tiden utgå ifrån\r\nfördelningsaspekten för att hålla inflationen under\r\nkontroll. Den punkten missar ni på regeringssidan.</pre><pre>T.o.m. vissa krafter inom SAF inser att det är på\r\ndet här sättet. I SAF-tidningen skriver man om att\r\nkarensdagarna gjorde danskarna sjukare. Inom\r\nSAF finns t.o.m. människor som inser detta. En\r\nannan rubrik i SAF-tidningen är: ''Nu måste\r\nföretagen städas uppifrån''. Ja, företagen måste\r\nstädas uppifrån. Det gjorde man i Saab Automobil,\r\noch då höjde man produktiviteten. Man slutade\r\nvara en kravindustri och jobbade i och på\r\nverkstadsgolvet.</pre><pre>Kan Bo Lundgren säga ett definitivt nej till Svenska\r\narbetsgivareföreningen och tala om att det inte blir\r\nnågon intern devalvering eller sänkta\r\narbetsgivaravgiften med fyra fem procentenheter?\r\nKan Bo Lundgren lova det? Det vore oerhört\r\nvälgörande när det gäller att visa att det nu råder\r\nfasta spelregler.</pre><pre>Anf. 181 Statsrådet BO LUNDGREN (m)\r\nreplik:</pre><pre>Herr talman! Intern devalvering innebär att man\r\nsänker arbetsgivaravgiften samtidigt som man\r\nhöjer momsen. Det ger samma effekter som en\r\ndevalvering, som höjer priserna i Sverige men\r\nsänker priserna utomlands på svenska produkter.\r\nNågon sådan åtgärd är inte aktuell. Det är\r\nsjälvklart att det inte är så.</pre><pre>Lars Bäckström säger att det viktigaste är att inte\r\ngöra något alls. Vad händer om man inte gör något?\r\nJo, då händer detsamma som har hänt under ett\r\nantal år. Andra industrier än Volvo bestämmer sig\r\ndå för att investera utomlands. Volvo tillverkar\r\neller sätter samman sin modell 850 i Belgien, inte i\r\nGöteborgsområdet. Det är orimligt. Ett svenskt\r\nbilföretag borde rimligen jobba i Sverige.</pre><pre>Det som händer om man inte gör någonting är att\r\nallt fler entreprenörer i Sverige, liksom de som\r\nstartade Tetrapak eller Ikea, bosätter sig med sitt\r\nkunnande utanför Sveriges gränser. Det är\r\nfullkomligt orimligt att vi skall ha det så. Då får vi\r\nfortsatta problem. Då hjälper det inte med att på\r\nett eller annat sätt reglera inom Sveriges gränser. Vi\r\nmåste skapa bättre förutsättningar för tillväxt. Det\r\ntror jag de allra flesta i Sverige i dag inser.</pre><pre>Då måste vi vidta vissa åtgärder. Vi måste göra\r\nförändringar i de offentliga utgifterna så att vi får\r\nen bättre produktivitetsutveckling. Vi måste göra\r\nförändringar i den offentliga sektorns verksamhet\r\ngenom effektiviseringar, så att vi inte tränger ut\r\nresurser från investeringar i näringslivet. Vi måste\r\navreglera ekonomin. Vi måste skapa utrymme --\r\nvilket vi gör -- genom effektivisering i offentlig\r\nsektor och förändringarna av transfereringarna för\r\nstrategiskt viktiga skattesänkningar som är\r\ninriktade på att förbättra tillväxtmöjligheterna. Det\r\nmåste kunna bli så att en person som har en idé och\r\nvill utveckla den i Sverige och är beredd att satsa tid\r\noch pengar för att göra det, eftersom det kan löna\r\nsig, så att han kan få njuta av att ha lyckats bygga\r\nupp ett företag som inte bara ger staten\r\nskatteintäkter från vederbörande utan också från\r\nalla dem som får jobb i företaget. Det är den typen\r\nav förutsättningar vi måste skapa. Vi måste ta bort\r\ndiskrimineringen av småföretagare på många\r\nområden.</pre><pre>När det sedan gäller fördelningspolitiken är det\r\nsjälvklart att i ett land med tillväxt är det de\r\nsvagaste som gynnas i första hand. I ett land med\r\ntillväxt kan vi klara arbetslösheten. Vi slipper\r\nsituationen som när en god vän till mig ringde i dag\r\noch säger: Jag blev arbetslös i går, jag fick reda på\r\natt jag inte har något jobb längre. Det är inte en\r\nspeciellt rolig situation. Det kan också hända en\r\nledamot av riksdagen, och det är inte roligt då\r\nheller, även om det är väljarnas utslag och man vet\r\nförutsättningarna.</pre><pre>Detta är allvarligt. Den viktigaste\r\nfördelningsåtgärd vi skulle kunna enas om att vidta\r\när att få i gång tillväxten, så att vi på sikt kan dra\r\nned arbetslösheten och ge både gamla och unga\r\ntrygga jobb. Det klarar vi bara genom att göra\r\nnågonting, bl.a. sänka skatterna.</pre><pre>Förste vice talmannen anmälde att Lars Bäckström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 182 IVAR FRANZÉN (c):</pre><pre>Herr talman! Alla är vi medvetna om att vi måste ta\r\nut skatt för att finansiera den gemensamma sektorn\r\nsom utför en rad uppgifter som ingen av oss är\r\nberedd att avstå ifrån. Vi vet samtidigt att all\r\nbeskattning innebär ingrepp i ekonomins\r\nfunktionssätt. Det finns skatter/avgifter som\r\nmedvetet utformas för att styra i en bestämd\r\nriktning. Energiskatterna skall, utöver att vara en\r\ninkomstkälla för staten, främja effektivare\r\nenergianvändning och övergång till förnybar\r\nenergi. Denna styrning kan innebära vissa\r\nkostnadsökningar i dag, men bättre miljö och\r\nekonomi på litet sikt.</pre><pre>Det finns också skatter som mycket markant verkar\r\ndirekt hämmande på en positiv ekonomisk\r\nutveckling. I skatteutskottets betänkande om\r\n''Skattepolitik för tillväxt'' finns ett flertal förslag\r\nsom reducerar eller avskaffar skatter som har stor\r\nnegativ effekt på den ekonomiska utvecklingen.\r\nJag skall redovisa ett par exempel.</pre><pre>Skogsvårdsavgiften kom en gång till för att\r\nfinansiera bidrag till en förbättrad skogsvård. Den\r\nvar då sannolikt ett användbart medel för att främja\r\nskogsbruket i stora delar av Sverige. Efter hand har\r\nåterföringen av skogsvårdsavgiften till näringen\r\nblivit alltmer marginell och i södra Sverige utan\r\npraktisk effekt. Skogsvårdsavgiften har därmed\r\növergått till en ren straffbeskattning av Sveriges\r\nviktigaste naturtillgång och i särklass viktigaste\r\nexportvara. Skogsvårdsavgiften höjer kostnaden\r\nför 40 % av Sveriges nettoexport och alla förstår\r\nvilken negativ effekt detta har i nuvarande\r\nkonjunkturläge. Skogsvårdsavgiften är både\r\norättvis och produktionshämmande och måste\r\ndärför avskaffas vilket också sker i två steg. Detta\r\ninnebär bifall till ett mycket gammalt centerkrav.</pre><pre>De flesta småföretagare har inga större\r\nförmögenheter, utan kämpar intensivt för att uppnå\r\nrimlig lönsamhet och undvika alltför stor\r\nskuldbelastning. Med denna utgångspunkt kan det\r\nsynas märkligt att lägga så stor vikt vid att avskaffa\r\nförmögenhetsskatten på arbetande kapital i\r\nsmåföretagen. För småföretagarna är det av största\r\nvikt att ha rimlig tillgång på eget kapital. Det ger\r\nstabilitet och möjlighet till utveckling och\r\nanpassning. Det är sannolikt så att inget kapital är\r\nmer nyttigt i produktionen än det som finns i\r\nproducerande småföretag. Att då ''brandskatta''\r\ndetta -- med en förmögenhetsskatt som inte är\r\navdragbar och därför kräver flerdubbelt uttag ur\r\nföretaget för att kunna betalas -- är en mycket dålig\r\naffär för staten och inte i svenska folkets intresse.\r\nÄven denna åtgärd är ett gammalt centerkrav som\r\njag med tillfredsställelse i dag ser genomfört.</pre><pre>Den allmänna sänkningen av förmögenhetsskatten,\r\ngåvo- och arvsskatten är också åtgärder som syftar\r\ntill att få mer arbetande kapital kvar i Sverige och\r\nöka möjligheterna för fysiska personer att på\r\nrimliga villkor överlåta företag till nästa\r\ngeneration. Vad detta betyder i ökad sysselsättning\r\noch effektivare produktion är självklart inte lätt att\r\nbestämt förutse, men att effekterna blir positiva är\r\nuppenbart.</pre><pre>Samtidigt är det också uppenbart att de som är rika\r\nhar de största fördelarna av dessa åtgärder.\r\nUtnyttjas dessa fördelar rätt så kommer dock alla\r\natt ha fördel av detta genom ökad sysselsättning och\r\nen ökad och effektivare produktion.</pre><pre>En åtgärd som skapat en betydande debatt är\r\nsänkningen av kapitalbeskattningen från 30 % till\r\n25 % den 1 januari 1993. Många av oss har ännu\r\ninte vant oss vid den helt fria kapitalmarknaden och\r\nvad detta innebär i ökad rörlighet av kapitalet. Av\r\nde tre traditionella produktionsfaktorerna,\r\nnaturtillgångar, arbete och kapital så är kapitalet\r\ndet mest rörliga. Arbetskraft har kulturella\r\nbindningar, beroende av bostäder och\r\ninfrastruktur. Det finns betydande trösklar för\r\narbetskraftens rörlighet, och det finns många skäl\r\nför att inte medvetet sänka dessa.\r\nNaturtillgångarna kan i princip inte flyttas utan i\r\nsamband med exploateringen och den flyttningen\r\ninnebär ökade kostnader. Kapital kan däremot röra\r\nsig med ljusets hastighet via avancerade\r\nelektroniska system. Makten över kapitalet är\r\nstarkt koncentrerad, och ett litet land är mera en\r\nsprattelgubbe, där någon annan drar i snöret, än\r\nden som mot gällande lönsamhetsbegrepp kan styra\r\nkapitalströmmarna. Det kan sägas och tyckas\r\nmycket om både denna totala rörlighet av kapitalet\r\noch maktkoncentrationen över kapitalet, men har\r\nvi ansvar för framtiden så måste vi se till att Sverige\r\nblir ett bra land för arbetande kapital.</pre><pre>Sparandet i Sverige måste öka för att vi skall få\r\nbalans i Sveriges utrikesaffärer. Den sänkta\r\nkapitalbeskattningen främjar sparande och\r\nminskar lönsamheten i att låna. Detta stämmer väl\r\nmed centerns idéer, men samtidigt innebär det stora\r\nbelastningar för många vanliga människor med\r\nbegränsade resurser som tvingas att lånefinansiera\r\nt.ex. sin bostad. Dessa problem måste noga\r\nbeaktas, och en rättvis fördelningspolitik är viktig\r\ninte bara ur rättvisesynpunkt, utan också för att\r\nklara en låg inflation och en viss reallöneutveckling\r\ntrots låga lönelyft. Det är viktigt att i den samlade\r\nskattepolitiken ta hänsyn till alla dessa viktiga\r\nfunktioner.</pre><pre>Jag skulle också besvara en fråga. Lars Hedfors\r\nsaknade angreppen från vänster från centern.</pre><pre>Jag vill bara uppmana Lars Hedfors att också\r\nfundera över att han nu spelar liksom på en annan\r\nplanhalva än före valet, och det kräver en helt\r\nannorlunda prestation från centerns sida för att\r\nlyckas med dessa vänsterangrepp. Lars Hedfors har\r\nkanske inte helt tänkt bort detta, men det är den\r\nnya situationen som ändå gör det betydligt svårare.</pre><pre>Det är självklart att centern har precis samma\r\nståndpunkter nu som före valet. Det vore oss\r\nfjärran att driva två sorters politik. Men det är\r\nockså lika uppenbart att man i ett\r\nregeringssamarbete måste både ge och ta. Sedan vi\r\nhar drivit vår fråga måste vi också vara beredda på\r\natt ge och stå för regeringens politik. Det innebär\r\natt vi inte lika tydligt, inte lika entydigt, i varje läge\r\nkan redovisa våra ståndpunkter. Men de finns där,\r\noch vi gör vad vi kan för att påverka politiken i den\r\nriktningen. Det kan Lars Hedfors lita på.</pre><pre>Anf. 183 LARS HEDFORS (s) replik:</pre><pre>Herr talman! Jag blir något konfunderad över Ivar\r\nFranzéns senaste inlägg i debatten. Han säger att\r\ncentern har precis samma ståndpunkt nu som före\r\nvalet. Men trots detta röstar centern uppenbarligen\r\ntvärtemot ståndpunkten som man hade före valet.\r\nDet man tycker och de principer man har ställt upp\r\npå före valet är alltså inte viktiga för centern längre.\r\nNu är det viktigare att gå in i den moderata\r\nskattefållan. Jag måste säga att det bör vara ganska\r\ngenant för Ivar Franzén och centern att på det viset\r\nfrångå heliga principer.</pre><pre>Jag har inte hört ett ljud från Ivar Franzén när det\r\ngäller vårt förslag om brytpunkten, som han själv --\r\njag såg och hörde det i Sveriges Television -- tyckte\r\nvar ett bra förslag men som han ändå röstar emot\r\nhär i riksdagen. Folkpartisterna brukar anklagas för\r\natt vara kluvna, och jag undrar vad\r\ncenterpartisterna är. Det verkar vara rena\r\nschizofrenin, för att klippa till rejält.</pre><pre>Sedan talar sig Ivar Franzén också varm för ökad\r\ntillväxt och ökad sysselsättning. Men på vilket sätt\r\nleder den proposition som vi behandlar i dag till\r\nökad tillväxt? Det är faktiskt precis tvärtom -- det\r\nvisar konjunkturinstitutets senaste rapport.\r\nSeriösa, vetenskapliga undersökningar visar också\r\natt den här typen av skattesänkningar, av\r\nförmögenhetsskatten, arvs- och gåvoskatten samt\r\nkapitalinkomstbeskattningen, inte leder till någon\r\ntillväxt. Detta faktum att man ger några få\r\nvälbärgade människor skattesänkningar, på vilket\r\nsätt leder det till tillväxt? Det som möjligen kan\r\nleda till tillväxt är en beskattning som är så pass\r\nförmånlig för företagandet att folk finner det\r\nintressant att investera. Det är precis det vi har i\r\nSverige i dag.</pre><pre>Anf. 184 IVAR FRANZÉN (c) replik:</pre><pre>Herr talman! Jag ägnade större delen av mitt\r\nanförande åt att visa på hur vi har fått igenom en\r\nrad principiellt viktiga centerkrav. Jag tyckte att det\r\nvar det bästa svaret på Lars Hedfors upprepade\r\nanklagelser för att vi ger upp. Det är inte så. Man\r\nmåste både ge och ta. Och lika väl som\r\nmoderaterna har fått svälja en hel del som de inte\r\nhelhjärtat applåderar måste givetvis också centern\r\ngöra detta. Jag ser inte någon kluvenhet i detta,\r\nutan det är sakpolitik. Vi har fått med mycket av\r\ndet som vi anser är viktigt.</pre><pre>Jag har också försökt förklara hur vi ser på dessa\r\nskattesänkningar, som av naturnödvändighet, på\r\nsamma sätt som de marginalskattesänkningar som\r\nLars Hedfors har medverkat till, i första hand\r\ngynnar dem som tjänar mera. Det är precis samma\r\nproblematik för er, Lars Hedfors, som för oss när vi\r\nskall göra dessa ställningstaganden. Men det gäller\r\nsjälvfallet att väga samman effekterna.</pre><pre>Jag har också försökt att ganska klart beskriva vad\r\nsom krävs av oss för att vi skall behålla ett\r\narbetande kapital i Sverige. Utan det är all vår\r\nkunskap och allt vårt arbete allvarligt handikappat,\r\noch det kan vi inte ta ansvar för inför framtiden.</pre><pre>Sedan tyckte jag att det var litet underligt att kräva\r\natt en proposition, innan man har beslutat om den,\r\nskall ha gett mycket klara och tydliga utslag i\r\nkonjunkturinstitutets rapport. Såvitt jag vet tar\r\nman bara med beslutade åtgärder i sitt underlag --\r\nså har jag uppfattat konjunkturinstitutets\r\nföredragningar. Det är kanske att begära litet för\r\nmycket, Lars Hedfors, att vi skall kunna uttolka\r\nresultaten innan beslutet är fattat.</pre><pre>Anf. 185 LARS HEDFORS (s) replik:</pre><pre>Herr talman! Om jag inte tar alldeles fel så finns\r\nförslagen om boendet, kommunerna och\r\nmänniskors möjligheter att konsumera inräknade i\r\nkonjunkturinstitutets rapport.</pre><pre>Ivar Franzén säger, litet patetiskt, att\r\ncenterpartisterna minsann har fått med en hel del\r\nav sina förslag i den här propositionen. Jag skulle\r\nvilja vara litet biblisk och säga att detta möjligen är\r\nsmulor från den rike mannens bord. Det är moderat\r\nskattepolitik och ingenting annat som ni får ställa\r\nupp på.</pre><pre>När det gäller den rättvisa skattepolitiken vill jag\r\nfråga: Tycker Ivar Franzén att det är rättvist att en\r\nlöntagarfamilj med två barn förlorar 3 000 kr. per\r\når, som ett resultat av avskaffandet av\r\nskattereduktionen på fackföreningsavgiften,\r\nfördubblad ersättning till arbetslöshetsförsäkringen\r\noch en senareläggning av höjningen av\r\nbarnbidraget? Samtidigt tjänar en person som har\r\nen förmögenhet på 40 milj.kr. genom det här\r\nförslaget 0,6--1,2 milj.kr. per år -- det beror litet på\r\ninkomstförhållandena i övrigt.</pre><pre>Tycker Ivar Franzén att detta är en rättvis\r\nfördelningspolitik, som han kan ställa upp på och\r\nsom han försvarade före valet?</pre><pre>Anf. 186 IVAR FRANZÉN (c) replik:</pre><pre>Herr talman! Det är självfallet inte särskilt svårt att\r\nhitta motstående exempel där både Lars Hedfors\r\noch jag kan säga att det icke tycks vara rättvist. Men\r\nkapitalbeskattningen är en fråga som kräver en hel\r\ndel förklaring och information.</pre><pre>Om det inte finns tillräckligt med arbetande kapital\r\ntill rimlig kostnad kommer kanske den här\r\ntvåbarnsfamiljen att höra till de arbetslösa, vilket är\r\nbetydligt värre än dessa andra åtgärder som vidtas.\r\nEn ökad sysselsättning, en rimlig\r\nproduktionsökning, en god hushållning med\r\nresurser -- den helheten är mycket viktig för att det\r\nskall kunna skapas tillgångar som kan fördelas på\r\nett rättvist sätt.</pre><pre>Jag tror att det leder litet fel, Lars Hedfors, att\r\nbinda sig vid de enskilda exemplen och fråga om\r\ndetta är rättvist eller inte rättvist. Det är fråga om\r\nvad den samlade politiken leder till, vilka\r\nmöjligheter tvåbarnsfamiljen successivt får i en\r\nbättre situation, genom de uppoffringar som vi alla\r\nmåste bära. Tyvärr blir det de vanliga människorna\r\nsom drabbas hårdare i detta skede, men\r\nförhoppningsvis kommer de -- och inte bara\r\ncentern -- senare att få de stora, smakliga smulorna,\r\nsom kommer att vara till gagn.</pre><pre>Jag tror att hela centern står bakom mig när jag\r\nsäger att våra ambitioner när det gäller\r\nfördelningspolitiken på intet sätt har blivit mindre.\r\nVi försöker se helheten och jobba för att den totala\r\npolitiken skall bli sådan -- det ser vi som vår\r\nuppgift -- att den vanliga svenska familjen får det\r\nbättre efter hand. Men då måste vi verkligen arbeta\r\noss fram till de resultat som krävs för detta.</pre><pre>Förste vice talmannen anmälde att Lars Hedfors\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 187  BENGT DALSTRÖM (nyd):</pre><pre>Herr talman! Vi har tidigare här i dag diskuterat\r\nsmåföretagens omedelbara behov av exempelvis\r\nriskkapitalförsörjning. Vi i Ny Demokrati tror inte\r\natt det räcker med de tidigare traditionella\r\nlånemöjligheter som här har varit på tapeten:\r\nUtvecklingsfonden, Småföretagarfonden och\r\nriskkapitalbolagen. Inte heller EKH-lånen tror vi\r\nkommer att täcka de behov som finns. Vi tror på\r\nlösningar som skulle ytterligare motivera och\r\nstimulera främst alla de entreprenörer och\r\nföretagare som vi vill se inom service- och\r\ntjänstesektorn, inte minst inom den offentliga\r\nförvaltningen. Dessa företag har inte många\r\nanställda, men de kommer att bli väldigt många\r\nförhoppningsvis.</pre><pre>Tidigare i debatten har vi till olika företrädare för\r\nregeringen fört fram dessa tankegångar. Men vi\r\nframhärdar. Vi vill återigen upprepa de möjligheter\r\nsom regeringen tydligen ställer sig kallsinnig till att\r\nytterligare utreda. Vi har då föreslagit att\r\nregeringen snabbutreder flera skattelättnader. Det\r\ngäller exempelvis kvittningsmöjligheten, dvs. att\r\nden som bedriver näringsverksamhet med\r\ntjänsteinkomst får kvitta ett eventuellt underskott i\r\nnäringsverksamheten mot tjänsteinkomsten.</pre><pre>För att stimulera till investeringar föreslår vi att\r\nföretagen skall få rätt att avsätta hälften av vinsten\r\ntill en reservfond, som sedan kan användas när en\r\nstörre investering behöver genomföras. Detta\r\nskulle minska företagens beroende av bankerna,\r\ninte minst i dagens situation då bankerna stenhårt\r\ndrar in krediterna. Visavi just småföretagen är\r\ndetta en intressant lösning. Självständighet och\r\nmöjlighet till egenfinansiering är viktiga faktorer\r\nför entreprenörer och småföretagare.</pre><pre>Ytterligare ett sätt att stimulera\r\nsmåföretagarinitiativet är att medge avdragsrätt för\r\nekonomiska satsningar i eget företag, speciellt\r\ninom service- och tjänstesektorn. Där har man\r\nstora problem med att få fram riskkapital från\r\nbanker och finansinstitut. Genom att medge avdrag\r\ni den privata deklarationen för satsningar i det egna\r\nfåmansbolaget, skulle man på ett enkelt sätt lösa\r\nproblemet med riskvilligt kapital till våra tusentals\r\nsmåföretag.</pre><pre>Vi kan bara hoppas att vi med våra förslag kan få\r\nregeringen att ta tag i dessa uppslagsändar. De tre\r\nförslag som jag här har framfört ligger med i de\r\nyrkanden som Peter Kling tidigare har ställt\r\nbeträffande vår motion N16, yrkandena 1, 2 och 6.</pre><pre>Anf. 188  Statsrådet BO LUNDGREN (m):</pre><pre>Herr talman! Med anledning av det senaste\r\nanförandet vill jag redovisa att regeringen, som\r\nframgår av den proposition som nu behandlas, för\r\nnärvarande arbetar med ytterligare förbättringar\r\nnär det gäller de mindre och medelstora företagens\r\nkapitalförsörjning och arbetssituation rent allmänt\r\nsett. En grundläggande förutsättning måste dock\r\nvara att det vi talar om är företag som normalt\r\nkommer att kunna uppfylla lönsamhetskravet, dvs.\r\nkan ge den avkastning av arbete och av investerat\r\nkapital som är motiverad och som gör att man av sig\r\nsjälv driver företaget. Ett problem kan vara t.ex. att\r\nman har så liten vinst vid en igångsättning att man\r\ninte kan finansiera verksamheten fullt ut. Det kan\r\nvara svårt att finansiera den kreditmässigt. Det kan\r\nvara en lång utvecklingsperiod, som gör att risken\r\när större och det blir svårt att finansiera\r\nverksamheten.</pre><pre>Alla dessa saker diskuteras och utreds för\r\nnärvarande inom departementet, bl.a. kvittning av\r\nunderskott, vilket jag tidigare har nämnt i\r\nkammaren. Det är viktigt att komma ihåg att\r\nsådana förslag kommer, dessutom förslag som\r\nsyftar till att egenföretagarnas\r\nkonsolideringsmöjligheter förbättras jämfört med\r\naktiebolagens och att deras kapitalavkastning inte\r\ndrabbas av en arbetsinkomstbeskattning utan just\r\nav en kapitalbeskattning.</pre><pre>Anf. 189  BENGT DALSTRÖM (nyd):</pre><pre>Herr talman! Kan skatteministern här möjligen\r\nantyda hur dessa tankegångar ligger förankrade i\r\ntiden? När kan man emotse konkreta förslag, som\r\njust tar fasta på den typ av småföretagsamhet som\r\njag här har talat om?</pre><pre>Anf.  190  Statsrådet BO LUNDGREN (m):</pre><pre>Herr talman! Under 1992.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>11 §  Inkomst av tjänst</pre><pre>Föredrogs</pre><pre>skatteutskottets betänkande</pre><pre>1991/92:SkU8 Inkomst av tjänst (prop. 191/92:48).</pre><pre>Kammaren biföll förste vice talmannens förslag om\r\natt betänkandet skulle avgöras efter endast en\r\nbordläggning.</pre><pre>Anf. 191  ANITA JOHANSSON (s):</pre><pre>Herr talman! I propositionen föreslås att\r\nskattereduktion för fackföreningsavgifter avskaffas\r\nav principiella och statsfinansiella skäl. Enligt\r\npropositionen är det av samma skäl motiverat att\r\narbetsgivarnas kostnader för\r\norganisationsverksamheten tas bort, men detta\r\navser regeringen att återkomma till under våren\r\n1992. Tydligen har den borgerliga regeringen inga\r\nbetänkligheter att försämra för vanligt folk. När det\r\ngäller arbetsgivarna så tassar man i ullstrumporna.</pre><pre>Vi socialdemokrater anser att löntagarnas fackliga\r\navgifter har ett direkt samband med tjänsten.\r\nLagstiftningen på arbetsmarknaden har medfört\r\nökade uppgifter för löntagarnas fackliga\r\norganisationer, vilket i sin tur har lett till höjning av\r\nmedlemsavgifterna. Det är så, Filip Fridolfsson, att\r\nfördelar av den fackliga verksamheten omfattar alla\r\narbetstagare. Och jag tycker att det är bra att vi har\r\nstarka parter på arbetsmarknaden.</pre><pre>När det gäller arbetsgivarnas fackliga kostnader\r\nanser vi -- i motsats till vad som anförs i\r\npropositionen -- att det skulle strida mot gällande\r\nprinciper att vägra avdrag för företagens avgifter till\r\norganisationer som har till uppgift att bevaka deras\r\nintressen i egenskap av arbetsgivare. I samband\r\nmed tidigare utredningsarbete har man dessutom\r\nkonstaterat att ett avskaffande av avdragsrätten för\r\narbetsgivarna skulle medföra avgränsningsproblem\r\noch andra svårigheter i den praktiska\r\ntillämpningen. Den av regeringen föreslagna\r\nordningen innebär därför att man riskerar att snart\r\nvara tillbaka i ett system med en skattemässig\r\nfavorisering av arbetsgivarnas fackliga kostnader.\r\nEn sådan ordning kan givetvis inte accepteras.</pre><pre>Regeringen har uppmärksammat dessa problem\r\nutan att precisera hur de skall kunna klaras.\r\nRegeringens förslag om en slopad avdragsrätt för\r\narbetsgivare och löntagare, som enligt vår\r\nuppfattning är illa underbyggt och principiellt\r\nfelaktigt, borde i alla fall ha presenterats vid ett och\r\nsamma tillfälle, Filip Fridolfsson.</pre><pre>När det gäller de statsfinansiella effekterna av\r\nförslaget bör dessa bedömas mot bakgrund av de\r\nfördelningspolitiska och statsfinansiella effekterna\r\nav de olika förslag som regeringen har lagt fram.\r\nRegeringen har föreslagit betydande\r\nskattesänkningar, vilket vi har hört här under en\r\nlång stund, för höginkomsttagare och hushåll med\r\nstora förmögenheter. Dessa skattesänkningar skall\r\nbl.a. finansieras med det slopade fackavdraget för\r\nvanliga medlemmar. För en heltidsarbetande\r\nfackligt ansluten industriarbetare innebär\r\nregeringens förslag en skattehöjning med ca 620 kr.\r\nper år. I ljuset av dessa och andra försämringar, inte\r\nminst av den sociala välfärden, framstår det slopade\r\nfackavdraget som en helt oacceptabel omfördelning\r\ntill löntagarnas nackdel. Det var synd att inte\r\nmoderaterna i valrörelsen talade om dessa\r\nskattehöjningar.</pre><pre>Herr talman! Jag vill nämna några ord om\r\nförmånsbeskattningen. Vi har i ett särskilt yttrande\r\npekat på några problem i förmånsbeskattningen.\r\nLikformigheten och neutraliteten i skattesystemet\r\nhar ökat, och vi har fått en effektivare beskattning.\r\nMen, som Anita Modin har framfört i en motion,\r\nvissa detaljer i de nya reglerna om beskattning av\r\nförmåner i tjänst har dock medfört diskutabla\r\neffekter.</pre><pre>Tillämpningen av reglerna för\r\nförmånsbeskattningen har ibland medfört\r\nsvårbegripliga konsekvenser. Reglerna har också\r\npåverkat sysselsättningen bl.a. i\r\nrestaurangbranschen.</pre><pre>Herr talman! Det står i propositionen och i\r\nutskottets betänkande att denna fråga skall tas upp\r\nvid en översyn. Vi avvaktar denna översyn.</pre><pre>Till sist vill jag säga något om frequent flyer-\r\nrabatterna. Jag vet att denna fråga har varit under\r\nbehandling i finansdepartementet, men Bo\r\nLundgren saknade tydligen modet att lägga fram\r\nförslaget. I stället snickrades det ihop en\r\nfyrpartimotion med Rolf Clarkson som första\r\nnamn.</pre><pre>Herr talman! Mycket har jag varit med om under\r\nmina tolv år i detta hus, men detta tar nog priset.</pre><pre>Bakgrunden är att ett utländskt flygbolag erbjuder\r\nsina resenärer ett slags trohetsrabatt, som innebär\r\natt resenärerna belönas med ett antal poäng varje\r\ngång de väljer att flyga med samma bolag. Ett visst\r\nantal hopsamlade poäng medför sedan att\r\nresenären kan få flygresa, hotellrum, hyrbil eller\r\nannan förmån gratis eller till rabatterat pris i\r\nsamband med semestern. Jag ser att herr\r\ntalmannen ser fundersam ut, och det har jag också\r\nvarit.</pre><pre>Riksskatterverket har helt riktigt uppgivit att en\r\nförmån av detta slag är skattepliktig om den\r\ngrundar sig på tjänsteresor som arbetsgivaren har\r\nbetalat.</pre><pre>Jag tycker att detta förslag är både stötande och\r\nutmanande. Det är en förmån tillmaktelitens olika\r\ngrupper. Det här förslaget tar priset. Det är ett\r\ngrundskott mot skattereformens bärande principer\r\nom likformig skatt på lön och andra ersättningar.</pre><pre>Kontrollproblem för utländska flygbolag kan\r\ngivetvis inte vara ett tillräckligt starkt skäl för\r\nskattefrihet. Samma argument skulle kunna\r\nanvändas för andra typer av inkomster och\r\nförmåner, t.ex.lön från utländska arbetsgivare.</pre><pre>Förslaget kommer, Filip Fridolfsson, att leda till\r\nomfattande smittoeffekter. Vem kan efter detta\r\nmotstå skattelättnader för andra löneförmåner,\r\nvilka kan motiveras på liknande sätt.</pre><pre>Dessa skattelättnader är inte heller någon lösning\r\npå de företagsekonomiska problem som SAS för\r\ntillfället har.</pre><pre>Jag tycker, herr talman, att detta är borgerlig\r\npolitik i sin prydno.</pre><pre>I samma betänkande tar ni ifrån vanliga arbetare\r\nskattereduktionen för fackföreningsavgiften, 620\r\nkr., och ger direktörer och andra jetsetmänniskor\r\nskattefria förmåner. Jag säger som Fabian\r\nMånsson: Vet hut, vet sjufalt hut!</pre><pre>Med det anförda yrkar jag bifall till reservationerna\r\n1 och 2.</pre><pre>Anf. 192  LARS BÄCKSTRÖM (v)</pre><pre>Herr talman! Föregående talare har argumenterat\r\nväl och utförligt kring dessa frågor. Jag skall därför\r\nfatta mig tämligen kort.</pre><pre>Vi från vänsterpartiet ansluter oss till de\r\nreservationer som är avgivna av\r\nsocialdemokraterna. Vi ställer oss även bakom det\r\nsärskilda yttrande som finns i betänkandet.</pre><pre>Jag vill dock göra några korta kommentarer.\r\nAvdragsrätten för fackföreningsavgifter har nyligen\r\nreducerats. Den gången lade vänsterpartiet fram\r\nförslag som innebar att reduktionen inte blev fullt\r\nså kraftig.</pre><pre>Denna avdragsrätt infördes för att skapa symmetri\r\nmot att arbetsgivarsidan hade denna avdragsrätt.\r\nNu skall man skapa symmetri genom att ta bort den\r\nför bägge parter. Symmetrin är viktig i detta\r\nsammanhang, och den var det när denna\r\navdragsrätt infördes, eftersom vi vet att\r\narbetsgivarsidan använde en stor del av\r\nmedlemsavgifterna till att bedriva ett oerhört\r\npåkostat s.k. informationsarbete och\r\nopinionsskapande arbete för allmänpolitiska\r\nståndpunkter. Det är bl.a. en av orsakerna till att\r\nvi i dag har de nuvarande majoritetsförhållandena i\r\nriksdagen.</pre><pre>Men när man i nuvarande läge säger att denna rätt\r\nskall tas bort för bägge parter -- behovet är kanske\r\ninte lika stort för arbetsgivarna nu när de har fått\r\ndet som de vill -- hade det varit rimligt att avskaffa\r\nden för bägge parter samtidigt. Men det gör man\r\ninte.</pre><pre>I Svenska arbetsgivareföreningens tidning står det\r\natt det är oklart hur frågan om avdrag för avgift till\r\narbetsgivarorganisation skall lösas. Det sägs vidare\r\natt besked kommer att lämnas tidigast sommaren\r\n1992. Och hur lagförslaget då kommer att se ut vet\r\ningen.</pre><pre>I denna kammare vet vi alltså inte i dag om det\r\nkommer att skapas en faktisk symmetri eller inte.\r\nDet är höljt i dunkel tills vi har sett förslagen.\r\nDärför är det orimligt att fatta ett beslut som\r\ninnebär att man tar bort denna avdragsrätt för den\r\nena sidan. Samtidigt säger man: Hur vi gör med den\r\nandra sidan får vi se.</pre><pre>Vissa delar av arbetsgivarnas avgifter kommer även\r\ni fortsättningen att vara avdragsgilla. Om det\r\nkommer att råda likformighet eller inte beror på\r\nhur dessa gränsdragningar kommer att göras.</pre><pre>Anita Johansson har redan sagt att detta sker, med\r\nmycket osäkra och haltande argument, i ett\r\nfördelningspolitiskt sammanhang då man sänker\r\nskatter i storleksordningen 6 miljarder för\r\nförmögna och för företag. Och man kan inte se\r\nnågra påtagliga effekter på tillväxten i ekonomin.\r\nSamtidigt finansieras det med åtgärder som slår\r\nmot hushållen. Det är då det blir oacceptabelt.</pre><pre>Jag vill även säga något om frequent flyer-\r\nrabatterna. Och jag tycker att kammarens\r\nledamöter bör observera att lagrådet i sitt protokoll\r\nanför många betänkligheter mot åtgärderna. Jag\r\nciterar ur lagrådets protokoll:</pre><pre>''Lagrådet kan inte underlåta att i detta\r\nsammanhang erinra om att ett av huvudsyftena med\r\nden just genomförda skattereformen varit att\r\nåstadkomma att beskattningen av arbetsinkomster\r\nblir neutral -- -- --.''</pre><pre>Man kan nog säga att det är ett politiskt\r\nställningstagande som ligger utanför lagrådets\r\nkompetensområde.</pre><pre>Intressantare är kanske vad lagrådet skriver om\r\nbrottsbalkens regler om mutbrott och bestickning.\r\nLagrådet indikerar klart att man i detta\r\nsammanhang rör sig i utmarkerna av vad som kan\r\nvara acceptabelt. Lagrådet skriver:</pre><pre>''Det kan visa sig nödvändigt att vidta särskilda\r\nåtgärder, bl.a. inom den offentliga sektorn, för att\r\nsäkerställa att systemet får en från olika synpunkter\r\nacceptabel tillämpning. Det är emellertid knappast\r\nen uppgift för skattelagstiftningen att i det nu\r\naktuella hänseendet svara för gränsdragningen\r\nmellan vad som är acceptabelt och otillbörligt. Å\r\nandra sidan är det enligt lagrådets mening viktigt att\r\nskattefrihetsregeln inte ges en sådan utformning att\r\nden kan ge intryck av att lagstiftaren på detta\r\nområde lämnat sitt godkännande till förfaranden\r\nsom är angripbara enligt brottsbalkens och\r\nmarknadsföringslagens regelsystem.''</pre><pre>Detta är anmärkningsvärt. Och jag tror, herr\r\ntalman, att om statstjänstemän började utnyttja\r\nfrequent flyer-rabatter, skulle det nog kunna\r\nhandla om att de går över gränsen när det gäller\r\nbestickning och mutbrott. Men detta skall tydligen\r\nkunna tillämpas inom andra samhällssektorer. Då\r\ntror jag att man har gått för långt. Därför bör\r\nkammaren bifalla den socialdemokratiska\r\nreservationen i detta avseende.</pre><pre>Slutligen vill jag ta upp måltidssubventionerna. När\r\nkammaren fattade beslut om detta sade\r\nvänsterpartiet att det är rimligt att någon typ av\r\nskattesubvention vidmakthålls för att man skall\r\nupprätthålla att de anställda kan äta lunch på\r\narbetsplatserna. Vi kommer att återkomma till\r\ndenna fråga i samband med allmänna motionstiden\r\noch vid andra överväganden.</pre><pre>Anf. 193  FILIP FRIDOLFSSON (m):</pre><pre>Herr talman! I kväll i denna debatt, i detta nu,\r\ndebuterar jag som talesman i ett\r\nskatteutskottsärende. Jag är ju inte ny i riksdagen,\r\nmen jag är ny i skatteutskottet. Därför känns det\r\nlitet högtidligt i kväll.</pre><pre>Men jag upplever en annan sak också. Under\r\nmånga år har jag talat för motioner och\r\nreservationer. Jag har gjort det under årtionden. I\r\ndag talar jag för ett regeringsförslag, och jag trivs\r\nmed att vara på den segrande sidan. Eftersom jag\r\nbefinner mig i en politisk församling, skall jag göra\r\ndeklarationen att jag hoppas att vi får ha en\r\nborgerlig regering i framtiden i det här landet och\r\natt ''sossarna'' skall sitta på oppositionsbänken. Det\r\när bäst för landet om vi får ha det så.</pre><pre>Så till mitt verkliga ärende i talarstolen. Jag skall\r\nsäga några ord om det aktuella betänkandet,\r\nnämligen skatteutskottets betänkande nr 8. Frågan\r\nhar rubricerats Inkomst av tjänst.</pre><pre>Jag skall först säga några ord om avdragsrätten för\r\navgifter till fackföreningar. Den här frågan är inte\r\nny. Man kan få en känsla av att de som har varit\r\nuppe tidigare är nästan chockerade över att\r\nregeringen har lagt ett sådant förslag. Den här\r\nfrågan har vi i riksdagen diskuterat år efter år.\r\nFrågan är inte ny.</pre><pre>Vi moderater har deklarerat vår uppfattning och\r\nhar menat på att skatteavdrag för sådana avgifter är\r\nprincipiellt fel. I propositionen framgår det att det\r\när en grundläggande princip att kostnader för\r\nföreningsavgifter inte skall beaktas vid\r\nbeskattningen, dvs. att avdrag inte skall medges.\r\nDet har vi sagt. Mera dramatiskt är det inte, men\r\ndet är ett tungt vägande skäl för att understryka\r\npropositionens riktighet på den punkten.</pre><pre>Sedan finns det irritation över att regeringen inte\r\nhar lagt något förslag vad gäller företagens avgifter.\r\nMen det står klart och tydligt att förslag angående\r\navgifter för företagen kommer under våren 1992.\r\nSå Anita Johansson och Lars Bäckström kan vara\r\nlugna. Ta det bara lugnt. På den punkten skall\r\njämställdhet råda.</pre><pre>Jag tror att jag skall sluta med argumenteringen på\r\nden här punkten. Det här räcker även för\r\nreplikskiftet. Jag kommer att säga samma sak där.</pre><pre>Sedan finns det en nyhet i debatten. I propositionen\r\nförs den finansiella delen fram. Det handlar om att\r\nspara in drygt en miljard kronor. I förra veckan var\r\nsocialdemokraten Bo Forslund uppe i en debatt.\r\nHan var i elden. Jag lyssnade till debatten, och jag\r\ntyckte att det som sades var sensationellt. Jag läste\r\nsedan i snabbprotokollet vad han sade. Han sade\r\natt socialdemokraterna har ett ekonomiskt ansvar\r\näven i opposition. Utgifterna skall finansieras. Det\r\när en hederskod för socialdemokraterna.</pre><pre>Det låter väldigt fint när man säger så. Jag tycker\r\natt vi borde tänka på det när vi diskuterar den här\r\nfrågan.</pre><pre>Jag skall inte säga så mycket om det särskilda\r\nyttrandet om förmånsbeskattningen. Tre\r\nmotionärer har väckt en motion om knöligheterna\r\ni förmånsbeskattningen av lunchsubventioner. Här\r\nhar socialdemokraterna i utskottet varit inne på att\r\nlägga en reservation. Men de vek sig när de såg\r\nvilken bra skrivning det var i propositionen och i\r\nutskottets betänkande. De är här redan bönhörda.\r\nLikafullt avger de ett särskilt yttrande som är\r\nnästan identiskt innehållsmässigt med vad som sägs\r\ni utskottebetänkandet. Det här är helt onödigt och\r\nutgör en slags profilering som man inte behöver bry\r\nsig om. Det framgår redan av utskottets skrivning.</pre><pre>Nu sprack mina noteringar på grund av Anita\r\nJohanssons utfall i frågan om frequent flyer-\r\nrabatterna. Hon tappade besinningen.</pre><pre>Den här frågan har varit litet besvärlig att\r\nhandlägga. Vi har lagt ner stor omsorg på att lösa\r\ndenna fråga. Det märkliga är att\r\nsocialdemokraterna har varit inne på att acceptera\r\ndetta i långa stycken.</pre><pre>Sedan kom remissvaret från lagrådet. Det är vi i\r\nmajoriteten som begärt remissen -- inte\r\nsocialdemokraterna.</pre><pre>Vi har nu läst och läst. Men slutsatsen av detta är,\r\natt lagrådet ger oss ett förslag till lagstiftning. Det\r\nskulle inte lagrådet göra om man där ansåg att detta\r\nförslag i grunden är fel. Det begriper väl varenda\r\nriksdagsman. Jag trodde det. Men tydligen gör inte\r\nAnita Johansson det.</pre><pre>Anita Johansson sade att hon hade varit med om en\r\nhel del under sina 12 år i riksdagen. Men det här tar\r\npriset. Då har inte Anita Johansson varit med om\r\nmycket.</pre><pre>Själva grundmeningen med vår uppbackning av\r\nRolf Clarksons och de övriga motionärernas\r\nmotion är omtanken om SAS. SAS klarar inte\r\nkonkurrensen utan denna möjlighet att liksom alla\r\nandra flygbolag få ge denna trohetsrabatt. Det har\r\nklart deklarerats att SAS existens står på spel. Flera\r\nhundratals, kanske tusentals, människor kan bli\r\narbetslösa. Då säger Anita Johansson att en del\r\nförmögna människor kan vinna eller tjäna på att de\r\nkan få resa då och då.</pre><pre>Herr talman! På den här punkten har vi moderater\r\nockså rätt. Vi är måna om en stor mängd\r\narbetstillfällen som riskerar att försvinna. Vi slår\r\nvakt om dem. Vi gör det inom lagens ram.</pre><pre>Jag skall sluta nu. Jag har blivit för långrandig.</pre><pre>Men jag vill understryka för riksdagens ledamöter,\r\nni som sitter i kammaren och ni som kanske tittar\r\npå intern-TV, att vi har till 100 % uppfyllt lagrådets\r\nförslag till hur skrivningen skall se ut så att man är\r\n''vit'' på den punkten. Jag skall inte citera. Det här\r\nkan ledamöterna själv läsa.</pre><pre>Herr talman! Jag yrkar bifall till propositionen och\r\navslag på reservationen.</pre><pre>Det här var mitt inlägg, och jag är klar för repliker\r\ni bänken.</pre><pre>Anf. 194  ANITA JOHANSSON (s):</pre><pre>Herr talman! Jag kanske borde ha hälsat Filip\r\nFridolfsson välkommen till skattedebatterna.\r\nUrsäkta att jag glömde det, men vi har känt\r\nvarandra så länge. Välkommen till\r\nskattedebatterna här i kammaren.</pre><pre>Till skillnad mot Filip Fridolfsson hoppas jag\r\nverkligen att Saida, sierskan i Café Sundsvall,\r\nUmeå, Luleå eller vad det heter, får rätt i att den\r\nhär regeringen kommer att avgå kring påsktiden\r\n1992.</pre><pre>Jag håller med om det Bo Forslund sade i debatten\r\nförra veckan, att vi har ansvar i vårt parti. Vi gör\r\ningen överfinansierad budget, utan vi tar ansvar\r\nkrona för krona. Däremot försöker vi att föra en\r\nfördelningspolitik som heter duga. Vi gör inte det\r\nni har gjort denna svarta onsdag i Sveriges riksdag.\r\nJag kallar den här onsdagen oerhört svart:\r\nlöntagarfonder, utförsäljning av statliga företag,\r\nskattereduktionen, skattesänkningar för de rika\r\nosv. Men från vanliga löntagare skall man, Filip\r\nFridolfsson ta 1 miljard kronor, och man tänker inte\r\ntala om hur man på motsvarande sätt tänker göra\r\nnär det gäller arbetsgivaren. Så är det Filip\r\nFridolfsson.</pre><pre>Det var bra att Filip Fridolfsson ändå sade att\r\ntrohetsrabatterna var en besvärlig fråga. Jag förstår\r\ninte på vad Filip Fridolfsson grundar\r\nföreställningen om att vi skulle anta det här\r\nförslaget. Det är en ren lögn som Filip Fridolfsson\r\nframför i kammaren. Jag blev upprörd bara jag\r\nhörde talas om detta. Jag kan för mitt liv inte ställa\r\nupp på att vi skall ge de här jetset-människorna\r\nytterligare favörer i samhället.</pre><pre>Vi var faktiskt överens om i utskottet att vi skulle\r\nskicka den här eländiga motionen till lagrådet. När\r\njag sedan fick läsa lagrådets svar tänkte jag, att nu\r\ntar de väl sitt förnuft till fånga. Jag skall inte trötta\r\nkammaren med att citera ur lagrådets yttrande.\r\nMen jag kan hänvisa till det. Det är en mycket\r\nspännande läsning. Jag kan också konstatera att\r\nden borgerliga majoriteten inte tog ett dugg intryck\r\nav det lagrådet hade sagt.</pre><pre>Anf. 195  LARS BÄCKSTRÖM (v):</pre><pre>Herr talman! Ledamoten Filip Fridolfsson sade att\r\nvi i oppositionen skulle ta det lugnt. Nu gör väl\r\naldrig en opposition det. Filip Fridolfsson vet att\r\nman inte kan ta det alltför lugnt. Då får man aldrig\r\nglädjen av att sitta på andra sidan, och den glädjen\r\nvill även jag få uppleva någon gång. Jag kan nog\r\ninte ta det riktigt lugnt så länge vi har den här\r\nregeringen. Men jag är inte heller jätteförskräckt,\r\nför en konstruktiv oppostion kan hindra en hel del.</pre><pre>Men att ta det lugnt var just vad vi ville att\r\nregeringen skulle göra och lösa båda frågorna\r\nsamtidigt, inte förivra sig och förila sig genom att ta\r\nfackföreningsavgifterna först och sedan bida sin tid\r\nmed arbetsgivarnas avgifter. Hade regeringen tagit\r\ndet litet lugnare och löst båda frågorna samtidigt,\r\nhade kanske vi i oppositionen också kunnat ta det\r\nlite lugnare. Hade vi sedan fått förslaget mer\r\nfördelningspolitiskt riktigt är det möjligt att vi hade\r\nkunnat acceptera lösningen i ett annat\r\nsammanhang.</pre><pre>Man säger i SAF-Tidningen att problemet för\r\nregeringen blir att fastställa vad som är\r\nkonfliktändamål och avdragsgill service och vad\r\nsom är organisationskostnader. Just att vi inte vet\r\nhur regeringen kommer att lösa detta gör att det\r\nfinns risker för att man inte skapar symmetri.</pre><pre>Vad gäller frequent flyers kan jag kanske t.o.m.\r\ntycka att det av konkurrensskäl är rimligt att SAS\r\ndelar ut sådana här rabatter. Jag är litet osäker på\r\nden punkten. Men visst, vi måste kanske leva i den\r\nverkligheten ibland. Men varför skall detta vara\r\nskattefritt? Det är det som är haken. Om man delar\r\nut rabatten till dem som åker tio eller fem gånger\r\nmed samma flygbolag kan vara okej. De får sig en\r\ngratisresa till Florida eller Yokohama. Det kan väl\r\nvara trevligt för dem att få resa dit. Litet\r\nmissunnsam är jag dock. Men varför skall det vara\r\nskattefritt att resa gratis jorden runt? Det kan jag\r\ninte förstå. Det tycker jag att Filip Fridolfsson skall\r\nförklara för mig. Kan han det blir jag lugn, men jag\r\när osäker på att Filip Fridolfsson kan det.</pre><pre>Anf. 196  FILIP FRIDOLFSSON (m):</pre><pre>Herr talman! När jag hörde en framstående\r\nsocialdemokratisk taleskvinna sätta sin tilltro till\r\ndet en sierska, Saida, någonstans uppe i\r\nNorrlandsskogarna, har sagt om att den här\r\nregeringen skall avgå vid påsk kommande år, tar\r\nman sig för pannan. Vi tar mer seriöst på den här\r\nuppgiften än att använda de argumenten i debatten.\r\nI varje fall gör jag det. Jag vill ha en saklig sådan.\r\nJag tror nämligen att svenska folket kommer att\r\nönska ha den här regeringen kvar. Det är min\r\nabsoluta uppfattning.</pre><pre>Sedan gör Anita Johansson en affär av att jag sade\r\natt detta var en besvärlig fråga. Det är väl inget fel\r\ni att jag har sagt det. Det var en besvärlig fråga.\r\nProblemet innehöll en del ''knäckfrågor''. Men dem\r\nlöste vi ju. Vi har väl haft många frågor som har\r\nvarit besvärligare än den här. Det vet Anita\r\nJohansson. Det var som om jag skulle vara ute på\r\nsvag is när jag sade att det här var en besvärlig\r\nfråga. Tvärtom visar det att vi är ett seriöst utskott,\r\nsom verkligen tar jobbet på allvar.</pre><pre>De olika principiella synpunkter vi har på den här\r\nfrågan står klara för Sveriges riksdag, dem känner\r\nvi till. Jag vill i varje fall understryka att motivet för\r\ntrohetsrabatterna, frequent flyers-rabatterna, är\r\nSAS möjlighet att fortsätta som flygbolag. Det är\r\nhuvudmotivet för detta. Vi menar att det finns\r\nnågra som får en favör genom att de troget flyger\r\nmed detta bolag. Detta får man ta, när man följer\r\nlagrådets råd till 100 %.</pre><pre>Jag kan inte läsa upp hela utskottsbetänkandet,\r\nmen jag kan ta tre rader. Vi som är i majoritet\r\nskriver så här: ''Utskottet, som även i övrigt godtar\r\nlagrådets synpunkter i dessa hänseenden,'' -- det\r\nhar vi tidigare relaterat -- ''utgår från att de av SAS\r\nplanerade rabatterna kommer att utformas inom\r\nramen för de nu angivna principerna.'' Det är alltså\r\nprinciper angivna av lagrådet. Vad begär ni mera?\r\nJag fattar inte detta. När vi har ''köpt'' lagrådets\r\nuppmaning till punkt och pricka och vi tar lagrådets\r\npreciserade lagrådstext till lagstiftning, då säger\r\nsocialdemokraterna och vänsterpartisten\r\nBäckström att detta är skandal. Hut, sjufalt hut!\r\nVar det så Anita Johansson sade?</pre><pre>Anf. 197  ANITA JOHANSSON (s):</pre><pre>Herr talman! Jag hoppas till skillnad från Filip\r\nFridolfsson att den här regeringen snarast skall\r\nförsvinna. Den här dagen, den svarta onsdagen i\r\nSveriges riksdag, visar verkligen vilken\r\nlöntagarfientlig regering vi har fått.</pre><pre>Jag har kostat på mig att ringa runt till en del\r\nmänniskor för att diskutera frågan om\r\ntrohetsrabatterna. Jag har bl.a. ringt till\r\nluftfartsverket. Jag skall bara citera litet av det de\r\nsäger:</pre><pre>''Internationell luftfart bygger på avtal mellan de\r\nolika länderna. I Sveriges avtal med andra länder\r\ningår att resevillkoren skall godkännas av\r\nluftfartsverket. Frequent flyer-rabatter är en del av\r\nprissystemet. Luftfartsverket har inte godkänt\r\nsådana rabatter. Frågan har över huvud taget inte\r\nprövats av verket.</pre><pre>Det kan också ifrågasättas om inte rabatter av detta\r\nslag strider mot mutlagstiftningen,\r\nmarknadsföringslagen och konkurrenslagen.''</pre><pre>Det är för mig ganska viktiga ord, Filip Fridolfsson.</pre><pre>Till slut, herr talman, är det bara att konstatera att\r\nden här regeringen skall sätta facket på svältkur.\r\nAllt har varit planerat och förberett. Egentligen\r\nkan man bara gratulera Svenska\r\narbetsgivareföreningen och Dagens Nyheter. Jag\r\ntror det var Lars Bäckström som nämnde tidigare\r\natt det var lilla julafton för SAF. Man skulle kanske\r\nhitta ännu större ord för vad som kommer att hända\r\nden här dagen.</pre><pre>Anf. 198  LARS BÄCKSTRÖM (v):</pre><pre>Herr talman! Väldigt kort en fråga till Filip\r\nFridolfsson om frequent flyer-rabatter. Anser Filip\r\nFridolfsson att statstjänstemän, t.ex. riksdagens\r\ntjänstemän, skall kunna utnyttja dessa rabatter?\r\nDet kan vara upplysande att få svar på den frågan.</pre><pre>Det är riktigt att man från moderat sida genast såg\r\ntill att försvaga facket. Dagens beslut kan bidra till\r\ndet. Med den stigande arbetslöshet som nu är på\r\ngång söker sig å andra sidan människorna till\r\nfackföreningarna i alla fall. Jag tycker att man skall\r\nvärna om fackföreningar och organisationer på\r\nbägge sidor av arbetslivet. Det är viktigt för\r\nbalansen i samhället.</pre><pre>Anf. 199  FILIP FRIDOLFSSON (m):</pre><pre>Herr talman! Den fråga som Anita Johansson\r\nställde om frequent flyer-rabatter visste jag skulle\r\nkomma, så jag har svar på den frågan också. Om\r\nluftfartsverket skulle ha framgång med sin\r\nsynpunkt att detta är fel, då drabbas inte bara SAS\r\nutan alla andra, och då är konkurrensneutraliteten\r\nåterställd. Då är det inga problem. Det har\r\ningenting med lagstiftning att göra.</pre><pre>Lars Bäckström frågade om frequent flyer-rabatter\r\nför riksdagsmän. Om vi, vilket vi naturligtvis skall\r\ngöra, följer lagrådets riktlinjer skall uppgifter om\r\ndessa gå via rikdagens förvaltningskontor. Kontoret\r\nskall alltså veta om dem. Lagrådets påpekande är\r\nju att alla sådana fria resor skall gå via\r\narbetsgivaren. Riksdagens förvaltningskontor\r\nuppfyller alltså lagrådets krav, för\r\nförvaltningskontoret vet vilka riksdagsmän som är\r\nute och flyger eftersom vi flyger så mycket.\r\nVetskapen om detta är hundraprocentig.</pre><pre>Därmed, herr talman, tror jag att jag har klarat av\r\nalla meddebattörer.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>12 §  Skatt på etanol, m.m.</pre><pre>Föredrogs</pre><pre>skatteutskottets betänkande</pre><pre>1991/92:SkU6 om skatt på etanol, m.m. (prop.\r\n1991/92:67).</pre><pre>Anf. 200  IVAR FRANZÉN (c):</pre><pre>Herr talman! Det är i princip ett enigt utskott som\r\ntar två viktiga delsteg som innebär en mer\r\nmiljöanpassad beskattning. När riksdagen beslutar\r\natt befria etanolen från skatt då den används för ren\r\netanoldrift av motorfordon, är det ett steg i rätt\r\nriktning för en bättre miljö och för principen att\r\nbiobränslen skall vara skattefria.</pre><pre>Det hade självklart varit bra om riksdagen redan nu\r\nkunnat skattebefria all biobaserad\r\ndrivmedelsetanol och därmed främja en mer massiv\r\nsatsning på förnybara bränslen, men det stora\r\nbudgetunderskottet lägger hinder i vägen för detta.\r\nDet är viktigt att komma ihåg att man alltid måste\r\nta första steget innan man tar det andra. Det är\r\nbättre med ett steg i rätt riktning, som kan utgöra\r\ngrunden för kommande steg, än att ställa så\r\nomfattande krav att ingenting händer. Stillastående\r\nblir då ofta lika med tillbakagång.</pre><pre>Utskottet gör en tydlig markering av viljan att gå\r\nvidare i sin kommentar till centermotionen av\r\nLennart Daléus och Elving Andersson. Utskottet\r\nkonstaterar att direktiven till\r\nbiobränslekommissionen ger uttryck för en\r\nuppfattning om biobränslenas betydelse som väl\r\növerensstämmer med den uppfattning som förs\r\nfram i centermotionen. Därför förutsätter utskottet\r\natt regeringen kommer att beakta de synpunkter\r\nsom framförs i motionen utan något särskilt\r\nuttalande av riksdagen.</pre><pre>Vindkraften är förnybar och miljövänlig energi.\r\nFörnybar energi är framtidens energi. God miljö är\r\nav stort värde. Det finns en bred enighet i riksdagen\r\nom att ökad användning av förnybar energi är ett\r\nmåste om vi skall kunna begränsa utsläppen av\r\nkoldioxid och andra s.k. växthusgaser.</pre><pre>När frågan om beskattningen av små och\r\nmedelstora vindkraftverk behandlades i riksdagen\r\nvåren 1991 var de ledamöter som konkret handlade\r\nfrågan överens om att vindkraftverk upp till 500 kW\r\nskall vara befriade från elskatt. Motiven är\r\nvindkraftens miljöfördelar och vikten av att öka\r\nanvändningen av förnybar energi. Eftersom\r\nelskatten är en konsumtionsskatt, krävs någon\r\nform av återbetalning eller miljöbonus för att\r\ndenna totala skattefrihet skall kunna åstadkommas.\r\nDen enorma arbetsbelastningen under\r\nvårriksdagen gjorde att det inte fanns tid för att\r\ngöra nödvändiga lagändringar. Därför blev det en\r\nbeställning till regeringen med ett uttalande där\r\nman inte helt klart redogjorde för att skattefriheten\r\näven borde omfatta yrkesmässigt distribuerad\r\nelström från vindkraftverk. Regeringens förslag\r\nbehöver därför så småningom kompletteras.</pre><pre>I motionen Sk17 redovisar Harry Staaf och jag den\r\nkomplettering som krävs för att nå denna\r\nfullständiga skattefrihet. Nu pågår på regeringens\r\nuppdrag en översyn av lagregler m.m. för den\r\nsmåskaliga vindkraftsproduktionen. Det är därför\r\nändamålsenligt, vilket utskottet också framhåller,\r\natt frågan om återbetalning eller miljöbonus\r\nbehandlas i detta sammanhang så att riksdagen\r\nunder våren får möjlighet att ta ställning till ett mer\r\nfullständigt och väl berett förslag. Denna fråga har\r\ntagits upp i flera motioner.</pre><pre>I en meningsyttring från en suppleant redovisas\r\nförslag till den lagändring som krävs för att\r\nåstadkomma återbetalning av elskatten som\r\nmiljöbonus för vindkraftsproducerad elström.\r\nLagförslaget är, såvitt jag förstår, korrekt och\r\nkunde ur den synpunkten utgöra underlag för\r\nriksdagens beslut. Samtidigt finns det dock också\r\nandra aktuella lag- och regeländringar avseende\r\nt.ex. transitering som berör den småskaliga\r\nvindkraftsproduktionen. Det är en uppenbar fördel\r\natt samordna alla aktuella lag- och regeländringar\r\nsom berör den småskaliga vindkraftsproduktionen.\r\nDet är skälet till att jag i dag yrkar avslag på\r\nmeningsyttringen från suppleant.</pre><pre>Herr talman! Med detta yrkar jag bifall till\r\nhemställan i SkU6 och avslag på meningsyttringen\r\nfrån suppleant.</pre><pre>Anf. 201  LARS BÄCKSTRÖM (v):</pre><pre>Herr talman! I Rolf L Nilsons frånvaro tar jag till\r\norda i denna fråga. Rolf L Nilson från\r\nvänsterpartiet har väckt en motion som jag har\r\nställt mig bakom i form av en meningsyttring. Ivar\r\nFranzén, som alldeles säkert vill röra sig i samma\r\nriktning som vänsterpartiet, och det är helt korrekt,\r\nsade att det är bättre att ta ett steg än inget alls. Det\r\när naturligtvis helt riktigt.</pre><pre>Nu kan det diskuteras om det ens är fråga om att\r\ndet är ett helt steg som tas. Visserligen rör det sig,\r\nsom en berömd tänkare har sagt, men det är\r\ntveksamt om det rör sig om ett helt steg.</pre><pre>I den meningsyttring som vi från vänsterpartiet har,\r\nhar vi sagt att dagens vindkraftverk är så pass\r\nlönsamma att det räcker med en skattelättnad, en\r\nmiljöbonus på ungefär 20 öre/kWh, för att man\r\nskall få till stånd ett effektivare utnyttjande av\r\nvindkraften.</pre><pre>Det första steget bör vara att vindkraftsproducerad\r\nel tillförs en miljöbonus på 7,2 öre/kWh.</pre><pre>Ett andra steg bör vara att regeringen återkommer\r\nmed ett förslag om miljöbonus som komplettering\r\ntill elskattebefrielsen, så att den totala\r\nmiljöbonusen blir 20 öre/kWh.</pre><pre>Det är dessa två steg som vi vill ta. Därför, herr\r\ntalman, yrkar jag bifall till den meningsyttring av\r\nsuppleant som finns fogad till skatteutskottets\r\nbetänkande nr 6.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>13 §  Skattetillägg</pre><pre>Föredrogs</pre><pre>skatteutskottets betänkande</pre><pre>1991/92:SkU7 Skattetillägg (prop. 1991/92:43).</pre><pre>Anf. 202  BRUNO POROMAA (s):</pre><pre>Herr talman! Till grund för regeringens proposition\r\nom skattetillägg m.m. har legat den tidigare\r\nsocialdemokratiska regeringens promemoria\r\nbenämnd Några frågor om skattetillägg m.m.</pre><pre>Om den nuvarande regeringen utan egna tillägg\r\neller förändringar hade följt promemorian, hade\r\ndet för vårt vidkommande kanske inte funnits\r\nanledning foga några reservationer till detta\r\nbetänkande. Vi är dock beredda att acceptera vissa\r\nav förändringarna, såsom t.ex. att\r\nfyllnadsinbetalning av preliminär skatt får ske en\r\nmånad senare än vad som är fallet i dag utan att\r\nkvarskatteavgift tas ut.</pre><pre>Den här förändringen innebär för statskassan\r\nvisserligen en ränteförlust på drygt 50 milj.kr., som\r\nman väl från regeringen, i likhet med så mycket\r\nannat, kommer att tillskriva det konto som ni kallar\r\n''den tidigare socialdemokratiska regeringens\r\nansvarslösa ekonomiska politik''. Främsta skälet till\r\natt vi kan godta denna förändring är\r\nriksskatteverkets bärande synpunkt på att det för\r\nriksskatteverket är en omöjlighet att sända ut\r\ninformationsmaterial till de skattskyldiga före den\r\n18 januari. Man föredrar i stället att datumet för\r\nfyllnadsinbetalning fastställs till den 18 februari.</pre><pre>Herr talman! Vi socialdemokrater har vid skilda\r\ntillfällen varit kritiska, inte bara mot innehållet i\r\npropositionerna som lagts fram under hösten.\r\nEffekterna på statsbudgeten har varit synnerligen\r\nytligt belysta. Här föreslås bl.a. en ytterligare\r\nförlängning och framför allt en utvidgning av\r\nreglerna om ett lägre preliminärskatteuttag.\r\nEffekterna anges som obetydliga i propositionen,\r\noch det skulle vara intressant att veta var gränsen\r\nför obetydliga effekter går. Det här kommer också\r\natt medföra att man årligen får göra bedömningar\r\noch antaganden med hänsyn tagen till den\r\nekonomiska utvecklingen.</pre><pre>Regeringen föreslår också en ny befrielsegrund när\r\ndet gäller skattetillägg och andra sanktionsavgifter.\r\nEnligt vårt förmenande finns det redan i dag vida\r\nmöjligheter att medge befrielse. Regeringens\r\nförslag bidrar till en ännu större osäkerhet om\r\nreglernas tillämpning, och framför allt kan de på\r\nsikt medföra att enskilda skattskyldiga bedöms\r\nolika, vilket skulle vara mycket olyckligt. Vi har\r\nockså i stort sett samma invändningar mot\r\nregeringens förslag om eftertaxering. Det här\r\nkommer att medföra att den preventiva betydelsen\r\nav risken att råka ut för eftertaxering minskar.\r\nReglerna förenklas inte heller, och principen att\r\nskatt skall fastställas så likformigt och riktigt som\r\nmöjligt kommer att åsidosättas.</pre><pre>I propositionen aviseras det också om tillsättande\r\nav utredning som skall leda till att den enskildes\r\nrättssäkerhet förbättras. På det området har\r\nmycket gjorts av den tidigare socialdemokratiska\r\nregeringen, och vill ni tillsätta en ny utredning,\r\nmotsätter vi oss inte detta, men då vill vi i gengäld\r\natt man verkligen beaktar behovet av ytterligare\r\nförenklingar och också vikten av att\r\nskattemyndigheterna kan bedriva en effektiv\r\nkontrollverksamhet.</pre><pre>Herr talman! Med det anförda yrkar jag bifall till de\r\ntre reservationer som är fogade till detta\r\nbetänkande.</pre><pre>Anf. 203  LARS BÄCKSTRÖM (v):</pre><pre>Herr talman! Till skatteutskottets betänkande nr 7\r\nhar vänsterpartiet fogat en meningsyttring. I andra\r\nfrågor har vi ställt oss bakom den s.k.\r\ngeneralklausulen mot skatteflykt. Vi anser att den\r\nfyller en viktig funktion i lagstiftningen, och att\r\ndetta lagutrymme kan bidra till att begränsa\r\nskatteflykt och skatteundandragande. Denna\r\nståndpunkt har den borgerliga sidan absolut inte\r\ndelat. Man har sagt att det inte går att ha lagar med\r\nså vid tillämpning.</pre><pre>I det här betänkandet hänvisar dock de borgerliga\r\ntill en del lagparagrafer med vida\r\ntillämpningsområden. Man skall nog vara försiktig\r\nmed oprecisa lagparagrafer, men ibland kan sådana\r\nbehövas. Generalklausulen behövs som en\r\npreventiv åtgärd mot avancerat\r\nskatteundandragande och avancerad skatteflykt.\r\nMen har man den åsikten bör man också inse att det\r\nfinns fall då den skattskyldige drabbas på ett obilligt\r\nsätt.</pre><pre>Det fanns ett fall där en metallarbetare\r\neftertaxerades tio år efter det att händelsen hade\r\nägt rum. Han hade uppgivit sina traktamenten och\r\ngjort sina avdrag. Sedan blev han som den ende i\r\narbetslaget eftertaxerad och riskerade att förlora\r\nsin villafastighet. Sådana fall är uppenbart stötande\r\noch där kan det behövas ett slags\r\n''nödbromsparagrafer''. Därför har vi i vår\r\nmeningsyttring uttalat att ''rättssäkerheten för den\r\nskattskyldige kan å andra sidan i vissa fall behöva\r\nstärkas, t.ex. i vad avser möjligheten till eftergift av\r\nskattetillägg samt förusättningarna för\r\neftertaxering''.</pre><pre>Vi hade varit beredda att tillstyrka propositionens\r\nförslag i den del som handlar om eftertaxering,\r\nefterbeskattning och efterprövning, att sådant inte\r\nfår ske om ett beslut skulle framstå som uppenbart\r\noskäligt. Men man måste dra gränserna\r\nnågonstans.</pre><pre>I betänkandet och i propositionen nämns ett fall där\r\ndetta borde kunna tillämpas: I propositionen anges\r\nt.ex. att det skulle vara uppenbart oskäligt ''att en\r\nintäkt som tidigare allmänt ansetts ej vara\r\nskattepliktig efter avgörande av regeringsrätten\r\nbedömts vara skattepliktig''. En sådan tolkning av\r\nbegreppet ''uppenbart oskälig'', att en dom fallit i\r\nregeringsrätten, kan vi inte biträda, för det är inte\r\n''uppenbart oskäligt'' att regeringsrätten har fällt ett\r\nutslag, utan då börjar det likna skäligt.</pre><pre>Av dessa skäl och med hänvisning till vad som har\r\nanförts i reservation 2 biträder vänsterpartiet\r\nreservationerna från socialdemokraterna i detta\r\navseende. Vi ansluter oss även till de ståndpunkter\r\nsom redovisas och den hemställan som föreslås i\r\nreservation 3. För övrigt har Bruno Poromaa\r\ntidigare argumenterat på ett sätt som jag i det stora\r\nhela kan ansluta mig till.</pre><pre>Om man på någon punkt hade formulerat sig litet\r\nmer stringent, hade vi kunnat stödja delen vad\r\ngäller eftertaxering, men det kan vi inte nu såsom\r\nbetänkandet är utformat.</pre><pre></pre><pre>Anf. 204 KJELL JOHANSSON (fp):</pre><pre>Herr talman! I det betänkande vi nu debatterar\r\nbehandlas regeringens proposition 1991/92:43.\r\nRegeringen föreslår i denna proposition dels några\r\nanpassningar av gällande lagstiftning till\r\nskattereformen, dels några uppmjukningar av\r\nbestämmelserna.</pre><pre>Anpassningarna har sin utgångspunkt i bl.a. de\r\nförändringar av inkomstslagen som genomfördes i\r\nskattereformen. Uppmjukningarna har sin\r\nutgångspunkt i den skillnad i synen på\r\nskattebetalarnas ställning inför staten, som ofta har\r\nkommit fram vid debatter mellan de socialistiska\r\noch de icke-socialistiska partierna i riksdagen.\r\nDenna skillnad kommer nu till uttryck i att\r\nförslagen läggs fram när socialdemokraterna har\r\nförsatts i opposition.</pre><pre>Utskottet är på en del punkter enigt. Beroende på\r\nden pressade tidssituationen avstår jag från att gå in\r\npå alla förslagen.</pre><pre>Vi menar att förslagen är ganska naturliga. Ett\r\nförslag går t.ex. ut på att skattetillägg skall utgå\r\nmed 20 % i stället för 40 % när det handlar om\r\nperiodiseringsfel, dvs. att den skattskyldige inte har\r\nhaft för avsikt att undandra sig beskattning utan\r\nbara har haft en annan uppfattning om till vilket år\r\ninkomsterna borde hänföras.</pre><pre>Det som socialdemokraterna inte har kunnat\r\nacceptera är att fyrpartiregeringen föreslår att\r\nskattetillägg inte skall få påföras och att\r\neftertaxering inte skall få utföras om det framstår\r\nsom uppenbart oskäligt. Socialdemokraterna och\r\nvänsterpartiet tycker alltså att man både skall\r\nkunna eftertaxera och ta ut skattetillägg, även om\r\ndet framstår som uppenbart oskäligt. Det är i\r\nsanning ett mycket underligt men för all del också\r\nett upplysande ställningstagande.</pre><pre>Så vida lagparagrafer kan man inte ha, sade Lars\r\nBäckström. Men om man hade kunnat förutse de\r\nsituationer i vilka ett sådant här behov skulle uppstå\r\nhade man självfallet kunnat lagstifta direkt och\r\nräkna upp dem. Problemet är ju att detta inte går.</pre><pre>Lars Bäckström invände också emot att det faktum\r\natt regeringsrätten beslutar att en transaktion som\r\nalltid tidigare varit skattefri helt plötsligt skall vara\r\nskattepliktig skulle föranleda att man tillämpar den\r\nnya lagstiftningen. Jag förstår inte vad som är så\r\nohemult i detta. Om hela det svenska\r\nskatteetablissemanget har ansett att en företeelse\r\ninte är skattepliktig, om den skattskyldige har\r\nredovisat detta korrekt, deklarerat och lämnat alla\r\nuppgifter och om skattemyndigheten har taxerat\r\nhonom som om detta vore skattefritt, kan det då\r\nverkligen vara skäligt att fem år senare eftertaxera\r\nvederbörande? Jag tycker att detta var en ganska\r\nsvag förklaring från Lars Bäckströms sida. Jag\r\nmenar att detta är ett i allra högsta grad angeläget\r\nfall, där det är alldeles uppenbart att det behövs en\r\nventil.</pre><pre>Socialdemokraterna och även vänsterpartiet har\r\nockså invändningar då det gäller uttaget av\r\nsocialavgifter. Som framgått av Bruno Poromaas\r\nanförande vill man återgå till det uttag av\r\npreliminärskatt för dem som har B-skatt som gällde\r\ntidigare, dvs. 120 %. Detta motsvarar en årlig\r\nnominell inkomstökning på 10 %. Jag kan förstå att\r\nsocialdemokraterna envisades med att ta ut en\r\nsådan kraftigt förhöjd preliminärskatt när man satt\r\ni regeringsställning. Man lät ju både inflation och\r\nlöner rusa i väg helt okontrollerat. Vi har en litet\r\nannorlunda syn på detta, och denna låter vi komma\r\ntill uttryck genom att vi sänker uttaget till 110 %.</pre><pre>Jag skulle faktiskt, herr talman, vilja fråga Bruno\r\nPoromaa vad han skulle säga om\r\nförvaltningskontoret helt plötsligt började ta ut\r\n10 % högre preliminärskatt på\r\nriksdagsledamöternas löner varje år. Jag ställer\r\nfrågan i hopp om att göra det enklare för Poromaa\r\natt sätta sig in i skattebetalarnas situation.</pre><pre>Några ord om årsskiftesbetalningar. Förslaget i\r\npropositionen, som i den här delen enhälligt har\r\ntillstyrkts av skatteutskottet, innebär att man\r\nfr.o.m. den 1 januari 1992 inför en strikt\r\ntillämpning av kontantprincipen när det gäller\r\ninkomst av tjänst. De nya reglerna går ut på att en\r\ninkomst eller utgift anses belöpa på det inkomstår\r\nunder vilket den blivit tillgänglig för lyftning resp.\r\nutbetalats. Möjligheten att hänföra förskottslöner i\r\nslutet av december till nästföljande år resp.\r\nefterskottslöner i början av januari till det\r\nföregående året slopas.</pre><pre>I fråga om årsskiftet 1991-1992 föreslås ingen\r\nsärskild övergångsbestämmelse. Detta ger upphov\r\ntill problem för vissa företag och anställda.\r\nProblemet gäller huvudsakligen större företag, som\r\ntill ett stort antal anställda avser att betala ut\r\nförskottslöner i slutet av december i år eller\r\nefterskottslöner i början av januari nästa år. De här\r\nföretagen har räknat med att i sina rutiner tillämpa\r\nde äldre bestämmelserna om årsskiftesbetalningar\r\näven vid det instundande årsskiftet, och de har nu\r\nsvårigheter att ställa om sina rutiner.</pre><pre>Det förslag till ändringar på denna punkt, som jag\r\nhoppas vid det här laget har delats på ledamöternas\r\nbänkar, går ut på att den skattskyldige på begäran\r\nskall få tillämpa äldre bestämmelser avseende\r\nårsskiftesinbetalningar i anslutning till nästa\r\nårsskifte. En sådan begäran får anses ha blivit gjord\r\ni och med att han eller hon i deklarationen nästa år\r\nanger årets inkomster exkl. den berörda\r\nförskottslönen i december eller inkl. det efterskott\r\nsom uppburits i januari 1992. Någon förändring i\r\nLSK beträffande kontrolluppgifterna behövs inte.</pre><pre>Herr talman! Jag yrkar således bifall till\r\nskatteutskottets hemställan i betänkande nr 7 med\r\ndet ändringsförslag rörande årsskiftesbetalningar\r\nsom nu förhoppningsvis har delats på ledamöternas\r\nbänkar. Jag yrkar också avslag på samtliga\r\nreservationer och på meningsyttringen.</pre><pre>Anf. 205 LARS BÄCKSTRÖM (v) replik:</pre><pre>Herr talman! Jag sade att jag för vänsterpartiets del\r\nkunde överväga att stödja förslaget om att man när\r\nen eftertaxering är uppenbart oskälig skall kunna\r\nlåta bli att göra denna. Men om t.ex.\r\nskattemyndigheten har drivit en fråga till\r\nregeringsrätten, skattemyndigheten vinner i\r\närendet och det konstateras att det är fråga om\r\nskattepliktig inkomst och att en eftertaxering alltså\r\nskall ske, och det sedan -- efter det att dom har\r\nfallit -- ändå slutar med att det i alla fall, trots\r\ndomslutet, inte sker någon eftertaxering, skulle det\r\nnog i allmänhetens ögon framstå som mycket\r\nunderligt, ja rent av som en uppenbart oskälig\r\ntillämpning av domslut och lagar. I det fallet, med\r\nen sådan vid tolkning av begreppet ''uppenbart\r\noskälig'' kan jag ej tillstyrka förslaget. Däremot gav\r\njag ett annat exempel där jag menar att paragrafen\r\nborde ha kunnat vara tillämplig.</pre><pre>Anf. 206 BRUNO POROMAA (s) replik:</pre><pre>Herr talman! Kjell Johansson och de andra\r\nborgerliga ledamöterna använder många gånger\r\nmed viss förkärlek begreppen socialistiska och icke-\r\nsocialistiska partier. Det gjorde Kjell Johansson\r\nockså nu. Jag skulle vilja att de nu, efter den s.k.\r\nsvarta onsdagen, byter begrepp och kallar sig själva\r\nför kapitalistiska partier, så kan vi kalla oss för icke-\r\nkapitalistiska partier.</pre><pre>Kjell Johansson frågade vad jag skulle säga om\r\nriksdagens förvaltningskontor helt plötsligt skulle\r\nbörja dra 120 % i preliminärskatt i stället för 110 %.\r\nNi har ju nu genomdrivit så många förslag om ökad\r\ntillväxt. Ni tror väl på era förslag? Nu kommer vi\r\nalla att tjäna mer än tidigare, och då finns det väl\r\ningen anledning att sänka preliminärskattenivån.</pre><pre>I övrigt vill jag, herr talman, tillstyrka det förslag\r\nsom har delats ut i kammaren och Kjell Johanssons\r\nyrkande. Det yrkandet verifierar också det som jag\r\nsade i mitt anförande, att regeringens\r\npropositioner -- inte bara den här utan också många\r\nandra -- har varit hastverk. Det är propositioner\r\nmed väldigt stora brister. Utskotten har -- också vi\r\ninom skatteutskottet -- fått göra många\r\nförändringar även i andra betänkanden. Man har\r\nhelt enkelt inte analyserat konsekvenser, och det\r\nhar också funnits andra bristfälligheter.</pre><pre>Anf. 207 KJELL JOHANSSON (fp) replik:</pre><pre>Herr talman! Om man förordar en uppräkning av\r\npreliminärskatteuttaget med 120 % tror man inte\r\npå tillväxt -- då tror man på inflation. Den signalen\r\nvill vi inte ge. Skattereformen har till syfte att\r\nmedge en vettig lönebildning i vårt land och att\r\nstimulera till att hålla inflationen i schack. Vi\r\nräknar med att detta skall ske.</pre><pre>Jag fick inget svar på frågan om\r\nriksdagsledamöternas löner. Detta är inte i och för\r\nsig så konstigt. Vi kunde under många år inte\r\növertyga er socialdemokrater om att det var\r\noskäligt att sätta sista datumet för\r\nfyllnadsinbetalningen till den 18 januari, trots att\r\nden skattskyldige då inte ens hade fått sina\r\ninkomstuppgifter och trots att landets rörelseidkare\r\ndå inte hade någon som helst möjlighet att känna\r\ntill sitt årsresultat. Kunde vi inte det, kan vi\r\nnaturligtvis inte övertyga er om detta heller.</pre><pre>Här talades det om en ränteförlust på 50 milj.kr. Ja,\r\ndet går för er före en anständig behandling av\r\nskattebetalarna. Det gör det inte för oss. Först när\r\nriksskatteverket talat om att det här var omöjligt\r\ngav ni er.</pre><pre>Till Lars Bäckström vill jag säga följande. Det\r\nexempel som Lars Bäckström anförde gällde att det\r\nplötsligt kom upp ett fall där man tidigare enligt\r\nkutym eller etablerad praxis inte ansett att\r\nskattskyldighet förelåg. Då förutsätter jag att man\r\ninte heller kommer att tillämpa den här\r\nlagstiftningen. Det står ingenstans att man skall\r\ngöra det efter en dom. Det är fråga om en möjlighet\r\nnär resultat annars framstår som uppenbart\r\noskäligt, när man genom alla år har haft en viss\r\ntolkning av lagen och helt plötsligt ändrar den utan\r\natt den skattskyldige på minsta sätt har kunnat\r\nförutse det och när andra människor inte kommer\r\natt omfattas av den skattehöjning som blir\r\nresultatet. Då blir det fråga om ett godtycke. För\r\nsådana fall tycker jag definitivt att man bör kunna\r\nha en sådan här ventil.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>14 § Reavinster på bostadsrätter</pre><pre>Föredrogs</pre><pre>skatteutskottets betänkande</pre><pre>1991/92:SkU9 Reavinster på bostadsrätter (prop.\r\n1991/92:54).</pre><pre>Anf. 208 GUNNAR NILSSON (s):</pre><pre>Herr talman! I det här aktuella betänkandet\r\ntillstyrker utskottsmajoriteten en proposition om\r\nslopande av den s.k. genomsynen i reglerna för\r\nreavinstbeskattning av bostadsrätter. Avskaffandet\r\nav genomsynen avser såväl huvudregeln som\r\ntakregeln för vinstberäkning.</pre><pre>Regeln om genomsyn infördes i samband med\r\nskattereformen i avsikt att skapa en likformig och\r\nneutral reavinstbeskattning för bostadsrätter och\r\negnahem.</pre><pre>Genomsyn innebär att bostadsrättsinnehavaren vid\r\nvinstberäkningen efter en försäljning skall ta upp,\r\ninte bara sin egen insats och erhållet vederlag i\r\nvinstberäkningen utan även bostadsrättens andel av\r\nföreningens nettoskuld eller nettoförmögenhet.\r\nDetta är en nödvändig förutsättning för att\r\nbeskattningen av bostadsrätter skall bli likformig\r\nmed den som gäller för egnahem.</pre><pre>Regeln om genomsyn har dock utsatts för kritik för\r\natt den är alltför teoretisk, administrativt krånglig\r\noch svår att förstå för den enskilde\r\nbostadsrättshavaren. Med anledning av kritiken\r\nhar den förra regeringen genomfört en utredning\r\nom beskattningsfrågorna i boendet, där bl.a.\r\ngenomsynsfrågan analyserats.</pre><pre>Utredningen konstaterar att reglerna om genomsyn\r\nvid beräkning av reavinst för bostadsrätter är\r\nprincipiellt riktiga och en förutsättning för att klara\r\nen likformig beskattning av bostadsrätter och\r\negnahem. Vid beräkning av reavinst enligt\r\nhuvudregeln, som gäller beräkningen av den\r\nfaktiska vinsten, är genomsynsreglerna emellertid\r\nkomplicerade och i praktiken svåra att tillämpa.</pre><pre>Utredningen föreslog därför ett slopande av\r\ngenomsyn vid tillämpningen av huvudregeln. De\r\nproblem som en slopad genomsyn kan leda till från\r\nkapitalbeskattningssynpunkt bör den sittande\r\nbostadsrättsvärdekommittén kunna lösa inom\r\nramen för sitt uppdrag. I denna del följer\r\nregeringen i propositionen utredningens förslag,\r\noch vi tillstyrker också att genomsynen slopas vid\r\ntillämpning av huvudregeln.</pre><pre>När det gäller takregeln, som innebär att vinsten\r\nberäknas som 30 alternativt 60 % av vederlaget,\r\nanser vi i likhet med utredningen att det finns starka\r\nskäl för att behålla genomsynen. Genomsynen är\r\nett väsentligt inslag för att klara den uttalade\r\nmålsättningen om en enhetlig och likformig\r\nbeskattning. De tidigare nämnda\r\nberäkningssvårigheterna föreligger inte heller vid\r\ntillämpningen av takregeln, då det endast gäller att\r\nfastställa andelen av föreningens nettoskuld eller\r\nnettoförmögenhet vid försäljningstillfället.</pre><pre>Ett slopande av genomsynen i det här\r\nsammanhanget leder till stora orättvisor i\r\nbostadsbeskattningen med en betydligt\r\nförmånligare beskattning för bostadsrätter än för\r\negnahem.</pre><pre>Ett slopande av genomsynen vid huvudregeln\r\nberäknas medföra ett inkomstbortfall på 20 milj.kr.\r\nunder 1991 och bedöms därefter vara\r\nkostnadsmässigt neutralt. Ett slopande av\r\ngenomsynen vid takregeln ger däremot ett årligt\r\ninkomstbortfall på 250 milj.kr.</pre><pre>Regeringen har i propositionen inte med ett ord\r\nberört hur detta inkomstbortfall skall finansieras.\r\nDet blir bara ytterligare ett i raden av ofinansierade\r\nskatteförslag som regeringen lagt fram under\r\nhösten och som har skapat stor oro för\r\nräntehöjningar och hot om sociala nedskärningar.</pre><pre>Man säger inte heller någonting om vilka effekter\r\nen sådan snedvridning av likformigheten i\r\nskattesystemet kan förväntas ge eller hur man skall\r\nkorrigera dem. Det enda regeringen uppnår med\r\ndenna ofinansierade skattesänkning är ett växande\r\nbudgetunderskott, orättvisor och olikformighet i\r\nbostadsbeskattningen och en uppluckring av\r\nbärande principer i skattesystemet.</pre><pre>Herr talman! Jag yrkar bifall till reservationen och\r\navslag på utskottets hemställan i motsvarande del.</pre><pre>Anf. 209 HARRY STAAF (kds):</pre><pre>Herr talman! Det betänkande som vi nu diskuterar\r\ngäller regeringens proposition 1991/92:54 om att\r\nslopa genomsynsreglerna vid\r\nreavinstbeskattningen av bostadsrätter. Gunnar\r\nNilsson har ganska väl redogjort för hur reglerna\r\nfungerar.</pre><pre>Reglerna har utsatts för omfattande kritik. De har\r\nmedfört omfattande arbete både för föreningarna\r\noch för de skattskyldiga. Även om de varit\r\nteoretiskt riktiga har de av många uppfattats så, att\r\nman betalar skatt på föreningens skuld.</pre><pre>Propositionen har varit på remiss till\r\nbostadsutskottet, som yttrat sig över den och därvid\r\nansett att reglerna med rätta kritiserats för att de är\r\nsvåra att förstå och tillämpa. Bostadsutskottet\r\ntillstyrker att genomsynsreglerna slopas både när\r\ndet gäller huvudregeln och när det gäller takregeln.</pre><pre>I och med att genomsynsreglerna upphör återinförs\r\ntidigare gällande bestämmelser om avdragsrätt för\r\nkapitaltillskott.</pre><pre>Här föreslår utskottet ett tillägg i 26 § 4 mom. lagen\r\nom statlig inkomstskatt, som reglerar att\r\nkapitaltillskottet skall ha använts för ett bestämt\r\nförbättringsarbete för att det skall vara avdragsgillt.</pre><pre>De föreslagna bestämmelserna skall gälla vid 1992\r\nårs taxering med möjlighet för den skattskyldige att\r\ntillämpa gällande regler för skattskyldighet som\r\ninträtt under 1991.</pre><pre>Herr talman! Jag yrkar bifall till utskottets\r\nhemställan, som innebär bifall till propositionen\r\noch avslag på motionen.</pre><pre>Anf. 210 GUNNAR NILSSON (s) replik:</pre><pre>Herr talman! Jag förstår att Harry Staaf inte har\r\nläst utredningen om skatteregler för ny\r\nbostadsfinansiering m.m., Ds 1991:38. Jag kan\r\nrekommendera den departementspromemorian för\r\nläsning. Vi har också tagit del av kritiken när det\r\ngäller genomsynsreglerna. Vi har låtit utreda dem,\r\noch vi har undanröjt svårigheterna. Utredningen\r\nanser att man bör behålla genomsynen vid\r\ntillämpning av takreglerna.</pre><pre>Jag citerar följande rader ur utredningen för att\r\nklarlägga förhållandet ytterligare: ''Anledningen\r\ntill detta är att genomsynen är principiellt riktig och\r\natt de ovan redovisade praktiska komplikationerna\r\ninte föreligger när det endast handlar om att\r\nbestämma nettoförmögenheten eller nettoskulden\r\nvid försäljningstillfället. -- -- -- En annan\r\nomständighet som talar för att behålla genomsynen\r\nvid tillämpning av takreglerna är att dessa eljest\r\nskulle bli avsevärt mer förmånliga än motsvarande\r\nregler för egnahem. Ett bibehållande av\r\ngenomsynen vid takregeln är också motiverat av att\r\nbeskattningen skall bli densamma i det fallet att en\r\nbostadsrätt avyttras för 100 000 kr. och\r\nskuldandelen är 1 milj.kr. och i det fallet att\r\nbostadsrätten avyttras för 1,1 milj.kr. och att\r\nskulden finns hos säljaren.'' Det gäller således att\r\nslå vakt om likformigheten i beskattningen.</pre><pre>För någon vecka sedan tog utskottsmajoriteten ett\r\ninitiativ. Med åberopande av likformigheten av\r\nbeskattningen beredde man ägarna av\r\nandelslägenheter bättre avdragsmöjligheter. Varför\r\nfinns inte detta rättvisepatos nu när det gäller\r\nbetydligt större grupper och där likformigheten i\r\nbeskattningen hotas? Varför denna oförmåga och\r\nbristande pedagogiska ambition när det gäller att\r\nförsvara likformigheten och skattereformen i detta\r\nfall?</pre><pre>Anf. 211 HARRY STAAF (kds) replik:</pre><pre>Herr talman! Jag kan försäkra Gunnar Nilsson om\r\natt jag har tagit del av utredningen om skatteregler\r\nför ny bostadsfinansiering. Det är riktigt att den\r\nutredningen inte föreslår att genomsynsreglerna\r\nskall tas bort vid takregeln. Det föreslår däremot\r\npropositionen. Som jag nämnde har både\r\nbostadsutskottet och skatteutskottet tillstyrkt\r\ndetta.</pre><pre>Jag tror inte att bostadsrättsinnehavare upplever\r\ndet här som någon större orättvisa. Jag tror att man\r\nrelaterar beskattningen till den egna insatsen. Om\r\nman skall räkna in föreningens skuld, upplever man\r\natt man betalar skatt på den. Man upplever det så\r\näven om det är oriktigt. Jag tycker därför att det här\r\nförslaget är bra.</pre><pre>Anf. 212 GUNNAR NILSSON (s) replik:</pre><pre>Herr talman! Jag kan bara konstatera att här\r\nföreligger ett klart fall av snedvridning av\r\nlikformigheten. Det förvånar mig att det i denna\r\nregeringskoalition inte finns någon som försvarar\r\nde bärande principerna i skattereformen.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>15 § Dubbelbeskattningsavtal med\r\nNederländerna, Singapore och Republiken\r\nKorea</pre><pre>Föredrogs</pre><pre>skatteutskottets betänkanden</pre><pre>1991/92:SkU11 Dubbelbeskattningsavtal mellan\r\nSverige och Singapore och mellan Sverige och\r\nRepubliken Korea (prop. 1991/92:45) samt</pre><pre>1991/92:SkU12 Dubbelbeskattningsavtal mellan\r\nSverige och Nederländerna (prop. 1991/92:62).</pre><pre>Andre vice talmannen meddelade att\r\nskatteutskottets betänkanden SkU11 och SkU12\r\nskulle debatteras gemensamt.</pre><pre>Anf. 213 KARL HAGSTRÖM (s):</pre><pre>Herr talman! I betänkandena SkU11 och SkU12\r\nbehandlas dubbelbeskattningsavtal mellan Sverige\r\noch Singapore, Korea och Nederländerna. Jag skall\r\ni mitt inlägg begränsa mig till det som\r\nsocialdemokraterna och såvitt jag förstår vänstern\r\ntycker är väsentligt.</pre><pre>Om man tar bort rätten till progressionsuppräkning\r\nenligt lagen, skulle det innebära att Sverige ensidigt\r\noch utan någon motprestation avstår från en\r\nrättighet som tillkommer oss i förhandlingarna med\r\nresp. land. Vi socialdemokrater är medvetna om att\r\ndet i det enskilda fallet inte har någon större\r\npraktisk betydelse. Men med hänsyn till att\r\nmotsvarande förslag har lagts fram i proposition\r\nnr 62 och skatteutskottets betänkanden nr 11 och\r\n12, framstår det emellertid som om regeringen i\r\ndenna fråga har slagit in på en ny linje som strider\r\nmot de grundläggande fördelningsprinciperna som\r\ndet progressiva beskattningssystemet bygger på.</pre><pre>Herr talman! Jag vill påpeka att utskottet i bred\r\nenighet, förutom moderata samlingspartiet, har\r\nställt sig bakom progressionsklausulen otaliga\r\ngånger när vi har diskuterat\r\ndubbelbeskattningsavtal. Det här gäller även\r\navsteg som har gjorts i de nordiska avtalen för\r\ndubbelbeskattning. Alla partier utom moderata\r\nsamlingspartiet är överens.</pre><pre>Vi tycker inte att det är någon bra ursäkt att\r\nåberopa undantagen med de nordiska länderna när\r\nvi känner till de särskilda förhållanden som råder\r\ninom Norden. Vi tycker att det är att gå ifrån all\r\nrimlig konsekvens när vi i övrigt tillämpar\r\nprogression. Vad är det för rättvisa när en inkomst\r\nav tjänst progressionsbeskattas medan en annan\r\ninkomst inte har progressionsuppräkning?</pre><pre>Med detta korta inlägg, herr talman, vill jag yrka\r\nbifall till reservationerna i dessa betänkanden.</pre><pre>Anf. 214 CARL FREDRIK GRAF (m):</pre><pre>Herr talman! Som framgår av betänkandet är vi\r\ntämligen eniga på samtliga punkter. Vi är dock inte\r\neniga om progressionsklausulen. I detta avseende\r\nförefaller det som om socialdemokraterna och\r\nvänstern håller fast vid ett fiskalt tänkande, som jag\r\nfaktiskt trodde att vi har lämnat bakom oss. I sin\r\nreservation medger t.o.m. socialdemokraterna att\r\ndet inte har någon praktisk betydelse om man\r\ngenomför det som reservationen avser att\r\ngenomföra. Därför är det angeläget att jag för fram\r\nnågra av de argument som ligger till grund för vårt\r\nställningstagande.</pre><pre>Det viktigaste är att det rör sig om ett mycket litet\r\nantal personer. Det handlar i allmänhet om\r\nutländska medborgare som har bosatt sig i Sverige\r\nefter pensionen och som då har inkomst av tjänst\r\nvid sidan av ordinarie lön. Om man tillämpar det\r\nförslag som socialdemokraterna har redovisat i sin\r\nreservation, innebär det dels en ökad byråkrati,\r\ndels att kostnaderna för att driva in skatten\r\nsannolikt vida överstiger den skatteintäkt som\r\nkommer staten till godo. Såvitt jag har förstått har\r\ndenna klausul i de fall den har tillämpats icke sällan\r\nlett till felaktigt fastställande av skattesatser för den\r\nenskilde.</pre><pre>Av utskottets betänkande framgår även ett annat\r\nargument. Skattesatserna i Sverige har blivit lägre,\r\nvilket gör att klausulen får ännu mindre betydelse.\r\nEftersom Karl Hagström var generös och hade ett\r\nkort inlägg, begränsar jag mig till dessa argument\r\noch yrkar bifall till utskottets majoritetsförslag.</pre><pre>Anf. 215 KARL HAGSTRÖM (s) replik:</pre><pre>Herr talman! Jag avsåg att det inte har någon större\r\nbetydelse i det enskilda fallet. Det är helt rätt, och\r\ndet står jag fast vid. Däremot är det en mycket\r\nviktig principiell fråga i de kommande\r\ninternationella skatteavtal som vi kommer att\r\nupprätta med andra stater. Det är inte okänt att vi\r\ni Sverige alltmer kommer att internationaliseras. Vi\r\nkommer att ha den här typen av inkomster i allt\r\nstörre utsträckning. Det vore oklokt om Sverige\r\nensidigt skulle försöka avskaffa de progressioner\r\nsom vi har som princip.</pre><pre>Anf. 216 CARL FREDRIK GRAF (m)\r\nreplik:</pre><pre>Herr talman! När det gäller rättviseaspekten tycker\r\njag att det är mera rättvist att skattemyndigheterna\r\nkan ägna sin tid åt att ta in skatt där det ger något\r\nför staten. I det här fallet rör det sig om helt\r\nförsumbara summor. Jag tycker därför att det är\r\nriktigt att göra såsom majoriteten har sagt i\r\nbetänkandet.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande skatteutskottets\r\nbetänkanden 1991/92:SkU10, SkU8, SkU6, SkU7,\r\nSkU9, SkU11 och SkU12.</pre><pre>Skatteutskottets betänkande SkU10</pre><pre>Mom. 1 (fortsatt utvärderings- och\r\nutredningsarbete rörande skatterna)</pre><pre>Först biträddes reservation 1 av Lars Hedfors\r\nm.fl. med 136 röster mot 12 för den av Lars\r\nBäckström under överläggningen framställda\r\nmeningsyttringen i motsvarande del. 153 ledamöter\r\navstod från att rösta.</pre><pre>Härefter bifölls utskottets hemställan med 172\r\nröster mot 122 för reservation 1 av Lars Hedfors\r\nm.fl. 9 ledamöter avstod från att rösta.</pre><pre>Mom. 2 (inkomstskatteskalan för 1992)</pre><pre>Först biträddes reservation 2 av Lars Hedfors\r\nm.fl. i motsvarande del med 126 röster mot 11 för\r\nden av Lars Bäckström under överläggningen\r\nframställda meningsyttringen i motsvarande del.\r\n174 ledamöter avstod från att rösta.</pre><pre>Härefter bifölls utskottets hemställan med 175\r\nröster mot 137 för reservation 2 av Lars Hedfors\r\nm.fl. i motsvarande del.</pre><pre>Mom. 3 (förmögenhetsskatten vid 1992 års\r\ntaxering)</pre><pre>Utskottets hemställan -- som ställdes mot\r\nreservation 3 av Lars Hedfors m.fl. -- bifölls genom\r\nuppresning.</pre><pre>Mom. 4 (förmögenhetsskatten fr.o.m. 1993 års\r\ntaxering och avveckling fr.o.m. 1995 års taxering)</pre><pre>Först biträddes reservation 4 av Lars Hedfors\r\nm.fl. i motsvarande del -- som ställdes mot den av\r\nLars Bäckström under överläggningen framställda\r\nmeningsyttringen i motsvarande del -- med\r\nacklamation.</pre><pre>Härefter bifölls utskottets hemställan med 177\r\nröster mot 135 för reservation 4 av Lars Hedfors\r\nm.fl. i motsvarande del.</pre><pre>Mom. 5 (förmögenhetsskatten på arbetande\r\nkapital)</pre><pre>Utskottets hemställan -- som ställdes mot den av\r\nLars Bäckström under överläggningen framställda\r\nmeningsyttringen i motsvarande del -- bifölls med\r\nacklamation.</pre><pre>Mom. 8 (skatteskalorna vid arvs- och\r\ngåvobeskattningen, m.m.)</pre><pre>Utskottets hemställan bifölls med 176 röster mot\r\n137 för reservation 8 av Lars Hedfors m.fl. i\r\nmotsvarande del.</pre><pre>Mom. 9 (tillkännagivande angående arvs- och\r\ngåvobeskattningen i framtiden)</pre><pre>Utskottets hemställan -- som ställdes mot den av\r\nLars Bäckström under överläggningen framställda\r\nmeningsyttringen i motsvarande del -- bifölls med\r\nacklamation.</pre><pre>Mom. 10 (sänkt beskattning av hushållssektorns\r\nkapitalinkomster)</pre><pre>Först biträddes reservation 10 av Lars Hedfors\r\nm.fl. i motsvarande del -- som ställdes mot den av\r\nLars Bäckström under överläggningen framställda\r\nmeningsyttringen i motsvarande del -- med\r\nacklamation.</pre><pre>Härefter bifölls utskottets hemställan med 176\r\nröster mot 137 för reservation 10 av Lars Hedfors\r\nm.fl. i motsvarande del.</pre><pre>Mom. 11 (sänkt reavinstskatt på aktier m.m.)</pre><pre>Utskottets hemställan -- som ställdes mot\r\nreservation 11 av Lars Hedfors m.fl. i motsvarande\r\ndel -- bifölls med acklamation.</pre><pre>Mom. 13 (avkastningsskatten på pensionsmedel)</pre><pre>Först biträddes reservation 13 av Lars Hedfors\r\nm.fl. i motsvarande del med 136 röster mot 23 för\r\nreservation 14 av Peter Kling i motsvarande del.\r\n152 ledamöter avstod från att rösta.</pre><pre>Härefter bifölls utskottets hemställan med 174\r\nröster mot 137 för reservation 13 av Lars Hedfors\r\nm.fl. i motsvarande del.</pre><pre>Mom. 14 (slopande av ränteavdragsbegränsningen)</pre><pre>Utskottets hemställan bifölls med 175 röster mot\r\n136 för reservation 15 av Lars Hedfors m.fl. i\r\nmotsvarande del.</pre><pre>Mom. 17 (skatteuttaget från företagssektorn)</pre><pre>Utskottets hemställan -- som ställdes mot\r\nmeningsyttringen av Lars Bäckström i motsvarande\r\ndel -- bifölls med acklamation.</pre><pre>Mom. 19 (vissa avdragsfrågor m.m.)</pre><pre>Utskottets hemställan bifölls med 287 röster mot\r\n25 för reservation 19 av Peter Kling. 4 ledamöter\r\navstod från att rösta.</pre><pre>Mom. 20 (slopande av den allmänna löneavgiften)</pre><pre>Utskottets hemställan -- som ställdes mot\r\nreservation 20 av Lars Hedfors m.fl. i motsvarande\r\ndel -- bifölls med acklamation.</pre><pre>Mom. 21 (uttaget av särskild löneskatt)</pre><pre>Utskottets hemställan bifölls med 285 röster mot\r\n24 för reservation 22 av Peter Kling. 6 ledamöter\r\navstod från att rösta.</pre><pre>Mom. 23 (slopande av socialavgifter på\r\nvinstandelsmedel)</pre><pre>Utskottets hemställan -- som ställdes mot\r\nreservation 23 av Lars Hedfors m.fl. i motsvarande\r\ndel -- bifölls med acklamation.</pre><pre>Mom. 25 (skogsvårdsavgiften)</pre><pre>Utskottets hemställan -- som ställdes mot\r\nmeningsyttringen av Lars Bäckström i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU8</pre><pre>Mom. 1 (fackföreningsavgifter, m.m.)</pre><pre>Utskottets hemställan bifölls med 177 röster mot\r\n136 för reservation 1 av Lars Hedfors m.fl. i\r\nmotsvarande del.</pre><pre>Mom. 3 (frequent flyer-rabatter)</pre><pre>Utskottets hemställan bifölls med 176 röster mot\r\n138 för reservation 2 av Lars Hedfors m.fl. i\r\nmotsvarande del. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU6</pre><pre>Mom. 4 (el som produceras i vindkraftverk)</pre><pre>Utskottets hemställan -- som ställdes mot\r\nmeningsyttringen av Lars Bäckström i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU7</pre><pre>Mom. 2 (oskäliga skattetillägg m.m.)</pre><pre>Utskottets hemställan -- som ställdes mot\r\nreservation 1 av Lars Hedfors m.fl. i motsvarande\r\ndel -- bifölls med acklamation.</pre><pre>Mom. 3 (oskäliga eftertaxeringar m.m.)</pre><pre>Utskottets hemställan bifölls med 178 röster mot\r\n137 för reservation 2 av Lars Hedfors m.fl. i\r\nmotsvarande del.</pre><pre>Mom. 4 (preliminär B-skatt för uppbördsåret\r\n1992/93)</pre><pre>Utskottets hemställan -- som ställdes mot\r\nreservation 3 av Lars Hedfors m.fl. i motsvarande\r\ndel -- bifölls med acklamation.</pre><pre>Mom. 6 (lagförslagen)</pre><pre>Det av Kjell Johansson under överläggningen\r\nframställda yrkandet bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU9</pre><pre>Utskottets hemställan bifölls med 180 röster mot\r\n135 för reservationen av Lars Hedfors m.fl.</pre><pre></pre><pre>Skatteutskottets betänkande SkU11</pre><pre>Mom. 3 (progressionsuppräkning)</pre><pre>Utskottets hemställan -- som ställdes mot\r\nreservationen av Lars Hedfors m.fl. i motsvarande\r\ndel -- bifölls genom uppresning.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU12</pre><pre>Mom. 3 (progressionsuppräkning)</pre><pre>Utskottets hemställan -- som ställdes mot\r\nreservationen av Lard Hedfors m.fl. i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, jordbruksutskottets\r\nbetänkande JoU8 samt finansutskottets\r\nbetänkanden FiU6, FiU7 och FiU8, beslöt\r\nkammaren på förslag av andre vice talmannen att\r\nde fick företas till avgörande i ett sammanhang\r\nsedan debatten i dessa ärenden avslutats.</pre><pre>16 §  Ändrad instansordning enligt\r\nbilavgaslagen</pre><pre>Föredrogs</pre><pre>jordbruksutskottets betänkande</pre><pre>1991/92:JoU8 Ändrad instansordning enligt\r\nbilavgaslagen (prop. 1991/92:47).</pre><pre>Anf. 217  LENA KLEVENÅS (s):</pre><pre>Herr talman! Jordbruksutskottet tillstyrker\r\nenhälligt regeringens förslag till ändrad\r\ninstansordning enligt bilavgaslagen.\r\nÖverklaganden av beslut om dispensavgift skall\r\nefter den 1 jan 1992 ske till kammarrätten i stället\r\nför till regeringen. Det verkar vara en bra\r\nförändring.</pre><pre>Med anledning av propositionerna har dock de\r\nborgerliga partierna i två olika motioner föreslagit\r\ngenerösare importregler för s.k. hobbybilar och att\r\ndispensavgifter ej bör tas ut.</pre><pre>Motionerna är visserligen avstyrkta av utskottet,\r\nmen i sin motivering förutsätter den borgerliga\r\nmajoriteten att motionerna ändå skulle beaktas i\r\nsamband med den översyn av bilavgaslagen som\r\npågick i miljödepartementet.</pre><pre>Vårt skäl för att avstyrka motionerna är stramare.\r\nVi vill ingalunda medverka till generösare regler för\r\nimport av bilar för hobbyändamål, eftersom vi vill\r\natt det även i fortsättningen skall vara ett begränsat\r\nantal bilar som befrias från kravet på avgasrening.\r\nBilismen är redan vårt mest svårlösta miljöproblem\r\noch inga åtgärder som ökar utsläppen kan\r\naccepteras.</pre><pre>Det finns tendenser till att man inte längre ser så\r\nallvarligt på bilismens del i utsläppen av\r\nmiljöskadliga ämnen. Det här är bara ett exempel\r\noch det måste motverkas. Jag kan inse att enskilda\r\nhobbybilar i vissa fall kan ha en god avgasrening,\r\nmen vi måste ha regler som är restriktiva och då kan\r\nman inte börja släppa efter på de begränsningar\r\nsom finns. De små diffusa utsläppen kan inte anses\r\nförsumbara. Sammantagna utgör de ett stort\r\nproblem och bilismens skadliga effekter på miljön\r\när mycket svåra att komma till rätta med.</pre><pre>Herr talman! Jag yrkar bifall till den\r\nsocialdemokratiska reservationen även av det\r\nskälet att den borgerliga majoritetens yttrande i\r\nvissa delar är inaktuell. Miljödepartementet har\r\nredan presenterat sin översyn utan att ha beaktat\r\nmotionerna. Vår reservation däremot står sig gott.</pre><pre>Anf. 218  ANNIKA ÅHNBERG (v):</pre><pre>Herr talman! Naturvårdsverket beslutar i olika fall\r\nom dispensavgifter i samband med att man beviljar\r\nundantag från det regelverk som finns rörande\r\navgasbestämmelser. Nu har regeringen i en\r\nproposition föreslagit att man, om man vill\r\növerklaga detta beslut, i fortsättningen skall göra\r\ndet hos kammarrätten i stället för hos regeringen.\r\nDet är då ett led i en process när det gäller ändrad\r\ndistansordning, en process som i och för sig har\r\nomfattat också andra myndigheter. Ingen har haft\r\nnågot att invända mot detta förslag från regeringen.</pre><pre>I samband med att denna proposition lades fram i\r\nriksdagen väcktes ett antal motioner, som även\r\nföregående talare berörde och som tar upp andra\r\naspekter på avgasbestämmelserna. Syftet med\r\ndessa motioner är att underlätta importen av bilar\r\nsom inte uppfyller gällande avgasbestämmelser.</pre><pre>Jordbruksutskottet konstaterar i sitt betänkande att\r\nregelverket kring dessa avgasbestämmelser är\r\nganska krångligt. Det är naturligtvis inte\r\ntillkommet bara för att krångla till tillvaron för\r\nmänniskor i detta land utan för att försöka hävda\r\nbehovet av en god avgasrening på bilar och\r\nsamtidigt möjligheten att kunna bevilja undantag i\r\nväldigt speciella enskilda fall, t.ex. när man för med\r\nsig den egna familjebilen från ett annat land.</pre><pre>Detta har lett till att regelverket har blivit ganska\r\nsvåröverskådligt. Av denna anledning pågår en\r\növersyn. Som vi nyss hörde har man t.o.m. kommit\r\nså långt med denna översyn att den redan är\r\navslutad.</pre><pre>Vi från vänsterpartiet har inte tyckt att det i detta\r\nsammanhang finns anledning att tillstyrka dessa\r\nmotioner eller att jordbruksutskottet skulle föregå\r\növersynen av regelverket och så att säga framhålla\r\natt översynen skall ske i den riktning som\r\nmotionärerna föreskriver. Vi tycker att det är bra\r\natt översynen har skett ganska förutsättningslöst.</pre><pre>Min uppfattning är att den majoritetsskrivning som\r\nfinns på denna punkt är ganska slarvig och\r\negentligen inte uppfyller de krav som man har\r\nanledning att ställa på ett av riksdagens utskott.\r\nUtskottet skriver:</pre><pre>''Utskottet har dock konstaterat att\r\ndetaljbestämmelserna om dispensförfarandet är\r\nsvårtillgängliga och att de i många fall uppfattats\r\nsom ett uttryck för krångel och byråkrati i ärenden\r\nsom berör enskildas fritidsintressen eller personliga\r\nförhållanden i övrigt.''</pre><pre>Jag tycker att detta är ett ganska märkligt sätt av ett\r\nriksdagens utskott att uttrycka sig på. Här handlar\r\ndet ju ingalunda om människors personliga\r\nförhållanden i övrigt, utan det handlar om\r\navgasbestämmelser för personbilar. Det är inte\r\nheller uttryck för krångelbyråkrati i syfte att\r\nkrångla till tillvaron för människor i största\r\nallmänhet, utan det är en olycklig konsekvens av att\r\nman har försökt förena många olika intressen.</pre><pre>Jag tycker att detta sätt att uttrycka sig på från\r\nutskottets sida är ett uttryck för en slarvig och litet\r\nnonchalant inställning som jag anser är opassande.\r\nDet vore mer lämpligt att man avvaktade den\r\nutredning som pågår. Om sedan de som har väckt\r\ndessa motioner tycker att det finns anledning att\r\nåterkomma i frågan kan de göra det i något annat\r\nsammanhang. Vi i vänsterpartiet anser därför att\r\ndet skulle ha varit bättre om utskottet hade avstyrkt\r\nmotionerna, vilket man ju gör med en mer stram\r\nskrivning som finns uttryckt i reservationen i detta\r\nbetänkande, en reservation som vi i vänsterpartiet\r\nansluter oss till.</pre><pre>Anf. 219  PATRIK NORINDER (m):</pre><pre>Herr talman!När det gäller överklagandet skiljer\r\nsig de olika partierna inte åt i utskottet, utan vi är\r\nalla överens.</pre><pre>I två motioner anförs att dispensavgiften på bilar\r\nsom har likvärdiga eller bättre avgasrening jämfört\r\nmed de svenska nationella reglerna inte skall tas ut.</pre><pre>I en motion anförs att import av bilar av 1976--1988\r\nårs modeller skall underlättas. Enligt de nuvarande\r\nreglerna är det nästan omöjligt att importera\r\nsådana fordon. Motionären vill att man skall\r\nuppfylla de tidigare A 10-reglerna. Motionären\r\nanför också att dispensavgiften på 7 000 kr. inte bör\r\nutgå.</pre><pre>Vidare anför motionären att dispensavgiften för\r\namatörbyggen skall avskaffas. Det handlar om\r\nendast 60 fordon om året.</pre><pre>Vi är överens om att reglerna är svårtillgängliga. Vi\r\när också överens om att det finns anledning att se\r\növer bestämmelserna. Det finns inga skilda\r\nmeningar i detta sammanhang.</pre><pre>Vad vi däremot inte är överens om, vilket Annika\r\nÅhnberg berörde, är den skrivelse som innehåller\r\nkrångel och byråkrati. Annika Åhnberg uttryckte\r\ndet som att skrivelsen var slarvig. Men många\r\nmänniskor uppfattar detta som krångel och onödig\r\nbyråkrati. Det måste man respektera. När detta ses\r\növer bör sådana regler som uppfattas som\r\nbyråkratiska och krångliga tas bort.</pre><pre>Vi är inte heller överens om att regeringen skall\r\nbeakta motionerna i samband med översynen. Jag\r\nförstår egentligen inte varför ni inte kan ställa er\r\nbakom detta. De delar som motionären tar upp\r\ninnefattas ju i det begrepp som vi var överens om.</pre><pre>Lena Klevenås sade att det handlade om ett\r\nbegränsat antal bilar. Hon var rädd för att\r\nhobbybilarna skulle medverka till\r\nmiljöförstöringen. Det spelar väl kanske inte någon\r\nroll om vi har dem här i Sverige eller i Amerika. Vi\r\ntalar ju om ett globalt problem. Men Lena\r\nKlevenås kanske får förklara vilken roll det spelar\r\nom bilarna körs i Amerika eller i Sverige.</pre><pre>Herr talman! Jag yrkar bifall till hemställan i\r\njordbruksutskottets betänkande.</pre><pre>Anf. 220  LENA KLEVENÅS (s):</pre><pre>Herr talman! Patrik Norinder känner tydligen inte\r\ntill att miljödepartementet redan har gjort sin\r\növersyn och att yttrandet från majoriteten därför är\r\ninaktuellt. Av det skälet borde man dra tillbaka det.\r\nDet är även av sakskäl ett dåligt yttrande.</pre><pre>Jag tycker att det är märkligt att man i en\r\nproposition där en ändrad instansordning avseende\r\nbilavgaslagen behandlas passar på tillfället att\r\nskriva positivt om motioner i vilka det anförs att\r\nman vill rucka på de restriktioner som gäller\r\nbestämmelser om miljöskadliga utsläpp från\r\nbilismen. Vi vill inte på något sätt medverka till att\r\ndet tillkommer fler bilar i Sverige på vilka dessa\r\nskarpa krav på avgasrening inte har ställts. Vi har\r\nnaturligtvis ansvar för de bilar som importeras till\r\noch körs i Sverige. Vad andra länder gör kan ju inte\r\nvi påverka här i Sveriges riksdag.</pre><pre>Anf. 221  PATRIK NORINDER (m):</pre><pre>Herr talman! Jag känner till detta, och det bevisar\r\nbara att den motion som är väckt äger sin giltighet\r\noch att det var nödvändigt med en översyn. Vissa\r\ndelar har man redan fattat beslut om, och det är\r\nbra.</pre><pre>Detta är ett globalt problem. Många bilar som nu\r\nimporteras uppfyller väl de svenska och\r\ninternationella reglerna, och de har ibland t.o.m.\r\nbättre avgasrening. Miljöskälet därvidlag kan man\r\nalltså inte ta någon hänsyn till.</pre><pre>Anf. 222  MAX MONTALVO (nyd):</pre><pre>Herr talman! Jag hade strukit mig från talarlistan\r\neftersom detta ärende var utagerat i och med att\r\ndenna utredning var klar. Men jag tyckte att det\r\nsom har sagts här är hårresande, och därför begärde\r\njag ordet.</pre><pre>Lena Klevenås och Annika Åhnberg står här och\r\ntalar om att det är bra att detta steg har tagits. Jag\r\ntycker att detta är hemskt att höra. Det finns\r\n200 000 bilintresserade i Sverige som blir mycket\r\nupprörda av detta. Men Annika Åhnberg skulle väl\r\nhelst vilja att alla cyklade. Men alla i Sverige vill\r\ninte cykla, och då skall man acceptera att det finns\r\nolika tycke och smak i det här landet.</pre><pre>Anf. 223  ANNIKA ÅHNBERG (v):</pre><pre>Herr talman! Nu är visserligen herr Max Montalvo\r\nute och cyklar, och som cykelvän borde jag kanske\r\nvara glad över det. Men jag tycker ändå att hans\r\ninhopp och påhopp i denna debatt var ganska\r\nmärkligt.</pre><pre>Det är alldeles sant att regelverk som innebär\r\nonödigt krångel och onödig byråkrati bör\r\navskaffas. Men det faktum att regelverk i sig är\r\nkrångliga och innebär omfattande administrativ\r\nhantering, innebär ju inte alltid att de kan\r\navskaffas.</pre><pre>Jag tycker att det är ganska viktigt att vi har ett\r\nregelverk som innebär att vi ställer hårda krav på\r\nbilars avgasutsläpp. Jag tror också att även om\r\nimporten i dag av bilar som inte uppfyller dessa\r\navgasregler är av ringa omfattning, kan det\r\nnaturligtvis, om man lättar på regelverket, och\r\nmänniskans uppfinningsrikedom är ju oändlig, leda\r\ntill att även en annan import än den som avser det\r\nfåtal bilar som det i dag handlar om kommer till\r\nstånd, och det vore olyckligt. Därför tycker jag inte\r\natt man skall göra en översyn utifrån det uttalade\r\nsyfte som motionärerna har, utan man skall göra en\r\növersyn utifrån syftet att de höga\r\nmiljöambitionerna skall bevaras men att rimlig\r\nhänsyn ändå skall kunna tas till enskilda\r\nmänniskors väldigt specifika behov.</pre><pre>Det hade inte varit något fel om jordbruksutskottet\r\ni detta läge hade förhållit sig mer neutralt till\r\nmotionerna. Därför anser jag fortfarande att den\r\nskrivning som jordbruksutskottets majoritet drev\r\nigenom är slarvig till sitt innehåll och inte värdig ett\r\nriksdagens utskott.</pre><pre>Anf. 224  MAX MONTALVO (nyd):</pre><pre>Herr talman! Jag vill bara säga att anledningen till\r\natt man behöver ändra denna instansordning är att\r\ndet har blivit så många överklaganden på grund av\r\ndessa dumma regler. Det är därför som regeringen\r\nhar tröttnat på att behandla dessa överklaganden\r\noch i stället vill skicka över dem till en annan\r\ninstans. Om det hade funnits bättre regler hade\r\nman sluppit denna ändring av instansordningn.</pre><pre>Dessutom anser jag att man inte skall missunna folk\r\natt hålla på med en hobby bara för att man skall tala\r\nom miljön in absurdum. Man skall i stället försöka\r\nrena globalt, så att det blir någon effekt.</pre><pre>Anf. 225  JAN SANDBERG (m):</pre><pre>Herr talman! Jag blev litet förvånad när Annika\r\nÅhnberg gick upp i talarstolen och sade det hon\r\nsade. Nu har det visserligen diskuterats om man är\r\nute och cyklar eller ej när frågan handlar om en\r\nbilavgaslag. Jag är förvånad, för det kommer litet\r\nolika signaler från vänsterpartiet.</pre><pre>Jag hade tillfälle att lyssna på nyheterna på TV i\r\ndag. Där visade det sig komma många olika signaler\r\nfrån vänsterpartiet när det gäller EG-frågan.</pre><pre>I valrörelsen fick vänsterpartiet, representerat av\r\nsin partiledare Lars Werner, svara på frågor om just\r\ndetta område. Han sade att den sammanlagda\r\nskatten bör minska och hanteringen förenklas. Det\r\när väl om något ett argument för att det råder för\r\nmycket krångel och byråkrati på det här området.</pre><pre>Vidare säger Lars Werner angående importregler,\r\natt när det gäller en bil som endast är ett\r\nhobbyexemplar, och vars miljöpåverkan är\r\nförsumbar, kan importförbudet hävas.</pre><pre>I dag står Annika Åhnberg här och säger att detta\r\ninte går. Vad är det som gäller när vänsterpartiets\r\npartiledare svarar, och vad är det som gäller när\r\nAnnika Åhnberg säger något här i riksdagen?</pre><pre>Anf. 226  ANNIKA ÅHNBERG (v):</pre><pre>Herr talman! Det är självklart, Max Montalvo, att\r\nmänniskor skall ha rätt att bedriva\r\nhobbyverksamhet. Men det är väl lika självklart att\r\nman skall bedriva en sådan hobbyverksamhet,\r\nliksom man skall bedriva alla annan verksamhet,\r\nyrkesmässig osv., utifrån höga miljöambitioner.</pre><pre>Angående vad vår partiledare sade i valrörelsen,\r\nkan jag nu inte riktigt förhålla mig till det. Jag kan\r\nbara utgå från den behandling som vi i\r\njordbruksutskottet har gjort av den här\r\npropositionen och de motioner som hör till den.</pre><pre>Jag tycker att det är rimligt att göra en översyn av\r\ndet krångliga regelverket. Men det är inte rimligt\r\natt riksdagens jordbruksutskott föregår den\r\növersynen och talar om vad den skall leda till för\r\nresultat. Det tycker jag är ett enkelt och självklart\r\nförfaringssätt, som vi i andra sammanhang i\r\nriksdagen brukar bekänna oss till.</pre><pre>Anf. 227  MAX MONTALVO (nyd):</pre><pre>Herr talman! Jag tycker att vi tar vårt ansvar. Det\r\när många som vill sätta in en katalysator i en\r\ngammal bil. Men om de gör det går inte bilen\r\nigenom besiktningen. Då blir det körförbud på\r\nbilen. Det är inte alltid så lätt att följa reglerna.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>17 §  Tilläggsbudget I inom\r\nfinansdepartementets område</pre><pre>Föredrogs</pre><pre>finansutskottets betänkande</pre><pre>1991/92:FiU 6 Tilläggsbudget I inom\r\nfinansdepartementets område (prop. 1991/92:25\r\ndelvis).</pre><pre>Anf. 228  SONIA KARLSSON (s):</pre><pre>Herr talman! I betänkande nr 6 behandlar\r\nfinansutskottet förslag på tilläggsbudget I. På grund\r\nav det rådande sysselsättningsläget under vintern\r\noch våren 1992 är det nödvändigt att tidigarelägga\r\nvissa statliga investeringar och anläggningsarbeten.\r\nUtskottet föreslår ett reservationsanslag på 950\r\nmilj.kr.</pre><pre>I en reservation som är fogad till betänkandet har\r\nvi socialdemokrater föreslagit att 50 miljoner av det\r\nföreslagna anslaget bör användas för\r\ntidigareläggning av investeringar i samlingslokaler,\r\noch dessa 50 miljoner skall finansieras med\r\nbudgetmedel.</pre><pre>De 900 milj.kr. som återstår till investeringar och\r\nanläggningsarbeten bör tillställas\r\nbyggnadsstyrelsen genom att styrelsens kreditram\r\nvidgas med 900 milj.kr.</pre><pre>I betänkandet konstaterar utskottet i sin helhet att\r\ndet inte finns någon motivering i propositionen,\r\nvarför vissa statliga investeringar och\r\nanläggningsarbeten skall finansieras direkt över\r\nstatsbudgeten och inte genom lån i\r\nriksgäldskontoret. Detta är anmärkningsvärt\r\neftersom riksdagen tidigare enhälligt har beslutat\r\natt bemyndiga byggnadsstyrelsen att få uppta lån\r\ndirekt i riksgäldskontoret för att finansiera\r\nbyggnadsinvesteringar. Detta beslut gäller från den\r\n1 juli 1990.</pre><pre>Tidigareläggningen av investeringarna är en\r\nnödvändig åtgärd, och denna omfattning är vad\r\nsom minst krävs. Det vi tvistar om är\r\nfinansieringen. Det finns ett tidigare beslut i\r\nriksdagen om hur finansieringen skall ske.\r\nRegeringspartierna stod bakom detta beslut. Vi\r\nreservanter ser inget skäl till att frångå detta\r\nprincipbeslut.</pre><pre>Herr talman! Med det anförda yrkar jag bifall till\r\nreservationen som är fogad till finansutskottets\r\nbetänkande nr 6.</pre><pre>Anf. 229  BENGT WITTBOM (m):</pre><pre>Herr talman! Finanutskottets betänkande nr 6\r\nbehandlar ett okomplicerat ärende. I en besvärlig\r\nsysselsättningssituation brukar vi bl.a. ta chansen\r\natt använda en del av våra medel för att stärka\r\nsysselsättningen till att tidigarelägga investeringar.\r\nSå gör vi nu också.</pre><pre>Skälet till att vi denna gång inte finansierar med\r\nhjälp av upplåning från riksgälden beror för det\r\nförsta på att det skulle åsamka byggnadsstyrelsen\r\nextra kostnader. För det andra är ungefär en\r\ntredjedel av de åtgärder som föreslås inte att\r\nbeteckna som investeringar utan mer som\r\nutrutningsanslag, och för det tredje är det bråttom.</pre><pre>Utskottsmajoriteten och reservanterna skiljer sig\r\npå den punkten och på en ytterligare punkt som\r\nSonia Karlsson tog upp. Det gäller 50 milj.kr. i\r\nanslag till s.k. samlingslokaler. Vad vi förstår\r\nhandlar det främst om stimulanser för att bygga fler\r\nFolkets hus. Det tror vi inte stimulerar tillväxten i\r\nSverige.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 230  SONIA KARLSSON (s):</pre><pre>Herr talman! Bengt Wittbom säger att det är\r\nbråttom, och vi är överens om att pengarna skall så\r\nfort som möjligt användas för tidigareläggning av\r\ninvesteringarna.</pre><pre>Men det verkar som om regeringen har haft\r\nbråttom med propositionen. Man har inte på något\r\nvis talat om varför man lägger detta förslag och\r\nvarför man frångår ett tidigare regeringsbeslut. Det\r\när en sak att hänvisa till att en tredjedel av\r\nkostnaderna går till utrustning och liknande, dvs.\r\n30 %. Å andra sidan är det 70 % som går till\r\ninvesteringar, som skulle ske med hjälp av\r\nupptagning av lån i riksdgäldskontoret.</pre><pre>Jag tycker fortfarande att jag inte har fått någon\r\nnöjaktig förklaring till varför man inte ens i\r\npropositionen kunde nämna något om detta. Den\r\när mycket tunn.</pre><pre>Anf. 231  BENGT WITTBOM (m):</pre><pre>Herr talman! Förklaringen är mycket enkel. Det är\r\nklart att det är bråttom när en ny regering tar över\r\nansvaret för en exploderande arbetslöshetskris\r\nskapad av dålig socialdemokratisk ekonomisk\r\npolitik. Det väsentliga och viktiga är inte antalet\r\nförklaringar i olika förslag från regeringen i\r\npropositioner, utan det är att någonting händer\r\nsnabbt för att ta hand om det ni har ställt till med.</pre><pre>Anf. 232  SONIA KARLSSON (s):</pre><pre>Herr talman! Om vi skall ha en diskussion om vem\r\nsom har ställt till och hur dålig ekonomin är, tror\r\njag att talmannen skulle bli besviken på oss. Jag\r\ntänker inte ge mig in i den diskussionen.</pre><pre>En stor del av de 50 milj.kr. skall gå till bygdegårdar\r\noch inte till Folkets hus.</pre><pre>Jag vill understryka att vi socialdemokrater, precis\r\nsom utskottsmajoriteten, anser att det med hänsyn\r\ntill arbetsmarknadsläget är mycket viktigt med en\r\ntidigareläggning av investeringarna. Tvisten gäller\r\nfinansieringen. Det hade funnits skäl att redovisa\r\nvarför man frångår ett enhälligt beslut som har\r\nantagits tidigare. större delen av dessa pengar skall\r\nanvändas till investeringar.</pre><pre>Anf. 233 BENGT WITTBOM (m):</pre><pre>Herr talman! Jag håller med Sonia Karlsson i\r\nhennes uppfattning om talmannens inställning till\r\nlängden av debatten.</pre><pre>Överläggningen var härmed avslutad.</pre><pre>(Beslut fattades efter 19 §).</pre><pre>18 §  Tilläggsbudget I inom civildepartementets\r\nområde</pre><pre>Föredrogs</pre><pre>finansutskottets betänkande</pre><pre>1991/92:FiU7 Tilläggsbudget I inom\r\ncivildepartementets område (prop 1991/92:25\r\ndelvis).</pre><pre>Anf. 234  IAN WACHTMEISTER (nyd):</pre><pre>Herr talman! Detta ärende handlar om ytterligare\r\nmiljoner till folk- och bostadsräkningen av år 1990.\r\nVi är alltså inte färdigräknade än.</pre><pre>I den här kammaren skall det talas -- i regel alldeles\r\nför mycket -- om miljarder.</pre><pre>8,8 miljoner och 8,2 miljoner och andra belopp som\r\ndessa är väl ingenting att bråka om. Typiskt Ny\r\nDemokrati, har det mumlats i korridorerna.</pre><pre>Vi tackar för komplimangen. Det är nämligen\r\ntypiskt för Ny Demokrati.</pre><pre>För att uttrycka sig på ett folkligt, burleskt sätt, som\r\ni varje fall skulle nå fram till frånvarande\r\ncenterpartister, skulle man kunna säga att man inte\r\nskall kasta pärlor för svin. Då detta inte är ett möte\r\ni jordbruksutskottet, beklagar jag om uttrycket\r\nirriterar de riksdagsledamöter som redan har\r\nanmärkt på att vi har använt för många djur i\r\ndebatten. Det har nämligen förekommit\r\nkrokodiler, strutsar, elefanter och nu även grisar.\r\nJag har aldrig riktigt förstått vad protesterna\r\nhandlar om, om det är för att skydda djuren eller\r\nom det är för att skydda riksdagsledamöterna.</pre><pre>På ren prosa: Folk- och bostadsräkningen var ett\r\ngrovt slöseri med skattebetalarnas pengar.\r\nMyndigheten låter nu meddela att den i folk- och\r\nbostadsräkningen 1990 oväntat låga\r\nsvarsfrekvensen inneburit kostnadsökningar på\r\nnära 9 milj.kr. Detta kallas på vanligt språk för en\r\nblåsning. Varför skulle vi nu lägga ännu mer pengar\r\npå att kränka medborgarnas identitet? Eller menar\r\nvi att skattebetalarna själva, för det är de som alltid\r\nbetalar, skall betala igen för ännu ett varv av\r\nsnokande i deras privatliv?</pre><pre>I personnumrens land är vi faktiskt redan räknade.\r\nVi vet var vi bor och vi har faktiskt inte bytt\r\nkakelplattor heller, om det är det man är rädd för.</pre><pre>I riksdagen, menar jag, måste vi beivra slöseri med\r\nandra människors pengar. Det är alltid mycket lätt\r\natt vara elegant med andras pengar. Men vi sysslar\r\nhär hela tiden med andras pengar. Vi måste beivra\r\ndetta.</pre><pre>Vi måste också beivra onödiga dumheter och,\r\ntycker vi inom Ny Demokrati, allt snokande i\r\nmänniskors privatliv.</pre><pre>Jag yrkar alltså bifall till reservationen avseende\r\nAnslaget C 15.</pre><pre>Anf. 235  OLLE SCHMIDT (fp):</pre><pre>Herr talman! Det kan inte vara obekant, inte ens\r\nför Ian Wachtmeister, att vi från borgerligt håll har\r\nvarit mycket kritiska till genomförandet av folk-\r\noch bostadsräkningen. Folkpartiet liberalerna sade\r\nockså nej när beslutet om den fattades i denna\r\nkammare.</pre><pre>När riksdagen debatterade frågan i våras -- då\r\nhandlade det om anslagsframställning -- framförde\r\nde borgerliga reservanterna uppfattningen att FoB\r\nskulle förekomma högst vart tionde år, inte som nu\r\nvart femte år. Denna tidsintervall ligger också väl i\r\nlinje med vad som gäller internationellt.</pre><pre>I samma reservation, Ian Wachtmeister, framhölls\r\nockså att den genomförda folkräkningen var\r\nonödig, att den utgjorde ett exempel på överdriven\r\ninsamling av personliga uppgifter, där den enskildes\r\nintegritet blev ifrågasatt.</pre><pre>Vi är alltså, herr talman, mycket kritiska mot att\r\nfolk- och bostadsräkningen över huvud taget\r\ngenomfördes. Men att nu, som Ian Wachtmeister\r\ntycks föreslå, helt avstyrka de omfördelningar av\r\nanslaget som här föreslås, skulle innebära att det\r\narbete som hittills har lagts ned till dryga kostnader,\r\ndet håller jag med om, har gått helt förlorat. Nu rör\r\ndet sig nämligen om slutbearbetning av det\r\ninkomna materialet. Det handlar alltså inte om att\r\nge SCB några extra pengar, utan om tillstånd att\r\nomfördela mellan verksamheter och år.\r\nKommunerna, som har ålagts att samla in\r\nmaterialet, i vissa kommuner under protester,\r\nskulle verkligen bli dubbelt snuvade om vi stoppade\r\ndet fortsatta arbetet med FoB 90. De skulle\r\nverkligen, för att använda Ian Wachtmeisters ord,\r\nbli blåsta.</pre><pre>Först får alltså kommunerna betala bortåt 80\r\nmilj.kr. av den totala kostnaden på 180 milj.kr. I\r\nMalmö, som jag kommer ifrån, handlar det om 3\r\nmilj.kr. Sedan får man inte ut något av de här\r\nmiljonerna, inga uppgifter, ingen bearbetad\r\nstatistik. Det är väl ändå inte rimligt, Ian\r\nWachtmeister?</pre><pre>Ian Wachtmeister sade själv att de ökade\r\nkostnaderna har åsamkats på grund av att man inte\r\nhar fått in uppgifterna. Det krävdes påminnelser,\r\nmed tryckande av nya blanketter till 550 000\r\npersoner. Det kostade sammanlagt 8,8 miljoner.\r\nDen civila olydnaden blir i detta fall en extra\r\nkostnad, som vi i den här församlingen\r\nförhoppningsvis har i åtanke när nästa FoB skall\r\ndiskuteras.</pre><pre>Herr talman! För kammarens kännedom kanske\r\njag kan nämna att 97,5 % har besvarat frågorna,\r\ndvs. 6 783 000 personer. 2,5 % har med andra ord\r\ninte svarat. Motsvarande siffra för 1985 var 1,2 %.\r\nDet största bortfallet fanns i Ian Wachtmeisters\r\nhemtrakter, 4,8 % i Stockholms län. I vissa\r\nstadsdelar i Stockholms innerstad, måhända där\r\nnämnde man bor, är bortfallet ca 10 %. Men det\r\nfinns mer laglydiga personer. I många komuner\r\nligger svarsfrekvensen på 98--99 %.</pre><pre>Herr talman! Denna FoB har kritiserats. Jag har\r\nfull förståelse för kritiken. Räkningen hade aldrig\r\nbehövt genomföras. I detta avseende är vi överens.\r\nMin entusiasm inför att försvara FoB 90 är alltså\r\nytterst begränsad. Men nu har den genomförts och\r\nskall rimligen också slutföras. Jag yrkar därför\r\nbifall till hemställan i FiU7, där utskottsmajoriteten\r\nstöder regeringens förslag till omfördelning av\r\nmedlen.</pre><pre>Anf. 236  IAN WACHTMEISTER (nyd):</pre><pre>Herr talman! Herr Schmidt, om det var i Vasastan,\r\ndär jag bor, som 10 % inte ställde upp på detta,\r\nutan idkade civil olydnad, skulle jag vara mycket\r\nhedrad. Jag konstaterar med glädje att tidigare\r\n1,2 % nu har blivit 2,5 %. Men om man försökte\r\ngöra om denna räkning igen, skulle nog siffran bli\r\n10 % över hela landet.</pre><pre>Om man gör ett misstag, säger man alltför ofta: Ja,\r\nja, det är ett misstag, men vi skall fortsätta i alla\r\nfall. Vi måste kasta in mer pengar. Man kastar goda\r\npengar efter dåliga. Som jag sade förut är det lätt\r\natt hålla på med detta när det är andras pengar. Jag\r\ntycker fortfarande att det är lika fel. Jag tycker\r\nockså att det är bra att folkpartiet fortsätter att vara\r\nliberala, dvs. står upp för den mänskliga friheten\r\noch integriteten.</pre><pre>Mitt yrkande står självfallet kvar och stärks\r\negentligen av det som föregående talare sade. Man\r\nvar alltså på många håll emot denna folk- och\r\nbostadsräkning från början. Bra. Jag hoppas att det\r\ninte blir aktuellt att besluta om en ny sådan. Då\r\nkommer vi att bli rätt många som säger nej.</pre><pre>Anf. 237  OLLE SCHMIDT (fp):</pre><pre>Herr talman! Nej, Ian Wachtmeister, vi skall inte ha\r\nnågon ny folk- och bostadsräkning, precis som jag\r\nsade. Men vi måste rimligen få slutföra den som vi\r\nhar samlat in material till. Jag kan bara se till min\r\negen kommun, där vi pressade fram dessa tre\r\nmiljoner. Skulle vi då i slutskedet inte kunna få ut\r\nnågot av det? Det tycker jag inte är ett rimligt\r\nresonemang.</pre><pre>Jag delar kritiken mot att folk- och\r\nbostadsräkningen har genomförts. Det sätt som\r\nman genomförde undersökningen på kunde ha\r\nvarit annorlunda. I det avseendet är vi helt överens.\r\nMen att i det här läget helt stoppa arbetet, vore att\r\nverkligen snuva kommuner på pengar och de\r\ninsatser som man hittills har gjort.</pre><pre>Anf. 238  IAN WACHTMEISTER (nyd):</pre><pre>Herr talman! Jag tycker att man skall använda sig\r\nav det material som finns. Det blir ett ungefär lika\r\ndåligt och ointressant resultat som om man får det\r\nkompletterade materialet.</pre><pre>Det finns någonting som heter garbidge in,\r\ngarbidge out, vilket betyder skräp in, skräp ut. Det\r\nkommer att bli resultatet även av den här\r\nundersökningen.</pre><pre>Anf. 239  OLLE SCHMIDT (fp):</pre><pre>Herr talman! Jag delar inte den uppfattningen. Jag\r\ntycker att det är alldeles orimligt att man skall slösa\r\nmed pengar på det viset, både i våra kommuner och\r\ni den här kammaren. De 180 miljoner det handlar\r\nom har nästan helt anslagits, slutskedet har nåtts,\r\nman har fått in alla uppgifter och skall börja\r\nbearbeta dem. Vi vet inte, Ian Wachtmeister, om\r\nman inte kan få ut något gott av materialet. Något\r\nskulle ändå kunna komma fram, exempelvis om\r\nfattiga pensionärer. Även Ian Wachtmeister kunde\r\nkanske vara intresserad av att veta var och hur de\r\nbor. Det skulle kunna komma fram någon sådan\r\nuppgift. Men allt detta skulle gå förlorat om vi i dag\r\nsade nej i kammaren. Det vore ett oklokt och dumt\r\nbeslut. Det vore slöseri med skattebetalarnas\r\nmedel, Ian Wachtmeister.</pre><pre>Anf. 240  IAN WACHTMEISTER (nyd):</pre><pre>Herr talman! Jag anser inte att mitt förslag vore\r\nnågot slöseri. Tvärtom vore det ett sätt att spara\r\npengar.</pre><pre>Jag konstaterar bara att en attitydförändring nog\r\nhar skett, inte bara ute i den s.k. verkligheten, utan\r\näven i den här kammaren, så att vi slipper få nya\r\nsådana här räkningar. Vi är faktiskt överens, Olle\r\nSchmidt och jag, om att detta är skräp.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>19 §  Den statliga fastighetsförvaltningen och\r\nombildningen av byggnadsstyrelsen, m.m.</pre><pre>Föredrogs</pre><pre>finansutskottets betänkande</pre><pre>1991/92:FiU8 Den statliga fastighetsförvaltningen\r\noch ombildningen av byggnadsstyrelsen, m.m.</pre><pre>Anf. 241  PER OLOF HÅKANSSON (s):</pre><pre>Herr talman! Bakgrunden till det här ärendet, som\r\nhandlar om ombildningen av byggnadsstyrelsen och\r\norganisationen av den statliga\r\nfastighetsförvaltningen, har vi bl.a. i ett\r\nriksdagsbeslut från i våras. Därefter har en\r\narbetsgrupp i regeringskansliet arbetat med frågan.\r\nEfter regeringsskiftet har vi nu fått en proposition.\r\nDet är att beklaga att arbetsgruppens resultat inte\r\nhar varit ute på remiss. Däremot har självfallet\r\npropositionen varit ute på remiss inom riksdagen.\r\nBl.a. har förvarsutskottet, utbildningsutskottet och\r\nkulturutskottet yttrat sig.</pre><pre>Jag kan konstatera att den första bild som man fick\r\nav propositionen, som är något slarvig och i sina\r\nstycken en mycket dålig produkt, stärks av det som\r\nkan läsas av remissvaren från nämnda utskott. Det\r\nförstärks också av det sätt på vilket finansutskottet\r\nhar hanterat frågan. Det är inte mindre än fem\r\ntillkännagivanden som utskottet gör i enighet.\r\nDärutöver finns inskrivet en del förutsättningar för\r\nden fortsatta behandlingen av frågan.</pre><pre>Det finns en del saker som är politiskt\r\nkontroversiella -- allt är ju inte administration. Det\r\nsom är politiskt kontroversiellt har vi självklart från\r\nsocialdemokratiskt håll framfört våra synpunkter\r\npå i reservationer. Vi har i en reservation talat om\r\natt vi inte kan se det rationella i att från\r\nlönsamhetssynpunkt sälja ut statens\r\nfastighetsinnehav rakt över. Vi har framfört\r\nsynpunkter på detta i reservation 2 och tycker att\r\nman mycket väl kan hålla ihop en myndighet som\r\nnu föreslås bli två skilda enheter, en stabs- och en\r\nservicemyndighet. Vi tycker att det är litet märkligt\r\natt det skall skapas en särskild myndighet för\r\nfastighetsförvaltningen, och det resonerar vi om i\r\nreservation 3.</pre><pre>Jag skall, herr talman, för tids vinnande inte\r\nutveckla min talan utöver att här yrka bifall till den\r\nförsta reservationen. Jag avstår från att lägga något\r\nyrkande på de två andra reservationerna, men det\r\nbetyder inte att vi frånträtt vår uppfattning. Det gör\r\njag bara för att vinna tid.</pre><pre>Anf. 242  LARS TOBISSON (m):</pre><pre>Herr talman! Som framgick av Per Olof\r\nHåkanssons anförande föreslogs i den förra\r\nregeringens sista kompletteringsproposition en\r\ndecentralisering och bolagisering av statens\r\nlokalförsörjning och fastighetsförvaltning. Utspelet\r\nvar lika välkommet som det var överraskande. Det\r\nvar tankar som vi moderater drivit här i riksdagen\r\nsedan mitten 1980-talet men alltid fått underkända\r\nav den dåvarande socialistiska majoriteten.\r\nFinansutskottets socialdemokratiska ledamöter\r\nhade dock av allt att döma svårt att hänga med i de\r\nsnabba svängarna i våras. Pikant nog fick vi i våras\r\nen debatt och omröstning här i kammaren, där\r\nsocialistsidan avslog moderata motionsyrkanden\r\nsom var likalydande med de förslag som regeringen\r\nnågra dagar tidigare lagt fram i\r\nkompletteringspropositionen.</pre><pre>Den proposition 44 som vi nu behandlar fyller i\r\ndetaljer i det principbeslut som riksdagen fattade\r\nföre valet. Den förelåg i allt väsentligt färdig i\r\nfinansdepartementet vid tiden för regeringsskiftet.\r\nTrots detta -- och trots att det från vänsterhåll inte\r\nförekom någon invändning i våras -- yrkar nu\r\nsocialdemokraterna i reservation 1 avslag på\r\nförslaget. Det som upprör dem mest är att\r\nbolagiseringen öppnar möjligheter för\r\nprivatisering. Men denna utveckling var antydd\r\nredan i den egna kompletteringspropositionen.\r\nDen är i själva verket en ofrånkomlig konsekvens\r\nav att statliga myndigheter efter tillkomsten av\r\nramanslag ges frihet att själva svara för sin\r\nlokalhållning. Konkurrens med privata\r\nlokaluthyrare tvingar staten att effektivisera sin\r\nverksamhet på fastighetsområdet, och då kan\r\nnaturligtvis inte försäljningar till utomstående\r\nuteslutas. Självfallet är det å andra sidan inte\r\naktuellt med att sälja ut statens fastighetsinnehav\r\nrakt över, som Per Olof Håkansson uttryckte det.</pre><pre>Jag har länge hävdat att det är angeläget att bryta\r\nupp byggnadsstyrelsens monopol på\r\nlokalförsörjning åt statliga myndigheter. Den\r\nhittillsvarande ordningen har medfört att\r\nbyggnadsstyrelsen sökt placera myndigheter i\r\nstatlig ägda fastigheter, även om det skett till en\r\nhögre kostnad än på den öppna marknaden.\r\nMyndigheterna å andra sidan har saknat anledning\r\natt hålla nere sina lokalkostnader, eftersom den\r\nerbjudna lokalen framstått som en fri resurs och de\r\ninte själva kunnat nyttiggöra en besparing som\r\nkunde ha uppnåtts genom lokalbyte.</pre><pre>Finansutskottet tillstyrker nu riktlinjerna i\r\npropositionen. Vissa fackutskott, som beretts\r\ntillfälle att avge yttranden, har på många punkter\r\nföreslagit tillkännagivanden angående det fortsatta\r\nreformarbetet. Det gäller särskilt fastigheter för\r\nutbildnings- och kulturändamål. Vad beträffar\r\nuniversiteten bör givetvis strävan vara att\r\nförvaltningen decentraliseras. Men att helt\r\növerföra äganderätten till universiteten blir, som\r\ndet är i dag, inte möjligt förrän dessa givits en mera\r\nfristående ställning i enlighet med regeringens\r\nintentioner.</pre><pre>Trots att ett enhälligt finansutskott var berett att\r\nvidarebefordra de föreslagna tillkännagivandena\r\ntill regeringen, väckte socialdemokraterna i sin\r\nrädsla för privatisering så sent som vid\r\nslutjusteringen av betänkandet förslag om remiss\r\nav ärendet till bl.a. lagrådet. Karaktären av\r\nförsenande skenmanöver framstår som uppenbar\r\nmed hänsyn till att det i propositionen inte ens finns\r\nnågot lagförslag att granska. Syftet måste ha varit\r\natt genom missbruk av en regel som syftar till\r\nminoritetsskydd fördröja riksdagsbehandlingen, så\r\natt ett genomförande vid nästa budgetårs ingång\r\ninte skulle vara möjligt. Nu träffades i stället den\r\nuppgörelsen att regeringen får återkomma till\r\nriksdagen med en redovisning av sina planer sedan\r\ndessa hunnit utformas mera i detalj. Jag utgår från\r\natt vi då kan ha en diskussion i ärendet mera i\r\ndetalj. Strävan skall emellertid vara att den avsedda\r\nförändringen träder i kraft den 1 juli nästa år med\r\nsikte på att vara i huvudsak genomförd till följande\r\nårsskifte.</pre><pre>Herr talman! Jag yrkar bifall till utskottets\r\nhemställan och avslag på reservation 1.</pre><pre>Anf. 243  MARGITTA EDGREN (fp):</pre><pre>Herr talman! Finansutskottet har tagit intryck av\r\nvad jag, Christer Lindblom och Kenth Skårvik har\r\nskrivit i en motion och av vår kritik när det gäller\r\nhanteringen av högskolornas och universitetens\r\nlokaler. Vi är faktiskt mycket nöjda med att det\r\nblivit fyra tillkännagivanden där det krävs bättre\r\nbeslutsunderlag innan man är beredd att acceptera\r\natt högskolornas lokalförvaltning förändras.\r\nFinansutskottet har därmed, anser vi motionärer,\r\nvisat respekt både för högskolornas särart och för\r\ntidigare beslut i denna kammare samt även lyssnat\r\npå högskolornas företrädare och beaktat deras\r\nerfarenheter.</pre><pre>Vi anser att organisationskommittén nu bör knyta\r\ntill sig verksamhetsansvariga från högskolan och\r\ndärmed kunna återkomma till riksdagen med ett\r\nförslag som ger högskolorna en reell möjlighet att\r\npå eget ansvar hantera sina lokaler såsom en del av\r\nde samlade resurser som står till högskolornas\r\nförfogande för den verksamhet som de skall\r\nbedriva, dvs. både grundutbildning och forskning.</pre><pre>Därmed är vi nöjda och ser fram emot att till våren\r\nfå ta ställning till ett nytt förslag i frågan.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande jordbruksutskottets\r\nbetänkande 1991/92:JoU8 samt finansutskottets\r\nbetänkanden 1991/92:FiU6, FiU7 och FiU8.</pre><pre>Jordbruksutskottets betänkande JoU8</pre><pre>Mom. 1 (dispensavgift och undantag enligt\r\nbilavgaslagstiftningen)</pre><pre>Utskottets hemställan med godkännande av\r\nutskottets motivering bifölls med 176 röster mot\r\n137 för utskottets hemställan med godkännande av\r\nmotiveringen i reservationen av Göran Persson\r\nm.fl. 1 ledamot avstod från att rösta.</pre><pre>Mom. 2</pre><pre>Utskottets hemställan bifölls.</pre><pre>Finansutskottets betänkande FiU6</pre><pre>Mom. 1 (anslaget till C 3. Vissa investeringar m.m.)</pre><pre>Utskottets hemställan bifölls med 177 röster mot\r\n134 för reservationen av Bo G Jenevall. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU7</pre><pre>Mom. 1 (anslaget C15. Folk- och bostadsräkningar)</pre><pre>Utskottets hemställan bifölls med 285 röster mot 25\r\nför reservationen av Bo G Jenevall. 1 ledamot\r\navstod från att rösta.</pre><pre>Mom. 2</pre><pre>Utskottets hemställan bifölls.</pre><pre></pre><pre>Finansutskottets betänkande FiU8</pre><pre>Mom. 1 (riktlinjer för statens fastighetsförvaltning\r\noch lokalförsörjning)</pre><pre>Utskottets hemställan bifölls med 177 röster mot\r\n137 för reservation 1 av Hans Gustafsson m.fl.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att ärenden som han debatteras färdigt\r\nunder återstoden av dagens sammanträden skulle\r\nföretas till avgörande vid morgondagens\r\narbetsplenum.</pre><pre>20 § Förslag till ny lagstiftning för\r\nkabelsändningar m.m.</pre><pre>Föredrogs</pre><pre>konstitutionsutskottets betänkande 1991/92:KU19\r\nFörslag till ny lagstiftning för kabelsändningar\r\nm.m. (prop. 1991/92:53).</pre><pre>Anf. 244 CATARINA RÖNNUNG (s):</pre><pre>Herr talman! Riksdagen skall i morgon besluta om\r\nen ny lag för kabelsändningar. Lagen är tänkt som\r\nen temporär lösning i avvaktan på de utredningar\r\nsom nu arbetar. Att en korrigering och teknisk\r\nanpassning av den gamla kabellagen till vår nya\r\nyttrandefrihetsgrundlag var av nöden stod klart\r\nredan för den socialdemokratiska regeringen. Ett\r\nfärdigt lagrådsbehandlat förslag fanns då den\r\nborgerliga regeringen trädde till.</pre><pre>I detta läge går regeringen in och gör\r\ngenomgripande förändringar -- alls icke menade\r\nsom temporära i en annars temporär lag och alls\r\nicke motiverade av en anpassning till rättsläget\r\nefter den 1 januari. Man föreslår under sekretess\r\noch i brådska reklam i radio och TV i s.k.\r\negensändningar i kabelnät.</pre><pre>Lagrådet, som bör höras i frågor som berör\r\nyttrandefriheten, åtsidosätts. Som KU-ledamot\r\ntalade Birgit Friggebo med vördnad om lagrådet.\r\nSom kulturminister ignorerar hon detsamma. På\r\nKUs initiativ lagrådsgranskas ändringarna i\r\npropositionen.</pre><pre>Vi socialdemokrater har allvarliga invändningar\r\nmot de gjorda ändringarna. Ändamålsenligheten i\r\nreklamreglerna har inte utretts eller på annat sätt\r\nprövats. Ett nytt medium -- radion -- öppnas för\r\nreklam. Åsiktsreklam och reklam riktad till barn\r\nblir tillåten. Däremot stramas reglerna åt så att\r\nideella föreningar skall fortsätta att sända program\r\npå existensminimum och fråntas möjligheter till\r\nreklamintäkter. En skön soppa således.</pre><pre>Förslaget har heller inte förberetts i parlamentarisk\r\nsamverkan. Regeringens hantering av frågan är\r\nklandervärd. Detta är hård kritik, och den är\r\nberättigad. I decennier har vi trots varierande\r\nregeringskonstellationer försökt åstadkomma\r\nkonsensus i mediefrågor. Dessa frågor berör i hög\r\ngrad vår yttrandefrihet och dess gränser.\r\nMisstanken är befogad att regeringen med ett\r\nbeslut om reklam i kabel banar väg för ett\r\nomtänkande vad gäller reglerna för reklam i den\r\nmarkbundna TV-kanalen. Hur skall man annars\r\ntolka det pressmeddelande där det sägs att\r\nreklamreglerna i de lokala TV-kanalerna skall vara\r\ndesamma som för den tredje markkanalen?</pre><pre>Varför har Birgit Friggebo haft så bråttom att ändra\r\ni propositionen? Kritiken emot regeringsbeslutet\r\nom M 3 -- den nya markbundna kanalen -- har varit\r\nförödande stark och mångskiftande. Ett\r\nsammanslaget TV 3 och TV 4 med ett\r\nreklamförsäljningsbolag gemensamt med satellit-\r\nTV 3 ger ett enormt övertag på annonsmarknaden;\r\nman kan själv sätta priserna. Mediemogulen\r\nStenbeck dyker upp som en hydra med många\r\nhuvuden. Han är storintressent i TV, radio,\r\ntidningar, hårdvaror, m.m.</pre><pre>Riskerna för maktkoncentration och\r\nåsiktsmonopol är överhängande. Effekterna på\r\npressen har inte utretts. Vad innebär reklam i kabel\r\nförutom den reklam vi redan har för möjligheten\r\nför mindre tidningar att fortsätta att existera?</pre><pre>Om avtalet mellan staten och M 3 uppfyller de krav\r\nriksdagen uppställt vet vi riksdagsledamöter tills\r\nvidare inte. Är de regionala satsningarna, kultur-\r\noch samhällsprogrammen i farozonen? Blir det\r\nnågra svenskproducerade teaterföreställningar? En\r\ndel av denna kritik skall antagligen tystas om\r\nreklam i kabel snabbt införs.</pre><pre>I TV-beredningen rådde en bred enighet om att\r\nåsiktsreklam från demokratisk synpunkt var\r\nförkastlig. I beslutet från i våras hade folkpartiet\r\noch moderaterna avfallit från tidigare ståndpunkt.\r\nCentern, som i alla tänkbara och otänkbara\r\nsammanhang agerat uppstickare mot den förda\r\nregeringspolitiken, lyder nu helt mattes röst och har\r\ninga invändningar vare sig när det gäller\r\nåsiktsreklam eller när det gäller reklam riktad till\r\nbarn. Jag företräder Sveriges största parti, som ur\r\nett krasst ekonomiskt perspektiv skulle vinna mest\r\npå att släppa fram åsiktsreklam. Men vi är\r\nmotståndare till att någon oemotsagd skall föra\r\nfram sina åsikter. TV- och radiomedierna skall vara\r\nöppna för en allsidig debatt i religiösa och politiska\r\nämnen. Ingen skall få ett propagandaövertag på\r\ngrund av att man kan köpa sig tid.</pre><pre>Att släppa fram reklam riktad till barn är det\r\nverkliga lågvattenmärket i propositionen. Mindre\r\nbarn kan inte skilja på reklambudskap och andra\r\nbudskap. Reklam riktad till barn har blivit en\r\nspeciell industri kallad licensing -- TV 3 har t.o.m.\r\nen egen avdelning som sysslar med licenser. Det\r\nhandlar om en kontinuerlig rundgång, där olika\r\nprodukter säljer varandra. TV-serien säljer boken,\r\nboken säljer leksaker, leksaker säljer tröjan, tröjan\r\nsäljer serien. Här kommer radion in som ytterligare\r\nett förstärkningsmedel. Att en stor leksakskedja\r\nsäger att turtlarna blir julens bästsäljare kan inte\r\nförvåna någon.</pre><pre>I en reservation tar vi upp ägarkoncentrationen i\r\nkabelsändarföretag. Utskottsmajoriteten viftar\r\nalltför lättvindigt bort frågan genom att säga att\r\nman utgår från att detta ägnas uppmärksamhet i en\r\nbredare översyn. Vi ser allvarligt på en fortgående\r\nägarkoncentration inte bara när det gäller\r\nStenbecksimperiet utan även i kabelsändningarna.\r\nBakom bolaget Svensk Radioutveckling står ett\r\nfyrtiotal storstads- och regionaltidningar som\r\ntänker starta en reklamfinansierad radiokanal. I\r\nUSA, där annars kapitalismen ges fria tyglar, finns\r\nliksom i många andra länder långtgående\r\nrestriktioner. I Finland är samverkan mellan fler än\r\ntre kommersiella radiostationer förbjudet.</pre><pre>Till sist en fråga: Blir det över huvud taget någon\r\nparlamentarisk beredning av mediefrågorna?</pre><pre>Herr talman! Jag yrkar bifall till de\r\nsocialdemokratiska reservationerna.</pre><pre>Anf. 245 HARRIET COLLIANDER (nyd):</pre><pre>Herr talman! Rubriken på mitt anförande lyder:\r\nKabellagen behövs inte -- inte heller\r\nkabelnämnden.</pre><pre>Ny Demokrati vill gå tillbaka till tiden före 1939, då\r\ndet var fritt att sända i tråd. Det året -- 1939 --\r\nförbjöds trådsändningar av säkerhetspolitiska skäl.\r\nMen efter kriget tog man inte bort lagen, och när\r\nTV kom i mitten av 1950-talet behöll man förbudet\r\noch då av konkurrensskäl -- ingen skulle få\r\nkonkurrera med det statliga monopolet Sveriges\r\nRadio.</pre><pre>Andra skäl till att Sveriges Radio skulle ha\r\nensamrätt till sändningar var bristen på frekvenser,\r\ndet faktum att staten sedan länge hade reglerat\r\nsändningarna samt att man ville styra innehållet i\r\nprogrammen.</pre><pre>Vi kan i dag konstatera att motiven för att reglera\r\nkabelsändningar inte längre finns, eftersom det inte\r\nråder brist på frekvenser i kablar. Och den\r\nprincipiella ensamrätten för Sveriges Radio har\r\nupphört, så konkurrensskälet finns alltså inte\r\nlängre. Med andra ord -- kabellagen behövs inte.</pre><pre>Politikerna har dock ett skäl kvar till att de vill\r\nreglera, och det är att de själva inte vill släppa\r\ngreppet över radio och tv. De försöker i det längsta\r\natt hänga sig kvar, men teknikutvecklingen har\r\nsuccessivt tvingat till reträtt när det gäller\r\nensamrätten för Sveriges Radio att sända och att\r\nsläppa in reklam. Via satelliter når all världens\r\ntelevision i dag in i de svenska vardagsrummen,\r\nvare sig politikerna vill det eller inte. Men man\r\nframhärdar. Man vill inte ge upp den makt som\r\nligger i att styra och ställa i radio och tv. Den nya\r\nkabellagen är tyvärr inte det enda exemplet på\r\ndetta.</pre><pre>Systemet med lokala kabelsändarföretag skall\r\nskrotas, anser Ny Demokrati. För det första borde\r\ninte sådana här korporativistiska anordningar ligga\r\ni linje med regeringspartiers regeringsförklaring.\r\nFör det andra tvingar systemet kabelnätägare att\r\nupplåta kanaler till lokala kabelsändarföretag.</pre><pre>Vi ifrågasätter om inte den tvångsupplåtelsen av\r\nprivategendom står i strid med regeringsformen. Vi\r\nanser att de lokala kabelsändarföretagen, precis\r\nsom varje annan juridisk person eller enskild, kan\r\nförhandla med nätägaren om att få disponera en\r\nkanal och, liksom andra, fritt få finansiera sina\r\nsändningar med reklam.</pre><pre>Jag har faktiskt roat mig med att ringa runt till ett\r\nantal lokala kabelsändarföretag och fråga vad de\r\ntycker om den nya kabellagen. Så här låter det:</pre><pre>--  Den är ett steg i rätt riktning, men otillräcklig.\r\nFör ideella föreningar är produktionen för dyr.\r\nProblemets lösning är reklam.</pre><pre>--  Ideella pengar, och programmen blir därefter.</pre><pre>--  Reklam är enda intäktsmöjligheten, vi behöver\r\nanställa två personer.</pre><pre>-- Att göra TV är kostsamt.</pre><pre>-- Vi behöver reklaminkomster. De ideella\r\nföreningarna har inte pengar, vilja, intresse eller\r\nkunskap.</pre><pre>-- Släpper man in reklam i kabel skall det vara lika\r\nför alla. Vi överlever inte.</pre><pre>--  Det går inte bra i dag. Vi har näsan precis över\r\nvattenytan. Vi behöver reklam.</pre><pre>Hör här en annan röst:</pre><pre>-- Hälften av föreningarna fifflar för att få det att gå\r\nihop. Företag sponsrar. Det handlar om\r\nsmygreklam, och den skall vara väl dold, för annars\r\nkommer kabelnämnden. Hyckleriet står en upp i\r\nhalsen. Fifflandet står i proportion till hur rimliga\r\nman tycker att lagarna är. Nu har man skrivit om\r\nradiolagen så att den tillåter reklam i Sveriges\r\ntelevision. Om den, som är i allmänhetens tjänst,\r\nskall få sända reklam -- varför får inte vi? Vi lokala\r\nkabelsändarföretag är små fattiga statister, som\r\nskall leva renlärigt utan reklam. Det är komiskt. Vi\r\när gisslan på renhetens altare.</pre><pre>Så här låter det bland Sveriges lokala\r\nkabelsändarföretag. Ett företag som jag frågade\r\ntyckte dock att det var bra som det var, men det har\r\nkommunala bidrag och har haft utvecklingsstöd\r\nfrån kabelnämnden. Vidare sänder de i ett område\r\ndär det saknas lokaltidning.</pre><pre>Jag frågade ett företag varför staten har infört det\r\nhär med lokala kabelsändarföretag. ''Du vet'',\r\nsvarade han, ''det är sådant här gulligt politiskt\r\ntänkande -- man tror att så länge man får något\r\ngratis producerar man. Det går inte att göra TV på\r\nidealitet. Ingen satsar för man får ingenting\r\ntillbaka.''</pre><pre>De flesta lokala kabelsändarföretag producerar\r\ntaffliga program, om de över huvud taget\r\nproducerar några, och tittarunderlaget är litet. Man\r\nkan konstatera att systemet med lokala\r\nkabelsändarföretag är ett politiskt missfoster som\r\nman med det snaraste bör avskaffa. Släpp reklamen\r\nfri och låt kabelsändarföretagen finansiera sig som\r\nde vill! Krångligare än så är det faktiskt inte.</pre><pre>Annonsreglerna i kabellagen kan vi inte heller\r\nacceptera. Föreskrifterna är löjliga mot den\r\nbakgrunden att alla TV-sändningar som når Sverige\r\nvia satellit har liberalare regler. Varför tillåts inte\r\nsvensk reklamfinansierad TV konkurrera på\r\nsamma villkor som den utländska som sänder i\r\nSverige? Det enda vettiga vore ju att samordna\r\nbestämmelserna om reklam med\r\nEuropakonventionen om gränsöverskridande\r\ntelevision och motsvarande EG-direktiv samt\r\nInternationella handelskammarens regler för\r\nreklam, som också det svenska näringslivet har\r\nantagit.</pre><pre>Om systemet med lokala kabelsändarföretag\r\navskaffas behövs inte heller kabelnämnden. I\r\nstället föreslår Ny Demokrati att samma system\r\ninförs som gäller övervakning av pressens\r\nverksamhet. Det skulle innebära att\r\nannonssändningar övervakas av KO och\r\nmarknadsdomstolen. Sändningarnas övriga\r\ninnehåll skulle då övervakas genom att de sändande\r\nstationerna bildar en egen opinionsnämnd.\r\nIngripanden mot svårare yttrandefrihetsbrott\r\nregleras ju från den 1 januari 1992 i\r\nyttrandefrihetsgrundlagen.</pre><pre>Sammanfattningsvis säger Ny Demokrati:\r\nKabellagen behövs inte. Slopa systemet med lokala\r\nkabelsändarföretag, harmonisera annonsreglerna\r\nmed omvärldens och avskaffa kabelnämnden!</pre><pre>Herr talman! För Ny Demokrati yrkar jag bifall till\r\nreservationen, som avser vårt förstahandsyrkande\r\noch som säger att kabellagen inte behövs. För den\r\nhändelse yrkandet avslås har vi i särskilt yttrande\r\nmeddelat att vi kommer att stödja\r\nutskottsmajoritetens mening.</pre><pre>(Applåder.)</pre><pre>Anf. 246 JOHAN LÖNNROTH (v):</pre><pre>Herr talman! Eftersom jag tänkte på den här\r\ndebatten tittade jag särskilt noga på reklaminslagen\r\ni gårdagens dokumentärprogram om maffian i\r\nTV 3. Jag tittade på den nakna damen som gjorde\r\nreklam för något duschmedel, och jag tittade också\r\npå reklamen för gymnastiksittdonet Abdominizern\r\noch på ett par svala kvinnohänder som omslöt en\r\nvacker platt mansmage av en typ som får småfeta\r\nmedelålders män att känna sig obehagliga till mods.\r\nJag kunde också konstatera att TV 3 bröt mot\r\nkonventionen om gränsöverskridande television,\r\nsom stadgar maximalt ett reklaminslag per 45-\r\nminutersperiod i ''filmer och liknande verk''.</pre><pre>Jag skulle helst vilja avskaffa all reklam i TV. Ändå\r\nhar jag med åren blivit mer tveksam till generella\r\nreklamförbud, eftersom satelliterna ändå inte kan\r\nstängas ute och eftersom våra reklamfria kanaler\r\nredan anpassat sig ganska långt till den\r\nströmlinjeformning som är den reklamfinansierade\r\nTVns kännemärke.</pre><pre>Men förslaget som vi nu har framför oss kommer\r\ninte att öka mångfalden i etermedia. Särskilt\r\nallvarligt är det att man även nu tänker tillåta\r\nåsiktsreklam i TV. I en ledare i Dagens Nyheter\r\nfrån den 8 november befarar man att detta innebär\r\natt politisk reklam också är på gång i den tredje\r\nmarkkanalen och att detta riskerar att leda till en\r\nytligare valkampanj 1994.</pre><pre>Jag ser med bävan fram emot att få se Carl Bildt\r\ntill häst med blågula fanor i inslag av den typ som\r\nRonald Reagan vann valen på i USA. Eller på att få\r\nse den enkle fotbollsgrabben Ingvar lattjande med\r\nbollen mitt i sportnyheterna.</pre><pre>Men om nu en majoritet driver igenom reklam i TV\r\nså vill vi vänsterpartister verka för att så goda\r\nförutsättningar som möjligt skapas för den\r\nkvarvarande reklamfria TV-n. Det innebär att det\r\nmåste tas fram pengar till både reklamfria\r\nrikskanaler och reklamfria lokalkanaler, som båda\r\nmåste vara så fristående som någonsin är möjligt\r\nfrån politisk kontroll och penningstarka\r\nintressegrupper. En rimlig finanseringskälla skulle\r\nkunna vara den av reklamskatteutredningen 1988\r\nföreslagna skatten på reklam i radio och TV. Man\r\nmåste också underlätta för små idéella föreningar\r\natt driva reklamfri lokal-TV, så att inte det\r\nsedvanliga lokala etablissemanget tar över alla\r\ndessa kanaler.</pre><pre>Man kan också befara att nätägarna kommer att\r\nförsöka lägga alla sorters hinder i vägen för de\r\nlokala kanaler som inte kommer att vara lönsamma\r\nför dem. Tekniskt kunniga människor har förklarat\r\nför mig att man exempelvis kan lägga in oönskade\r\nsändarföretag på frekvenser som är mer eller\r\nmindre hopplösa att få in i delar av\r\nsändningsområdet.</pre><pre>Det är av detta skäl som vi föreslår att man skall\r\ngöra ett tillägg i kabelsändarlagens § 6 med\r\ninnebörden att nätägarna åläggs att se till att de\r\nboende i fastigheter som är anslutna till kabelnätet\r\npå ett tillfredsställande sätt kan ta emot sändningar\r\näven vad gäller de lokala reklamfria\r\nsändarföretagen.</pre><pre>Jag är litet förvånad över att de andra partierna i\r\nutskottet inte har velat ta upp denna fråga. Det\r\nmåttliga intresset för maktkoncentration i media\r\nbland framför allt liberaler förvånar också. I en\r\nfrågedebatt med Thage G Peterson sade\r\nkulturminister Friggebo: ''Vi upplever inte ökade\r\nkoncentrationstendenser när det gäller medierna.''\r\nDetta säger hon efter det att en undersökning av\r\nStig Hadenius och Augustin Erba Odescalchi visat\r\natt ägarkoncentrationen inom svensk dagspress\r\nökat under hela 80-talet. Bonniers har ökat stadigt\r\noch är nu uppe i 23 % med DN, Expressen och\r\nDagens Industri. Och nu köper storägarna inom\r\npressen och etermedia in sig i varandra.</pre><pre>\r\nStenbeck äger exempelvis helt eller delvis den nya\r\nmarkbundna TV kanalen TV 1000, Medviks\r\nförlag -- som ger ut tidningen Z -- samt radio Z.\r\nUtöver detta kontrollerar han företag i alla TV-led\r\nsom program- och reklamfilmproduktion,\r\nkabeldistribution, satellitkommunikation, textning\r\nav TV-program, parabolförsäljning m.m.</pre><pre>Ett annat exempel med intresse i min egen\r\nhemstad: Hjörnegruppen är dagspressens tredje\r\nstörsta ägargrupp efter Bonniers och A-pressen och\r\nhar 8,3 % av dagspressen genom helägande GP,\r\nhälftenägande av Idag och del i Sydsvenska\r\nDagbladet. De är också delägare i\r\nkommanditbolagen Liberal Dagspress Invest samt\r\nLiberala Tidningar, som i sin tur äger en rad lokalt\r\ndominerande tidningar i olika delar av landet. GP\r\noch de andra stora drakarna ger sig nu in i\r\nreklamradiobranschen, och jag ser med oro fram\r\nemot den dag då Lars Hjörne styr både pressen, TV\r\noch radion i Göteborg.</pre><pre>I Tyskland och i USA -- som verkligen inte är\r\nföregångsland på medieområdet i andra\r\navseenden -- har man lagar som förbjuder ett alltför\r\nomfattande ägande av olika sorters massmedia.\r\nLagarna används visserligen sällan, men det finns\r\nexempel på att de har används. Det mest kända\r\nexemplet är när man förbjöd tidningskungen\r\nRupert Murdoch att äga både tidning och radio i\r\nnågra amerikanska storstäder.</pre><pre>Det är glädjande att socialdemokraterna i utskottet\r\nhar varit positiva till vår motion i denna del. Vi\r\nansluter oss till förslaget att man tillsätter en\r\nparlamentarisk beredning för att studera utländska\r\nerfarenheter och ge förslag till åtgärder. Det är\r\nförvånande att utskottet inte ens har kunnat\r\ntillmötesgå denna ganska blygsamma begäran,\r\näven om man kanske skall vara litet tacksam för att\r\nutskottsmajoriteten säger sig vilja uppmärksamma\r\nfrågan.</pre><pre>Den nya informationsteknologin ger oerhörda\r\nmöjligheter att fördjupa demokratin och skapa\r\nmångfald. Den ger lika oerhörda möjligheter att\r\nkoncentrera makt och befrämja enfald. Tänk er för\r\ninnan ni trycker på knapparna, ärade ledamöter.\r\nVoteringen skall visserligen äga rum i morgon bitti\r\nså ni kanske har hunnit glömma detta, men jag\r\nsäger det i alla fall.</pre><pre>Anf. 247 BJÖRN VON DER ESCH (m):</pre><pre>Herr talman! I mer än 60 år har svenska folket fått\r\nhöra att det fria ordet i etermedia bara kan\r\ngaranteras genom statligt etermonopol. Den\r\nutveckling mot fria etermedia ute i Europa som\r\npåbörjades i slutet av 70-talet har gått Sverige\r\nnästan spårlöst förbi. När så plötsligt öststaternas\r\nsaga var all och vi stod där ensamma med vår\r\nmediafilosofi, insåg vi att något måste göras för\r\nskams skull.</pre><pre>Det blev inte lätt. Alltsedan Olof Palme som\r\nkommunikationsminister fann för gott att ta med\r\nsig etermediafrågorna till\r\nutbildningsdepartementet har politiseringen av\r\nRadio/TV varit satt i system. Tänk om motsvarande\r\nskulle ha skett med vår fria press!</pre><pre>När förre kulturministern hösten 1990 stolt\r\nförklarade att vi har den friaste radion i världen\r\növerensstämde det självfallet med den socialistiska\r\nideologin som han företrädde. Följdriktigt hade\r\nockså partisekreterare Bo Toresson tidigare varnat\r\nsitt parti för att hamna i en situation där man\r\nförlorar kontrollen över massmedia och därmed\r\nopinionsbildningen.</pre><pre>Dessa uppfattningar har trängt djupt ner i den\r\nsvenska politikersjälen. Fortfarande kan man höra\r\natt frihet för vissa leder till ofrihet för andra.\r\nDärmed blir fri Radio/TV ett hot mot den enskilde.</pre><pre>Alltför många politiker tror fortfarande att\r\nvalfrihet uppnås endast genom statliga restriktioner\r\noch förbud.</pre><pre>Fri radio och TV är för dessa ofta liktydigt med vad\r\nsom kallas den ''italienska situationen'', dvs. kaos\r\ni etern. Att resten av Europa, inkl. våra nordiska\r\ngrannländer, aldrig varit i närheten av en ''italiensk\r\nsituation'' spelar ingen roll.</pre><pre>Om nu svenska politiker till varje pris måste ha en\r\nsärskild lag för kabelsändningar, kunde man väl sett\r\nsig om i världen för att se hur Radio/TV fungerar\r\ndär. I utlandet har man lång erfarenhet av fria\r\netermedia -- fria i bemärkelsen att de inte är\r\nstatskontrollerade och utformade enligt de\r\ninternationella överenskommelser som också\r\nSverige förpliktat sig att följa.</pre><pre>En sådan utblick skulle ha resulterat i en helt\r\nannan, om ens någon kabellag alls. Vår ambition att\r\nlagstiftningsvägen med censur reglera etablering,\r\nprogrammens innehåll och utformning,\r\nfinansieringsmöjligheter osv. är unik och dess värre\r\nockså konventionsvidrig på avgörande punkter.</pre><pre>Förklaringen är enkel. Kabellagen är i allt\r\nväsentligt en produkt av den förra regeringens\r\nsocialistiska ideologi. De lättnader i gällande\r\nkabellag som gjorts är framtvingade av annan\r\nlagstiftning eller ett erkännande av faktiska\r\nförhållanden. Så blev t.ex. förbudet mot reklam i\r\negensändningar absurt när det inte längre gick att\r\nförbjuda vidaresändning av satellitkanaler.</pre><pre>Dessutom har uppenbarligen den brådska med\r\nvilken kabellagen hanterats bidragit till allvarliga\r\nbrister i reformeringen.</pre><pre>Att ett så betydelsefullt betänkande presenterades\r\nKU-ledamöterna knappt två timmar före utskottets\r\nbeslut leder ofelbart till att bristfälligheter får\r\npassera opåtalade. Lägg därtill att sedvanligt\r\nremissförfarande ej förevarit.</pre><pre>Således har i lagens förarbeten i sista minuten\r\ninförts en skrivning ''att programföretagen utan\r\nsärskild kostnad för själva mottagningen'' skall\r\ntillhandahålla viss rundradiosändning.</pre><pre>Innebörden av denna till synes oskyldiga\r\nformulering visar sig nu kunna medföra kostnader\r\nför kabelföretagen på hundratals miljoner kronor,\r\nom därmed också avses erforderliga tekniska\r\ninstallationer, vilket man befarat att utskottet kan\r\nha avsett. Att utskottet endast avser programavgift,\r\nborde därför klart ha framgått.</pre><pre>Förhållandet är en direkt följd av brådska och\r\nuteblivet remissförfarande. Berörda intressenter\r\nsom därför begärde företräde inför KU för att\r\npåpeka oklarheter i lagförslaget har inte kunnat\r\nberedas tillfälle därtill.</pre><pre>Där förbud kan vidmakthållas har man inte givit\r\nupp. Lokala kabelsändarföretag som utnyttjar\r\nutrymme gratis har belagts med generellt\r\nreklamförbud. Detta trots vad som uttalades när\r\nyttrandefrihetsgrundlagen antogs. Då förnekades\r\nvarje tanke på att en borgerlig regering skulle\r\nutnyttja möjligheten till generellt reklamförbud.\r\nTre månader senare har man gjort det med\r\nsedvanlig förklaring: Man vill vidga\r\nyttrandefriheten!</pre><pre>Lokala kabelsändarföretag som inte har råd att ens\r\nbetala för den kanal de använder har väl i\r\nrimlighetens namn större behov att få inkomster till\r\nsin verksamhet än andra. Ändå drabbas just dessa\r\nav generellt reklamförbud.</pre><pre>De redan stora tillåts bli större medan de små -- och\r\nkanske oppositionella -- skall förbli små. Känns\r\nbilden igen från cirkusen runt TV 4?</pre><pre>Kabellagens reklambestämmelser går med sina\r\nförbud och restriktioner långt utöver vad som\r\nstadgas i de internationella konventioner som\r\nSverige anslutit sig till. Det motiveras med att\r\nannars kan framtida avvägningar försvåras.</pre><pre>Vad då framtida avvägningar! Vågar man inte säga\r\nframtida förbud, för det är vad det handlar om?</pre><pre>Varje påpekande att reklamförbuden strider mot\r\ninternationella konventioner avfärdas med att de\r\nlänge förekommit i vårt land och inte bedöms\r\noförenliga med Europakonventionen. Bedöms av\r\nvem? Lagrådet undvek att bedöma just detta.\r\nNågon annan torde inte heller ha gjort det!</pre><pre>Däremot har man i Grekland helt nyligen tvingats\r\nupphäva ett förbud mot reklam i TV för\r\nbarnleksaker. Inför utsikten att målet skulle dras\r\ninför EG-domstolen upphävde den grekiska\r\nregeringen rådande förbud. I Sverige tvekar man\r\ninte att i stället gå motsatt väg.</pre><pre>EGs motivering saknar inte intresse. Genom\r\nreklamförbudet försvårades utländsk konkurrens,\r\noch de inhemska konsumenternas valmöjligheter\r\ndrabbades. Dessutom låg den inhemska prisnivån\r\nhögre än i övriga konkurrentländer, till men för\r\nkonsumenterna.</pre><pre>Kabellagen präglas av en grundmurad ovilja att\r\nfrigöra etermedia från politisk styrning. I stället för\r\natt utgå från hur politikerinflytandet över\r\nRadio/TV kan minskas utan att komma i konflikt\r\nmed lagar och konventioner, har ambitionen varit\r\natt inte släppa en millimeter mer makt än\r\nnödvändigt -- och inte ens det.</pre><pre>För att inskränkningar av yttrandefriheten skall få\r\nske räcker det inte längre att de är godtagbara\r\nenligt svensk grundlag. Sverige har förpliktigat sig\r\natt de också skall vara ''nödvändiga i ett\r\ndemokratiskt samhälle''.</pre><pre>Skulle emellertid riksdagen för en gångs skull vilja\r\nuppfylla detta sistnämnda kriterie blir det inte\r\nmycket kvar av kabellagen.</pre><pre>Är det kanske denna insikt som föranleder\r\npåpekandet att förslaget endast syftar till en\r\ntemporär lösning av lagstiftningsfrågan? Det låter\r\nför bra för att vara sant.</pre><pre>(Applåder)</pre><pre>Anf. 248 JOHAN LÖNNROTH (v) replik:</pre><pre>Herr talman! För att inte Björn von der Esch skall\r\nlockas till någon motreplik skall jag bara hålla med\r\nom att det gick för fort i utskottet.</pre><pre>Den egentliga avsikten med min replik är att jag\r\nglömde att yrka bifall till meningsyttringen. Det gör\r\njag nu.</pre><pre>Anf. 249 YLVA ANNERSTEDT (fp):</pre><pre>Herr talman! De förslag som behandlas i detta\r\nbetänkande är ju till stor del föranledda av att\r\nyttrandefrihetsgrundlagen träder i kraft den 1\r\njanuari. Dessutom innehåller den aktuella\r\npropositionen en rad förslag som på olika sätt ökar\r\nfriheten för radio- och TV-sändningar.</pre><pre>Kravet på tillstånd för lokala kabelsändningar tas\r\nbort. Det blir tillåtet att sända reklam och\r\nsponsrade program också i s.k. egensändningar.\r\nRegleringen för ljudradion blir mindre omfattande.</pre><pre>Det är viktigt att framhålla att de regler och\r\nbegränsningar som föreslås för reklam i huvudsak\r\növerensstämmer med konventionen om\r\ngränsöverskridande TV-sändningar samt EGs\r\ndirektiv med vissa föreskrifter om TV-sändningar.</pre><pre>På ett speciellt område har vi skärpt reglerna. Det\r\ngäller att det blir förbjudet att i TV-reklam rikta sig\r\ntill barn under tolv år. Varken den ena eller andra\r\nkonventionen gör det omöjligt för ett land att\r\nskärpa bestämmelserna. Vår inställning att förbud\r\nskall råda för alkohol- och tobaksreklam är väl\r\nkänd och också stadfäst i reglerna för den nya\r\nmarksända TV-kanalen.</pre><pre>Med hänvisning till Björn von der Eschs anförande\r\nkan det påpekas att moderaterna inte har\r\nreserverat sig på någon punkt i detta betänkande.\r\nDet kan finnas anledning att fråga om moderaterna\r\nhar ändrat sig. Det verkade så av detta anförande.</pre><pre>Över huvud taget kan man säga att reglerna för\r\nreklam och sponsring så som de beskrivs i denna\r\nproposition i allt väsentligt stämmer överens med\r\nde som blev riksdagens beslut för den nya TV-\r\nkanalen.</pre><pre>Reklaminslagen skall tydligt avgränsas. Högst 10 %\r\nav sändningstiden per dygn får utgöras av reklam.\r\nAnnonserna skall placeras mellan programmen.\r\nTiden är begränsad till åtta, högst tio minuter per\r\ntimme, etc. Allt detta är välkända regler och\r\nbestämmelser för reklamsändningar.</pre><pre>Två viktiga skyldigheter för nätinnehavare har\r\nskrivits in i den nya lagen. Den ena är att de skall se\r\ntill att de boende i anslutna fastigheter har tillgång\r\ntill etersändningar som sker med stöd av 5 § första\r\nstycket i radiolagen, dvs. i praktiken Sveriges\r\nRadios program och i fortsättningen också den\r\ntredje markbundna kanalens. Eftersom det också\r\nuppkommit diskussion om villkoren för hur\r\nnätinnehavaren skall tillhandahålla dessa\r\nsändningar har utskottet gjort en tydlig markering i\r\nlagtexten om att denna service skall tillhandahållas\r\nutan kostnad för själva mottagningen.</pre><pre>Den andra skyldigheten gäller att tillhandahålla\r\nutrymme för en lokal kanal. Det föreslås också att\r\nde lokala sändningarna skall skötas av lokala\r\nkabelsändarföretag. Det framhålls också att ett\r\nsådant lokalt kabelsändarföretag i sin\r\nsändningsverksamhet skall sträva efter vidast\r\nmöjliga yttrande- och informationsfrihet. Syftet är\r\nalltså att göra det möjligt att låta olika intressen och\r\nmeningsinriktningar komma till tals i\r\nverksamheten.</pre><pre>Propositionen innehåller inte något generellt\r\nförbud mot reklam i egensändningar. Dock finns\r\ndet ett reklamförbud för de företag som ges\r\nställning som lokala kabelsändarföretag. Det kan\r\ninte vara rimligt att ett företag dels skall kunna\r\nfinansiera sin verksamhet med reklam, dels kunna\r\nutnyttja sin ställning som lokalt kabelsändarföretag\r\noch få kanalen gratis.</pre><pre>Den som väljer att driva sitt sändarföretag på\r\nkommersiell grund skall hänvisas till att förhandla\r\nmed nätinnehavaren om sändningsutrymme på\r\naffärsmässiga villkor.</pre><pre>Det skall liksom hittills vara kabelnämnden som\r\nskall pröva vilket lokalt företag som skall få tillgång\r\ntill den fria kanalen, eller, om det är aktuellt, vilka\r\nsom skall dela på den. För att undvika att ge något\r\nföretag monopol skall rätten till en kanal endast\r\ngälla för en begränsad tid. Man har valt att stanna\r\nför det som gäller nu, dvs. tre år.</pre><pre>När det gäller reservationerna försöker\r\nsocialdemokraterna reservera sig mot att\r\nmöjligheterna till reklam i kabelsändningar tillåts,\r\nsamtidigt som de ondgör sig över att den inte släpps\r\nhelt fri. En sådan inställning faller ju på sin egen\r\norimlighet.</pre><pre>I propositionen skrivs tydligt in att ändringar skall\r\ngöras endast om de framstår som självklara eller\r\nbrådskande. Detta tar socialdemokraterna till\r\nintäkt för att inga ändringar skall göras alls. Men de\r\nförslag som vi nu skall fatta beslut om är just av\r\ndetta slag. De är både självklara och brådskande.\r\nAtt ha ett reklamförbud kvar för vissa sändningar\r\nsamtidigt som vi medger inrättande av en\r\nreklamkanal och samtidigt som varje hem i Sverige\r\nkan ta in mellan 10 och 35 kanaler med reklam är\r\nju att sticka huvudet i busken. Alltså är detta en\r\nändring som är fullständigt självklar.</pre><pre>Catarina Rönnung glömde för övrigt att tala om att\r\nlagrådet vid sin granskning inte alls hade några\r\ninvändningar eller anmärkningar mot att reklam\r\ntillåts.</pre><pre>I övrigt hänför sig ändringarna till kriteriet\r\nbrådskande för att se till att vi inte på vissa områden\r\nskall ha ett laglöst tillstånd eller lagregler som\r\nstrider mot yttrandefrihetsgrundlagen när den\r\nträder i kraft vid nyår.</pre><pre>Herr talman! Jag yrkar bifall till utskottets\r\nhemställan på alla punkter och avslag på samtliga\r\nreservationer.</pre><pre>Anf. 250 CATARINA RÖNNUNG (s)\r\nreplik:</pre><pre>Herr talman! Ett laglöst tillstånd hade det icke\r\nblivit med den proposition som redan den\r\nsocialdemokratiska regeringen hade färdig i\r\nbyrålådan, klar att lägga fram. Den var också\r\navpassad till den nya yttrandefrihetsgrundlagen.</pre><pre>Vi förstår att det har varit mycket brådskande för\r\nBirgit Friggebo att göra dessa ändringar, framför\r\nallt därför att det var viktigt för regeringen att\r\ndämpa den kritik från alla möjliga håll och av alla\r\nmöjliga anledningar som åstadkoms när Birgit\r\nFriggebo ganska lättvindigt gav koncession till M3,\r\ndvs. det sammanslagna TV 3 och TV 4. Tacka\r\nsjutton för att det då var brådskande att få fram\r\nandra reklamintressenter! Man har inte heller brytt\r\nsig om att över huvudm taget se efter vilka\r\nkoncentrationstendenser som finns på den lokala\r\nkabelsidan. Man har inte brytt sig om hur pressen\r\nhar påverkats.</pre><pre>Men vad vi direkt vänder oss emot är att förslaget\r\ninte har beretts under parlamentarisk samverkan.\r\nJag har en enda fråga till Ylva Annerstedt: Blir det\r\neller blir det inte någon parlamentarisk beredning i\r\nfortsättningen när det gäller mediefrågorna? Skall\r\nman nu från regeringens sida frångå vad som i\r\ndecennier gällt i detta parlament, nämligen att\r\nförsöka nå politiskt samförstånd i mediefrågor?\r\nHur ämnar regeringen göra i denna mycket viktiga\r\nfråga?</pre><pre>Anf. 251 YLVA ANNERSTEDT (fp) replik:</pre><pre>Herr talman! Catarina Rönnung har alldeles rätt i\r\natt det var mycket angeläget för oss att snabbt få till\r\nstånd en förändring som innebar ett ökande av\r\nfriheten i radio och kabel-TV.</pre><pre>Vi har ju olika uppfattningar om reklam.\r\nSocialdemokraterna har i åratal blockerat alla\r\nförsök att åstadkomma en frihet att sända reklam.\r\nDet är först sedan verkligheten har kört över er\r\nfullständigt med satellitsändningar som ni under\r\ngalgen har ändrat uppfattning.</pre><pre>När det gäller den parlamentariska beredningen\r\nsägs tydligt i propositionen att det kommer en\r\nsådan så småningom. Men i detta skede har det\r\nvarit oerhört angeläget att snabbt få till stånd dessa\r\nändringar.</pre><pre>Anf. 252 CATARINA RÖNNUNG (s)\r\nreplik:</pre><pre>Herr talman! Jag vill tacka Ylva Annerstedt för det\r\nsista hon sade, att det kommer en parlamentarisk\r\nberedning. Detta skall vi verkligen ta fasta på. Vi\r\nförväntar oss att regeringen tar sedvanliga\r\nkontakter med oppositionen i frågan.</pre><pre>Anf. 253 ÅKE GUSTAVSSON (s):</pre><pre>Herr talman! Jag vill först och främst understryka\r\natt ett av regeringspartierna nu klart har deklarerat\r\natt man snabbt kommer att tillsätta en\r\nparlamentarisk beredning för radiomedias fortsatta\r\nhanterande. Det innebär alltså att riksdagen\r\ndärmed står fast vid den mycket breda enighet som\r\nhar varit. Jag konstaterar att Ylva Annerstedt klart\r\nuttalat detta, och jag utgår ifrån att hon talar för\r\nregeringen på denna punkt.</pre><pre>Jag begärde ordet när Björn von der Esch sade att\r\ndet finns vissa politiker som fortfarande tycks tro\r\natt valfrihet endast uppnås genom restriktioner och\r\nförbud.</pre><pre>Den senaste stora förbudsmakerskan på denna\r\narena var allt regeringens kulturminister. Hon\r\nharom reklam i radio sagt att hon inte ser någon\r\nanledning att tillåta reklam inom närradion. Jag\r\nkan inte tolka detta på något annat sätt än att Björn\r\nvon der Esch tar avstånd från kulturministern på\r\ndenna punkt. Anser Björn von der Esch att vi bör\r\ntillåta reklam också inom närradion?</pre><pre>Får jag principiellt också slå fast en\r\nsocialdemokratisk mediesyn i detta sammanhang.\r\nDen politik vi företräder syftar till att vidga\r\nyttrandemöjligheterna. Det innebär t.ex. att det är\r\nrimligt att se till att också närradion får rimliga\r\nmöjligheter att kunna verka för framtiden. Det\r\ninnebär också att vi vill medverka till att förhindra\r\natt ett fåtal ägargrupper -- på bekostnad av\r\nmångfalden -- kan lägga under sig ett dominerande\r\ninflytande på denna marknad.</pre><pre>Mångfalden är i yttrandefrihetssammanhang ett\r\nvärde i sig. Den innebär t.ex. att när man börjar\r\ndiskutera om samägande i vid utsträckning mellan\r\nkommersiella radiostationer och tidningar, så finns\r\ndet anledning att fundera ett par gånger på om man\r\ninte skulle gå på en amerikansk modell, som\r\nförbjuder multimediaägande. Det skulle vara\r\nintressant att höra Björn von der Eschs syn på det\r\nkoncept som är upplagt från SRUs sida, både när\r\ndet gäller denna kombination av ägande, som\r\ntidigare Johan Lönnroth varit inne på, och när det\r\ngäller net work-principen.</pre><pre>Min huvudfråga är dock om moderata\r\nsamlingspartiet, i motsats till Birgit Friggebo, säger\r\natt vi skall tillåta reklam i närradio.</pre><pre>Anf. 254 BJÖRN VON DER ESCH (m):</pre><pre>Herr talman! Svaret på den första frågan är\r\nsjälvfallet ja. Det skall vara reklam i närradio.</pre><pre>När det gäller mångfalden delar jag helt\r\nuppfattningen att mångfalden är bland det allra\r\nviktigaste i sammanhanget. Det är kanske inte helt\r\nlätt att få fram mångfald, men man skall självfallet\r\nsträva efter det.</pre><pre>Vad slutligen gäller SRU vet jag inte riktigt vad det\r\ni slutändan blir av det, så det är jag inte beredd att\r\nta ställning till nu. Det andra är kanske svar nog.</pre><pre>Anf. 255 CATARINA RÖNNUNG (s):</pre><pre>Herr talman! Jag vill fråga Björn von der Esch om\r\nmångfalden inte bara skall gälla i medier som radio\r\noch TV, utan också i pressen. Jag antar att han\r\nmenar det. Är han då villig att se till att vi får ett\r\nrejält partistöd till tidningar som är\r\nandrahandstidningar? Är han villig att stödja\r\nkulturtidskrifter som har svårt att finansiera sin\r\nverksamhet på egen hand? Dessa kulturtidskrifter\r\nkanske för fram udda opinionsyttringar, men de är\r\nviktiga för mångfalden och för yttrandefriheten.\r\nSådana kulturtidskrifter är kanske inte\r\nkommersiellt gångbara.</pre><pre>När jag har hört Björn von der Esch och Harriet\r\nColliander vara ett slags yttrandefrihetens apostlar\r\nhar det alltid gällt en yttrandefrihet där man släpper\r\nin mycket starka kommersiella intressenter på\r\nmarknaden. Då står man upp för en yttrandefrihet\r\nsom jag aldrig har hört någon representant för\r\nnågot högerparti vurma för när det gäller\r\nkulturtidskrifter eller mångfald i pressen. Inte\r\nheller har jag hört någon av dem värna om\r\nyttrandefriheten och om en utökad meddelarrätt\r\nmellan enskilda, t.ex. mellan en anställd och ett\r\nföretag. Det är yttrandefrihetsfrågor där man får en\r\nreell yttrandefrihet, inte bara från kapitalets sida,\r\nutan från andra intressenters, från medborgares\r\nsida. Vad är egentligen er yttrandefrihet värd när\r\ndet kommer till kritan? Är det bara den\r\nkommersiella yttrandefriheten som är intressant för\r\ner, eller står ni för en reell, viktig och riktig\r\nyttrandefrihet?</pre><pre>Anf. 256 INGVAR SVENSSON (kds):</pre><pre>Herr talman! Jag konstaterar, inte utan ett visst\r\nnöje, att regeringen i den här frågan har hamnat i\r\nmitten. Vi har Ny Demokrati och Björn von der\r\nEsch på ena kanten och socialdemokraterna och\r\nvänstern på den andra. Det är kanske en bra linje\r\natt hamna någonstans där i mitten. När jag hör\r\nBjörn von der Esch har jag svårt att tro att han\r\ntillhör något regeringsparti.</pre><pre>Detta med en kabellag är inte något unikt\r\nsocialistiskt experiment, som bara hör hemma i\r\nSverige eller i socialistiska stater. Föregångaren på\r\ndet här området har faktiskt varit USA. Där har\r\nman en Cable Communications Policy Act från\r\n1984, där man just ställer upp bakom möjligheten\r\natt etablera sådana här accesskanaler som skall vara\r\nreklamfria när kabeloperatörer söker koncession.\r\nDet finns inte något reklamförbud, utan\r\nkabelnäten har möjlighet att sända reklamkanaler.\r\nMen det som man här öppnar för är krav på någon\r\nreklamfri kanal, där åsikter av olika slag kan föras\r\nfram.</pre><pre>Det är min bestämda åsikt att det inte är bra att\r\nblanda kommersiell reklam med åsiktsreklam, som\r\ndet ofta är fråga om, t.ex. i närradio eller den typ\r\nav allemans-TV som de lokala\r\nkabelsändarföretagen skall ägna sig åt.</pre><pre>Anf. 257 ÅKE GUSTAVSSON (s):</pre><pre>Herr talman! Jag noterar med tillfredsställelse\r\nBjörn von der Eschs uppriktiga deklaration att han\r\nstår för att han vill medverka till att vidga\r\nyttrandemöjligheterna och öka mångfalden, att han\r\nhär i riksdagen uttalar sig för att det skall finnas\r\nmöjligheter till reklam i närradion.</pre><pre>Jag konstaterar att Ylva Annerstedt förutsätter att\r\nman nu snabbt tillsätter en parlamentarisk\r\nberedning. I linje med det vill jag fråga Björn von\r\nder Esch om det också är den uppfattning som\r\nmoderaterna står för, dvs. om de står fast vid\r\nriksdagsbeslutet från i våras.</pre><pre>Eftersom Ingvar Svensson nu uppenbarligen på\r\nnågot sätt utnämner sig till företrädare för\r\nregeringen i den här frågan i och med att han\r\nexkluderar moderaterna i detta sammanhang, är\r\ndet rimligt att fråga också honom: Står Ingvar\r\nSvensson och hans parti för uppfattningen att det\r\nnu snabbt skall tillsättas en parlamentarisk\r\nberedning? Det är lätt att svara ja eller nej på den\r\nfrågan.</pre><pre>Anf. 258 BJÖRN VON DER ESCH (m):</pre><pre>Herr talman! Vad gäller yttrandefriheten och om\r\nman är beredd att slå vakt om och hjälpa\r\nkulturtidningar och mindre tidningar, är det\r\nsjälvfallet en ekonomisk fråga. Man kan inte stötta\r\nvarje liten tidning -- det är en total omöjlighet.\r\nEkonomin spelar alltid en roll, men man skall inte\r\nförsvåra för dem som vill driva någonting. Det är\r\ndet man gör när man förbjuder just de minsta\r\nföreningarna, som närradioföreningar, som har\r\nsvag ekonomi.</pre><pre>Det går kanske litet för långt om vi börjar diskutera\r\nlex Bratt.</pre><pre>Men man kan bara tänka sig hur det skulle vara om\r\npolitikerna, vi här, styrde och ställde med annonser\r\ni Svenska Dagbladet eller Dagens Nyheter. Vi\r\nskulle tala om för dem hur stora de skulle vara, vad\r\nsom fick stå i tidningarna, hur många sidor de fick\r\nha, vilket spridningsområde de fick ha. Det vore\r\nhelt orimligt. Varför skall vi då göra det just med\r\netermedia? Det är politikerna i Sverige som har\r\ndetta nästan som ett skräckscenario, att etermedia\r\nskall släppas fria.</pre><pre>Överläggningen var härmed avslutad.</pre><pre>(Beslut skulle fattas den 19 december.)</pre><pre>21 § Beslut om fortsatt ärendebehandling den\r\n19 december</pre><pre>Kammaren beslöt att ärendebehandlingen skulle\r\nfortsättas den 19 december.</pre><pre>22 § Bordläggning</pre><pre>Anmäldes och bordlades</pre><pre>Proposition</pre><pre>1991/92:82 Ändringar i uppbördslagens regler om\r\növerföring av skatt till främmande stat</pre><pre>Skrivelse</pre><pre>1991/92:79 Redogörelse för tillämpningen av lagen\r\n(1989:530) om åtgärder för att förebygga våldsdåd\r\nmed internationell bakgrund (terroristlag)</pre><pre>Förslag</pre><pre>1991/92:14 Riksdagens revisorers förslag angående\r\nmilitära och civila helikoptrar för sjuktransporter</pre><pre>23 § Anmälan om interpellationer</pre><pre>Anmäldes att följande interpellationer framställts</pre><pre>den 16 december</pre><pre>1991/92:76 av Sten Andersson i Malmö (m) till\r\nkommunikationsministern om taxinäringen:</pre><pre>För en tid sedan avreglerades taxinäringen.\r\nTaxibranschen skulle konkurrensutsättas och man\r\nhoppades på bättre service och lägre kostnader för\r\nkunderna. Till delar har dessa förhoppningar\r\ninfriats, men samtidigt har avregleringen också fått\r\nnegativa följder.</pre><pre>Seriösa taxiföretag utsättes för konkurrens av\r\n''trottoarstrykare'' och andra oseriösa aktörer där\r\nuteblivna inbetalningar av moms, skatter och\r\narbetsgivaravgifter blivit ett konkurrensmedel.\r\nDetta har aldrig varit meningen med avregleringen!</pre><pre>Nu verkar det tyvärr som om man spekulerar i\r\nkonkurser och använder lönegarantin som ett\r\nmedel att stärka sin konkurrenskraft. Att\r\nlönegarantin finns är bra, men att den används\r\nsåsom nu sker inom taxibranschen gynnar ingen. I\r\nslutändan blir det skattebetalarna som får bära\r\nkostnaderna och det har aldrig varit avsikten.</pre><pre>Vilka åtgärder är statsrådet beredd att vidta i syfte\r\natt underlätta seriös verksamhet inom\r\ntaxinäringen?</pre><pre>1991/92:77 av Karin Israelsson (c) till\r\nkommunikationsministern om postens taxesystem\r\nför föreningslivet:</pre><pre>I ett brev till ideella organisationer har postverket\r\nmeddelat, att det avser att avskaffa nu gällande\r\nregler om föreningspost. Samtidigt meddelas att\r\nbrev under 20 gram kostar 2:30 kr., samt att posten\r\nkommer att avkräva 4:60 kr., för brev som väger\r\n21--100 gram. Dock att man kan kvartalsvis efter en\r\nomständlig administrativ procedur betala tillbaka\r\n50 % av inbetalt belopp.</pre><pre>För att få denna förmån skall man göra följande:</pre><pre>*  märka breven med avsändare och ett B</pre><pre>*  frankera breven med fullt porto 4:60</pre><pre>*  räkna dem och fylla i en av posten fastställd\r\nblankett</pre><pre>*  lämna in brev och följesedel i kassan på\r\npostkontoret tillsammans med\r\nabonnenmangskortet</pre><pre>*  skicka följesedlarna varje kvartal till posten,\r\nsom sedan skall betala ut pengarna.</pre><pre>Ifrågavarande hantering verkar medför avsevärdt\r\nökade administrativa insatser för såväl posten som\r\nföreningslivet. För en organisation, som sänder\r\n1 000 brev per kvartal, innebär detta att postverket\r\nlånar gratis 2 300 kr. utan ränta per kvartal.\r\nPostverket har tidigare ålagt föreningslivet en\r\nkostnad med 1:50 kr. för varje postgirotalong.</pre><pre>I regeringsförklaringen uttalade regeringen sitt\r\nstora stöd för svenskt organisationsliv.</pre><pre>Jag vill därför fråga kommunikationsministern:</pre><pre>Vilka mål har postverket fått för att förverkliga\r\nregeringens intentioner? Anser\r\nkommunikationsministern, att den ovan angivna\r\nadministrativa processen vittnar om administrativ\r\neffektivitet?</pre><pre>24 § Kammaren åtskildes kl. 23.56.</pre><pre>Förhandlingarna leddes</pre><pre>av  talmannen från sammanträdets början t.o.m. 7\r\n§ anf. 25 (delvis),</pre><pre>av  förste vice talmannen därefter t.o.m. anf. 64\r\n(delvis),</pre><pre>av andre vice talmannen därefter t.o.m. 8 § anf. 124\r\n(delvis),</pre><pre>av  tredje vice talmannen därefter t.o.m. 10 § anf.\r\n158 (delvis),</pre><pre>av  talmannen därefter t.o.m. ajourneringen kl.\r\n17.54,</pre><pre>av  förste vice talmannen därefter t.o.m. 13 § anf.\r\n203 (delvis) och</pre><pre>av  andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}