{"dokumentstatus":{"dokument":{"hangar_id":"2387671","dok_id":"GF0940","rm":"1991/92","beteckning":"40","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"40","slutnummer":"0","datum":"1991-12-06 00:00:00","systemdatum":"2005-10-27 13:53:22","publicerad":"1991-12-06 00:00:00","titel":"Riksdagens snabbprotokoll 1991/92:40 Fredagen den 6 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{1E197DED-8BCE-4385-9CDD-CC8F8D188861}","dokument_url_text":"http://data.riksdagen.se/dokument/GF0940/text","dokument_url_html":"http://data.riksdagen.se/dokument/GF0940","dokumentstatus_url_xml":"http://data.riksdagen.se/dokumentstatus/GF0940","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:40</div>\r\n<div class=\"sidhuvud_datum\">Fredagen den 6 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Svar på interpellation 1991/92:36 om\r\nproblemen i tekobranschen</pre><pre>Anf. 1  Näringsminister PER WESTERBERG\r\n(m):</pre><pre>Herr talman! Kjell Eldensjö har frågat mig dels om\r\nSverige behöver en väl fungerande tekoindustri av\r\nberedskaps- eller av andra skäl, dels om regeringen\r\navser vidta konkreta åtgärder för att svensk teko\r\nskall kunna överleva i den branschkris som nu\r\nråder.</pre><pre>Den tekokris Kjell Eldensjö talar om gäller främst\r\nkonfektionsindustrin. Vi får inte glömma bort att\r\ntekoindustrin även innefattar delbranscher som\r\nproducerar exempelvis tekniskt avancerade textila\r\nprodukter och som är insatsvaror i annan industri\r\nän tekoindustri. Dessa delar har god\r\nkonkurrenskraft.</pre><pre>Svensk ekonomi befinner sig i ett utsatt läge.\r\nIndustrins konkurrenskraft har försvagats kraftigt,\r\noch industrins investeringar och lönsamhet\r\nminskar. Prognoserna pekar på en stagnation även\r\nunder år 1992. Dessa problem drabbar\r\nkonfektionsindustrin hårdare än andra branscher,\r\neftersom den redan innan lågkonjunkturen hade\r\nsvag konkurrenskraft. Tekoindustrin har sedan\r\nlänge varit skyddad från andra länders konkurrens\r\ngenom handelsrestriktioner och konserverande\r\nbranschstöd. Incitamenten för att genomföra\r\nnödvändiga strukturförändringar har därför varit\r\nmindre. Effekterna av den förra regeringens\r\nbranschpolitik ser vi därför nu i form av stor\r\narbetslöshet bland de tekoanställda.</pre><pre>Regeringen ser det som mycket viktigt att skapa\r\ngoda förutsättningar för tillväxt och full\r\nsysselsättning. När det gäller sysselsättningen,\r\navser regeringen att utnyttja de\r\narbetsmarknadspolitiska instrument som finns till\r\nhands för att underlätta för människor att klara\r\nomställningar. Regeringen kommer däremot inte\r\natt genomföra några näringspolitiska\r\nräddningsaktioner för att hålla liv i företag som inte\r\nklarar marknadens krav. För att Sveriges\r\nekonomiska utveckling skall kunna vändas och för\r\natt marknadsekonomin skall fungera krävs\r\nlivskraftiga små och medelstora företag. Vi måste\r\ndärför skapa goda generella förutsättningar för\r\nnyföretagande och tillväxt i små företag. Detta är\r\nviktigt för konfektionsindustrin, eftersom den till\r\növervägande del består av just små företag.</pre><pre>Regeringen har i en nyligen framlagd proposition\r\n(prop. 1991/92:51) dragit upp riktlinjer för en ny\r\nsammanhållen småföretagspolitik, som berör en\r\nrad olika politikområden. Omläggningen av\r\nsmåföretagspolitiken omfattar i huvudsak följande:\r\nförbättrad rättssäkerhet, effektivare konkurrens,\r\nsänkt skattetryck, effektivare riskkapitalmarknad,\r\nenklare regler, underlättande av nyetableringar,\r\növersyn av arbetsrättsliga frågor samt insatser för\r\natt underlätta Europakontakter.</pre><pre>Samarbetet med EG, som vi nu fortsätter och\r\nfördjupar med EES-avtalet och som avses träda i\r\nkraft den 1 januari 1993, kommer att vara ett viktigt\r\ninslag i småföretagspolitiken i framtiden. Sverige\r\nhar kommit långt i sin anpassning till EG, inte minst\r\nvad gäller näringspolitiska branschstöd. EGs\r\nregelverk tillåter inte statligt stöd till företag som\r\nriskerar att snedvrida konkurrensen på ett sätt som\r\nstrider mot det gemensamma intresset. När det\r\ngäller tekoindustrin, får stöd endast ges då\r\nexempelvis starka sociala skäl talar för det eller i\r\nsyfte att lägga om produktionen till andra varor än\r\ntekovaror.</pre><pre>Ett viktigt led i att skapa tillväxt är att vi deltar i\r\nen fri internationell handel. Ett fritt handelsutbyte\r\nskapar en effektiv resursfördelning genom att varje\r\nland då producerar det som det har de bästa\r\nförutsättningarna för. Därför deltar Sverige\r\ntillsammans med de flesta andra länder i de\r\nförhandlingar som nu förs om en ökad frihandel\r\ninom GATT. De möjligheter som finns inom ramen\r\nför det s.k. multifiberavtalet att begränsa\r\ntekoimporten är föremål för särskilda\r\nförhandlingar inom GATT. Målet är att integrera\r\ntekohandeln i det normala GATT-regelverket. Den\r\n31 juli i år avskaffade Sverige, som bekant, samtliga\r\nkvarvarande importrestriktioner för tekovaror. Ett\r\nmedlemskap i EG innebär att vi ansluter oss till den\r\ngemensamma handelspolitiken, som för\r\nnärvarande innefattar vissa restriktioner för import\r\nav tekovaror. Regeringen har inte tagit ställning i\r\nfrågan om det är realistiskt eller önskvärt att begära\r\nundantag för tekoimporten i de förestående\r\nmedlemsförhandlingarna.</pre><pre>Vissa kapacitetsbevarande åtgärder för att säkra\r\ntillgången till vissa grundtextila varor finns\r\nfortfarande i form av beredskapslån och\r\nförsörjningsberedskapsstöd. De nya\r\nplaneringsförutsättningarna för totalförsvaret, som\r\nangavs i 1987 års försvarsbeslut (prop. 1986/87:95,\r\nFöU11, rskr. 310), innebar att behovet av att\r\nupprätthålla produktionskapacitet inom\r\ntekoindustrin av försörjningsberedskapsskäl\r\nminskade. Överstyrelsen för civil beredskap har av\r\nregeringen den 31 oktober i år fått i uppdrag att\r\ngöra en översyn av konsekvenserna ur\r\nberedskapssynpunkt av EES-avtalet och ett\r\neventuellt svenskt medlemskap i EG.</pre><pre>Anf. 2  KJELL ELDENSJÖ (kds):</pre><pre>Herr talman! Först vill jag tacka näringsministern\r\nför svaret på min interpellation angående\r\ntekobranschens problem. Interpellationen är\r\nföranledd av att den mycket långvariga nedgången\r\nför teko inger verklig oro för tekoindustrins\r\növerlevnad beträffande inhemsk produktion,\r\nåtminstone beträffande väsentliga delar av teko.</pre><pre>Den branta nedåtgående kurvan förutspås att med\r\nnuvarande förutsättningar fortsätta nedåt. Även\r\ninom trikåföretagen, som i förhållande till\r\nkonfektionsföretag klarat sig bättre hittills, ser\r\nframtiden mycket osäker ut. Trikåproduktionen\r\ntenderar nämligen också att flyttas utomlands i\r\nökande grad.</pre><pre>Inom teko beräknas sysselsättningen minska totalt\r\nmed 3 900 årsanställda från 1990 till 1992, vilket\r\nutgör en 20-procentig minskning. Enbart i\r\nSjuhäradsbygden beräknas ca 2 000 anställda\r\nförlora sina jobb under perioden. Även 1992\r\nförväntas många mista sina jobb. Enligt de\r\nprognoser som nu finns kommer tekoindustrin i\r\nSjuhäradsbygden att i mitten av 90-talet sysselsätta\r\nrunt 6 000 personer, vilket innebär en förlust med\r\nca 40 % av branschens arbetstillfällen i regionen\r\növer en 6-årsperiod. Under perioden förlorar alltså\r\n4 000 personer enbart i Sjuhäradsregionen sina\r\njobb och därmed sin egen och sin familjs trygghet.</pre><pre>Som jag ser det finns det några branscher som vi\r\nmåste värna särskilt mycket om. Dit hör\r\nproduktionen av kläder, som ju är oss alla\r\nnäraliggande på ett påtagligt sätt. Enligt min\r\nmening måste vi vara rädda om den inhemska\r\nproduktionen av kläder. Det handlar om en\r\nförbrukningsvara som alla behöver och som\r\nbehöver förnyas successivt.</pre><pre>Sverige, och inte minst Sjuhäradsbygden, har lång\r\noch fin tradition inom tekotillverkningens område.\r\nGod kvalitet och design har präglat tillverkningen.</pre><pre>Den negativa utvecklingen inger som sagt stor oro.\r\nSvensk tekoindustrin riskerar att nå en så låg nivå\r\natt det inte enbart innebär en tragedi för de\r\ndrabbade människorna -- det borde också anses\r\noacceptabelt ur beredskapssynpunkt. Till detta\r\nkommer att ett fint svenskt kulturarv raseras.</pre><pre>Herr talman! I sitt svar säger näringsministern att\r\nregeringen ännu inte tagit ställning i fråga om\r\nimportrestriktioner för tekovaror, i\r\növerensstämmelse med EGs gemensamma\r\nhandelspolitik beträffande tekovaror. Jag hoppas\r\natt beslutet blir sådant att inte en hel viktig\r\nindustribransch kollapsar i kölvattnet på Sveriges\r\neventuella strävan att vara världsledande på\r\nfrihandelns område. Svensk tekoindustrin är värd\r\nett bättre öde!</pre><pre>Jag håller med näringsministern om att det också\r\nfinns delbranscher som går bra, och det skall vi\r\ngivetvis vara glada för. Det handlar då\r\nhuvudsakligen om sektorerna filter, fiberduk och\r\nliknande som har och som förväntas få en god\r\nutveckling. Totalt över branschen är emellertid\r\nprognosen mycket dyster. Jag vill ange några siffror\r\nsom belyser volymsutvecklingen:</pre><pre>-- Textilindustrin: 15 % minskning åren 1978--1989</pre><pre>-- Trikåindustrin: 28 % minskning under samma\r\nperiod</pre><pre>-- Konfektionsindustrin: minskning med hela 47 %</pre><pre>Prognoserna för åren 1990--1992 är följande:</pre><pre>-- Textil: minskning med ytterligare 10\r\nprocentenheter</pre><pre>-- Trikå: minskning med ytterligare 15\r\nprocentenheter</pre><pre>-- Konfektion: minskning med ytterligare 21\r\nprocentenheter</pre><pre>Produktionsvolymen har därmed sedan 1979 för\r\nkonfektionsindustrin krympt till mindre än en\r\ntredjedel. Utvecklingen visar att det är hög tid att\r\nfinna en lösning för branschen, om vi vill ha svensk\r\ntekoindustri i framtiden.</pre><pre>Trots de statliga stöd som utbetalats under årens\r\nlopp har alltså branschens nedgång bara fortsatt.\r\nJag är också medveten om att den nuvarande\r\nregeringen vill avveckla traditionella branschstöd.</pre><pre>I regeringsdeklarationen beskrivs en hel del\r\ngenerella ekonomiska åtgärder för att åstadkomma\r\ntillväxtkraft i svenskt näringsliv. Där talas bl.a. om\r\natt skattetrycket måste sänkas, och det är ju\r\npositivt. Även i sitt interpellationssvar talar\r\nnäringsministern om bl.a. sänkt skattetryck som en\r\ndel i en ny sammanhållen småföretagarpolitik.</pre><pre>Min reflexion och fråga i detta sammanhang är då:\r\nSkulle det inte vara möjligt att inom en sådan svår\r\nutsatt och arbetsintensiv bransch påskynda\r\nåtgärder i den riktning som regeringsdeklarationen\r\nger uttryck för? Kan man med andra ord snabbt\r\nfatta beslut om att sänka löneskatter för\r\ntekobranschen? Eftersom branschen därmed får\r\növerlevnadsmöjlighet på ett helt annat sätt än nu,\r\nborde reformen i princip vara självfinansierande.</pre><pre>Anf. 3  ELISABETH ANDERSSON (c):</pre><pre>Herr talman! Som uppvuxen och verksam i\r\nSjuhäradsbygden upplever jag tekoproblematiken\r\nsärskilt bekymmersam. Jag ser dock ljusglimtar för\r\nteko i näringsministerns svar avseende löftet om att\r\nskapa bättre förutsättningar för nyföretagande och\r\ntillväxt i småföretag. Precis som näringsministern\r\nsäger är det viktigt för konfektionsföretag, som ju\r\ntill övervägande del består av småföretag.</pre><pre>Näringsministern nämner i slutet av sitt svar att viss\r\nberedskapskapacitet måste finnas. Jag vill redan nu\r\nfråga näringsministern: Hur hög bör denna\r\nkapacitet vara för att vara acceptabel?</pre><pre>Tekoindustrin har en mycket stor betydelse för oss\r\ni Sjuhäradsbygden. När det gäller de 16 000\r\ntekoanställda som i dag fortfarande finns i Sverige\r\när det inte mindre än 45 % av årssysselsatta som\r\nåterfinns i Sjuhäradsbygden. Många av dessa\r\narbetstillfällen är fördelade på mindre textilföretag\r\nsom känner stort ansvar för att hålla sina orter\r\nlevande. Med andra ord ger de sitt bidrag till att\r\n''Hela Sverige skall leva!'' När tekoindustrin i\r\nSverige hade sin storhetstid fanns det 75 000\r\narbetstillfällen inom branschen. Sedan mitten av\r\n80-talet har utvecklingen varit alltmer negativ, och\r\narbetslösheten inom teko slår nu alla rekord!</pre><pre>Orsakerna är flera, en del mer, en del mindre\r\npåverkningsbara. Konjunkturnedgången, det höga\r\nkostnadsläget samt den allt större importen kan vi\r\ndock konstatera är de främsta orsakerna. Det höga\r\nkostnadsläget i form av höga avgifter och skatter är\r\ndirekt påverkningsbart, och jag känner mig mycket\r\nnöjd med näringsministerns svar i denna del.</pre><pre>Den totalt frisläppta importen av tekovaror är en\r\nannan orsak som enligt mitt synsätt milt uttryckt var\r\nett fatalt misstag. Argumentet för avregleringen av\r\ntekoimporten förefaller mig i dag vara än tunnare\r\nän tidigare. Bedömningen att konsumenten skulle\r\nfå lägre priser gjordes. Med facit i hand ser vi nu att\r\nvarken i tekos Mecka Borås eller i Stockholm har\r\npriserna för konsumenten sjunkit. Vinnarna blev\r\nnog snarare importörerna.</pre><pre>Populärt argument för förändringar, som också\r\nnäringsministern i sitt svar hänvisar till, är EG-\r\nanpassningen. Det argumentet håller inte för den\r\nförändring av importregler som genomförs. Ty EG\r\nhar kvar sina importrestriktioner för tekoprodukter\r\noch räknar med att behöva en tioårsperiod för att\r\navveckla dessa. Det förefaller mig ganska\r\nförbryllande att vi, som annars skall anpassa och\r\nsamordna våra regler och system till EGs, hösten\r\n1988 fick ett beslut som innebar att allt vad\r\nrestriktioner för tekoimport heter togs bort den 31\r\njuli i år.</pre><pre>EGs ''inhemska'' produktion av teko ligger på\r\n45 %. Jämför det med Sveriges 10 %! Vad har vår\r\nproduktion och våra företag för konkurrensvillkor\r\negentligen? Det är oerhört viktigt att slå vakt om\r\nden textila kunskap och erfarenhet som vi trots allt\r\nhar kvar i Sverige. Den enda EG-anpassning jag\r\nkan finna är den som går att läsa i\r\narbetslöshetssiffror.</pre><pre>Näringsministern säger i sitt svar att regeringen inte\r\ntagit ställning i frågan om tekoimporten ännu. Då\r\när det hög tid! Borde inte regeringen ompröva\r\nbeslutet angående avregleringen när vi nu står inför\r\nett EG-medlemskap? Borde inte regeringen\r\nharmonisera våra importregler gällande teko\r\ngentemot EGs i stället för att göra tvärtemot?</pre><pre>Jag kan inte se någon vettig anledning till att\r\nytterligare förstärka tekokrisen i Sverige och i\r\nSjuhäradsbygden genom att skapa sämre\r\nkonkurrensvillkor för svenska företag än övriga\r\nländers företag.</pre><pre>Herr talman! Låt mig citera Ivan Ludvigsson, VD\r\nför AB Ludvig Svensson, en av företrädarna för\r\nteko i Sjuhärad. Han säger så här: ''Vårt mål och\r\nvårt budskap är att vi vill ha konkurrens på lika\r\nvillkor, med samma regler som gäller inom EG.\r\nInte mer, inte mindre, men samma.''</pre><pre>Anf. 4  LAILA STRID-JANSSON (nyd):</pre><pre>Herr talman! Jag tackar näringsministern för svaret\r\nnär det gäller problemen i tekobranschen. Men jag\r\ntycker inte att han har givit ett klart och koncist svar\r\npå frågan vad man verkligen skall göra åt\r\nproblemen inom teko, speciellt\r\nkonfektionsindustrin, som alltså i dag är\r\nkatastrofala.</pre><pre>Det bästa enligt min mening är att alltid gå direkt\r\ntill källan, i detta fall till branschen själv. Jag\r\nbehöver inte gå så långt, eftersom jag själv har\r\nerfarenheter från tekoindustrin, men det vore mig\r\nförmätet att endast lita till mig själv. Därför har jag\r\nnaturligtvis varit i kontakt med en mängd företag\r\ninom konfektionsindustrin. Dessa är de som enligt\r\nmin mening bäst kan ge råd om vad som bör göras\r\nför att lösa krisen.</pre><pre>Branschens klara och gemensamma krav är\r\nföljande. Man måste satsa på en så effektiv\r\nutbildning som möjligt. I dag finns det t.ex. inom\r\ndesignerutbildningen ingen efter textilindustrin\r\nadekvat utformad utbildning. Det utbildas 70\r\nkläddesigner i det här landet varje år, men ingen\r\nutbildning är anpassad efter industrins önskemål.\r\nDet utbildas dels s.k. produktutformare, dels\r\nkonstnärligt utbildade designer. Att utbilda 70\r\npersoner som absolut inte kan få jobb i dag verkar\r\nlitet märkligt. Jag kan nämna som ett exempel att i\r\nFinland utbildas tio sådana personer varje år.</pre><pre>Jag vet att en utredning är på gång. Jag ser med\r\nstort intresse fram emot vad resultatet blir. En\r\nändring måste i alla fall till, inte minst för att hjälpa\r\nde ungdomar som slås ut efter sin långa utbildning.</pre><pre>Branschen efterlyser alltså en effektiv utbildning.\r\nMan vill absolut inte ha någon fri import. Det var\r\ndödsstöten för dessa företag när importen släpptes\r\nfri i juli. Något som skulle vara väldigt bra och som\r\nockså skulle ge möjligheter att ge ungdomar arbete\r\nvore att införa nybörjarlöner, lärlingslöner, tills\r\nungdomarna uppnått den kapacitet som erfarna\r\narbetare har skaffat sig.</pre><pre>Sedan till detta med sänkta arbetsgivaravgifter. Det\r\när inte bara inom tekobranschen som man önskar\r\nen sänkning. Jag var i Kopparberg med\r\narbetsmarknadsutskottet häromdagen. Där fick vi\r\nhöra från kommunalrådet att räddningen i dag för\r\nSverige är att sänka arbetsgivaravgiften, om även\r\nbara temporärt, men någonting måste göras snart\r\nför att det över huvud taget skall hända någonting.</pre><pre>Därför vädjar jag nu till ministern att han och\r\nregeringen, som ännu inte har tagit ställning till\r\nfrågan om vissa restriktioner inom tekobranschen,\r\nvid sitt ställningstagande tar hänsyn till dessa\r\nönskemål.</pre><pre>Anf. 5  LAHJA EXNER (s):</pre><pre>Herr talman! Jag har också studerat\r\nindustriministerns svar på Kjell Eldensjös\r\ninterpellation. Och jag måste något reflektera över\r\nministerns hänvisning till Sveriges ekonomiska läge\r\noch den s.k. nya småföretagspolitiken. Dessa\r\nfrågor kommer ju att debatteras i särskild ordning\r\nhär i riksdagen före jul. Jag tänker därför inte på\r\nnågot sätt fördjupa mig i dem, utan jag avstår.</pre><pre>Jag vill emellertid ändå säga att jag är säker på att\r\nnär tekoarbetarna i Sjuhäradsbygden får läsa detta\r\nsvar kommer de nog att bäva. Skall man slå vakt om\r\ndenna bransch genom att försämra\r\nanställningsskyddet för och övervältra t.ex. de\r\nsociala kostnaderna på de redan lågavlönade\r\ntekoarbetarna? Tekoindustrins anställda har\r\nverkligen visat återhållsamhet när det gäller\r\nlönekraven under 80-talet. De ekonomiska\r\nproblem som vi har i det här landet är inte orsakade\r\nav de tekoanställda.</pre><pre>Jag vill även säga något om tekoindustrins framtid.\r\nVi socialdemokrater sitter inte heller och rullar\r\ntummarna när det gäller dessa frågor, utan vi\r\narbetar med dem och tänker återkomma i januari\r\nunder den allmänna motionstiden. Men jag vill\r\nändå säga att vår uppfattning är att det stöd som\r\nstaten hitintills gett till tekoindustrin i allt väsentligt\r\nvarit till stor nytta för att underlätta anpassningen\r\ntill nya förhållanden under 80-talet. Vi ser därför\r\nmed oro på propåer om att allt stöd skulle kunna\r\nkomma att upphöra fr.o.m. sommaren 1992.\r\nInriktningen på stödet har varit konstruktiv -- en\r\nsatsning på aktiv utveckling och inte ett passivt stöd\r\nutan krav på motprestation. Utbildningen i detta\r\nsammanhang är naturligtvis en viktig del som hela\r\ntiden måste hållas à jour och anpassas till den nya\r\ntidens krav.</pre><pre>Det vore alltså olyckligt om allt stöd drogs in den 1\r\njuli 1992. För att möjliggöra en fortsatt anpassning\r\noch en utveckling enligt detta anser vi att vissa\r\nstödformer bör bestå ytterligare några år. Det\r\nbehövs ett stöd bl.a. till marknadsföring, framför\r\nallt när det gäller nya marknader i Europa. Det är\r\nju välbekant, eller bör åtminstone vara det, även\r\nför industriministern att tekoindustrin i dag till\r\nmycket stor del består av småföretag som\r\nnaturligtvis har svårigheter att på egen hand klara\r\nav detta.</pre><pre>Beträffande stöd för teknisk utveckling bör dagens\r\nutbildningsstöd vara kvar i någon form. Det är\r\nviktigt att information om nya möjligheter inom\r\nolika områden snabbt når ut till företagen. Bl.a.\r\nkrävs det stöd från nytek, det nya näringslivsverket.\r\nEn betydande satsning på forskning är nödvändig\r\nom branschen skall kunna ligga i täten i världen\r\navseende effektivitet, teknik och kvalitet, som den\r\ngör inom vissa områden inom teko, hur konstigt det\r\nän låter.</pre><pre>Även basservice, t.ex. beredningsverk, utgör ett\r\nsärskilt problem. Beträffande denna befinner man\r\nsig nu på en så låg kapacitet att ytterligare\r\nminskningar kan ge allvarliga följdeffekter i form\r\nav nedläggningar också i senare produktionsled.\r\nOch vi utesluter inte att ett riktat basservicestöd\r\nkan bli nödvändigt för att upprätthålla kapaciteten.</pre><pre>Jag vet att den förra regeringen i våras tillsatte en\r\nsärskild arbetsgrupp som hade till uppgift att se\r\növer tekoindustrins situation och belysa vilka\r\nåtgärder som var angelägna för att en fortsatt\r\nanpassning skulle kunna ske under acceptabla och\r\nkonstruktiva former. Vi socialdemokrater var då\r\nglada över att denna arbetsgrupp tillsattes. Nu är\r\nmin fråga: Kommer den nya regeringen att låta\r\ndenna arbetsgrupp fortsätta sitt arbete?</pre><pre>Anf. 6  Näringsminister PER WESTERBERG\r\n(m):</pre><pre>Herr talman! För att inte glömma bort Lahja\r\nExners sista fråga skall jag säga att den arbetsgrupp\r\nsom hon talade om har haft ett antal\r\nsammanträden, och den beräknas avrapportera till\r\nmig inom kort. Jag vet dock inte exakt vilket\r\ndatum.</pre><pre>När det gäller tekoindustrin som sådan, den\r\navreglering och den frihandel som har ökat för\r\nSverige i och med att importrestriktionerna togs\r\nbort, vill jag bara notera att tekoindustrins främsta\r\nkonkurrenter finns till ungefär 65--70 % inom EG--\r\nEFTA-området. Endast 20 % av importen kommer\r\nfrån traditionella lågprisländer.</pre><pre>Jag vill också notera att de insatser som EG gör\r\ninom det s.k. Retex-programmet i huvudsak går ut\r\npå att man skall försöka skapa möjligheter för en\r\növergång till andra typer av produktion där man\r\nklarar konkurrensen bättre än man gör inom vissa\r\ndelar av tekoindustrin.</pre><pre>Jag vill också notera att det även inom\r\ntekoindustrin finns mycket lönsamma och\r\nframgångsrika företag i Sverige. Det är ofta de\r\nföretag som har speciella nischer eller som har gått\r\növer till högre teknologinivåer som har varit\r\nframgångsrika.</pre><pre>Det fanns en mening med att döpa om\r\nindustridepartementet till näringsdepartementet.\r\nMeningen är att vi skall ta bort branschstöds- och\r\nindustristödspolitiken. I stället för att ha en politik\r\nför varje enskild bransch försöker vi föra en\r\ngenerellt god industripolitik eller näringspolitik\r\nsom ger goda förutsättningar för samtliga företag.</pre><pre>Jag tycker att det industristöd och det branschstöd\r\nsom har funnits i Sverige har gett förskräckande\r\nresultat. Om vi ser på det största stödet, stödet till\r\nvarvsindustrin, i slutet av 70-talet och i början av\r\n80-talet, kan vi notera att staten då satsade ungefär\r\n35 000 milj.kr. Vi förlorade samtliga pengar, och vi\r\nförlorade i princip samtliga jobb, och vi gjorde det\r\nunder mycket lidande för de människor som var\r\nberörda.</pre><pre>Inom teko har vi under de senaste tio åren satsat\r\n3 800 milj.kr. för att försöka hjälpa näringen och för\r\natt försöka skapa möjligheter till omställningen.</pre><pre>Jag är av den bestämda uppfattningen att det är\r\ngenom en generell näringspolitik, där vi skapar\r\ngoda förutsättningar för samtliga företag, som\r\nframtiden ligger även när det gäller tekoindustrin.\r\nDenna regerings främsta uppgift är att öka\r\nproduktiviteten och tillväxten i ekonomin. Därför\r\nsatsar vi systematiskt på åtgärder som skall stärka\r\ndet svenska näringslivets konkurrenskraft. Det har\r\nfunnits särregler i Sverige som har varit negativa för\r\nsmåföretagen. Dessa rensar vi bort. Vi vill skapa\r\nsamma förmånliga regler för småföretag i Sverige\r\nsom man har utomlands. Detta tror vi kommer att\r\ngynna även de många små och effektiva tekoföretag\r\nsom finns. Vi vill se till att dessa goda\r\nförutsättningar skapas. Vi tror inte att det är\r\nkonkurrensbegränsningar och importrestriktioner\r\nsom skapar konkurrenskraft. Det är i stället genom\r\nkonkurrens som vi har lyckats att få bra och goda\r\nföretag i Sverige, företag med god utvecklingskraft\r\noch god lönebetalningsförmåga.</pre><pre>Vi har i dagens läge inte några möjligheter att sänka\r\nnågra stora bredbasiga skatter. Vi tar i stället bort\r\nde skatter som skadar näringslivet mest och som vi\r\nhar råd att ta bort med hänsyn tagen till ekonomisk\r\nbalans.</pre><pre>När det gäller beredskapsåtgärderna vill jag bara\r\npeka på att jag inte helt klart kan lämna några\r\nbesked om vad vi kommer att göra när det gäller\r\ngrundtextilier, inte konfektion. Frågan beror helt\r\noch hållet på det kommande försvarsbeslutet.</pre><pre>När det gäller EG och de eventuella\r\nharmoniseringarna till EG är vi fullt på det klara\r\nmed de förändringar som sker inom GATT, där\r\nman försöker få in tekobranschen inom GATTs\r\nregelverk precis som alla andra branscher. Det är\r\nmin bestämda uppfattning att även EG snabbt är på\r\nväg mot detta område, men att vi snarast kanske\r\nligger före och att man inom EG kommer att närma\r\nsig oss i stället. Min uppfattning är därför att det\r\ninte kan bli någon harmonisering till EG i och med\r\natt vi inte vet vad EG kommer att vara den dag\r\nSverige eventuellt kan få ett fullvärdigt\r\nmedlemskap. Förhoppningsvis har EG avreglerat\r\noch släppt importrestriktionerna vid den\r\ntidpunkten.</pre><pre>Anf. 7  LAILA STRID-JANSSON (nyd):</pre><pre>Herr talman! Jag tackar näringsministern för hans\r\nord. Jag tycker de ger hopp inför framtiden om att\r\nsmåföretagen skall få hjälp. Men, herr talman, man\r\nkan inte jämföra tekobranschen helt med alla andra\r\nsmåföretag. I denna bransch utgörs\r\nförsäljningspriset i större utsträckning än i t.ex.\r\nbilbranschen av timpriset för arbetsinsatsen.</pre><pre>Den förra regeringen har under åratal gett mycket\r\nstora summor i stöd till tekobranschen. Dessa\r\npengar har inte gått enbart till svenska företag, utan\r\nde har i stället runnit ut ur landet och stöttat\r\nutländsk tekoindustri, eftersom väldigt många\r\nföretag producerat utomlands. Jag anser att stöd\r\növer huvud taget inte hjälper. Man måste i stället se\r\ntill att företagen klarar sig, och då behövs det som\r\njag har redogjort för, bl.a. sänkta\r\narbetsgivaravgifter. Man måste även se till att\r\nimporten inte är fri. Man måste även införa\r\nnybörjarlöner samt satsa på utbildning. Det tror jag\r\när det enda som kan hjälpa konfektionsindustrin,\r\neftersom den skiljer sig märkbart från andra\r\nindustrier på grund av sin dåliga lönsamhet.</pre><pre>Anf. 8  KJELL ELDENSJÖ (kds):</pre><pre>Herr talman! Tekostödet har tagits upp en hel del\r\nhär. För att klart förstå de speciella problem som\r\nbranschen upplever med tanke på att det statliga\r\nstödet försvinner kan kanske en kort\r\nsammanfattning av hur stödet har sett ut vara på\r\nplats.</pre><pre>I slutet av 1970-talet var stödet ca 500 milj.kr. per\r\når, vilket borde motsvara drygt 1 miljard kronor i\r\ndagens penningvärde.</pre><pre>I mitten av 1980-talet blev branschen något\r\nstabilare, varvid staten minskade sina insatser. För\r\nnärvarande gäller följande stöd:</pre><pre>1.Branschprogram vid statens industriverk -- 60\r\nmilj.kr. under budgetåret 1991/92.</pre><pre>2.Utbildningsinsatser för ny personal -- 30 milj.kr.\r\nunder budgetåret 1991/92.</pre><pre>3.Försörjningsberedskapspolitiska åtgärder vid\r\növerstyrelsen för civil beredskap -- 30 milj.kr.\r\nunder budgetåret 1991/92.</pre><pre>Det totala stödet till tekoindustrin uppgår alltså till\r\n120 milj.kr., vilket i jämförbart penningvärde utgör\r\nca en tiondel av branschstödet i slutet av 1970-talet.</pre><pre>I en skrivelse till riksdagen, 1990/91:50, föreslog\r\nden dåvarande regeringen att\r\nbranschprogrammet -- 60 milj.kr. under budgetåret\r\n1991/92 -- skall upphöra den 30 juni 1992.</pre><pre>De handelspolitiska åtgärder som bestått av\r\nkvantitativa importrestriktioner för\r\nkonfektionerade tekovaror från lågprisländer\r\nupphörde enligt riksdagsbeslut den 31 juli 1991.</pre><pre>De traditionella stödformerna är därmed i stort sett\r\nborta. En återgång till dessa i större skala är\r\nknappast möjlig. Men när branschen har en så\r\nkraftig nedgång som nu, är det enligt min mening\r\nangeläget att regeringen snabbt vidtar kortsiktiga\r\nåtgärder tills inträdet i EG är ett faktum. I en ledare\r\ni Dagens Nyheter uttrycktes detta på följande sätt\r\nden 9 november:</pre><pre>Kan regeringen nöja sig med att ordna\r\nhälsobringande näringsbetingelser på lång sikt eller\r\nmåste den därutöver hjälpa industrin att överleva\r\ngenom akutmedicinering i form av sänkt löneskatt?</pre><pre>Dagens Nyheters ledare talar här om industrin\r\ngenerellt. Men jag menar att teko har en speciellt\r\nutsatt position och därmed ett än större behov av\r\nakutmedicinering. En särskild tekonäringslösning\r\nkanske vore befogad. Den tidigare refererade\r\nledaren avslutas med orden: Det är en fördel för\r\nframtiden om patienten överlever. Jag håller\r\nverkligen med om det.</pre><pre>Anf. 9  LAHJA EXNER (s):</pre><pre>Herr talman! I samband med att\r\nimportrestriktionerna avskaffades den första\r\naugusti i år utlovades sänkta priser på textila\r\nprodukter. Men det har kommit helt klara signaler\r\nfrån handeln nu under hösten som tyder på att\r\ningen prissänkning över huvud taget är att vänta.</pre><pre>Handelns, importörernas och grossisternas\r\nprispåslag är faktiskt en mycket allvarlig fråga. Om\r\npriserna på tekovaror ökar mer än priserna på\r\nandra varor, är det faktiskt ett mycket allvarligt\r\nläge. Det kommer vi inte att finna oss i.</pre><pre>När de första signalerna kom gav den dåvarande\r\nregeringen ett uppdrag till SPK att närmare studera\r\nprisbilden på tekosidan. Avstår vi från\r\nimportrestriktioner är det ett absolut krav från vår\r\nsida att staten tillser att den ökande konkurrensen\r\nslår igenom på priserna.</pre><pre>Jag förstår, till viss del i alla fall, regeringens\r\ntveksamhet när det gäller harmoniseringen\r\ngentemot EG. Om jag inte har fått saken helt om\r\nbakfoten fungerar det på det viset, att om vi begär\r\nundantagande blir det ömsesidigt. Då kan läget\r\nkomma att bli ett annat även för den svenska\r\ntekoindustrin, som vill exportera till EG.</pre><pre>Anf. 10  ELISABETH ANDERSSON (c):</pre><pre>Herr talman! Jag känner mig något förbryllad över\r\nnäringsministerns svar. Det pratades om hur stor\r\nhandeln mellan EG-länder och Sverige var. Här\r\ngäller ändå olika villkor. Det var det jag menade\r\nnär jag pratade om harmonisering, att det skall vara\r\nsamma villkor hela tiden. När EG tar bort sina\r\ntekoimportrestriktioner, är det klart att Sveige\r\nockså gör det. Då har vi samma villkor.</pre><pre>Jag fick inget svar som jag är nöjd med på frågan\r\nom beredskapskapaciteten. Jag vill gå litet vidare\r\nmed den frågan. Det traditionella sättet att ge stöd\r\nåt näringar har varit räddningsaktioner i form av\r\nekonomiska bidrag. Jag delar näringsministerns\r\nsynsätt att denna form av stöd inte är någon bra\r\nlösning. Men att ge stöd åt en näring behöver inte\r\ninnebära att det är ett statligt stöd i form av pengar.\r\nStatligt stöd innebär också att ta ansvar, i detta fall\r\nför svensk tekoindustri, när det gäller upphandling.</pre><pre>Jag förmodar att alla känner väl till förfaringssättet\r\nnär staten tog fram nya uniformer till vårt försvar\r\nför ett tag sedan. Då använde man den svenska\r\nkunskapen vid produktutvecklingen, men lät sedan\r\nordern gå utomlands. Det må så vara att priset från\r\nutlandet var lägre, men tog man då hänsyn till det\r\ntotala priset för det svenska samhället? Räknade\r\nman in arbetslöshetsunderstödet till svenska\r\ntekoarbetare, som om ordern hade lagts i Sverige,\r\nhade haft arbete?</pre><pre>Detta är ytterligare en konkret åtgärd för att stödja\r\nsvensk tekoindustri, och min nästa fråga till\r\nnäringsministern blir således: Hur tänker\r\nregeringen i framtiden hantera frågan om\r\nupphandling av tekoprodukter? Kommer\r\nregeringen då att ta hänsyn till den totala\r\nkostnaden, dvs. även väga in\r\nsysselsättningsaspekten? Självfallet borde stat,\r\nlandsting och kommuner sträva efter att köpa\r\ninhemskt producerade tekoprodukter. Då kan vi\r\nockså skapa en marknad som ger ett visst\r\nkapacitetsbevarande, just i beredskapssyfte.</pre><pre>Anf. 11  Näringsminister PER WESTERBERG\r\n(m):</pre><pre>Herr talman! Först vill jag ta upp frågan om\r\npriserna på tekovaror. Statens pris- och\r\nkonkurrensverk har i uppdrag att redovisa\r\nutvecklingen av priserna på tekovaror sedan\r\nimportrestriktionerna togs bort. Det kommer att\r\ngöras den 15 december. Verkets allmänna\r\nuppfattning redan nu är dock att den uppgång som\r\nhar skett har att göra med normala\r\nsäsongsvariationer, och att beskedet snarast\r\nkommer att vara att konsumentpriserna på\r\ntekovaror har sänkts efter det att man tog bort\r\nimportrestriktionerna. Men jag har för avsikt att\r\navvakta, för vidare kommentarer, den utvärdering\r\nsom kommer att redovisas inom två veckor.</pre><pre>Vi skall inte ha någon särskild tekopolitik som skall\r\navvika från behandlingen av andra branscher. Jag\r\nhar under min tid i riksdagen kunnat studera\r\nbranschstöd och industristöd inom tekoindustrin,\r\ninom glasindustrin och inom varvsindustrin. Alla\r\ndessa stöd har en sak gemensamt. De har kostat\r\nstatskassan väldigt mycket pengar. De har gett\r\nmycket begränsade, dvs. snarast inga, resultat.</pre><pre>Glasindustrin har bantats kraftigt. Endast de\r\nstörsta företagen är kvar. Även dessa har\r\nsvårigheter, trots omfattande stöd. Varven har jag\r\nnämnt tidigare. Här har vi förlorat oerhört mycket\r\npengar och alla arbetstillfällen. Dessutom har vi\r\nåstadkommit mycket socialt lidande. Insatserna\r\ninom tekobranschen har heller inte varit\r\nframgångsrika som sådana, i och med att de inte har\r\nlyckats att vända utvecklingen inom\r\ntekobranschen.</pre><pre>Jag är av den bestämda uppfattningen att det är de\r\ngenerella åtgärderna, att alla företag måste få\r\nbättre förutsättningar, som är grunden. Att vi nu\r\nskapar ett småföretagsklimat som är lika\r\nkonkurrenskraftigt som det som gäller ute i\r\nEuropa, vilket definitivt inte har varit fallet under\r\ntidigare år, att vi börjar skapa möjligheter för\r\nlärlingsutbildning och mer företagsanpassad\r\nutbildning tror jag också mycket väl passar det som\r\ngäller inom tekoindustrin.</pre><pre>Jag noterar också att det finns de företag som inte\r\nhar kommit så mycket i åtnjutande av stöd inom\r\nteko, men som ändå har blivit mycket\r\nframgångsrika och lönsamma. Det tar jag som\r\nintäkt för att det inom tekobranschen är precis som\r\ni alla andra branscher. Det finns både bra och dåliga\r\nföretag. Det är inte alltid en branschfråga.</pre><pre>Upphandlingen till försvaret är en sak för försvaret.\r\nDet finns en upphandlingsförordning, och den\r\nskärps ytterligare med EES-inträdet och sedermera\r\näven vid EG-inträdet. Man måste följa\r\nupphandlingsförordningen att köpa till lägsta pris.\r\nJag förutsätter att försvaret sköter den\r\nupphandlingen på ett renhårigt och korrekt sätt i\r\nförhållande till upphandlingsförordningen. Jag har\r\ningen anledning att anta något annat. Om så vore\r\nfallet, att något annat skedde, har vi anledning att\r\nåterkomma till detta.</pre><pre>När det gäller EG och EFTA vill jag notera att det\r\nråder konkurrens på helt och hållet lika villkor\r\nmellan EG, EFTA och Sverige. Det är bara fråga\r\nom att vi tillåter mer importkonkurrens även från\r\nandra länder. Men EG-företagen har inget\r\nindustristöd som sådant jämfört med Sverige. Det\r\när därmed en ren konkurrens. Jag tror att det är en\r\nbra konkurrens.</pre><pre>Jag vill även notera att det endast är en liten del av\r\nkonkurrensen i Sverige som kommer från\r\nlågprisländer. Det är fråga om 20 %. De främsta\r\nkonkurrenterna finns inom EG och EFTA-\r\nområdet, dvs. inom Europa, redan nu.</pre><pre>Jag tycker också till sist, herr talman, att man\r\nytterligare skall notera att de områden inom svensk\r\nindustri som har varit utsatta för hård internationell\r\nkonkurrens, där vi har blivit framgångsrika, där vi\r\nhar kunnat klara höga lönelägen, där vi har fått\r\nutvecklingskraften och där vi har haft\r\nomvandlingskraften som har burit det svenska\r\nsamhället vidare inte är områden där vi har haft\r\nregleringar, skydd eller industristöd.</pre><pre>Anf. 12  KJELL ELDENSJÖ (kds):</pre><pre>Herr talman! I ett öppet brev till regeringen, som\r\njag kunde läsa i en insändare, skrev företrädare för\r\nSvenska tekoindustriföreningen,\r\nLönsömmarföreningen och Svensk\r\nindustriförening bl.a. följande:</pre><pre>''En ny regering har chansen att utan bindningar till\r\nföregående beslut, se till att denna viktiga del av\r\nindustrin inte kollapsar. Det är inte bara fråga om\r\npengar och rimliga konkurrensvillkor, det är i lika\r\nhög grad fråga om ett erkännande av branschens\r\nberättigande.''</pre><pre>I Sjuhäradsbygden har vi gång på gång i tidningarna\r\nkunnat läsa rubriker om\r\ntekoindustrinedläggningar. Bara under senare\r\nveckor har jag kunnat läsa bl.a. följande rubriker:\r\n''Sjötofta Textil ska lägga ned'' och ''Roséns trikå\r\ngår i konkurs'' -- för att nämna ett par exempel.</pre><pre>I det här sammanhanget kan då också nämnas att\r\nmånga småföretagare, inte minst inom teko, ser\r\nmed oro på övertagandet av sjukförsäkringen de\r\ntvå första sjukveckorna. Kompensationen från\r\nstaten är inte tillräcklig, anser man. Det finns\r\ndärför företagare som med redan tidigare röda\r\nsiffror och med sin oro inför\r\nsjukförsäkringsreformen inte längre tycker sig\r\nkunna driva företaget vidare. Man orkar inte helt\r\nenkelt.</pre><pre>I nr 3/1991 av branschbladet Textilen uttrycks\r\nmycket stark oro över att EES-avtalet inte\r\ninnefattade förenklingar av det regelsystem som\r\nråder inom tullområdet. Som exempel nämns att\r\nför att man från Sverige skall få exportera en byxa\r\ntullfritt till ett EG-land, måste tillskärning och\r\nsömnad till 100 % ha skett i Sverige. Tyget måste\r\nha samma 100-procentiga ursprung. Konkurrenten\r\nDanmark kan däremot sälja sin byxa tullfritt inom\r\nEG, även om ursprunget har hur mycket inslag som\r\nhelst från främmande länder. Det här är en av flera\r\nkonkurrensnackdelar som tekoindustrin måste\r\n''övervintra'' med tills Sverige blir fullvärdig\r\nmedlem, påpekar man.</pre><pre>Herr talman! Herr näringsminister! Tekoindustrin\r\nanser alltså att det är fråga om att ''övervintra'' tills\r\nSverige blir fullvärdig EG-medlem. Jag hoppas att\r\nregeringen aktivt bidrar till detta, så att vi slipper se\r\nen ytterligare utarmning av svensk tekoindustri, för\r\nen sådan vore mycket tragisk.</pre><pre>Anf. 13  Näringsminister PER WESTERBERG\r\n(m):</pre><pre>Herr talman! Jag skall fatta mig kort. Jag vill först\r\nprecisera SPKs uppdrag. Det kommer inom kort en\r\nunderhandsrapport från SPK, men\r\nslutrapporteringen kommer att ske den 5 december\r\nnästa år.</pre><pre>När det gäller tekoindustrins övervintring, hoppas\r\nockså jag att den skall klara sig. Jag tror dock att\r\ntekoindustrin klarar sig mycket bättre genom en\r\ngenerell näringspolitik som syftar till att förbättra\r\ngrundförutsättningarna, så att den kan verka under\r\nfull konkurrens på normala villkor, vilket har varit\r\nså framgångsrikt för så många andra industrigrenar\r\ni Sverige.</pre><pre>Överläggningen var härmed avslutad.</pre><pre>2 §  Svar på interpellation 1991/92:40 om\r\nSveriges flyktingmottagande</pre><pre>Anf. 14  Kulturminister Birgit Friggebo (fp):</pre><pre>Herr talman! Berith Eriksson har i sin\r\ninterpellation ställt ett antal frågor till mig om\r\ninvandrings- och flyktingpolitiken. Innan jag går in\r\npå de konkreta spörsmålen vill jag ge en kort\r\nbakgrund.</pre><pre>Regeringen avser att föra en flykting- och\r\ninvandringspolitik präglad av internationalism och\r\nhumanitet. För att kunna garantera rättsligt skydd\r\nåt dem som behöver det, krävs också ett\r\nomfattande internationellt samarbete. Sådant\r\nsamarbete bedrivs i åtskilliga mellanstatliga\r\norganisationer. Sverige deltar aktivt i detta\r\nsamarbete. Detta kommer med all säkerhet att\r\nintensifieras under de närmaste åren, vilket Sverige\r\navser att bidra till.</pre><pre>Antalet asylsökande i Europa har ökat kraftigt mot\r\nslutet av 1980-talet. De senaste åren har det totala\r\nårliga antalet sökande i Västeuropas länder varit i\r\ngenomsnitt ca 400 000 jämfört med ca 150 000 i\r\nbörjan av 1980-talet. Tendensen är stigande.\r\nAndelen som har bedömts vara flyktingar enligt\r\nGenèvekonventionen har successivt sjunkit.</pre><pre>Denna utveckling, som följt på en minskande\r\nreguljär invandring till Västeuropa, har lett till allt\r\nlängre väntetider, vilket inneburit stora\r\npåfrestningar såväl för de sökande som för de\r\nberörda länderna. Därmed har också riskerna ökat\r\nför att personer i verkligt behov av skydd kommer\r\ni kläm.</pre><pre>Denna utveckling måste förändras. En långsiktig\r\npolitik måste därför bygga på en helhetssyn där\r\nman samtidigt vidtar åtgärder - i internationell\r\nsamverkan -- för att påverka grundorsakerna\r\nbakom flykt och påtvingad migration, för att stärka\r\nflyktingskyddet och för att skapa med\r\nmajoritetsbefolkningen likvärdiga villkor för\r\ninvandrare samt etnisk harmoni i\r\nmottagarländerna.</pre><pre>Inom ramen för en sådan långsiktig strategi\r\nkommer Sverige att internationellt verka för en\r\nreglering av skyddet för de personer som faller\r\nutanför Genèvekonventionen, dvs. för bl.a. sådana\r\npersoner som Berith Erikssons första fråga tar sikte\r\npå. Ett sådant utvidgat skydd har stadsfästs\r\nregionalt för olika delar av världen, bl.a. genom\r\nden flyktingkonvention som år 1969 beslutades av\r\nOrganisationen för afrikansk enhet, OAU. Någon\r\nsådan regional överenskommelse finns däremot\r\ninte för Europa eller Nordamerika.</pre><pre>Inom EG finns en strävan att försöka samordna och\r\ni viss utsträckning harmonisera immigrations- och\r\nsärskilt asylpolitiken inom EG-kretsen. Härvidlag\r\nkan också en breddning av flyktingskyddet\r\nregionalt för Europa komma att diskuteras,\r\nförhoppningsvis som ett led i en ordning som kan\r\ngälla för hela Europa, inte bara för EG. Regeringen\r\nhar för avsikt att bl.a. mot denna bakgrund söka sig\r\nså nära det pågående EG-arbetet som möjligt och\r\naktivt ta del av detta.</pre><pre>Sverige har i likhet med majoriteten av världens\r\nländer en reglerad invandring.\r\nViseringsinstrumentet skall ses som en del i detta\r\nsystem. Det används i syfte att kontrollera och\r\nbegränsa invandringen från vissa länder samt av\r\nutrikespolitiska skäl.</pre><pre>Enligt utlänningslagen är huvudregeln att en\r\nutlänning som reser in i eller vistas i Sverige skall ha\r\nvisum, om inte utlänningen har uppehållstillstånd\r\neller är medborgare i Danmark, Finland, Island\r\neller Norge. Genom en rad undantag från denna\r\nhuvudregel är det dock så att medborgare i de flesta\r\nländer kan resa in i Sverige och uppehålla sig här i\r\ntre månader utan något särskilt tillstånd. I vår\r\nsträvan att främja människors möjlighet att fritt\r\nresa mellan stater, är detta ett förhållande som vi så\r\nlångt möjligt söker verka för. Även detta kommer\r\natt bli av stor betydelse inom ett utvidgat EG.</pre><pre>Fråga om visum i det enskilda fallet prövas av\r\nstatens invandrarverk. Invandrarverket har också\r\nbemyndigat ett stort antal utlandsmyndigheter att\r\nbevilja visering. För att visum skall medges krävs i\r\npraxis att utlänningen kan försörja sig här och att\r\ndet kan antas att han eller hon inte begår brott eller\r\nbryter mot utlänningslagens bestämmelser.</pre><pre>Regeringens ställningstaganden huruvida ett lands\r\nmedborgare skall behöva visum eller inte för att få\r\nbesöka Sverige grundas på en mängd olika\r\navväganden av såväl utrikespolitisk,\r\nhandelspolitisk, turistpolitisk som\r\ninvandrarpolitisk karaktär. Sverige strävar här\r\nockså i enlighet med den nordiska\r\npassöverenskommelsen, efter nordisk\r\nharmonisering i dessa frågor. Jag vill dock med\r\neftertryck framhålla att en flyktings rätt till asyl inte\r\nfår hindras av viseringsbestämmelser, vilket jag\r\nockså avser att fortlöpande följa upp att så inte\r\nsker.</pre><pre>Sverige har inte något egentligt sanktionssystem\r\nmot transportföretag som för utlänningar till\r\nSverige. Enligt utlänningslagen kan en transportör\r\ndäremot bli skyldig att ersätta staten för kostnaden\r\nför en utlännings resa från Sverige om utlänningen,\r\nsom har kommit till Sverige med ett fartyg eller\r\nluftfartyg avvisas, därför att han eller hon saknar\r\npass eller de tillstånd som krävs för att resa in i\r\nlandet eller medel för sin hemresa.</pre><pre>Självfallet bör en sådan bestämmelse tillämpas så,\r\natt personer som inte har rätt till eller behov av\r\nskydd i Sverige, i sista hand själva skall betala sin\r\nhemresa. Kostnadsansvaret faller också bort om\r\ntransportören har goda grunder att anta att\r\nutlänningen har berättigade asylskäl. Avsikten med\r\nbestämmelsen är sålunda inte att tillåta och\r\növerlåta åt transportören att utöva svensk\r\nasylpolitik.</pre><pre>Jag vill här också framhålla att det inom övriga\r\nEuropa, inkl. Norge och Danmark, finns\r\nmöjligheter till renodlade sanktioner såsom vite\r\neller skadestånd mot transportföretag som\r\ntransporterar resande utan giltiga tillstånd. För\r\nsvenskt vidkommande kan sanktionsfrågan också\r\nkomma att aktualiseras i samband med EG-\r\nsamverkan. Jag är medveten om att dessa\r\nbestämmelser i kombination med\r\nviseringsinstrumentet skulle kunna få olyckliga\r\nkonsekvenser för en människa i behov av skydd i\r\nett annat land. Jag ämnar därför se över frågan och\r\nföreslå regeringen att återkomma till riksdagen\r\nmed eventuella nödvändiga initiativ.</pre><pre>När det så gäller Berith Erikssons fråga huruvida\r\nuppgiften att förordna offentligt biträde i\r\nasylärenden skall ligga på annan myndighet än\r\ninvandrarverket, vill jag svara följande. I\r\nrättshjälpsfrågor är huvudregeln att\r\nbeslutanderätten om offentligt biträde ligger hos\r\nden myndighet som handlägger själva ärendet. Så\r\när förhållandet också när det gäller\r\ninvandrarverket. Jag ämnar se över\r\ninvandrarverkets framtida roll och i samband\r\nhärmed ämnar jag också ta upp denna fråga.</pre><pre>Beträffande frågan om inrättande av en\r\nadvokatjour pågår för närvarande diskussioner\r\nmellan invandrarverket och advokatsamfundet. Jag\r\nvill avvakta resultatet av dessa överläggningar\r\ninnan jag tar forsatt ställning i frågan.</pre><pre>Den sista frågan gäller bandupptagning av\r\nutredningsförhör. Riksdagen har beslutat att\r\nutredningsansvaret skall överföras från\r\npolismyndigheterna till invandrarverket fr.o.m.\r\nden 1 juli 1992. Invandrarverket och\r\nrikspolisstyrelsen har fått i uppdrag att genomföra\r\ndetta. Arbetet pågår och förslag till förändringar\r\nkommer längre fram att presenteras för mig. Jag vill\r\ndärför, fram till dess att en sådan presentation görs,\r\navvakta med att ta ställning i frågan.</pre><pre>Anf. 15  BERITH ERIKSSON (v):</pre><pre>Herr talman! Jag vill först tacka Birgit Friggebo för\r\nsvaret.</pre><pre>''Alla människor är födda fria och lika i värde och\r\nrättigheter.'' Så inleds FNs deklaration om de\r\nmänskliga rättigheterna. Men fortfarande torteras\r\nfångar och fortfarande försvinner oppositionella i\r\nminst 60 länder. I väldigt många länder arbetar barn\r\nsom slavar på fabriker och bordeller. Denna\r\nverklighet gör ju att vår flyktingpolitik måste\r\npräglas av internationalism och humanism, precis\r\nsom ministern säger. Det viktigaste är naturligtvis\r\natt påverka de flyktingproducerande länderna. Det\r\när även viktigt att det, innan en förändring kommer\r\ntill stånd i dessa länder, finns möjligheter för\r\nförföljda att tas emot och få skydd i demokratiska\r\nländer.</pre><pre>Det arbete som pågår och har pågått inom EG\r\nbådar inte enbart gott för de skyddsbehövande. Det\r\nfinns ju en del dokument, däribland det senaste\r\ndokumentet, där man börjar med att utgå ifrån att\r\ndet är många som missbrukar rätten till asyl. Därför\r\ninleder man med att definiera vilka personer som\r\ninte är berättigade till asyl.</pre><pre></pre><pre>Anf. 16 HANS GÖRAN FRANCK (s):</pre><pre>Herr talman! Jag har med intresse läst både\r\nfrågorna och det svar som Birgit Friggebo lämnat.\r\nJag tycker att svaret vittnar om en ambition att\r\nförsöka lösa de problem som här rests. Men det\r\nåterstår att se hur detta kan utföras i praktiken.</pre><pre>På s. 2 i det utdelade interpellationssvaret\r\nkonstaterar Birgit Friggebo angående en reglering\r\nav skyddet för personer som faller utanför\r\nGenèvekonventionen att en sådan\r\növerenskommelse inte finns för Europa. Det vore\r\nav intresse att få ett något närmare besked om hur\r\nBirgit Friggebo bedömer möjligheterna till att här\r\nkomma längre. Det talas ju om vad som kan\r\nkomma att ske inom ramen för EG-samarbetet.\r\nDet är ännu så länge oklart hur långt detta kan föra.\r\nJag menar att den anpassning som kan komma i\r\nfråga kan leda till avsteg från den svenska\r\nflyktingpolitiken. Det är därför mycket viktigt att\r\nverkligen hävda de svenska intressena ur\r\nlagstiftnings- och tillämpningssynpunkt.</pre><pre>När det gäller visumfrågan vill jag gärna hänvisa till\r\nvad IPOK har sagt i denna fråga. Det stämmer\r\nganska bra överens med vad invandrarministern\r\nsäger. Det är här verkligen angeläget att man\r\nundanröjer de risker som ligger i att man använder\r\nsig av visumbestämmelser för att bedriva\r\nflyktingpolitik.</pre><pre>Det sägs i svaret: ''Avsikten med bestämmelsen är\r\nsålunda inte att tillåta och överlåta åt transportören\r\natt utöva svensk asylpolitik.'' Det finns anledning\r\nför Birgit Friggebo att på samma sätt som när det\r\ngäller viseringsbestämmelserna fortlöpande följa\r\nupp om avsikten med bestämmelsen inte uppfylls.</pre><pre>När det gäller offentligt biträde är det en ganska vitt\r\nspridd uppfattning att det har blivit sämre sedan\r\ninvandrarverket tog hand om verksamheten. Det är\r\ni och för sig riktigt att besluten fattas hos domstolar\r\noch förvaltningsmyndigheter. Men detta har inte\r\nfungerat bra. Det har förts fram kritik från JO och\r\ndiskrimineringsombudsmannen som är mycket\r\nskarp och viktig.</pre><pre>Nu säger Birgit Friggebo att hon vill ta upp dessa\r\nfrågor i samband med översynen av\r\ninvandrarverkets roll. Jag vill på nytt som min\r\nuppfattning deklarera att det beslut som fattades\r\nhäromdagen om att överföra överklagningsärenden\r\ntill annan instans är bra. Men frågan är nu om man\r\ninte måste gå samma väg när det gäller\r\ninvandrarverket. Det skulle behövas en särskild\r\ninstans som tog hand om dessa enskilda ärenden i\r\nde fall där det inte är alldeles klart att\r\ninvandrarverket kan bevilja asyl. Man skulle då få\r\nen mycket bättre och klarare ordning.\r\nInvandrarverket skulle i likhet med vad regeringen\r\nsyftar till för egen del ägna sig mycket mer åt att\r\nbedriva en verksamhet till stöd för invandrare och\r\nflyktingar i stället för att hålla på med enskilda\r\närenden i alltför stor utsträckning, där det också\r\nbehövs en förstärkning av kompetensen.</pre><pre>När det slutligen gäller advokatjourer är det Berith\r\nEriksson här sagt riktigt. Det pågår fortsättningsvis\r\nförhandlingar om detta. Jag tycker det är märkligt\r\natt omständigheten att en person bryter benet skall\r\nleda till att det blir långa uppehåll i dessa\r\nförhandlingar eller att de inte kommer till resultat.\r\nDet finns nu all anledning att se till att man efter så\r\nlång tid redovisar sitt arbete.</pre><pre>Anf. 17 BERT KARLSSON (nyd):</pre><pre>Herr talman! Det är inte mycket man här känner\r\nigen från verkligheten. Det beskrivs med fina ord,\r\nmen jag vill påstå att jag kan det här och att\r\nverkligheten inte är så.</pre><pre>Jag tror att jag är en av de få i riksdagen som har\r\nkontinuerlig kontakt med invandrarfamiljer. Det är\r\ninte en eller två utan 25--30 som kontinuerligt\r\nskriver till mig, så jag tror att jag vet vad jag talar\r\nom. Dessutom har jag haft att göra med\r\ninvandrarverket i många år -- tyvärr.</pre><pre>Man säger att flyktingpolitiken är human. Ja, jag\r\nvet inte vad jag har att säga om det. Jag tycker det\r\när långt ifrån humant när man förlägger 25 familjer\r\ni en barack utan vatten och med mycket liten\r\nvärme. Man hyr fortfarande färjor, plattformar.\r\nSenast i september månad hyrde man en sådan i\r\nHelsingborgs hamn. Jag tror inte att någon svensk\r\nskulle acceptera att bo där mer än en timme.</pre><pre>Asylärenden behandlas fortfarande som ett rent\r\nlotteri. Varför säger jag det? Det säger jag av det\r\nskälet att jag vet detta. Invandrarverkets egen\r\nläkare säger att det är på det sättet, och han vet\r\nganska mycket om det här.</pre><pre>Jag har sett så många fall som är häpnadsväckande.\r\nDet fanns tre rumäner som begick brott under hela\r\nden tid de fanns här. De fick stanna. Däremot fanns\r\ndet turkbulgarer som plockade burkar och gjorde\r\nallt för att försöka hjälpa till, trots att de inte fick\r\narbeta. De fick vänta i två och ett halvt år, sedan\r\nblev de utskickade. Det lönar sig alltså att begå\r\nkriminella handlingar, och det är tyvärr många som\r\nhar sett detta.</pre><pre>Man uppmanar folk att demonstrera mot rasisterna\r\ni Sverige. Jag vill påstå att man i stället skulle\r\ndemonstrera mot de politiska besluten. Det finns\r\nväldigt få rasister i det här landet. Däremot har vi\r\ngett dem väldigt många argument.</pre><pre>Jag talar ofta med huliganerna på läktarna under\r\nishockeymatcherna för att få klart för mig: Vad är\r\nde förbannade på? Jo, det är den ekonomiska biten\r\ni flyktingpolitiken, hur mycket pengar som slarvas\r\nbort.</pre><pre>Ännu i dag, eller i förra veckan, hyrde man dyra\r\nlägenheter. Man hyr dyra hotell trots att man haft\r\nvetskap om att flyktingströmmen skulle öka. Man\r\nlägger ut hundratals miljoner på människor för att\r\nde kanske inte tycker om att bo ihop med andra.\r\nVissa flyktingar har lärt sig detta. Man bråkar, och\r\ndå får man bo på enskilt hotell. Bara en enda\r\nanläggning i Mariestad har förbrukat 560 000 kr. på\r\ndetta sätt, och det är utöver flyktingförläggningens\r\nkostnad. Man fick alltså eget rum på hotellet. Det\r\när sådant som det svenska folket är förbannat på.\r\nDet är det som skapar rasismen.</pre><pre>Regeringen har efter tre månader inte gjort\r\nnågonting när det gäller temporära arbetstillstånd.\r\nDet är fortfarande förbjudet för flyktingar att\r\nhjälpa till. De får inte ens städa sin egen\r\nanläggning.</pre><pre>Man sade att man skulle införa lån i stället för\r\nbidrag. Det har man gjort till en viss del. Det\r\nsenaste jag såg var att 52,5 milj.kr. hade använts till\r\nlån av en budget på 4,5 miljarder. Det har tydligen\r\ninte fungerat speciellt bra.</pre><pre>En annan sak som faktiskt irriterar mycket gäller\r\nhemspråksundervisningen. Även flyktingar och\r\ninvandrare tycker att det är fel med\r\nhemspråksundervisning. Det är bara en kategori\r\nsom vill ha den kvar, nämligen hemspråkslärarna.\r\nDen kostar mycket pengar, och den försvårar också\r\nför invandrarna att lära sig svenska språket. Jag\r\ntalade med en körskolelärare som även var med när\r\nungrarna kom till landet. Han sade att det är\r\nmycket svårare att lära invandrare i dag att köra bil.\r\nDet tar mycket längre tid. Det trodde han berodde\r\npå just hemspråksundervisningen.</pre><pre>Jag var inne på kriminaliteten förut. Det finns\r\ntyvärr väldigt många som utnyttjar vårt generösa\r\nsystem. De spekulerar helt enkelt genom att\r\nkomma hit och vara här från ett halvår och upp till\r\ntvå år -- handläggningstiden är ju ofta så lång -- och\r\nbegår en mängd brott. Detta har faktiskt ingen\r\nbetydelse när handläggningstiden är ute och man\r\nskall bedöma om de skall få stanna, utan det sopas\r\nunder mattan. Det är inte frågan om stölder på\r\n1 000 kr. eller 10 000 kr. utan det är oftast\r\norganiserade stölder som alltså inte ger några\r\nprickar. Det är också någonting som skapar rasism.</pre><pre>Det finns många som utnyttjar vårt system till att\r\nturista här. Man spekulerar helt enkelt i att man kan\r\nvara här under en tid och få semestern betald,\r\nsedan åker man vidare till Norge. Detta är mycket\r\nvanligt.</pre><pre>Om vi nu skall gå in på den ekonomiska delen skall\r\nni veta att en flykting faktiskt kostar lika mycket\r\nsom en riksdagsman. Därför är det viktigt att vi ser\r\ntill att få ner handläggningstiderna.</pre><pre>Till sist vill jag ställa en fråga: Är det rimligt att en\r\ntjänsteman på invandrarverket kan slarva bort 100\r\nmilj.kr. på mindre än ett år? Jag vill ha svar på\r\ndetta.</pre><pre>Tredje vice talmannen erinrade om debattreglerna.</pre><pre>Anf. 18 MAUD BJÖRNEMALM (s):</pre><pre>Herr talman! Jag kan bara konstatera att det inte\r\nfanns mycket till politisk inriktning eller politisk\r\nvilja i Birgit Friggebos svar. När det gäller det\r\ninternationella samarbetet och den internationella\r\nsamverkan säger Birgit Friggebo i svaret att man\r\nskall verka internationellt för en reglering av\r\nskyddet för de personer som faller utanför\r\nGenèvekonventionen.</pre><pre>Sedan talas det om OAU, och då frågar jag: Har jag\r\nuppfattat invandrarministern rätt att den borgerliga\r\nregeringen tänker arbeta för en konvention för\r\nEuropa liknande den som finns inom OAU?\r\nFolkpartiet har i en motion till den flyktingskrivelse\r\nsom den förra regeringen lade fram i våras,\r\nföreslagit att man skall ha en gemensam praxis i\r\nasylärenden i Europa och att det borde förankras i\r\ninternationell rätt genom att man inrättar en\r\neuropeisk domstol där man kan överklaga beslut i\r\nflyktingärenden. Är det också en fråga som\r\ninvandrarministern tänker driva i internationella\r\nsammanhang?</pre><pre>När det sedan gäller EG och samarbetet har ju\r\nfolkpartiet ofta talat om EGs hårda flyktingpolitik.\r\nUnder förra mandatperioden talade folkpartiets\r\ntalesman med stor känsla om det ''fortress Europe''\r\nsom EG-länderna håller på att bygga upp. Jag\r\nnoterar att folkpartiet tydligen har bytt ståndpunkt\r\nhär.</pre><pre>När det sedan gäller viseringstvånget glider\r\ninvandrarministern undan i sitt svar. Där kan jag\r\nbara se att Berith Eriksson inte har fått något svar\r\npå sin fråga om visering. Folkpartiet har ju alltid\r\nkrävt att visumtvånget skall upphävas eftersom\r\nvisering hindrar människor från att fly till Sverige.</pre><pre>När det gäller advokatjourerna har den\r\ndiskussionen pågått i många år, precis som Berith\r\nEriksson säger. Man diskuterar inom\r\ninvandrarverket och Advokatsamfundet vem som\r\negentligen skall ha ansvaret och vem som skall\r\nsvara för kostnaden eftersom en sådan här\r\nadvokatjour naturligtvis inte är gratis. Även där har\r\nfolkpartiet, i en partimotion med Bengt Westerberg\r\nsom första namn, krävt att man skall inrätta en\r\nadvokatjour så att asylsökande får juridiskt biträde\r\nredan vid gränsen.</pre><pre>Invandrarministern har inte heller svarat på frågan\r\nom rättssäkerheten som Berith Eriksson ställde.\r\nDet är märkligt eftersom Birgit Friggebo i ett\r\npressmeddelande i går sade att hon skall verka för\r\natt stärka rättssäkerheten i asylärenden. Det vore\r\nintressant att få veta på vilket sätt och på vilka\r\npunkter som rättssäkerheten inte fungerar\r\ntillfredsställande i dag.</pre><pre>Det är bara att konstatera att folkpartiets\r\nflyktingpolitik i opposition har varit en helt annan\r\nän den man nu för i regeringsställning. Men så är\r\ndet kanske när man har ansvar för verkligheten.</pre><pre>Sedan skulle jag vilja sluta med att säga till Bert\r\nKarlsson -- det är visserligen inte Bert Karlsson och\r\njag som skall debattera -- att han säger att han kan\r\nde här frågorna, men jag tvivlar mycket starkt på\r\ndet. Jag vill uppmana Bert Karlsson att inte sprida\r\nfördomar från den här talarstolen.</pre><pre>Anf. 19 Kulturminister BIRGIT FRIGGEBO\r\n(fp):</pre><pre>Herr talman! Först till den stora och viktiga frågan,\r\nnämligen det internationella samarbetet. Det är\r\nnaturligtvis bara en rännil som kommer hit till\r\nSverige och söker skydd. Många fler kommer till\r\nandra länder i Europa. Där har Sverige en viktig\r\nroll att spela när det gäller att initiera, ta upp och\r\ndriva frågor om bl.a. ökad rättssäkerhet. Det gäller\r\näven frågan om att hitta skyddsregler som går\r\nutöver Genèvekonventionen. Alla i denna sal vet att\r\ndetta är ett mycket svårt arbete med de hårdnande\r\nattityder som finns i Europa. Låt oss inte dölja det.\r\nVi kan inte göra någonting annat än att vara aktiva\r\noch driva detta. Jag har intensifierat det politiska\r\ndeltagandet i det internationella samarbetet.</pre><pre>När det sedan gäller visum- och\r\ntransportkostnadsfrågorna kan det vara ett\r\nproblem med den här kombinationen. Jag har alltså\r\naviserat i svaret att jag är beredd att se över denna\r\nfråga.</pre><pre>Hans Göran Franck börjar med att säga att svaret\r\nspeglar att regeringen har en ambition att lösa\r\nproblemen. Ja, den finns.</pre><pre>När det gäller frågan om offentligt biträde har jag\r\nnoterat att det ibland kan ta lång tid att få besked\r\nfrån invandrarverket. Det är mot den bakgrunden\r\nsom jag har aviserat att vi, i samband med att vi ser\r\növer invandrarverkets roll när det gäller\r\nmottagningsverksamheten, även skall ta upp den\r\nhär frågan. Jag är också inriktad på att ta upp den\r\nfråga som Hans Göran Franck nämnde, nämligen\r\nom invandrarverket skall syssla med alla frågor\r\neller om man skall göra någon uppdelning. Jag är\r\nberedd att pröva den frågan.</pre><pre>Sedan, Bert Karlsson, tror jag att det är litet farligt\r\natt vi politiker -- för nu är Bert Karlsson också\r\npolitiker, vald av en del av svenska folket -- börjar\r\ntala om att en del av oss vet mer om verkligheten\r\nän andra. Det finns många bland riksdagens\r\nledamöter som har suttit här i många år. De har fått\r\nbrev oavbrutet i många år. Det finns många\r\nriksdagsledamöter som engagerar sig personligen i\r\nenskilda flyktingfall. Jag vet det. Varje gång jag\r\nkommer till riksdagen är det någon\r\nriksdagsledamot, ibland flera, som tar upp enskilda\r\nfall till diskussion. De vet verkligen hur det ser ut i\r\nverkligheten för de personer som söker skydd här i\r\nSverige.</pre><pre>Det finns inget i svaret som säger att\r\nflyktingmottagandet är humant. Det står att\r\nregeringen avser att föra en flykting- och\r\ninvandrarpolitik som skall präglas av humanitet.</pre><pre>Jag har varit mycket kritisk angående\r\nflyktingmottagandet, inte minst det som hänger\r\nsamman med den långa väntetiden. Det är\r\ninhumant mot de människor som tvingas att vänta\r\nlånga tider på besked. Det kostar också mycket\r\npengar, och människorna får inte arbeta för att\r\nkunna försörja sig. Sysslolösheten är ett problem\r\nför dessa människor. Det är mot den bakgrunden\r\nsom regeringen har aviserat att vi skall se över\r\nmottagningsverksamheten, i stället för att ägna oss\r\nåt det socialistiska, planmässiga mottagandet att\r\nflytta människor från slussar till förläggningar och\r\nut till kommuner. Sådant fördyrar verksamheten\r\noch tillåter inte dem som söker skydd att i största\r\nmöjliga utsträckning ordna sina förhållanden\r\nsjälva. Jag tror inte att det går att överlåta hela\r\nansvaret, men dock till dem som har den\r\nmöjligheten.</pre><pre>Regeringen har brutit ut förslagen om\r\nmöjligheterna att försörja sig och arbeta under\r\nväntetiden ur den utredning som nu ser över frågan\r\nom sysselsättning för dem som söker asyl. Det är\r\nmeningen att departementet självt skall\r\nsnabbehandla den fråga som handlar om\r\nmöjligheten att få ett arbetstillstånd på den\r\nreguljära arbetsmarknaden.</pre><pre>Regeringen har suttit i två månader, inte tre, Bert\r\nKarlsson.</pre><pre>Jag tycker att det är bra att människor\r\ndemonstrerar, som Bert Karlsson säger, mot de\r\npolitiska beslut som inte är bra. Men då skall man\r\ninte kritisera avarterna av svenskt\r\nflyktingmottagande och sedan krypa bakom de\r\nargumenten, när man i själva verket inte vill ha hit\r\nmänniskor över huvud taget. Jag tror att sådant\r\nförekommer.</pre><pre>Bert Karlsson ägnar sig, med hjälp av sin attityd till\r\nfrågorna, att sprida felaktig information och\r\nuppammar främlingsfientlighet. Han säger att det\r\nhar ingen betydelse om människor begår brott för\r\nbedömningen av om de får stanna här eller ej.\r\nDetta är helt fel. Även om någon har väntat länge\r\noch alltså skulle ha skäl att stanna enligt den\r\npraxisen, får den personen inte tillstånd att stanna i\r\nSverige om han har begått brott. Det behövs inte\r\nens en dom. Enbart misstanken och en\r\nförundersökning om brott kan vara skäl till att inte\r\nfå tillstånd att stanna i Sverige.</pre><pre>Maud Björnemalm beskriver mitt svar på ett helt\r\nannat sätt än vad Hans Göran Franck gör. Det\r\ntycker jag är svar nog emot Maud Björnemalm.\r\nMot bakgrund av hur i vissa avseenden den\r\nsocialdemokratiska regeringen hanterade dessa\r\nfrågor, är det inte mycket att ta fasta på i Maud\r\nBjörnemalms inlägg i denna kammare.</pre><pre>Anf. 20 BERITH ERIKSSON (v):</pre><pre>Herr talman! Eftersom det var jag som skrev\r\ninterpellationen, kanske det är jag som skall\r\npåpeka för Bert Karlsson att en interpellation i\r\nregel handlar om vissa specifika frågor. Den här\r\ninterpellationen handlar om just rättsfrågorna i\r\nasylhanteringen. Det är de frågorna vi debatterar.</pre><pre>Jag föreslår att Bert Karlsson skriver en\r\ninterpellation om just invandrarverkets\r\nupphandling. Det är en debatt som jag mycket\r\ngärna deltar i. Jag är mycket kritisk mot\r\ninvandrarverkets upphandling, och jag har gått så\r\nlångt att jag har föreslagit att kommunerna skall få\r\nta över den verksamheten. Det är inte bara för att\r\ninvandrarverket gör dåliga upphandlingar, utan jag\r\nanser att invandrarverket inte klarar tillsynen över\r\nsina förläggningar längre.</pre><pre>Jag går vidare till Birgit Friggebo. Man får\r\nverkligen hoppas att Sverige kan påverka den\r\nlagstiftning som är på gång ute i Europa. FNs\r\nflyktingkommissarie är mycket bekymrad inför\r\nbl.a. EGs försök att med hjälp av sanktioner mot\r\ntransportörer hindra flyktingar från att komma till\r\nett annat land. Flyktingkommissarien säger att\r\nGenèvekonventionen sätts ur spel.</pre><pre>Jag inser ju också att för den skyddsbehövande är\r\ndet bättre om vi kan påverka EG ett snäpp längre i\r\nrätt riktning än om Sverige ensamt har en något\r\nbättre flyktingpolitik. Jag håller med om och förstår\r\nmot den bakgrunden att det är inte lika lätt att helt\r\nutgå från folkpartiets motion. Vi i vänsterpartiet\r\nställer oss helt bakom den motionen. Folkpartiet\r\nkrävde i motionen om invandrings- och\r\nflyktingpolitik att sanktionerna mot flygbolagen\r\nmåste avskaffas. Vi här i Sverige kanske kan göra\r\ndet, samtidigt som vi försöker att påverka EG.</pre><pre>Det finns advokatjourer för brottsmål, och det är\r\nverkligt hög tid för advokatjourer även när det\r\ngäller flyktinghanteringen.</pre><pre>Jag hoppas att det inte blir Ny Demokrati som får\r\nmöjlighet att ha för stor inverkan i dessa frågor,\r\nsåsom man uttalade i går i TV att man vill ha.</pre><pre>Anf. 21 HANS GÖRAN FRANCK (s):</pre><pre>Herr talman! Birgit Friggebo frågar vad vi kan\r\ngöra. Det gäller situationen i Europa. Jag säger det\r\njag har sagt tidigare och som jag vet har framförts\r\nfrån folkpartiets sida. Det är viktigt att göra\r\nmarkeringar i dessa frågor och ta upp dem på högre\r\nnivå. Vi har av och till föreslagit att statsministrarna\r\nskall ta ett ansvar när det gäller flyktingfrågorna\r\noch när det gäller kampen mot rasismen.</pre><pre>Jag tror att det är viktigt att av och till lyfta upp\r\ndessa frågor på en högre nivå för att på det sättet\r\ninskärpa regeringarnas ansvar.</pre><pre>Det var ett slag under bältet från Birgit Friggebo\r\nnär hon talade om att det finns en socialistisk\r\nflyktingmottagning. Sedan skulle det finnas någon\r\nannan typ. Det handlar om att förbättra och\r\neffektivisera flyktingmottagningen, men\r\nnaturligtvis också att göra den mindre byråkratisk.\r\nJag anser att vi kan föra en diskussion om detta utan\r\nsådana politiska förtecken.</pre><pre>Jag vill göra ett tillägg till den fråga som togs upp\r\nom muntlighet. Den frågan finns med i\r\ninterpellationen. Först och främst är jag bekymrad\r\növer att lagstiftarens avsikter när det gäller\r\nmuntlighet inte har uppfyllts. Det förekommer i\r\nmycket liten utsträckning. Det medges också. Nu\r\nskall det bli en del försöks- och\r\nutbildningsverksamhet på området. Det finns all\r\nanledning att följa upp den här verksamheten och\r\nse hur den utfaller och att den sköts på ett snabbare\r\noch effektivare sätt än advokatjourerna.</pre><pre>Men jag vill dessutom nämna att det är en mycket\r\nolikartad behandling när det gäller den fråga som\r\nBerith Eriksson tog upp, om bandinspelningar. I\r\nMalmö används t.ex. bandinspelning till 50 %. I\r\nGöteborg förekommer bandinspelning nästan\r\naldrig; i 99--100 % av fallen använder man inga\r\nbandinspelningar. Invandrarministern bör se över\r\ndetta, så att vi får likformighet i reglerna.</pre><pre>Till slut: Jag tycker att Bert Karlsson inte skall stå\r\nhär och vara förmäten och tycka att han vet allt --\r\nvara besserwisser. Det är många här i riksdagen\r\nsom har mycket god kontakt med invandrare och\r\nflyktingar; åtskilliga har också yrkesverksamhet på\r\ndetta område. Att göra som Bert Karlsson här gör\r\nbefordrar inte en saklig debatt.</pre><pre>Anf. 22 BERT KARLSSON (nyd):</pre><pre>Herr talman! Det är säkert flera riksdagsledamöter\r\nsom har kontakt med flyktingar. Men det låter\r\nfaktiskt inte så när saker och ting beskrivs här. Det\r\när rätt förvånande att när man beskriver faktiska\r\nfall, beskriver verkligheten -- då är det fördomar.\r\nOch diskuterar man över huvud taget\r\nflyktingpolitik, då är man rasist. Detta är ju\r\nfantastiskt.</pre><pre>Jag har naturligtvis ingenting emot att folk\r\ndemonstrerar mot rasister, jag tycker att de är\r\nfruktansvärda. Men man måste ju då se till att de\r\ninte har argument; det är det jag vill peka på. Ta\r\nbort argumenten, så får vi inga sådana här rasistiska\r\ntendenser! Jag vill påstå att de tendenserna\r\nkommer att öka om vi inte gör något åt detta.</pre><pre>Jag fick naturligtvis inget svar av Birgit Friggebo på\r\nfrågan om allt det här slöseriet skall fortsätta, om\r\nman kommer att göra något åt det, och om man\r\növer huvud taget är intresserad av att ta reda på om\r\ndet jag säger är riktigt. Det är väl ganska intressant\r\natt ta reda på om en tjänsteman slarvar bort 100\r\nmilj.kr. på mindre än ett år. Jag tycker att det vore\r\noerhört viktigt. Skulle det vara ett rån här ute på\r\n50 milj.kr., garanterar jag att hela Sveriges poliskår\r\nhade jagat förövarna. Men när en tjänsteman\r\nslarvar bort pengarna är det tydligen legalt -- man\r\nsvarar inte ens.</pre><pre>Det var också intressant att man inte sade om man\r\nskulle göra någonting åt temporära arbetstillstånd.\r\nNär det gäller hemspråksundervisning fick jag inte\r\nheller något svar. Men jag vet att det finns en\r\nutredning som säger att inte ens flyktingarna och\r\ninvandrarna själva i dag går i någon större\r\nutsträckning på de här kurserna. Däremot fanns det\r\ntidigare ett förslag, som jag hade väckt, om att man\r\nomedelbart skulle ge invandrarna en språkkassett\r\npå resp. språk när de kom till landet. Det hade\r\nkostat invandrarverket ungefär 12 kr., en mycket\r\nbillig investering. Men det var man inte ett dugg\r\nintresserad av. Det finns allt så många frågetecken.</pre><pre>När det gäller bedömningen av när vederbörande\r\nbegår brott, vill jag säga att det inte är sant vad som\r\nhär påstods. Jag har så många exempel på folk som\r\nhar satt i system att begå brott i Sverige och som har\r\nfått uppehållstillstånd. Senast var det de här\r\nknarkarna -- jugoslaverna -- som sitter i Thailand.\r\nDe kommer tydligen att få uppehållstillstånd trots\r\natt de satt inne, dömda till tolv år för knarkaffärer.</pre><pre>Men det skulle vara mycket intressant att någon\r\ngång få svar på frågan om slöseriet inom\r\ninvandrarverket -- och om man från riksdagens sida\r\när intresserad av att ta reda på om det är sant eller\r\nej.</pre><pre>Anf. 23 MAUD BJÖRNEMALM (s):</pre><pre>Herr talman! Jag förstår att Birgit Friggebo inte vill\r\nkommentera mitt inlägg, eftersom det handlar om\r\nfolkpartiets roll och folkpartiets inflytande på\r\nflyktingpolitiken i den nuvarande borgerliga\r\nregeringen.</pre><pre>Jag tycker att det är bra att man skall se över\r\ninvandrarverkets roll och se över\r\nflyktingmottagandet, och det är bra att man\r\ndiskuterar detta. Och det är bra att man försöker\r\nkomma till rätta med de långa väntetiderna; det har\r\nman ju försökt under många år med olika åtgärder.</pre><pre>Men jag tror inte att man löser problemet med de\r\nlånga väntetiderna genom att låta de asylsökande\r\narbeta. Dessutom har jag svårt att se hur det skall\r\ngå till, åtminstone i den nuvarande situationen på\r\narbetsmarknaden. Vi vet att arbetslösheten är\r\nmycket hög bland ''gamla'' invandrare och\r\nflyktingar. Den är dubbelt så hög bland invandrare\r\noch flyktingar som bland svenska medborgare.\r\nDessa människor måste man ju försöka hjälpa i\r\nförsta hand, tycker jag, i stället för att ge de\r\nasylsökande arbete.</pre><pre>Sedan kan man ju också, Birgit Friggebo, i den\r\nhårda situation som råder på arbetsmarknaden,\r\nfundera över hur det här påverkar den våg av\r\nfrämlingsfientlighet som vi för närvarande har i\r\nlandet.</pre><pre>Anf. 24 JOHN BOUVIN (nyd):</pre><pre>Herr talman, ledamöter, statsråd! Piken var ganska\r\nfin, Birgit Friggebo, men jag förstod vad ni menar.</pre><pre>När man inte vill se sanningen i ögonen, blir det\r\nemellertid på det här sättet. Jag tycker att vi här i\r\ndag har hört en debatt som har urartat till just\r\ningenting. Man skall sätta till utredningar, och man\r\nskall göra det och det. Kan man inte klart och\r\ntydligt inse att det har gått snett i vår invandrar-\r\nresp. flyktingpolitik?</pre><pre>Jag har också stor erfarenhet av detta. Jag har\r\njobbat utomlands, bland u-ländernas befolkning i\r\nAsien och Afrika, litet överallt -- och också här\r\nhemma. Men när jag försöker lägga fram\r\nsanningen, så förvanskar man den. Massmedia är\r\nspecialister på att förvanska sanningen. Man är inte\r\nintresserad av sanningen. Men jag står här endast\r\nför att sanningen skall segra till slut. Jag tycker att\r\nom vi skall representera Sveriges folk, då skall vi\r\nockså göra det. Vi skall vara stolta över detta, och\r\nvi skall sluta lura oss själva. Ett land som inte kan\r\nta hand om sina egna -- hur skall man kunna begära\r\natt det skall ta hand om andra människor? Det har\r\njag aldrig begripit.</pre><pre>Jag har pratat med många invandrare. De förstår\r\nmig fullständigt och håller med mig till hundra\r\nprocent. Det här som vi håller på med i dag, det går\r\ninte. Det är en böld som håller på att spricka. Vi\r\nbör lägga fram alla problem på bordet nu -- inte i\r\nmorgon, och inte efter en massa utredningar. Talet\r\nom utredningar får mig nästan att skaka. Det är\r\nsom att smyga undan.</pre><pre>Vi kan ta demonstrationerna nere i Malmö. Det är\r\ndemonstrationer mot regeringens\r\nhandlingsförlamning. Gör vi ingenting, kommer\r\ndet att bli mer. Jag föreslog i en debattartikel att\r\nman skulle stoppa invandringen, låt oss säga ett år\r\nframåt -- så nära noll som möjligt. Varför? Jo, av\r\nden enkla anledningen att man måste ta tag i de här\r\nproblemen. Gör ett regelsystem, och hela köret!\r\nDå blir det inga problem. Detta förstår\r\nflyktingarna. Och framför allt: Förklara för vanligt\r\nfolk! Tiotusentals människor går ut i arbetslöshet,\r\noch så kommer det in lika många som inte har jobb.\r\nDet fungerar inte.</pre><pre>Det är här inte fråga om rasism eller något\r\nliknande, utan detta är en verklighet. Det är\r\negentligen inget hån mot någon av er i denna sal,\r\nmen på något sätt lever ni i en för trygg värld här\r\ninne. Gå ut på gator och torg och prata med folk! Vi\r\när tillsatta av folket, och då skall vi handla därefter.</pre><pre>Jag hoppas att någon kan ta tag i det här och ordna\r\nen öppen debatt. Jag tvivlar på massmedia och den\r\närlighet som jag har växt upp i. Men vi gör ett\r\nförsök, så får vi se. Kom ihåg att vi inte skall kasta\r\nskit på varandra, utan vi skall jobba ihop!</pre><pre>Anf. 25 Kulturminister BIRGIT FRIGGEBO\r\n(fp):</pre><pre>Herr talman! Om Hans Göran Franck störs av\r\norden socialistisk och planmässig, kan jag gå med\r\npå att också använda ordet byråkrati. Det\r\nintressanta är att systemet för mottagande är alltför\r\noflexibelt och ger för litet utrymme för enskilda\r\nmänniskor att ta tag i sin situation och hjälpa sig\r\nsjälva.</pre><pre>När det gäller möjligheterna till bandinspelning\r\nvisar Hans Göran Francks uppräkning att det inte\r\när någon principiell fråga, huruvida man skall ha\r\nbandinspelning eller inte. Det är en praktisk fråga\r\nhur det faktisk går till. Det är viktigt att man får en\r\nbra dokumentation. I Danmark har man t.ex. den\r\nordningen att den asylsökande själv får skriva ner\r\nsin berättelse. Det är viktigt att man får ett system\r\nsom gör att dokumentationen blir bra.</pre><pre>Herr talman! Det har ställts en interpellation till\r\nmig som handlar om vissa saker. Nu har\r\ndiskussionen svällt ut till att gälla\r\nflyktingmottagandet över huvud taget. Jag är\r\nberedd att delta i en sådan diskussion, men det kan\r\nvara bra att den förbereds på bättre sätt.</pre><pre>Jag uppfattar inte Bert Karlssons inlägg på annat\r\nsätt än att han inte vill höra på de svar han får. Han\r\nsäger att jag inte har tagit upp frågan om temporära\r\narbetstillstånd, när jag just har stått i talarstolen\r\noch sagt vi har brutit ut just denna fråga från\r\nutredningsverksamheten för att omedelbart på\r\ndepartementet ta fram ett förslag till temporära\r\narbetstillstånd, för att de asylsökande skall kunna\r\narbeta under väntetiden.</pre><pre>Bert Karlsson vill att jag skall uttala mig om en\r\nenskild, icke namngiven tjänsteman på en\r\nmyndighet som har handlagt ekonomiska frågor\r\noch att jag skall ta för gott hans uppgifter och\r\nfördöma detta. Detta är ett fullständigt orimligt\r\nkrav från en riksdagsman gentemot en minister. Så\r\nsköter inte en ansvarsfull regering sina uppgifter.</pre><pre>Bert Karlsson säger att han inte har fått något svar\r\nnär det gäller slöserifrågorna. Vi har sagt att vi skall\r\nse över flyktingmottagandet därför att det kostar\r\nmycket, därför att folk får vänta länge.</pre><pre>Gång på gång får han svar. Men han vill inte höra\r\nsvaren, därför att han vill fortsätta med sin egen\r\nkampanj.</pre><pre>Till Maud Björnemalm vill jag säga att det inte\r\nfinns något i detta interpellationssvar som på någon\r\npunkt tar tillbaka det som folkpartiet har drivit i\r\nopposition i denna riksdag. Det är viktigt för mig\r\natt konstatera det, för det ger mig en bas för att\r\ninom regeringen och riksdagen arbeta för bättre\r\nförhållanden när det gäller flyktingpolitiken.\r\nProblemet är, Maud Björnemalm, att folkpartiet\r\ninte har majoritet i denna riksdag för att få igenom\r\nalla sina förslag.</pre><pre>John Bouvins inlägg litet svårt att besvara, eftersom\r\nhan inte ställde några särskilda frågor. Han hade ett\r\nförslag, att vi skulle stoppa de asylsökande under\r\nett år framöver. Jag skulle vilja fråga hur det\r\npåverkar t.ex. kriget i Jugoslavien, om Sverige\r\ntotalstänger sina gränser. Skyddsbehovet hos\r\nmänniskor avgörs av helt andra saker än om\r\nSveriges riksdag skulle fatta beslut om att sätta upp\r\nen järnridå gentemot andra länder.</pre><pre>Tredje vice talmannen anmälde att Maud\r\nBjörnemalm anhållit att till protokollet få\r\nantecknat att hon inte ägde rätt till ytterligare\r\ninlägg.</pre><pre>Anf. 26 BERITH ERIKSSON (v):</pre><pre>Herr talman! Jag vill först till Birgit Friggebo säga\r\nföljande angående bandinspelningarna. Ett förslag\r\nsom har utarbetats går ut på att den asylsökande\r\nskulle ha en kopia och utredningen en, för\r\nrättssäkerhetens skull.</pre><pre>Jag känner däremot att jag vill kommentera John\r\nBouvins inlägg. Han har ju varit ute i världen, och\r\ndå vet han att världen inte fungerar för majoriteten\r\nav världens befolkning. Det vi håller på med i detta\r\nhus är i regel att kivas om hur vi skall fördela vårt\r\nvälstånd. Men denna fråga, asylpolitiken, ligger\r\nutanför detta. John Bouvins förslag handlar om att\r\nvi skall kliva av de internationella åtaganden som vi\r\nhar gjort när vi har ratificerat internationella\r\nkonventioner. Jag tycker att man från Ny\r\nDemokratis sida skall tala klarspråk och säga: Vi\r\ntycker att Sverige skall meddela till FM och andra\r\ninternationella fora att vi inte längre kommer att\r\nfölja de konventioner som vi har undertecknat.</pre><pre>Jag tycker att det är ganska jobbigt när Ny\r\nDemokratis representanter i debatt efter debatt är\r\nbåde oförskämda och ohederliga och utgår från att\r\nde är de enda personerna i detta hus som har\r\nkontakt med människor utanför. På den punkten\r\nsaknar Ny Demokrati verklighetsförankring. När\r\nman kommer med sådana svepande påståenden,\r\nmåste man framför, vad man har för belägg för\r\ndem.</pre><pre>Att vi har en överorganiserad flyktingmottagning i\r\ndag och att arbetet verkligen måste sättas i gång,\r\nhar vi nästan alla i denna kammare varit överens\r\nom. Den organisation som den förra\r\nriksdagsmajoriteten byggde upp utgick från ett visst\r\nantal människor. Man skulle bygga en organisation\r\ndär man skulle stoppa in ett visst antal människor,\r\nav olika skäl. Jag har en känsla av att det är ungefär\r\nden modellen som Ny Demokrati vill ha. Man går\r\nofta ut och talar om ett visst antal människor.</pre><pre>Anf. 27 HANS GÖRAN FRANCK (s):</pre><pre>Herr talman! Jag tycker också att det är viktigt i\r\ndetta läge att inte bara medverka, utan att man från\r\nsamhällets sida ger uppmuntran och stöd åt den\r\nfrivilligrörelse som finns bland de humanitära\r\norganisationerna för att göra enskilda insatser. Det\r\när just de kontakter som sker på den grunden som\r\nskapar en förbättrad inställning, inte de här\r\nsvepande, litet småaktiga huggen som kommer i\r\ndenna debatt från visst håll. Det är andefattigt när\r\nman inte har mera att komma med än att säga att\r\nman skall stoppa all invandring under ett år. Det\r\nbottnar också i en syn som vittnar om att man inte\r\nalls begriper dessa problem.</pre><pre>Det finns länder som har mer eller mindre restriktiv\r\nflyktingpolitik. Det finns länder i Europa,\r\nexempelvis Italien, som tidvis har haft en mycket\r\nrestriktiv politik. Invandringen kommer ändå, men\r\ninvandrarna går under jorden. I många delar av\r\nvärlden blir det på det sättet. Olika grader av\r\nrestriktivitet som går för långt, som går till\r\nytterligheter, leder till att man får ett underjordiskt\r\nproletariat av människor som lever illa. Det är den\r\ni absolut särklass sämsta invandrarpolitiken.</pre><pre>Slutligen vill jag säga att jag verkligen hoppas att\r\nBirgit Friggebo står fast vid att se till att denna\r\nutredning om arbete åt asylsökande blir prövad i en\r\nsaklig anda -- att den genomförs utgår jag från. Det\r\när viktigt att vi får ett konstruktivt förslag på den\r\npunkten. Man säger ibland att det stora felet är att\r\nde asylsökande går här och inte gör någonting. I\r\nnästa stund är felet att de skall göra någonting. Det\r\när ingen ordning på argumenteringen ibland. Jag\r\nvill starkt förorda att vi får ett bra förslag som gör\r\natt de asylsökande skall kunna delta i\r\nsysselsättningen.</pre><pre>Ett land löser inte sina sysselsättningsproblem\r\ngenom att minska befolkningen, inte heller genom\r\natt öka den. Det är ett gammalt, suddigt teoretiskt\r\ntänkande som ligger bakom detta. Det skall inte\r\nvara vägledande.</pre><pre>Anf. 28 BERT KARLSSON (nyd):</pre><pre>Herr talman! Hans Göran Franck sade att det var\r\nett suddigt tänkande. Jag tycker att hela han var\r\nsuddig. Jag förstod inte någonting. Men det kanske\r\när meningen.</pre><pre>Jag glömde att tacka folkpartiet tidigare för att vi\r\ntydligen har blivit erkända som politiker. Det är\r\ninte alla i det partiet som har gjort det eller över\r\nhuvud taget räknar med Ny Demokrati.</pre><pre>Jag krävde inte att någon enskild tjänsteman skulle\r\nfördömas. Jag krävde en undersökning. Jag kan\r\ntillställa er min senaste bok Skandal. Där har ni alla\r\nsiffror och även namnet på tjänstemannen, så det\r\ngår litet fortare. Det är ofta så här när ni skall göra\r\nnågonting.</pre><pre>Det har nu gått tre månader sedan borgerligheten\r\nkom till makten. Man säger att frågan om\r\ntemporära arbetstillstånd skall utredas. Så säger\r\nman till pensionärer också. När man vill gömma sig\r\nbakom någonting och ändå säga att man har gjort\r\nnågot, säger man: Vi skall utreda det här. Men det\r\nhär är så solklart, så det kan man genomföra\r\nomedelbart.</pre><pre>Det är ganska förvånande att svenska folket inte\r\nreagerar mer. Häromdagen hade vi en diskussion\r\nom hur en höjning av barnbidragen skulle\r\nfinansieras. Det gällde 2 miljarder. Då skall man\r\ntänka på att flyktingpolitiken kostar ca 14 miljarder\r\noch u-hjälpen 14 miljarder. Det är 28 miljarder.\r\nTänk på det, när det slarvas bort pengar! Man får\r\ningen förståelse från barnfamiljer och pensionärer\r\nnär de ser att pengarna slarvas bort. Därför är\r\nsvaret på frågan om slarvet med skattebetalarnas\r\npengar oerhört viktigt och det som irriterar allra\r\nmest.</pre><pre>Att det är misär i världen vet jag. Jag har faktiskt\r\nockså varit ute och rest en del och sett det. Det finns\r\nmånga länder som vi skulle behöva hjälpa. Då\r\nräcker det inte med att ta emot 25 000--30 000\r\nflyktingar. Vi borde ta emot 25 miljoner. I öst finns\r\nenorma problem. Som ni vet får i stort sett ingen\r\nkomma hit från det gamla Sovjet, Bulgarien,\r\nRumänien osv. De tas inte emot. Det är inte av det\r\nskälet man får stanna här i landet. Jag tycker att det\r\när dumt när man tar upp detta. Självklart vet alla\r\natt det är misär i världen och att vi bör ställa upp.\r\nMen det vi irriterar oss på är när man slarvar bort\r\npengar och de inte kommer fram. Jag vill ha svar på\r\nnär detta skall stoppas.</pre><pre>Jag har inte sagt att vi skall fördöma den enskilde\r\ntjänstemannen i dag, men jag vill ha en\r\nundersökning om ifall det jag säger är riktigt eller\r\nej.</pre><pre>Anf. 29  JOHN BOUVIN (nyd):</pre><pre>Herr talman! Vi måste skilja på flyktingar,\r\ninvandrare, asylsökande och allt vad det kan vara.\r\nAtt blanda in Jugoslaviens krigstillstånd är fel -- det\r\när en helt annan historia. Om vi nu skall försöka få\r\nordning på det här, som man gör i verkligheten och\r\ntar sak för sak, kan vi börja med att titta på vissa\r\nfakta. Sverige har en utlandsskuld på 600 miljarder\r\noch ett budgetunderskott på 50 miljarder i år, hur\r\nmycket det blir nästa år vet vi inte. Arbetslösheten\r\nökar. Men här talar vi om temporärt arbetstillstånd\r\nför den ena eller den andra. Först och främst måste\r\nvi få snurr på industrin så att det bara ryker om den.\r\nFår vi inte snurr på industrin, kan vi glömma\r\nalltihop. Då blir Sverige ett u-land. Då vill jag se\r\ndem som tar emot oss när vi kommer med handen i\r\nfickan och inte vill arbeta, för det får man ju inte\r\ngöra här i Sverige, utan man skall ligga lågt.</pre><pre>Beträffande asylsökande och flyktingpolitik tror\r\njag att om vi hade hållit oss till FNs\r\nflyktingkonvention, hade vi kanske inte haft dessa\r\nproblem i dag. Men vi har inte gjort det, utan vi\r\nskall lägga en så stor vikt vid humanitet och tillåta\r\nanhöriginvandring. Förra året kom det hit 22 200\r\nanhöriga till dem som redan är här. Visst är det\r\nhumant på ett sätt, men hur är det med alla de\r\nandra som är kvar i sina länder och inte kan komma\r\nhit därför att de inte har anhöriga här? Jag vill påstå\r\natt vi kunde kanske hjälpa 10, 15, 20 eller 30 gånger\r\nfler människor i närheten av deras egna länder.</pre><pre>Jag hoppas att denna debatt blir en början till något\r\ngott. Vi kan börja lägga fram problemen som de är\r\ni stället för att lägga dem åt sidan och tala om att\r\nden och den inte har någon verklighetsförankring.\r\nNåväl, vi får se. Jag har i alla fall gjort så gott jag\r\nkan. Jag var över huvud taget inte förberedd inför\r\ndebatten, men jag kände mig tvungen att hoppa in.</pre><pre>Jag uppmanar samtliga ledamöter att ta itu med\r\nproblemet. Att gå ut med en manifestation är\r\nganska bra, men då har man inte rent samvete. Vi\r\nmåste verkligen ta itu med problemet och se vad vi\r\nkan göra. Är det humant att låta alla dessa\r\nmänniskor sitta i flyktingläger? Det finns en kroat\r\ni Halmstad som varit i Sverige i fem år, men som\r\nfortfarande inte vet vad han skall göra. Är det\r\nhumant? Det tycker inte jag. Är det humant att låta\r\nasylsökande sitta i läger som djur? Det tycker inte\r\njag!</pre><pre>Anf. 30  Kulturminister BIRGIT FRIGGEBO\r\n(fp):</pre><pre>Herr talman! Först till Hans Göran Franck. Vi har\r\nen utredning som skall syssla med sysselsättnings-\r\noch arbetsfrågor för de asylsökande. Där kommer\r\nvi att göra så att vi bryter ut frågan om möjligheten\r\ntill temporärt arbetstillstånd på den öppna\r\nmarknaden. Det skall inte till någon ytterligare\r\nutredning, utan departementet kommer att direkt\r\nta fram ett eget förslag. Däremot kommer\r\nutredningen att fortsätta med\r\nsysselsättningsfrågan, eftersom alla inte kommer\r\natt kunna få arbete på den öppna marknaden. Vi\r\nlägger vikt vid det arbete som sker inom den\r\nutredningen.</pre><pre>Jag noterar att Bert Karlsson har lämnat\r\nkammaren. Han vill alltså inte höra kommentarer\r\ntill det han sade. Han talade om att en tjänsteman\r\nhar slarvat, men själv slarvar han i allra högsta grad\r\nmed sanningen. Han framhärdar i att regeringen\r\nhar suttit i tre månader, trots att den suttit i två\r\nmånader. Han påstår att flyktingmottagandet\r\nkostar 14 miljarder när det kostar 7 miljarder. Han\r\npåstår att jag har sagt att vi skall utreda frågan om\r\ntemporärt arbetstillstånd när jag har sagt att\r\ndepartementet omedelbart skall ta fram ett förslag\r\nom hur detta skall gå till. Sådana personer är det\r\nfaktiskt ganska svårt att diskutera med. Det finns\r\ningen grund, ingen gemensam\r\nverklighetsuppfattning att utgå från, inte ens om\r\nhur länge regeringen har suttit. Hur skall man då\r\nkunna debattera så allvarliga frågor som att\r\nmänniskor söker skydd i detta land och hur det skall\r\ngå till?</pre><pre>Herr talman! Jag är väldigt ambivalent när det\r\ngäller om jag över huvud taget skall gå in i en\r\ndiskussion med John Bouvin. Han säger att han inte\r\nens förberett sig för denna debatt. Han är vald av\r\nsvenska folket och kvitterar ut ett arvode från\r\nriksdagen, något som i andra sammanhang\r\nkritiseras av Ny Demokrati. Men han besvärar sig\r\ninte ens med att förbereda sig för en debatt, sätta\r\nsig in i saken, utan han kommer med oerhört\r\nsvepande uttalanden, som inte leder någonvart,\r\ninte för denna fråga fram en millimeter. Han\r\nsvänger fram och tillbaka. Jaså, är det krigstillstånd\r\ni Jugoslavien, och har detta med asylsökande och\r\nskyddsbehov att göra? frågar han. Det är en helt\r\nannan sak, påstår han, när det är precis detta det\r\nhandlar om, om människor som är jagade och söker\r\nskydd. Frågan är om vi skall ge dem detta skydd i\r\nSverige.</pre><pre>John Bouvin säger att vi lägger stor vikt vid\r\nhumanitet. Ja, det är precis vad vi skall göra. Vi\r\nvälkomnar kritik från nyd i det avseendet, om det\r\när så han menar att debatten skall föras.</pre><pre>Överläggningen var härmed avslutad.</pre><pre>3 §  Svar på interpellation 1991/92:42 om\r\npatentfrågor i biotekniksammanhang</pre><pre>Anf. 31  Statsrådet REIDUNN LAURÉN</pre><pre>(-):</pre><pre>Herr talman! Lennart Daléus har frågat mig i vilka\r\ninternationella sammanhang som Sverige deltar där\r\npatent på gentekniskt förändrade organismer,\r\nisolerade, naturligt förekommande organismer,\r\ndelar av mänsklig arvsmassa eller hormoner\r\nframställda med hjälp av sådana delar diskuteras.\r\nHan har också frågat vilka uppfattningar i de\r\naktuella patentfrågorna som Sverige framför i dessa\r\nsammanhang och om Sveriges deltagande i de\r\ninternationella diskussionerna medför något\r\nbindande ställningstagande.</pre><pre>I de nyligen avslutade EES-förhandlingarna har\r\nimmaterialrätten utgjort en viktig del. Och i det\r\nprotokoll till EES-avtalet som behandlar\r\nimmateriell äganderätt anges att EFTA-staternas\r\nrättsregler skall överensstämma med de\r\nbestämmelser om immaterialrätten som finns i den\r\neuropeiska patentkonventionen. Men som bekant\r\när ju den svenska patentlagen sedan länge\r\nharmoniserad med denna konvention, varför detta\r\ninte innebär några nya förpliktelser för Sverige.\r\nNågra särskilda uttalanden om patentering av\r\nlevande materia m.m. har därför inte gjorts i detta\r\nsammanhang.</pre><pre>Också inom ramen för de pågående GATT-\r\nförhandlingarna, den s.k. Uruguayrundan,\r\ndiskuteras immaterialrättsliga frågor. En viktig\r\nfråga i dessa förhandlingar är i vilken utsträckning\r\nmedlemsstaterna i sin nationella lagstiftning skall\r\nkunna undanta vissa uppfinningar från\r\npatenterbarhet. Såvitt avser biotekniska\r\nuppfinningar har vissa i-länder föreslagit en text\r\nsom i sak nära ansluter till artikel 53 b) i den\r\neuropeiska patentkonventionen med särskilda\r\növergångsregler för u-länderna.</pre><pre>Andra länder, däribland u-länderna, vill ha\r\nmöjlighet att undanta växter och djur, inkl.\r\nmikroorganismer, och delar därav och förfaranden\r\nför deras framställning. Såvitt avser biotekniska\r\nuppfinningar skall enligt dessa länders mening\r\nytterligare undantag tillåtas.</pre><pre>Hur än bestämmelsen slutligt kommer att se ut\r\ntorde den under inga förhållanden ålägga oss att\r\nvidga möjligheterna att patentera alster av det slag\r\nsom Lennart Daléus nämner i sin interpellation. Det\r\nhar därför inte heller i detta sammanhang funnits\r\nanledning för Sverige att inta någon ståndpunkt i\r\ndessa frågor.</pre><pre>Under den föregående regeringens mandatperiod\r\nförekom det vid ett tillfälle att det från svensk sida\r\nframfördes synpunkter på patentering av sådana\r\nalster som avses med interpellationen.</pre><pre>Våren 1989 hade svenska immaterialrättsexperter\r\ntillfälle att tillsammans med tjänstemän från övriga\r\nEFTA-stater yttra sig över det direktivförslag\r\nrörande rättsskydd för biotekniska uppfinningar\r\nsom lades fram av EG-kommissionen hösten 1988.\r\nDe svenska experterna framhöll då bl.a. följande.\r\nPrincipen att människor inte är patenterbara borde\r\nuttryckligen anges i direktivet. Såvitt avser andra\r\nhögre livsformer än människor kunde det resas\r\ninvändningar mot patent av olika anledningar. Det\r\nkunde av etiska skäl sättas i fråga om patent över\r\nhuvud taget borde få meddelas på djur. Vid\r\nställningstagandet till om djur skall vara\r\npatenterbara och hur långt skyddet i så fall skall\r\nsträcka sig borde man bl.a. väga in allmänhetens\r\nreaktioner liksom sedvänjor inom\r\njordbruksnäringen. Gränsdragningen mot\r\nväxtförädlarrätten borde göras klarare. Det\r\nframhölls att det var angeläget att\r\nväxtförädlarrättssystemet inte försvagades.</pre><pre>En redovisning av de svenska experternas\r\nsynpunkter till EG-kommissionen har tidigare\r\nlämnats till riksdagens lagutskott av företrädare för\r\njustitiedepartementet.</pre><pre>EG har ännu inte tagit slutlig ställning till\r\ndirektivförslaget.</pre><pre>Sverige har alltså under de senaste åren inte deltagit\r\ni några internationella förhandlingar som rört så\r\nspeciella patentfrågor som de frågor som Lennart\r\nDaléus tar upp. Och utöver yttrandet över EGs\r\ndirektivförslag till rättsskydd för biotekniska\r\nuppfinningar har det inte heller i övrigt från svensk\r\nsida framförts några synpunkter på dessa frågor.</pre><pre>Skulle det visa sig att det blir aktuellt för Sverige att\r\ni internationella sammanhang anlägga synpunkter\r\npå möjligheterna att patentera levande organismer,\r\nmänsklig arvsmassa och liknande alster räknar jag\r\nmed att finna en god grund för regeringens\r\nställningstaganden i det som kan bli resultatet av\r\ngenteknikberedningens pågående arbete.</pre><pre>Slutligen vill jag framhålla att regeringen enligt\r\nregeringsformen inte utan riksdagens godkännande\r\nkan ingå internationella överenskommelser som är\r\nbindande för Sverige, om överenskommelsen\r\nförutsätter att lag ändras eller upphävs eller att ny\r\nlag stiftas.</pre><pre>Anf. 32  LENNART DALÉUS (c):</pre><pre>Herr talman! Jag tackar statsrådet Laurén för\r\nsvaret, vilket tyvärr inte är särskilt upplysande.\r\nSammanfattningsvis sägs det ju i svaret att Sverige\r\ninte har deltagit i de sammanhang som jag har\r\nfrågat om. Det sägs i svaret att Sverige inte har\r\nnågra synpunkter. Mera intetsägande kan det\r\nknappast bli. Och mera passivt kan det svenska\r\nagerandet -- såsom detta redovisas i svaret -- inte\r\nbli, och det är än värre. Här har vi ju en av de frågor\r\nsom står överst på den internationella\r\ndagordningen för många som är engagerade i miljö-\r\noch framtidsfrågor. Det här är uppenbarligen en\r\nfråga som engagerar svenska folket i mycket stor\r\nutsträckning. Frågan är av vitalt samhälleligt\r\nintresse. Och i denna fråga agerar regeringen,\r\nenligt vad statsrådet Laurén säger, inte alls.\r\nRegeringen har heller inte någon åsikt här.</pre><pre>Två sammanhang nämns där patentfrågan är\r\naktuell. Det ena är de nyligen avslutade EES-\r\nförhandlingarna. Där har Sverige inte agerat,\r\neftersom den svenska lagstiftningen är anpassad\r\ntill, låt oss använda det uttrycket, den anbefallda\r\neuropeiska patentkonventionen. Att Sverige inte\r\nagerat i den här frågan för att förändra EPC,\r\npatentkommissionen, kan bara tolkas på det sättet\r\natt man från svensk sida i någon mening är nöjd\r\nmed rådande förhållanden. Det är ett helt\r\notillfredsställande synsätt.</pre><pre>Dessutom måste man fråga sig, vilket många gör --\r\noch jag måste säga att jag hade hoppats att jag\r\nskulle få ett svar på frågan: Vad är den sanna\r\ninnebörden av den europeiska\r\npatentkonventionen, för att vara mycket konkret,\r\nnär det gäller frågan om huruvida det skall vara\r\ntillåtet att ta patent på gentekniskt förändrade\r\nbakterier, växter och djur? Vad är den sanna\r\ninställningen enligt den europeiska\r\npatentkonventionen? Vad är, och det är än\r\nviktigare, statsrådet Lauréns och därmed\r\nregeringens inställning i frågan om huruvida det\r\nskall vara tillåtet att göra på det här sättet?</pre><pre>Statsrådet nämnder också GATT-förhandlingarna.\r\nInte heller där tycks Sverige ha agerat eller anlagt\r\nnågon ståndpunkt i frågan om huruvida det skall\r\nvara tillåtet eller inte att göra på nämnda sätt! Jag\r\nhar ett intryck av att man på andra håll i Norden,\r\nalltså inte här i Sveriges riksdag, har nåtts av\r\nsvenska förslag i de här frågorna just när det gäller\r\nGATT-förhandlingarna. Men jag tolkar statsrådet\r\nLauréns svar som en uppenbar dementi av att\r\nSverige har agerat och uttryckt en åsikt gentemot\r\nandra länder i frågan.</pre><pre>Viktigare ändå är emellertid, herr talman, att det\r\nsåvitt jag förstår finns ytterligare sammanhang där\r\npatentfrågan diskuteras, t.ex. inför konferensen i\r\nBrasilien nästa år om miljö och utveckling. Då skall\r\nen konvention antas om biologisk mångfald.\r\nUppenbarligen finns bioteknikfrågan högst explicit\r\nmed, och därmed också mycket tydligt\r\npatentfrågan.</pre><pre>Det nämner statsrådet Laurén inte i svaret. Men\r\nsåvitt jag förstår, och det intrycket har jag fått på\r\nannat sätt, har Sverige inte minst under de senaste\r\ndagarna i Genève varit representerat i förhandlingar\r\nom den här konventionen. I de förhandlingarna,\r\nliksom i tidigare förhandlingar om den här\r\nkonventionen, har också biotekniken och\r\npatentfrågor diskuterats i mycket specifika och\r\ntydliga paragrafer.</pre><pre>Jag frågar alltså: Varför nämner statsrådet Laurén\r\ninte de här förhandlingarna eller vad Sveriges\r\nposition är i de fallen? Framförs det t.ex. där\r\nåsikter som är annorlunda jämfört med de åsikter\r\nsom framförs i GATT-sammanhang eller som\r\nframförts i EES-sammanhang?</pre><pre>Om så är fallet: Hur skiljer sig då de olika\r\nåsikterna? Och vad är regeringens uppfattning i de\r\nolika sammanhangen? Är den entydig, bör det gå\r\natt mycket entydigt ange vad man anser, och här\r\nupprepar jag, i frågan om huruvida det skall vara\r\nmöjligt att ta patent på gentekniskt förändrade\r\nbakterier, växter och djur.</pre><pre>Statsrådet Laurén hänvisar till\r\ngenteknikberedningen, och här står vi inför\r\nbekymmer. En majoritet i beredningen har ju\r\nbeslutat att skjuta på tidpunkten för när man skall\r\navlämna sitt betänkande till nästa höst. Men si, då\r\när Brasilienkonferensen avslutad och den\r\nkonvention undertecknad som rymmer frågan om\r\npatent i biotekniksammanhang! Då blir frågan:\r\nHur kan man från svensk sida komma fram till att\r\nvi skall vara med på en konvention av det slaget om\r\nregeringen avser att invänta ett beredningsresultat\r\nsom kommer nästa höst?</pre><pre>Herr talman! Sammanfattningsvis finns det många\r\noklarheter i det svar som statsrådet Laurén här har\r\nlämnat, men jag hoppas att den debatt som följer\r\nskall innebära att några frågetecken kan rätas ut.</pre><pre>Anf. 33  BARBRO WESTERHOLM (fp):</pre><pre>Herr talman! Jag anmälde mig till denna debatt dels\r\ndärför att detta är ett mycket viktigt område att\r\nbelysa, dels därför att jag liksom Lennart Daléus\r\noch Annika Åhnberg är ledamot i\r\ngenteknikberedningen.</pre><pre>Jag vill här förmedla att genteknikberedningen\r\nhållits informerad om det internationella arbetet,\r\noch det kommer att presenteras i betänkandet. Vi\r\nhar också haft möjligheter att framföra våra\r\nsynpunkter. Genom att regeringskansliet är\r\nföreträtt vid sammanträdena finns det ju en brygga\r\nmellan beredningen och regeringskansliet som\r\nborde kunna förhindra olycksfall i arbetet om det\r\nskulle inträffa ett informationsglapp. Vi har också\r\nhaft möjlighet, och har möjlighet, att agera om det\r\när befogat. Men vi skall ju inte agera bara för\r\nagerandets skull.</pre><pre>Jag vill sedan understryka vikten av Sveriges\r\ninternationella engagemang i frågorna om patent i\r\nbiotekniksammanhang. Det är viktigt att vi vid\r\nFörenta nationernas konferens om miljö och\r\nutveckling 1992, som Lennart Daléus tog upp,\r\nframför vår uppfattning om vikten av att man\r\nbevarar den biologiska mångfalden och tillgången\r\ntill genetiska resurser och biotekniken. I detta\r\nsammanhang anser jag att det behövs klarare regler\r\nnär det gäller utvecklingsländerna. Den lagstiftning\r\nsom vi har, såsom den ser ut i dag, har begränsad\r\nbetydelse. Utvecklingsländerna har en stor del av\r\ndet genetiska grundmaterialet. Deras intressen\r\nmåste här erkännas.</pre><pre>I beredningen diskuterar vi just nu det bästa sättet\r\natt gå fram. Det finns ett utkast till text. Och jag\r\nanser att det då är naturligt att regeringens\r\nföreträdare, som hela tiden följer detta arbete, tar\r\ndel av det material som vi har. Det går ju också att\r\nställa frågor till beredningen inför denna\r\nkonferens.</pre><pre>I övrigt tycker jag att det är viktigt att vi avvaktar\r\nberedningens ställningstaganden. Det här var ett\r\nmycket omfattande arbete, och det finns olika\r\nåsikter företrädda i beredningen. För att få fram en\r\nbra slutprodukt måste dessa diskussioner få ta sin\r\ntid. Jag är därför inte så bekymrad över den\r\nfördröjning fram till i höst som uppkommer. Jag\r\ntror att vårt betänkande vinner på det.</pre><pre>Anf. 34  ANNIKA ÅHNBERG (v):</pre><pre>Herr talman! Jag delar Lennart Daléus uppfattning\r\ni två avseenden i detta sammanhang.</pre><pre>För det första är den avancerade biotekniken ett\r\nområde som är ett av de allra viktigaste som vi har\r\natt diskutera inför framtiden och som kommer att\r\npåverka, och redan har påverkat, oss i mycket hög\r\ngrad. I detta sammanhang är naturligtvis\r\npatenträtten i sin tur viktig.</pre><pre>För det andra är statsrådet Lauréns svar mycket vagt\r\noch undanglidande, vilket, mot bakgrund av hur\r\nbetydelsefullt området är, naturligtvis är mycket\r\nbeklagligt. Det stämmer också mycket illa överens\r\nmed den stolta regeringsdeklarationen, där\r\nregeringen särskilt nämnde den avancerade\r\nbiotekniken och framhöll att regeringen skulle se\r\ntill att det blev en mer ansvarsfull hantering på det\r\nområdet. Jag tycker inte att detta svar ger uttryck\r\nför en mer ansvarsfull hantering när det gäller\r\npatenträtten.</pre><pre>Statsrådet redovisar hur den svenska uppfattningen\r\nvar våren 1989, när man hade tillfälle att framföra\r\nsynpunkter på ett förslag till EG-direktiv.</pre><pre>Senare har det hänt att EPO, den europeiska\r\npatentorganisationen, har beviljat patent på den\r\ns.k. onkomusen, en mus framtagen för\r\ncancerforskning. Och såvitt jag kan förstå stämmer\r\ninte detta beslut särskilt väl överens med den\r\nuppfattning som det redovisas att Sverige hade\r\nvåren 1989. Det förvånar mig alltså att den nya\r\nregeringen inte har tagit tillfället i akt att öka\r\nintensiteten i sitt internationella engagemang eller\r\natt på nytt föra fram dessa svenska ståndpunkter.\r\nDet har i varje fall inte märkts utanför\r\nregeringskansliet att regeringen har gjort det. Och\r\ndet framgår inte heller av svaret att regeringen har\r\ngjort det.</pre><pre>I den frågedebatt som jag refererade till framförde\r\njag synpunkten att det var mycket angeläget att\r\nman just nu, när det pågår en mycket intensiv\r\ninternationell diskussion kring patenträtten och\r\ndess relationer till avancerad bioteknik, t.ex.\r\ngentekniken, hade ett mycket aktivt internationellt\r\narbete på detta område. Jag framförde också\r\nsynpunkten att patenträtten kanske inte är det\r\nlämpliga immaterialrättsliga skyddet för denna typ\r\nav processer och produkter.</pre><pre>Statsrådet tackade för synpunkterna och framförde\r\natt de skulle övervägas. Jag har inte märkt mycket\r\nav dessa överväganden. Det verkar inte ha blivit\r\nmycket av dem.</pre><pre>Vad jag hade hoppats på för svar från regeringen\r\nvar ungefär att man skulle säga att patenträtten\r\nursprungligen är framvuxen för att skydda den\r\nenskilde uppfinnaren som gör en teknisk\r\nuppfinning, för att se till att ingen annan kommer\r\noch tar den ekonomiska vinningen av det som han\r\nhar uppfunnit. Det är i sig mycket osäkert om man\r\nkan betrakta gener, mikroorganismer eller\r\ngenetiskt förändrade växter som mänskliga\r\nuppfinningar. Har människan uppfunnit generna?\r\nNej, det har hon naturligtvis inte gjort.</pre><pre>Jag tycker att det är med hjälp av bara skohorn som\r\nman nu försöker klämma in den avancerade\r\nbiotekniken i den tidigare existerande patenträtten.\r\nMan borde inte göra det, eftersom det i detta\r\nsammanhang handlar om kvalitativt nya processer\r\noch produkter som vi aldrig tidigare har sett. Då\r\nborde man också diskutera helt nya regelverk. Man\r\nmåste förstå att det kan behövas någon typ av\r\nimmaterialrättsligt skydd också kring denna typ av\r\nprocesser och produkter. Men det kan inte vara\r\nkonstruerat som den tidigare patenträtten. Om\r\nman ser på relationerna mellan tredje världens\r\nländer och den industrialiserade världen blir det\r\nmycket tydligt.</pre><pre>I ett land i Afrika har jordbrukare kanske genom\r\nårtusenden odlat olika växter och kommit fram till\r\natt vissa nyttoväxter passar i vissa områden. De\r\nkanske tål torka eller har någon annan fördel.\r\nSedan på 1980-talet kommer en forskare från något\r\nindustrialiserat land och plockar med sig resultatet\r\nav årtusendens forskarmödor, kan man faktiskt\r\nsäga, hem till sitt laboratorium och gör denna sista\r\nlilla konstruktion. Han lägger till det genetiska\r\nmanipulerandet. Är det då rimligt att ett\r\nvästerländskt företag sedan skall ta den\r\nekonomiska vinningen och säga att det har\r\nuppfunnit något?</pre><pre>Självfallet borde man konstruera en sådan\r\nimmaterialrätt på ett sådant sätt att den också\r\ninnebär att resurser förs över från den\r\nindustrialiserade världen till tredje världens länder\r\nför allt det arbete som dessa länder har lagt ned på\r\natt se till att denna genetiska mångfald finns och\r\nupprätthålls.</pre><pre>Men på det traditionella västerländska sättet går\r\ndet inte alls till på det sättet. Där är det stora\r\nmultinationella företag som driver dessa processer\r\ni syfte att garantera sig framtida vinster och\r\nutestänga konkurrens.</pre><pre>Jag tycker att det vore rimligt om den svenska\r\nregeringen aktivt tog upp dessa frågor och ställde\r\nsig på tredje världens länders sida. Det redovisas ju\r\ni svaret hur många u-länder ser på dessa frågor.\r\nMen det sägs ingenting om hur den svenska\r\nregeringen förhåller sig till dessa\r\nställningstaganden.</pre><pre>Det är några av de synpunkter som jag hade\r\nhoppats att den nya regeringen, då den nu så tydligt\r\nhar sagt att den vill ha en mer ansvarsfull hantering\r\nav den avancerade biotekniken, skulle ha tagit upp\r\noch fört fram i det internationella arbetet men\r\nockså i det nationella. Jag måste säga att det är med\r\nstor besvikelse som jag har tagit del av detta svar.</pre><pre>Jag hoppas verkligen, liksom föregående talare, att\r\nden fortsatta debatten kan peka framåt och\r\nklargöra en hel del av det som är dunkelt\r\nformulerat i svaret.</pre><pre>Anf. 35  Statsrådet REIDUNN LAURÉN</pre><pre>(-):</pre><pre>Herr talman! Jag vill börja med att säga till Lennart\r\nDaléus att jag naturligtvis delar hans uppfattning,\r\natt resultaten av FN-konferensen om miljö och\r\nutveckling, UNCED, som skall hållas i Rio de\r\nJaneiro sommaren 1992, kan få en mycket stor\r\nbetydelse för jordens miljö.</pre><pre>Det är riktigt att de immaterialrättsliga frågorna\r\nberörs av detta arbete, särskilt av förhandlingarna\r\nom en konvention om biologisk mångfald. Men\r\nsåvitt jag känner till diskuteras i detta sammanhang\r\ninte de frågor som Lennart Daléus tar upp i sin\r\ninterpellation.</pre><pre>Jag har naturligtvis samma åsikt som Barbro\r\nWesterholm, när hon talar om vikten av biologisk\r\nmångfald. Det är någonting som kommer att tas\r\nupp på den här konferensen. Jag kan instämma i\r\nhennes inställning, att det behövs klarare regler\r\nmed hänsyn till u-länderna.</pre><pre>Jag vill påminna både Lennart Daléus och Annika\r\nÅhnberg, vilket egentligen skulle vara onödigt,\r\neftersom de båda sitter i genteknikberedningen,\r\nom att vi har en utredning som arbetar med de här\r\nfrågorna och som skall vara färdig inom cirka ett\r\nhalvår. Utredningen har fått mycket breda direktiv\r\noch har möjlighet att inom ramen för sitt arbete ta\r\nupp de etiska frågorna och även vårt förhållande till\r\nklarare regler gällande vårt engagemang i u-\r\nländerna.</pre><pre>Beredningen kan också höras av regeringen under\r\nhand och vi har, som Barbro Westerholm\r\npåpekade, också en representant för\r\nregeringskansliet i utredningen, så vi är naturligtvis\r\ninte okunniga om vad som pågår. Vi har också\r\nhållits informerade om utvecklingen inom\r\nberedningen. bAnnika Åhnberg efterlyste\r\nomedelbart engagemang från regeringens sida som\r\nföljd av en frågedebatt som vi hade den 5\r\nnovember, alltså för en månad sedan. Jag tycker\r\nkanske att det är litet tidigt, för detta är mycket\r\nsvåra frågor, vilket vi alla är medvetna om. Just den\r\nfråga som Annika Åhnberg tar upp övervägs nu\r\ninom regeringskansliet. Jag skulle vilja säga att\r\nintill dess att genteknikberedningen kommer med\r\nsitt betänkande, finns det inget skäl för den här\r\nregeringen att frångå den inställning som den förra\r\nregeringen hade och som uttrycktes av de svenska\r\nimmaterialrättsexperterna under våren 1989.</pre><pre>Vad gäller den fråga som Annika Åhnberg tog upp,\r\nbeträffande patent på onkomusen, vill jag\r\nframhålla att den frågan inte är slutligt avgjord av\r\ndet europeiska patentverket. Tvärtom torde det\r\nvara ganska långt kvar innan man har kommit till\r\nett slutligt ställningstagande. Detta är en av de\r\nstörsta frågor, skulle jag vilja säga, som det\r\neuropeiska patentverket har haft att ta ställning till.\r\nVi kommer naturligtvis med stort intresse att följa\r\nvad som händer.</pre><pre>Anf. 36  LENNART DALÉUS (c):</pre><pre>Herr talman! Statsrådet Laurén leker kurragömma\r\nmed oss i den här frågan på ett sätt som jag menar\r\ninte är acceptabelt. Hon säger att de här frågorna\r\ninte kommer att behandlas i Rio de Janeiro vid\r\nBrasilienkonferensen nästa år. Jag tror att hon är\r\nensam om att göra den bedömningen. Jag tror att\r\nhon är ensam om det på flera sätt.</pre><pre>Jag har själv ett protokoll från de förhandlingar\r\nsom ägde rum den 23 september -- 2 oktober inför\r\ndenna konferens. Där berör man, herr talman, i\r\nflera paragrafer just frågor som gäller patent. Om\r\npatentfrågan enligt statsrådet inte är aktuell i det\r\nhär sammanhanget, varför var då\r\njustitiedepartementet, med sin sakkunnige\r\ntjänsteman i patentfrågor, representerat vid de\r\nförhandlingar som ägde rum för några dagar sedan\r\ni Genève, om det inte var avsikten att den typen av\r\nfrågor skulle behandlas?</pre><pre>Dessutom, herr talman, är detta litet av en\r\nkrigsförklaring mot de svenska folkrörelser som\r\nengagerar sig i Brasilienkonferensen. De har\r\nnyligen antagit en plattform med sin syn på\r\npatentfrågorna, att föra fram vid\r\nBrasilienkonferensen. På samma sätt gör många\r\nandra folkrörelser i många andra länder just för att\r\nde, liksom organisatörerna av konferensen, är\r\nmedvetna om att patentfrågorna kommer att\r\nberöras där.</pre><pre>Den andra kurragömmaleken är\r\ngenteknikberedningen. Statsrådet Laurén säger att\r\nberedningen skall lämna sitt betänkande inom ett\r\nhalvår. Beredningen har beslutat och meddelat den\r\ntidigare justitieministern att man tänker skjuta på\r\nsitt avlämnande till någon gång nästa höst. Det är\r\nriktigt att Annika Åhnberg och jag sitter i\r\nberedningen, men vi har inte blivit informerade om\r\nnågra ändrade signaler i det avseendet.</pre><pre>Jag tror att det beträffande den här frågan är\r\nnödvändigt att regeringen sätter ned fötterna.\r\nFrågan är inte okänd. På samma sätt som direktiven\r\ntill genteknikberedningen ger full frihet för\r\nregerigen att när som helst agera i de olika\r\ndelfrågorna, menar jag att det är rimligt att\r\nstatsrådet här i dag ger besked om regeringens\r\ninställning på de här punkterna, huruvida\r\nregeringen tycker att det är rimligt att man skall\r\nkunna få ta patent på gentekniskt förändrade\r\nbakterier, växter och djur.</pre><pre>Herr talman! Jag vill än en gång upprepa frågan.\r\nDen kan inte få vara vilande till dess\r\nBrasilienkonferensen och många andra\r\nförhandlingsarbeten på detta område är passerade.\r\nDå skulle Sverige än en gång komma att halka långt\r\nefter i hanteringen av en av de största\r\nframtidsfrågorna, nämligen just utnyttjandet av\r\nbioteknik.</pre><pre>Anf. 37  ANNIKA ÅHNBERG (v):</pre><pre>Herr talman! Statsrådet säger att det var så kort tid\r\nsedan regeringen tillträdde, och därför har man inte\r\nhunnit. Men en hel del av de andra ambitioner som\r\nregeringen hade med i sin regeringsförklaring har\r\nman hunnit komma till riksdagen med\r\npropositioner om, visserligen dåligt underbyggda\r\noch hafsiga, men dock. Man har begärt riksdagens\r\nbeslut när det gäller att inte höja barnbidragen, att\r\nprivatisera statliga företag och att avveckla\r\nlöntagarfonderna. Det har man haft tid med.\r\nRegeringen har kanske prioriterat litet fel. Man\r\nkanske skulle ha lagt ner litet mer tid och energi på\r\ndetta oerhört viktiga framtidsområde, när man\r\nfaktiskt har tagit med i regeringsförklaringen att\r\nman vill ha en mer ansvarsfull hantering. Jag kan på\r\nintet sätt vara nöjd med svaret.</pre><pre>I direktiven till genteknikberedningen förbehöll sig\r\nden tidigare regeringen handlingsfrihet. Man sade\r\natt oavsett att genteknikberednigen arbetar är inte\r\nregeringen förhindrad att ta egna initiativ i de här\r\nfrågorna. När man nu befinner sig i en situation där\r\ndet på det internationella området pågår intensiva\r\ndiskussioner kring dels patenrätten i EPO, dels\r\nbiotekniken i vidare mening, inför\r\nRiokonferensen, anser jag att denna\r\nhandlingsfrihet verkligen behövs. Just mot\r\nbakgrund av att den nya regeringen tyckte att detta\r\nvar så viktigt att man hade med det i sin\r\nregeringsförklaring, kan jag inte förstå varför man\r\ninte antingen begär litet snabbare arbete från\r\ngenteknikberedningen eller använder\r\nhandlingsfriheten för att markera tydliga svenska\r\nståndpunkter. Jag måste tyvärr tolka detta som att\r\nman tänker fortsätta med den passivitet som\r\nSverige tidigare har visat på detta område,\r\nnämligen att överlämna åt andra aktörer att driva\r\nprocessen i de här viktiga frågorna.</pre><pre>Jag kan bara konstatera att det var tomma ord då\r\nman hade med detta i sin regeringsförklaring. Det\r\nbetydde ingenting. Den nya regerigen har ingen\r\navsikt att verka på något mer aktivt sätt när det\r\ngäller genteknik och bioteknik.</pre><pre>Anf. 38  Statsrådet REIDUNN LAURÉN</pre><pre>(-):</pre><pre>Herr talman! Jag vill börja med att säga till Lennart\r\nDaléus att visst är det riktigt att konferensen i Rio\r\nhar patent på dagordningen. Då är det också\r\nnaturligt att vi har en expert med i det förberedande\r\narbetet. Jag vill påpeka att konferensen däremot\r\ninte har patenterbarhet på dagordningen.</pre><pre>Talet om att beredningen tar lång tid och att man\r\nbör föregripa beredningens arbete har jag litet svårt\r\natt förstå. Jag tycker inte att det spelar så stor roll\r\nom det är fråga om ett halvår eller början av hösten,\r\nom det rör sig om någon månad eller några\r\nmånader. Då den förra regeringen har tillsatt en\r\nstor och bred beredning som skall syssla med dessa\r\nsvåra frågor, tycker jag också att beredningen skall\r\nfå slutföra sitt arbete. Vi får avvakta resultatet,\r\ninnan vi på ett grundläggande sätt tar ställning.</pre><pre>Till Annika Åhnberg: Beträffande ambitionen i\r\nregeringsförklaringen vill jag säga att det är givet\r\natt vi hade en tydlig ambition. Även i det\r\nsammanhanget tycker jag att det är klokt att\r\navvakta genteknikberedningens arbete och se vad\r\nberedningen kommer fram till, innan man på ett\r\nmer grundläggande sätt tar ställning. Ingen kan\r\nmissta sig på att ambitionen är att ta ett stort ansvar\r\nför de här frågorna. Att påskynda beredningens\r\narbete när det är så pass kort tid kvar tycker jag\r\nverkar orealistiskt.</pre><pre>Det här är som alla vet en utomordentligt svår\r\nfråga. Inte heller finns det några enkla svar. Det är\r\nviktigt att försöka få till stånd en diskussion där alla\r\nåsikter får komma fram och brytas mot varandra.\r\nVi har ett stort ansvar för kommande generationer,\r\nför djuren, ja, för allt levande i naturen. Därför är\r\ndet utomordentligt viktigt att en ny teknik som\r\ninnebär så djupgående ingrepp i själva skapandet\r\nav livet hanteras med ansvar. Detta är också\r\nregeringens avsikt. Vi kommer att förvissa oss om\r\natt vi har en lagstiftning som utgör en garanti för en\r\netisk bedömning av de här frågorna, en lagstiftning\r\nsom står i samklang med den allmänna\r\nuppfattningen. Ganska nyligen har vi t.ex. fått en\r\nmodern djurskyddslagstiftning, och det finns\r\nmöjlighet att bygga vidare på den.</pre><pre>Beträffande patenterbarhet har vi ju anslutit oss till\r\nden europeiska patentkonventionen. Där sysslar\r\nman ju även med andra typer av patent än det som\r\ndet nu är fråga om. Vi har ingen anledning -- om\r\nde föregående talarna avsåg detta -- att överväga att\r\nfrångå konventionen. Självfallet skall vi i detta\r\nliksom i andra sammanhang försöka föra fram vår\r\nåsikt och söka påverka. För närvarande är bara\r\nDanmark och Sverige medlemmar av\r\nkonventionen, men vi kan kanske förutse att även\r\nandra nordiska länder blir medlemmar. Vi måste\r\ntillsammans försöka framföra våra åsikter och\r\nvinna gehör för dem.</pre><pre>Anf. 39  LENNART DALÉUS (c):</pre><pre>Herr talman! Statsrådet Laurén säger att det vid\r\nBrasilienkonferensen inte kommer att bli någon\r\ndiskussion om patenterbarhet. Det är riktigt, men\r\ndet var inte heller det som jag frågade om i min\r\ninterpellation. Jag frågade om i vilka\r\ninternationella sammanhang som Sverige deltar där\r\npatent m.m. diskuteras. Otvivelaktigt diskuteras\r\npatent inför Brasilienkonferensen. Det skall som\r\nsagt bli ett nöje att till statsrådet Laurén överlämna\r\nde här protokollen, där man just diskuterar hur\r\npatent och andra ''property rights'' påverkar t.ex.\r\nskyddet av den biologiska mångfalden. Jag menar\r\natt det är angeläget att vara med i Rio och framföra\r\nsynpunkter när just patentfrågan diskuteras.</pre><pre>Statsrådet Laurén sade att det inte spelar någon roll\r\nom det rör sig om ett halvår eller ett år, dvs.\r\nframemot hösten, innan genteknikberedningen blir\r\nklar. Det kan man kanske tycka, men skillnaden är\r\nden att Brasilienkonferensen ligger mitt emellan,\r\nvid vilken Sverige obetingat och otvivelaktigt måste\r\nha en ståndpunkt i de här frågorna. Det är alltså en\r\navgörande skillnad, om man har diskuterat igenom\r\ndet hela och har en synpunkt före\r\nBrasilienkonferensen, i själva verket redan nu,\r\neller om man kommer som jästen efter degen\r\nframemot hösten.</pre><pre>Herr talman! Jag vill notera att jag inte får svar på\r\nfrågan om regeringens inställning till om det är\r\nrimligt och möjligt och ta patent på gentekniskt\r\nförändrade bakterier, växter och djur. Den frågan\r\nhar förblivit obesvarad, trots att jag har upprepat\r\nden. Man kan inte hänvisa till exempelvis den\r\neuropeiska patentkonventionen eller till andra\r\nlagstiftningar som vi är så att säga en del av. Det är\r\ninte poängen. Frågan är om Sverige agerar i\r\nsammanhangen för att åstadkomma förändringar\r\nmed utgångspunkt i en uppfattning som Sverige\r\nhar. Nu tycks vi ta existerande konventioner som\r\nnågot slags axiom som är oföränderligt. Vi kan inte\r\npåverka, agera och göra någonting. Detta är\r\nnaturligtvis en orimlig inställning. Jag menar att\r\nSverige bör ta krafttag i dessa frågor. Kanske till\r\nskillnad mot Annika Åhnberg hoppas jag och tror\r\natt den nuvarande regeringen har ambitioner, men\r\ndå måste de skyndsamt visas mycket tydligare. Jag\r\nkan inte tycka att svaret i dag gav besked på dessa\r\npunkter.</pre><pre>Anf. 40  ANNIKA ÅHNBERG (v):</pre><pre>Herr talman! Det är självklart att Lennart Daléus är\r\nmer förhoppningsfull än jag. Han tillhör ju ett parti\r\nsom är med i den nya regeringen. Bortsett från\r\ndetta delar jag hans förhoppningar. Patentfrågorna\r\när oerhört viktiga att diskutera inför Rio-\r\nkonferensen, eftersom de i så hög grad berör den\r\nkonvention om biologisk mångfald som\r\nförhoppningsvis skall bli ett resultat av\r\nkonferensen. Frågorna berör också i hög grad\r\nrelationerna mellan rika och fattiga länder. Jag\r\ndelar också Lennart Daléus uppfattning att det inte\r\nhar gått att få något tydligt svar här i dag på hur\r\nregeringen och statsrådet Laurén ser på frågorna.\r\nHela tiden rör det sig om passiva ställningstaganden\r\nmed utgångspunkt i de nu gällande konventionerna\r\noch regelverken. Regeringen rättar sig efter detta.\r\nDet pågår ju förändringar i de internationella\r\nregelverken. Vissa aktörer är mer aktiva än andra\r\nberoende på speciella intressen. Det är otivelaktigt\r\nså att de stora, tunga transnationella företagen,\r\nsom arbetar med växtförädling,\r\nbekämpningsmedel och sådant, är mycket aktiva\r\nnär det gäller att driva de patenträttsliga frågorna,\r\nså att det passar företagen. Jag menar att de krav\r\nsom vi måste ställa på Sveriges regering och\r\nSveriges representanter är att man minst lika aktivt\r\ndriver de här frågorna och då från en annan\r\nutgångspunkt. Det måste bygga på respekt för\r\nnaturen, solidaritet med de fattiga länderna, liksom\r\nansvar och solidaritet med tanke på framtiden och\r\nkommande generationer. Tyvärr har inte den nya\r\nregeringen hittills visat sådana ambitioner, men jag\r\när i grunden en optimistisk människa och skall göra\r\nvad jag kan genom att återkomma och ta upp\r\nfrågorna i riksdagen och bidra till att ge regeringen\r\nstimulans att arbeta i den riktning som jag nämnt.</pre><pre>Anf. 41  Statsrådet REIDUNN LAURÉN</pre><pre>(-):</pre><pre>Herr talman! Jag vill börja med att säga till Lennart\r\nDaléus att jag ändå tycker att jag har besvarat hans\r\noupphörligt ställda fråga genom att framhålla att\r\nregeringen har samma inställning som den tidigare\r\ni vad gäller patenterbarhet beträffande liv. När det\r\ngäller andra högre livsformer än människor kan det\r\nav olika anledningar resas invändningar mot\r\npatent. Man kan ifrågasätta om patent över huvud\r\ntaget borde få meddelas på djur. I fråga om\r\nhuruvida djur skall vara patenterbara och hur långt\r\nskyddet i så fall skall sträcka sig måste man väga in\r\nallmänhetens reaktioner liksom sedvänjor inom\r\njordbruksnäringen. Jag tycker faktiskt att detta är\r\nett ganska bra svar.</pre><pre>I mitt förra inlägg poängterade jag att de nordiska\r\nländerna när det gäller dessa frågor självfallet skall\r\nförsöka nå fram till en samsyn inför konferensen i\r\nRio. Vi har ju en grundläggande samsyn på det här\r\nområdet, och vi skall givetvis föra fram våra åsikter.</pre><pre>I övrigt har jag litet svårt att förstå attackerna mot\r\nregeringen beträffande passivitet. Jag kan inte\r\ntycka att regeringen under de två månader som den\r\nhar funnits till har visat någon betydande\r\npassitivitet. Jag tycker också att jag själv i dag har\r\nvisat en påtaglig vilja.</pre><pre>Andre vice talmannen anmälde att Lennart Daléus\r\noch Annika Åhnberg anhållit att till protokollet få\r\nantecknat att de inte ägde rätt till ytterligare replik.</pre><pre>Överläggningen var härmed avslutad.</pre><pre>4 §  Svar på interpellation 1991/92:43 om\r\nmedieundervisningen i skolan</pre><pre>Anf. 42  Statsrådet BEATRICE ASK (m):</pre><pre>Herr talman! Ulla Pettersson har frågat mig vad jag\r\navser göra för att förbättra medieundervisningen i\r\nskolan samt om läroplanskommittén kommer att få\r\nnya direktiv med en sådan inriktning.</pre><pre>Frågorna är ställda bl.a. med anledning av Karin\r\nStigbrands doktorsavhandling Mediekunskap i\r\nskola. Såväl av denna avhandling som av flera\r\nandra rapporter framgår att det finns en hel del\r\nbrister i medieundervisningen i grundskolan. Jag är\r\nhelt överens med Ulla Pettersson om att detta inte\r\när tillfredsställande, speciellt med tanke på de\r\nmycket tydliga mål som finns angivna i bl.a.\r\nkursplanen för svenska, samhällskunskap och bild.</pre><pre>Vi kan alltså konstatera att mediekunskap är ett\r\nkunskapsområde som väl täcks av nuvarande\r\nläroplan för grundskolan. Mot bakgrund av de\r\nproblem som uppenbarligen finns på detta område\r\nanser jag dock att det finns anledning att i de nya\r\ndirektiven till läroplanskommittén, vilka just nu\r\nbereds i regeringskansliet, särskilt omnämna detta\r\nkunskapsområde. Kommittén skall naturligtvis\r\nbeakta det förändringsbehov som föreligger såväl\r\ninom detta som inom alla andra\r\nämnen/kunskapsområden som bör förekomma i\r\ngrundskolan.</pre><pre>Det finns emellertid anledning att fästa Ulla\r\nPetterssons uppmärksamhet på att riksdagen har\r\nfattat beslut om en mål- och resultatstyrd skola.\r\nDetta innebär att vi lägger ett stort ansvar på den\r\nlokala nivån, framför allt på de professionella\r\nlärarna, att tillsammans med eleverna lägga upp sin\r\nundervisning så, att de i läroplanen angivna målen\r\nuppnås. Genom utvärderingar lokalt av\r\nverksamheten i förhållande till dessa mål skall\r\nfortbildningsbehov och behov av utvecklingsarbete\r\ninom såväl detta som andra områden fastställas.\r\nDet är ytterst kommunerna som bär ansvaret för att\r\nresurser finns, så att sådana behov kan\r\ntillfredsställas.</pre><pre>Statens skolverk, till vars uppgifter hör att på den\r\nnationella nivån följa och utvärdera verksamheten\r\ni skolan, har också ansvar för att tillhandahålla\r\nnationellt prioriterad fortbildning inom olika\r\nområden. Jag tar för givet att denna fråga redan\r\növervägs i skolverket. Beträffande\r\nmedieundervisningen finns ju redan en rad\r\nutvärderingar och forskningsrapporter som kan\r\nligga till grund för skolverkets bedömningar och\r\nprioriteringar. Självfallet ingår det också i\r\nskolverkets uppgifter att till skolan/lärarna\r\nförmedla information om de gjorda\r\nutvärderingarna.</pre><pre>Några åtgärder utöver den jag nämnt finns det\r\nenligt min mening ingen anledning att nu vidta.\r\nSjälvfallet kommer vi dock att följa såväl denna\r\nsom andra kvalitetsfrågor noggrant. Regeringens\r\nambition är att höja kvaliteten inom alla ämnen i\r\nskolan. Beträffande medieundervisningen är det\r\nenligt min mening mycket viktigt att eleverna får\r\nlära sig använda olika medier. Eleverna skaffar sig\r\nkunskaper på många andra sätt än i skolan. Skolan\r\nbör utnyttja det intresse och de frågor som kan\r\nväckas hos eleverna, bl.a. genom TV och ta detta\r\nsom utgångspunkt för arbetet i skolan. Jag tycker\r\nockså att ett väsentligt inslag i\r\nmedieundervisningen måste vara att kritiskt\r\ngranska hur händelser och problem framställs.\r\nInom bl.a. bildämnet är detta väsentligt med tanke\r\npå den roll budskap förmedlat via bilder har fått.</pre><pre>Jag utgår också ifrån att de högskolor som utbildar\r\nlärare noggrant följer den forskning och de\r\nutvärderingar som görs även på detta område.\r\nRiksdagen har fattat beslut om målstyrning av\r\nhögskolan, varför några detaljerade centrala\r\nanvisningar om utbildningens innehåll inte kommer\r\natt utfärdas. Högskolorna får därmed ett stort\r\nansvar för att utforma grundutbildning så, att\r\nlärarna får sådana kunskaper att de kan leva upp till\r\nläroplanens mål för undervisningen i skolan.\r\nRegeringen kommer i en särskild proposition under\r\nvåren 1992 att behandla lärarutbildningsfrågor.</pre><pre>Anf. 43  ULLA PETTERSSON (s):</pre><pre>Herr talman! Jag tackar för svaret. Jag uppskattar\r\natt statsrådet anser att det inte är tillfredsställande\r\natt medieundervisningen inte fungerar --\r\nåtminstone inte helt och hållet -- i dag. Men det är\r\nnågot förvånande att statsrådet talar om målen i\r\nläroplanen som mycket tydliga. Jag tycker inte att\r\nde är så glasklara. Det är inte heller min bedömning\r\natt ämnet väl täcks i läroplanen.</pre><pre>Den avhandling som Karin Stigbrand har gjort och\r\nsom var en bidragande orsak till att jag framställde\r\nden här interpellationen visar ju också att lärarna\r\nofta känner sig tveksamma och att\r\nämnesfördelningen är oklar. De som vill göra\r\nnågonting känner det som att de saknar stöd. Det\r\nhandlar delvis om klara uttalanden i läroplanen och\r\nockså om tillgängliga läromedel, eftersom\r\nläromedlen -- enligt uppgift från lärarhåll --\r\ndefinierar arbetsområdet.</pre><pre>Statsrådet påminde mig om att riksdagen har fattat\r\nbeslut om om en mål- och resultatstyrd skola. Det\r\när jag medveten om, men jag måste erkänna att jag\r\ninte riktigt förstår vad som avses. Menar statsrådet\r\natt detta skall klaras av på lokal nivå? I så fall måste\r\njag protestera litet, för det är nog viktigt att man\r\nhar stöd i läroplanen när det gäller dessa frågor.\r\nEleverna skall inte behöva vara beroende enbart av\r\nengagerade lärare för att de skall få någon\r\nkvaltitativt högtstående undervisning på det här\r\nområdet.</pre><pre>Statsrådet nämnde också utbildning. Jag hänvisar\r\nåterigen till Karin Stigbrand, som skriver att varje\r\nlärarhögskola tycks ha fungerat på sitt eget sätt. Jag\r\nvill fråga statsrådet om hon anser det vara en\r\ntillfredsställande ordning.</pre><pre>Jag gläder mig naturligtvis åt att det här området\r\nskall omnämnas i de nya direktiven till kommittén.\r\nMen jag vill gärna passa på tillfället att fråga litet\r\nnärmare om på vilket sätt, för jag antar att arbetet\r\när i något slags slutfas. Jag hoppas att det inte bara\r\nhandlar om att mediekunskap skall tas upp som ett\r\ni raden av olika ämnen, som man skall ha i åtanke\r\nvid undervisningen. Skälet till detta är att\r\nmedievärlden omfattar en så stor del av ungdomars\r\noch vuxnas -- ungdomarna blir ju också vuxna --\r\nverklighet i dag. Därför behöver eleverna verkligen\r\nfå instrument för att kunna handskas med dessa\r\nmedier. Det handlar då inte enbart om teknik --\r\nsom statsrådet talade om i interpellationssvaret --\r\nutan även bl.a. om innehållet, om värderingar som\r\nförs fram, om vilket urval man gör och om maktoch\r\ninflytandefrågor.</pre><pre>Anf. 44  Statsrådet BEATRICE ASK (m):</pre><pre>Herr talman! Jag anser nog att läroplanen ger\r\nbesked om mediekunskap. Men jag kan hålla med\r\nUlla Pettersson om att den i viss mån är vag och\r\notydlig, och det gäller i och för sig helheten. Det\r\nfinns många viktiga delar i läroplanen som kunde\r\nuttryckas tydligare och mer direkt. Att läroplanen\r\nrent allmänt skall bli tydligare är också en ambition\r\nsom jag kommer att uttrycka i de direktiv som jag\r\nskall ge. Utifrån den form som läroplanen i dag har\r\nanser jag dock inte att mediekunskapen behandlas\r\nsämre än andra viktiga områden.</pre><pre>Jag påpekade att riksdagen har fattat beslut om en\r\nmål- och resultatstyrd skola. Det var snarast en\r\nvädjan till riksdagen om förståelse för att vi inte kan\r\ngå in i detaljer. Jag är ganska engagerad när det\r\ngäller dessa områden och skulle därför kunna lägga\r\nfram tio rätt bra idéer om vad man ute på skolorna\r\nskulle kunna göra för att få någon ordning på det\r\nhär. Men om vi nu har beslutat om decentralisering,\r\nvilket jag tror är en mycket bra väg, skall man\r\navhålla sig från att genomföra nya idéer tills det har\r\nbevisats att det här systemet inte fungerar. Om vi\r\nnu skall ha en mål- och resultatstyrd skola, kan\r\nvarken jag eller riksdagen gå in och i detalj säga vad\r\nsom skall göras, utan vi får hålla oss till att\r\nformulera mål och mer allmänna anvisningar.</pre><pre>Ulla Pettersson tog upp läromedlen. Det är korrekt\r\natt det kan råda brist på läromedel. Det är\r\nemellertid lätt att i alla sammanhang skylla på att\r\ndet är bristen på läromedel som gör att man inte\r\nkan bedriva den här undervisningen. Jag har tagit\r\ndel av en annan rapport om medieundervisningen.\r\nOm det är någonting som vi har mängder av runt\r\nomkring oss och som man som någorlunda\r\nvälutbildad och allmänbildad vuxen kan föra\r\nintressanta och fördjupade resonemang kring, så är\r\ndet just sådana medier som TV, radio, tidningar\r\nosv. Man kan inte bara säga att det är så ont om\r\nläromedel. Det finns i en del sammanhang en så\r\npass stor brist på undervisning i detta ämne att det\r\när ett ganska svagt argument även om vi måste\r\nsträva efter att få fram bra läromedel.</pre><pre>Ulla Petterson säger att högskolorna har arbetat\r\nolika och på en del ställen mindre bra och frågar om\r\ndet kan vara tillfredsställande. Nej, det är\r\nsjälvfallet inte tillfredsställande. Å andra sidan tror\r\njag att denna variation ändå leder till att en del blir\r\nmycket duktiga och engagerade och att dessa\r\nkunskaper sprider sig. Det tror jag är mycket bra.</pre><pre>Jag vet inte vad som slutligen kommer att stå i\r\nläroplanen. Men i de direktiv som regeringen ger\r\nkommer mediafrågorna att anges tillsammans med\r\nandra mycket viktiga områden, och jag tror inte att\r\ndet kommer att råda någon tvekan om att man\r\nkommer att diskutera hur man skall precisera detta\r\nområde i den slutliga läroplanen.</pre><pre>Jag uppfattar detta ämnesområde som\r\növergripande. Det måste med nödvändighet ingå i\r\nmer än ett ämne, om vi nu ser till de traditionella\r\nskolämnena. Det handlar om två olika saker. Det\r\nena är undervisning om media och hur media\r\narbetar, det andra, där det också finns en uppenbar\r\nbrist på undervisning i skolan, är förmågan att\r\nknyta an till vad som sägs och händer i media.</pre><pre>Det finns mycket, inte minst i Stigbrands utredning,\r\nsom visar på att eleverna lever i en värld och lärarna\r\ni en annan. Eleverna upplever det som händer i\r\nmedia, film och mycket annat, som oerhört\r\naktuellt. Det är litet sorgligt när skolan inte har\r\nförmåga att ta tag i det intresset och använda det.\r\nSom jag ser det kommer media in i många olika\r\nsammanhang.</pre><pre>Jag tror också att det behövs ett utvecklingsarbete\r\npå detta område. Det vore därför bra om man i\r\nläroplansarbetet ägnade detta litet omtanke. Jag\r\nser fram emot den debatt som jag utgår ifrån att\r\nläroplansarbetet kommer att innebära där olika\r\naktörer deltar i diskussioner om bl.a.\r\nmediekunskapens roll men även andra ämnens\r\nfunktion i skolan.</pre><pre></pre><pre>Anf. 45 ULLA PETTERSSON (s):</pre><pre>Herr talman! Statsrådet vidhåller att det i stort sett\r\när bra som det är som läroplanen är utformad i dag.\r\nMen studier av massmedier har faktiskt utgått som\r\nen enskild punkt i läroplanen.</pre><pre>Sedan säger statsrådet att vi skall ha en tydligare\r\noch klarare läroplan, men samtidigt skall man inte\r\nge anvisningar i detalj. Jag kan inte se att man inte\r\ni en tydlig och klarläroplan skulle kunna ta med det\r\nman från lärarhåll efterlyser i många sammanhang.</pre><pre>Jag tror faktiskt inte att man kan förenkla det hela\r\npå det sätt som statsrådet gör när hon säger att man\r\nklarar undervisningen ändå om man är någorlunda\r\nallmänbildad. Så är det inte. Vuxna vet inte särskilt\r\nmycket om den massmediavärld som ungdomar\r\nlever i. Vad vet vuxna människor om dataspel,\r\nrockvideo, närradiosändningar och sådant som\r\nungdomar i dag lever med? Det finns en stor\r\nkunskapsklyfta mellan vuxna och ungdomar, och\r\ndär behöver lärarna de hjälpmedel som de så tydligt\r\nefterfrågar. De hjälpmedlen tycker jag att vi bör ge\r\ndem.</pre><pre>Man bör också ta till vara den expertkunskap som\r\neleverna kan ha i det här sammanhanget. Jag tror\r\nockså att statsrådet någonstans i sitt svar nämner att\r\ndet här faktiskt är eleverna som är experterna.</pre><pre>Det ryms mer i begreppet massmediakunskap än\r\nvad som ges uttryck för både i svaret och nu i\r\ndiskussionen. Sådana saker som\r\nproduktionsvillkor, marknadsföring, makt- och\r\nägarförhållanden inom meidasfären och andra\r\nmediapolitiska frågor tillhör sådant som ligger lägst\r\npå listan enligt den undersökning jag tidigare\r\nnämnt. Det gäller på samtliga stadier. Vill vi ha mer\r\nav den typen av medieundervisning, måste vi från\r\nstatsmakternas sida agera. Det är jag alldeles\r\növertygad om.</pre><pre>För min del är det mycket viktigt att också\r\nmedieundervisningen blir en del av\r\ndemokratiseringsarbetet i vårt samhälle. Ytterst\r\nhandlar detta om att den yttrandefrihet som vi\r\nskattar så högt i vårt samhälle inte får bli en\r\nyttrandefrihet enbart för dem som är besuttna och\r\nhar möjlighet att ta till sig, utan för alla.</pre><pre>Anf. 46 Statsrådet BEATRICE ASK (m):</pre><pre>Herr talman! Jag håller med om att det inte räcker\r\nmed att vara allmänbildad för att klara av att\r\nundervisa på ett bra sätt i mediekunskap. Däremot\r\nvidhåller jag att alla lärare i något avseende skulle\r\nkunna göra mera än vad de gör i dag.\r\nTidningstryckarkonsten och det journalistiska\r\narbetet har ju funnits ganska länge.</pre><pre>Jag säger inte detta som ett försvar för att vi inte\r\nskall höja kvaliteten på utbildning, läromedel och\r\nannat. Men utifrån de resultat av undersökningar\r\nsom utförts, inte minst från en undersökning från\r\nStockholms skolor, vilka visar hur oerhört litet\r\nundervisning eleverna får i mediekunskap, anser\r\njag faktiskt att alla lärare skulle kunna göra litet\r\nmer med befintliga kunskaper. Det vore ett steg\r\nframåt om än långt ifrån tillräckligt utifrån de\r\nönskemål som Ulla Pettersson och jag har,\r\nåtminstone sett mot bakgrund av den här typen av\r\nstatistiska undersökningar.</pre><pre>Anf. 47 ULLA PETTERSSON (s):</pre><pre>Herr talman! Som en liten slutkommentar kan jag\r\ninstämma i att tidningar oftast är det medium man\r\nanvänder i medieundervisning i skolan, och det\r\ntycker jag är mycket bra. Men jag vill återigen peka\r\npå att ungdomars medieverksamhet rymmer så\r\nmycket mer än tidningar och mycket som vuxna\r\ninte har insikt i.</pre><pre>Det är lätt att skylla på lärarna. Men lärarna\r\nbehöver också få det stöd som jag hoppas att de får\r\ni en ny läroplan. Det kan också finnas skäl att\r\npåpeka att det på detta område säkert finns\r\nmöjlighet att i stor utsträckning ta hjälp av\r\nelevernas föräldrar. Där har vi yrkesutövare inom\r\nmedievärlden. Inte minst bör vi ta till vara den\r\nkunskap som eleverna själva besitter på detta\r\nområde.</pre><pre>Överläggningen var härmed avslutad.</pre><pre>5 § Hänvisning av ärende till utskott</pre><pre>Föredrogs och hänvisades</pre><pre>Skrivelse</pre><pre>1991/92:74 till socialförsäkringsutskottet</pre><pre>6 § Bordläggning</pre><pre>Anmäldes och bordlades</pre><pre>Konstitutionsutskottets betänkande</pre><pre>1991/92:KU12 Normgivningsfrågor m.m.</pre><pre>Skatteutskottets betänkande</pre><pre>1991/92:SkU5 Sänkning av mervärdeskatten på\r\nvissa varor och tjänster</pre><pre>Justitieutskottets betänkanden</pre><pre>1991/92:JuU11 Tilläggsbudget I\r\n(civildepartementet)</pre><pre>1991/92:JuU12 Tilläggsbudget I\r\n(justitiedepartementet)</pre><pre>Utrikesutskottets betänkanden</pre><pre>1991/92:UU2 Mänskliga rättigheter</pre><pre>1991/92:UU8 Sverige och den västeuropeiska\r\nintegrationen</pre><pre>Socialförsäkringsutskottets betänkande</pre><pre>1991/92:SfU6 Vissa invandringsfrågor</pre><pre>Socialutskottets betänkanden</pre><pre>1991/92:SoU5 Vissa hälso- och sjukvårdsfrågor</pre><pre>1991/92:SoU6 Hälso- och sjukvård</pre><pre>1991/92:SoU7 Dopning</pre><pre>1991/92:SoU13 Allmänna arvsfonden</pre><pre>Jordbruksutskottets betänkanden</pre><pre>1991/92:JoU5 Jakt och viltvård m.m.</pre><pre>1991/92:JoU7 Tilläggsbudget I till statsbudgeten för\r\nbudgetåret</pre><pre>1991/92 (jordbruksdepartementet)</pre><pre>Näringsutskottets betänkanden</pre><pre>1991/92:NU12 Statlig garanti för ett lån till Första\r\nSparbanken</pre><pre>1991/92:NU13 Tilläggsbudget I\r\n(näringsdepartementet)</pre><pre>1991/92:NU16 Ändringar i bankrörelselagen</pre><pre>Bostadsutskottets betänkande</pre><pre>1991/92:BoU6 Fortsatt godtagande av\r\nbyggprodukter som godkänts i annat nordiskt land</pre><pre>7 § Anmälan om interpellationer</pre><pre>Anmäldes att följande interpellationer framställts</pre><pre>den 5 december</pre><pre>1991/92:68 av Sten Andersson i Malmö (m) till\r\njustitieministern om den illegala handeln i Malmö:</pre><pre>Sedan flera år tillbaka har polska medborgare\r\ndagligen idkat illegal handel i Malmö. Försäljning\r\nav kläder och prydnadsvaror har erhållit en\r\nomfattning som leder till att den utgör ett direkt hot\r\nmot etablerade företagare.</pre><pre>Försäljning av sprit till minderåriga är allmänt\r\nförekommande. Saluförande av färska livsmedel\r\nhar stor omfattning och sker under förhållanden,\r\nsom omedelbart skulle stoppas av myndigheterna\r\nom någon etablerad butik skulle syssla med samma\r\nverksamhet.</pre><pre>Vilka åtgärder avser statsrådet vidta för att stoppa\r\nden illegala handeln i Malmö?</pre><pre>1991/92:69 av Kristina Svensson (s) till statsrådet\r\nAlf Svensson om bistånd till Etiopien:</pre><pre>Etiopien befinner sig efter år av politiskt förtryck\r\noch inbördeskrig i ett övergångsskede mellan\r\ndiktatur och demokrati.</pre><pre>Landet är djupt sargat efter hårda och långa strider\r\nmellan regeringstrupper och olika befrielserörelser.\r\nLandets befolkning har dessutom drabbats av\r\nupprepade hungerkatastrofer.</pre><pre>Sedan Mengistus fall råder nu en skör fred i landet.\r\nÅteruppbyggnadsbehoven är stora.</pre><pre>Etiopien är Sveriges äldsta mottagarland av\r\nbistånd. Kontakter genom olika kyrkors initiativ\r\ninleddes redan i mitten av 1800-talet.</pre><pre>Under senare år har biståndet till Etiopien frysts på\r\ngrund av de brott mot mänskliga rättigheter som\r\nbegicks under Mengisturegimen.</pre><pre>Biståndsministern har nyligen besökt Etiopien för\r\natt diskutera inriktning och omfattning av fortsatt\r\nsvenskt bistånd.</pre><pre>Jag vill därför fråga biståndsministern:</pre><pre>1.  Hur kommer det svenska biståndet att\r\nkanaliseras för att det skall komma hela landet till\r\ndel, inkl. Eritrea?</pre><pre>2.  Hur kommer Sverige att agera för att den\r\nkommande folkomröstningen genomförs enligt\r\ngällande folkrättsliga principer?</pre><pre>1991/92:70 av Rose-Marie Frebran (kds) till\r\nkulturministern om medborgarskap och etnisk\r\ntillhörighet:</pre><pre>Invandrare och flyktingar som kommer till vårt\r\nland kategoriseras i regel på basis av vilket land de\r\nvar medborgare i innan de kom till Sverige.</pre><pre>Även efter att de fått permanent uppehållstillstånd\r\neller svenskt medborgarskap omtalas de som t.ex.\r\nturkar och jugoslaver i olika officiella\r\nsammanhang, fast de i själva verket språkligt och\r\netniskt sett är t.ex. assyrier, kurder, kroater eller\r\nalbaner. Detta upplevs som besvärligt t.ex. i fråga\r\nom resp. grupps utrymme i massmedia, då\r\nprogramtid i invandrarprogram och liknande ej\r\nsällan grundas på missvisande statistik. Det ger\r\nockså den svenska allmänheten en missvisande bild\r\nav vilka kulturer som faktiskt ingår i och berikar\r\nden svenska samhällsmosaiken.</pre><pre>Många säger sig också uppleva den officiella\r\nterminologin som psykologiskt besvärande då den\r\negna etniska gruppen så att säga ''försvinner''.</pre><pre>Det bör noteras att diskrepansen mellan\r\nmedborgarskap och faktisk etnisk tillhörighet inte\r\nsällan är intimt förknippade med skälen till att\r\npersonerna i fråga över huvud taget blivit\r\nflyktningar.</pre><pre>Hur ser kulturministern på möjligheten att i\r\nkommande proposition på invandrarområdet\r\nbehandla frågan om huruvida etnisk eller språklig\r\ntillhörighet i större utsträckning än nu skulle kunna\r\nutgöra grundvalen för kategoriseringen av\r\ninvandrare och flyktingar?</pre><pre></pre><pre>8 § Anmälan om frågor</pre><pre>Anmäldes att följande frågor framställts</pre><pre>den 5 december</pre><pre>1991/92:249 av Kenneth Lantz (kds) till statsrådet\r\nGörel Thurdin om bevarande av åkermark runt\r\nHelsingborg:</pre><pre>Banverket planerar att bygga Riksbangård Syd i\r\nSkåne med placering högst 50 minuters resväg från\r\ntullstation. Den exakta lokaliseringen är ännu inte\r\nfastställd.</pre><pre>Enligt FAO är jordarna eller åkerarealen i världen\r\nklassade i en internationell skala, 1--10, allt efter\r\nderas produktionsförmåga av livsmedel. I Sverige\r\nfinns denna åkermark främst i Skåne där den\r\ndessutom har 10+ runt Helsingborg.</pre><pre>På vilket sätt kommer statsrådet att agera för att\r\ngarantera att högproducerande jordbruksmark inte\r\nkommer att nyttjas för denna anläggning?</pre><pre>1991/92:250 av Leif Marklund (s) till\r\nnäringsministern om ASSI:</pre><pre>ASSI Karlsborgs AB tillverkar och säljer vitt\r\nkraftpapper för förpackningsändamål.\r\nProduktionen har legat på ca 95 000 ton/år.</pre><pre>ASSIs styrelse beslöt att kraftigt begränsa\r\nproduktionen genom att lägga ner en\r\npappersmaskin. Detta bidrar direkt till att försämra\r\nmöjligheten att få igen lönsamheten. Den\r\nnuvarande regeringen tillkännagav att man ämnade\r\nlägga ner Fortia innan styrelsen tog sitt beslut.</pre><pre>Min fråga till näringsministern är:</pre><pre>Har statsrådet påverkat nedläggningsbeslutet\r\ngenom att skapa en osäkerhet i ägarfrågan?</pre><pre>1991/92:251 av Ewa Hedkvist Petersen till (s)\r\nutbildningsministern om kvinno- och\r\njämställdhetsforskningen:</pre><pre>Forskningsrådsnämnden har i dag ett samlat ansvar\r\nför att fördela särskilda forskningsmedel till och\r\nbedriva information om kvinno- och\r\njämställdhetsforskning. Utbildningsministern har\r\nnu i pressmeddelande aviserat att han vid\r\nnedläggning av FRN tänker lägga ut dessa uppgifter\r\npå olika händer inom högskolan och forskningen.</pre><pre>Utbildningsministerns förslag skulle innebära ett\r\nbakslag i uppbyggnaden av kvinno- och\r\njämställdhetsforskningen. Genomförs förslaget\r\nsom det aviserats skulle medlen till\r\nforskningsområdet splittras upp och en samlad\r\nsatsning skulle omintetgöras. Detta skulle strida\r\nmot riksdagens uttalade intentioner i\r\nforskningsbeslutet 1990.</pre><pre>Har utbildningsministern över huvud taget\r\növervägt konsekvenserna för kvinno- och\r\njämställdhetsforskningen av sitt aviserade förslag?</pre><pre>1991/92:252 av Kent Carlsson (s) till statsrådet Bo\r\nKönberg om socialavgifterna och ideella\r\nföreningar:</pre><pre>Idrottsföreningar är i dag befriade att betala sociala\r\navgifter på ersättningar upp till ett halvt basbelopp,\r\nca 16 000 kr.</pre><pre>Andra ideella föreningar åtnjuter inte denna\r\nmöjlighet. De tvingas för småbelopp till ledare och\r\nstyrelseledamöter betala sociala avgifter så fort det\r\nsammanlagda arvodet överstiger 1 000 kr.</pre><pre>Någon rimlig förklaring till denna orättvisa\r\nbehandling av övriga ideella föreningar har jag inte\r\nkunnat hitta.</pre><pre>Jag vill därför fråga statsrådet vad regeringen avser\r\ngöra för att skapa rättvisa och lika villkor för alla\r\ntyper av ideella föreningar?</pre><pre>1991/92:253 av Sture Ericson (s) till statsministern\r\nom förtroendet för regeringens säkerhetspolitik:</pre><pre>Carl Bildt uttalar sig i Svenska Dagbladet den 4\r\ndecember 1991 om general Carl Björeman på ett\r\nsätt som inte anstår en statsminister: ''Jag har ingen\r\nanledning att bedriva polemik mot en pensionerad\r\noch något förvirrad general''. Björeman har helt\r\nkorrekt pekat på att moderaterna före valet\r\nutlovade mycket stora ökningar av\r\nförsvarsanslagen, senast genom Lars Tobisson (ca\r\n30 miljarder) i augusti, i brev till några tusen\r\nförsvarsanställda i Karlskrona och inte ''internt''\r\nsom statsministern påstår.</pre><pre>Anser statsministern att han genom att föra\r\ndebatten på detta sätt ökar förtroendet för\r\nregeringens säkerhetspolitik och det svenska\r\nförsvaret?</pre><pre>1991/92:254 av Elvy Söderström (s) till\r\narbetsmarknadsministern om sysselsättningen i\r\nÖrnsköldsvik:</pre><pre>Sysselsättningssituationen inom Örnsköldsviks\r\nkommun är mycket allvarlig. Under 1980-talet har\r\nnärmare 2 000 arbetstillfällen försvunnit. Till detta\r\nskall läggas att 1 300 varsel lagts under det senaste\r\nåret, varav 1 000 fullföljts. Arbetsförmedlingen\r\nväntar ytterligare varsel.</pre><pre>Situationen i Örnsköldsviks kommun är inte någon\r\ntillfällig sysselsättningskris utan präglas av mer\r\ndjupgående strukturella problem.</pre><pre>För att underlätta etablering av nya företag krävs\r\natt Örnsköldsviks kommun i sin helhet inplaceras\r\ninom stödområde 2.</pre><pre>Min fråga till arbetsmarknadsministern är därför:</pre><pre>Har regeringen för avsikt att tillfälligt inplacera\r\nsamtliga församlingar i Örnsköldsviks kommun\r\ninom stödområde 2?</pre><pre>1991/92:255 av Monica Öhman (s) till\r\narbetsmarknadsministern om problemen i Kalix\r\noch östra Norrbotten:</pre><pre>Statsrådet har under hösten besökt Kalix och både\r\nmuntligen och skriftligen informerats om de\r\nproblem som kommunen och den östra länsdelen\r\ndrabbats av. Mot den bakgrunden avstår jag från att\r\nbeskriva situationen.</pre><pre>Kommunen har nu tillsammans med länsstyrelsen,\r\nlänsarbetsnämnden, utvecklingsfonden och lokala\r\nnäringslivet m.fl. gjort en genomgång av vilka\r\nextraordinära insatser som behövs för att möta de\r\nstora problem som uppstått. Det handlar om såväl\r\narbetsmarknadspolitiska åtgärder som\r\nnäringslivsbefrämjande åtgärder.</pre><pre>Med anledning av detta vill jag fråga\r\narbetsmarknadsministern:</pre><pre>Är statsrådet beredd att anslå de medel som\r\nerfordras för extraordinära insatser i Kalix och\r\nöstra Norrbotten?</pre><pre>1991/92:256 av Barbro Sandberg (fp) till statsrådet\r\nBo Könberg om pensionstillskott:</pre><pre>Pensionstillskott är ett tillägg till ålderspensionen,\r\nsom kan utgå under vissa förutsättningar. När ATP\r\ninfördes 1960 beslöts också, att man skulle kunna\r\nbegära undantag från att vara med i ATP-systemet.\r\nDenna möjlighet är numera borttagen.</pre><pre>Det har senare visat sig att många\r\nundantagandepensionärer lever under mycket\r\nknappa förhållanden eftersom de även går miste\r\nom pensionstillskott och KBT. Under vårriksdagen\r\nbeslöts därför att även\r\nundantagandespensionärerna skall få\r\npensionstillskott. Detta beslut påverkar även\r\nberäkningen av KBT och hustrutillägg.</pre><pre>Detta beslut gäller uppenbarligen endast dem som\r\nbegärt undantagande. Det finns dock personer som\r\ninte begärt undantagande men inte heller betalat in\r\nsina avgifter. Avgiften har oftast inte betalats\r\nberoende på knappa ekonomiska förhållanden. De\r\nomfattas enligt uppgift inte av de nya\r\nbestämmelserna om rätten till pensionstillskott.\r\nDet förefaller konstigt att göra skillnad på personer\r\nsom faktiskt begärde undantagande och dem som\r\ninte begärde det men ändå av olika anledningar inte\r\nbetalat sina avgifter.</pre><pre>Mot denna bakgrund vill jag fråga statsrådet:</pre><pre>Avser statsrådet ta initiativ till att även de som inte\r\nbegärde undantagande men inte heller betala sina\r\navgifter skall få rätt till pensionstillskott?</pre><pre>1991/92:257 av Gustaf von Essen (m) till statsrådet\r\nBo Lundgren om kostnaderna för drift och\r\nunderhåll av slott m.m.:</pre><pre>I samband med skatteomläggningen upphörde\r\nmöjligheterna för ägarna att dra av kostnader för\r\nunderhåll och drift av kulturhistoriskt värdefulla\r\nherrgårdar och slott.</pre><pre>Detta riskerar att på sikt få negativa ekonomiska\r\noch kulturhistoriska konsekvenser och grundas\r\nuppenbarligen på ett synsätt att en huvudbyggnad\r\nendast skall ses som en privatbostad och vars\r\nunderhåll och drift skall bekostas med\r\ninkomstbeskattade medel.</pre><pre>Avser regeringen att återinföra avdragsrätt för\r\nkostnader av drift och underhåll av kulturhistoriskt\r\nvärdefulla herrgårdar och slott.</pre><pre>1991/92:258 av Fredrik Reinfeldt (m) till\r\nkommunikationsministern om portot för\r\nföreningar:</pre><pre>Posten avskaffar den 1 januari 1992 det speciella\r\nporto som funnits för föreningsbrev. Det medför\r\nstora ekonomiska påfrestningar för många\r\nföreningar som möjligtvis med undantag för de i\r\nStockholmsregionen inte har några alternativ att\r\nvända sig till. För att dämpa dessa effekter har\r\nposten instiftat ett system som skall göra att\r\nföreningarna kan få återbäring på portot. I stället\r\nför att som i dag frankera med ett lägre porto\r\nuppmanas föreningslivet att:</pre><pre>q  Märka breven med avsändare och ett B.</pre><pre>q  Frankera breven med fullt ekonomibrevsporto,\r\n4:60 kr.</pre><pre>q  Lämna in breven och följesedeln i kassan på\r\npostkontoret tillsammans med föreningens\r\nabonnemangskort.</pre><pre>q  Skicka in följesedlarna till posten varje\r\nhalvårsskifte, så kommer pengarna på posten.</pre><pre>Det nya systemet skall alltså inte ha någon\r\nekonomisk påverkan för föreningslivet, men\r\nhanteringen har byråkratiserats avsevärt.</pre><pre>Vilka besparingar eller rationaliseringsvinster\r\nförväntas av att posten avskaffar föreningsportot\r\nmen samtidigt inrättar ett system som skall lämna\r\nföreningslivet ekonomiskt opåverkat?</pre><pre>1991/92:259 av Lena Hjelm-Wallén (s) till\r\nutbildningsministern om lärarutbildningen:</pre><pre>Sedan 1988 finns en ny lärarutbildning för\r\ngrundskolan. Utbildningen är mycket uppskattad\r\nav de lärarstuderande och lärarutbildarna. Stora\r\nförväntningar riktas mot de lärare som nu går ut i\r\narbetet med en ny utbildning direkt inriktad mot\r\ngrundskolan.</pre><pre>I regeringsförklaringen sägs dock att en ny parallell\r\nlärarutbildning skall införas.</pre><pre>Jag vill mot bakgrund av detta fråga\r\nutbildningsministern:</pre><pre>Var i utbildningssamhället finns det krav på\r\nåtergång till ämneslärarutbildning och vilka behov i\r\ngrundskolan skulle en sådan utbildning svara emot?</pre><pre>1991/92:260 av Inger Lundberg (s) till statsrådet\r\nBeatrice Ask om statens institut för\r\nhandikappfrågor:</pre><pre>Flera handikapporganisationer uttrycker stor oro\r\nför bristfälliga budgetanslag till statens institut för\r\nhandikappfrågor i skolan (SIH). SIH nybildades i\r\nanslutning till förändringen av den centrala\r\nmyndighetsorganisationen för skolan.</pre><pre>Den 8 oktober 1991 lämnade myndigheten in\r\nhemställan om ökning av anslaget för\r\nverksamheten under innevarande år med drygt 18\r\nmiljoner kr.</pre><pre>Bakgrunden var kostnader för igångsättning av\r\nverksamheten, samt rese- och\r\nförvaltningskostnader i en decentraliserad\r\norganisation. Några medel anslogs inte i höstens\r\ntilläggsproposition. Härigenom har myndigheten\r\nhamnat i en mycket svår situation, där risken är\r\nuppenbar att konsulentorganisationen och stödet\r\ntill de handikappade barnen kommer i kläm.</pre><pre>Är skolministern beredd att föreslå åtgärder, som\r\nmöjliggör för SIH att under våren 1992 bedriva sitt\r\narbete utan allvarliga indragningar av angelägen\r\nverksamhet?</pre><pre>1991/92:261 av Lars Moquist (nyd) till statsrådet\r\nAlf Svensson om biståndet till Zambia:</pre><pre>Trots massiva biståndsinsatser har flertalet\r\nafrikanska stater blivit fattigare och fattigare.\r\nSkuldsituationen blir allt värre för de afrikanska\r\nstaterna och krav reses på att i-länderna skall börja\r\navskriva sina fordringar.</pre><pre>Information om grov korruption i\r\nutvecklingsländer når oss då och då. Nu nås vi av\r\nuppgifter om omfattande korruption i det svenska\r\nprogramlandet Zambia. Dess förre president\r\nKaunda påstås ha överfört fyra miljarder dollar till\r\negna bankkonton i Schweiz. Han lär dessutom äga\r\nhotell på Cypern och företag i Canada. Zambia har\r\nen av de största skuldbördorna per capita i hela\r\nvärlden -- utlandsskulden uppgår till drygt 8\r\nmiljarder dollar. Kaundas utländska tillgångar\r\nborde utnyttjas för att reducera Zambias\r\nskuldbörda.</pre><pre>Om svenska skattebetalares pengar går till\r\nafrikanska presidenters egna bankkonton måste vi\r\nreagera kraftfullt. Vi ska visa mottagarländerna att\r\nvi inte kommer att fortsätta dela ut miljontals\r\nkronor om pengarna inte används till de ändamål vi\r\navsett. Zambia är förmodligen bara toppen på ett\r\nisberg av korrumperade regimer som försnillar\r\nbiståndspengar.</pre><pre>Min fråga är:</pre><pre>Kommer Alf Svensson att omgående genomföra\r\noch finansiera en undersökning huruvida zambiska\r\ntillgångar överförts olagligt till Zambias tidigare\r\npresident?</pre><pre>1991/92:262 av Göte Jonsson (m) till statsrådet Bo\r\nKönberg om den psykiatriska vården:</pre><pre>Avinstitutionaliseringen inom främst den\r\npsykiatriska vården går allt snabbare. ÄDEL-\r\nreformen har påskyndat denna utveckling. Genom\r\ndetta avhänder sig kommuner och landsting\r\nvårdresurser inte minst inom den enskilda\r\nvårdsektorn och minskar därmed tillgång till god\r\nvård för de enskilda människorna.</pre><pre>Den nuvarande utvecklingen har gett skrämmande\r\nkonsekvenser i form av t.ex. psykiskt sjuka som\r\ntvingas bo ensamma trots att de inte klarar detta.</pre><pre>Mot denna bakgrund är min fråga:</pre><pre>Vilka planer har regeringen för att skapa flexibla,\r\nindividanpassade lösningar inom den psykiatriska\r\nvården?</pre><pre>1991/92:263 av Birger Andersson (c) till\r\nutbildningsministern om studenternas\r\nbostadssituation:</pre><pre>Läget på studentbostadsmarknaden har avsevärt\r\nförsämrats. Det är allvarligt. En bra bostad, till\r\nrimlig kostnad, i en god studiemiljö är viktiga\r\nförutsättningar för ett gott studieresultat.</pre><pre>Jag vill därför fråga statsrådet:</pre><pre>Vilka aktiva åtgärder avser regeringen att vidtaga\r\nför att förbättra bostadssituationen för\r\nstudenterna?</pre><pre>1991/92:264 av Oskar Lindkvist (s) till\r\nkulturministern om konstnärlig utsmyckning av\r\nbostadsområden:</pre><pre>Sedan några år är det möjligt att erhålla bidrag till\r\nkonstnärlig utsmyckning av bostadsområden.\r\nBidrag lämnas med 40 % av kostnaden för\r\nutsmyckningen, dock med högst 15 kr. per\r\nkvadratmeter. Bidragsramen för innevarande\r\nbudgetår är 15 milj. kr. Ramen förbrukades helt\r\nredan under budgetårets första kvartal. Många av\r\nansökningarna fick avvisas. Det är i många fall\r\nmöjligt att, om tillräckliga medel finns, låta de\r\nprojekt som dessa ansökningar representerar\r\nsnabbt komma till utförande.</pre><pre>Kulturministern har i något sammanhang sagt att\r\ndet även i ett samhällsekonomiskt brydsamt läge\r\nbör finnas pengar för kulturen. Det nu diskuterade\r\nbidraget ger arbete åt många konstnärer samtidigt\r\nsom kulturen förs ut till våra bostadsområden.</pre><pre>Med hänvisning till det nu anförda vill jag ställa\r\nföljande fråga till kulturministern:</pre><pre>Ämnar regeringen förelägga riksdagen förslag om\r\nökad bidragsram så att inneliggande projekt om\r\nkonstnärlig utsmyckning kan komma till utförande\r\nunder innevarande budgetår?</pre><pre>1991/92:265 av Fredrik Reinfeldt (m) till\r\nsocialministern om boverket och bostadsbidragen:</pre><pre>Det statliga boverket driver sedan några veckor en\r\nkampanj som uppmanar människor ''med låg\r\ninkomst och hög hyra'' att söka bostadsbidrag hos\r\nsin kommun.</pre><pre>I regeringsförklaringen sägs att de offentliga\r\nutgifterna skall minska som andel av landets\r\nsamlade produktion. Besparingar på\r\nkommunsektorn med 5--10 miljarder kronor har\r\naviserats. Ett mycket viktigt sätt att minska de\r\noffentliga utgifterna är att minska befolkningens\r\nbidragsberoende och att göra det möjligt för ett\r\nstörre antal att leva på sin lön. Att då samtidigt gå\r\nut och öppet göra reklam för olika bidragssystem\r\nrimmar illa med den uttalade målsättningen att\r\nminska de offentliga utgifterna.</pre><pre>Anser statsrådet att för få medborgare är beroende\r\nav bostadsbidrag för att klara av hyran?</pre><pre>1991/92:266 av Oskar Lindkvist (s) till statsrådet Bo\r\nLundgren om avskaffande av den s.k. flyttskatten:</pre><pre>I reservation till skatteutskottets betänkande\r\n1990/91:SkU17, justerat den 19 mars i år, anförde\r\nnuvarande statsrådet Lundgren (m) följande om\r\nreavinstbeskattningen på bostäder.</pre><pre>Bostäder träffas inte bara av löpande beskattning i\r\nform av fastighetsskatt och förmögenhetsskatt utan\r\nockså av realisationsvinstbeskattning vid\r\nförsäljning. Skatten kallas ofta flyttskatt, eftersom\r\nden drabbar den som säljer en bostad för att flytta\r\ntill en annan. Skattens destruktiva effekter drabbar\r\nt.ex. barnfamiljer som behöver ett större hus och\r\npersoner som vill ta anställning på annan ort. Enligt\r\nvår uppfattning måste dessa orättvisor elimineras.\r\nHela systemet för beskattning av realisationsvinster\r\nvid försäljning av bostäder bör bli föremål för en\r\nsärskild utredning. Därvid bör strävan vara att\r\navskaffa flyttskatten. Hur detta tekniskt skall\r\nutformas bör övervägas i samband med en\r\ngenomgripande översyn av hela\r\nkapitalvinstbeskattningen.</pre><pre>Med hänvisning till det nu anförda vill jag ställa\r\nföljande fråga till statsrådet Lundgren:</pre><pre>När föreläggs riksdagen förslag om ''flyttskattens''\r\navskaffande?</pre><pre>1991/92:267 av Oskar Lindkvist (s) till statsrådet Bo\r\nLundgren om bostadsfinansieringen:</pre><pre>Proposition 1991/92:56 har rubriken ''Om\r\nbostadsbyggandets finansiering år 1992, m.m''. I\r\npropositionen föreslås bl.a. att det s.k.\r\nräntelånesystemet som skulle införts vid årsskiftet\r\n1991--1992 inte införs. Förslag om en långsiktig\r\nförändring av bostadsfinansieringen skall enligt\r\npropositionen läggas fram under år 1992.\r\nRegeringens avsikt är förmodligen att inom ramen\r\nför en särskild översyn uppdra åt en utredare att\r\nlägga fram förslag till ett nytt\r\nbostadsfinansieringssystem. Ett sådant förslag\r\nmåste rimligen remissbehandlas innan det föreläggs\r\nriksdagen. Det kan på goda grunder hävdas att ett\r\nriksdagens beslut i frågan då tidigast kommer att\r\nkunna fattas i november eller december 1992 med\r\nikraftträdande, enligt regeringens uppfattning, den\r\n1 januari 1993. Om denna farhåga besannas\r\nkommer riksdagen i december 1992 liksom i\r\ndecember 1991 att fatta beslut som skall träda i\r\nkraft ca 14 dagar efter beslutet. Det är viktigt med\r\nstabila och långsiktiga spelregler för\r\nbostadsbyggandet. Klarläggande behövs.</pre><pre>Med hänvisning till det ovan anförda vill jag till\r\nstatsrådet Lundgren ställa följande fråga:</pre><pre>Avser regeringen förelägga riksdagen förslag om\r\natt de av riksdagen i december 1991 beslutade\r\nreglerna om bostadsfinansieringen skall gälla både\r\når 1992 och år 1993?</pre><pre>1991/92:268 av Annika Åhnberg (v) till\r\nmiljöministern om ekokommunprojektet:</pre><pre>De grundläggande miljöproblemen kan bara lösas\r\nom ett kretsloppstänkande får genomslag på\r\nsamhällets alla nivåer. Arbetet måste spänna över\r\nmånga sektorer. Gränsen mellan myndigheter,\r\nkommuner, lokalt och centralt, måste överskridas.\r\nEkokommunprojektet är ett sådant tvärsektoriellt\r\nprojekt. Men just därför passar det inte in i\r\ngällande beslutsordningar och reglementen. Denna\r\nunika verksamhet måste ges möjlighet att fortsätta\r\noch utvecklas.</pre><pre>Den nya regeringens strävan att strama åt budgeten\r\noch samtidigt ge skattelättnader åt\r\nhöginkomsttagare väcker farhågor om att sådana\r\nangelägna verksamheter som\r\nEkokommunprojektet får stryka på foten.</pre><pre>Jag vill därför fråga miljöministern:</pre><pre>Avser regeringen vidta åtgärder för att säkra\r\nEkokommunprojektets möjligheter att utvecklas?</pre><pre>1991/92:269 av Bengt Hurtig (v) till miljöministern\r\nom högsvavliga restoljor:</pre><pre>Vid produktion av bensin och andra lättflyktiga\r\nprodukter vid raffinaderier uppstår högsvavliga\r\nrestoljor som inte får förbrännas i vårt land. Dessa\r\noljor exporteras för närvarande till EG-länder. Vid\r\nförbränningen där produceras svaveldioxid som\r\nbidrar till försurningen även i vårt land. Med\r\ninförande av miljöavgifter och en mer restriktiv\r\nmiljöpolitik i EG-området torde det bli svårt för\r\nsvenska raffinaderier att exportera dessa restoljor.</pre><pre>Jag vill med anledning av ovanstående fråga\r\nmiljöministern:</pre><pre>Har regeringen någon plan för hur detta problem\r\nskall hanteras?</pre><pre>1991/92:270 av Gudrun Schyman (v) till\r\nförsvarsministern om familjebidragen till\r\nvärnpliktiga:</pre><pre>Riksdagen har beslutat om regler för ersättningar\r\ntill dem som tjänstgör inom totalförsvaret. Jag\r\nantar att regeringen i en förordning kommer att\r\nupprätta regler för vilka som är berättigade till\r\nfamilje- och bostadsbidrag.</pre><pre>Med nu gällande regler för familjebidrag för\r\nvärnpliktiga jämställs inte sammanboende av\r\nsamma kön med sammanboende av olika kön.\r\nDetta rimmar dåligt med riksdagens beslut om att\r\nall diskriminering av homosexuella skulle\r\nundanröjas.</pre><pre>När nu regeringen skall skriva en ny förordning vill\r\njag försäkra mig om att där slås fast jämställdhet i\r\nbidragshänseende mellan hetero- och\r\nhomosexuella.</pre><pre>Min fråga är:</pre><pre>Kommer regeringen att presentera ett förslag som\r\nundanröjer diskrimineringen vid bidragsgivning\r\ninom totalförsvaret?</pre><pre>1991/92:271 av John Andersson (v) till statsrådet\r\nGörel Thurdin om Blaikfjällets naturreservat:</pre><pre>Regeringen uppdrog i beslut den 8 februari 1990 åt\r\nlänsstyrelsen i Västerbottens län att utvidga\r\nBlaikfjällets naturreservat, vilket berör ca 120\r\nenskilda markägare.</pre><pre>Den 13 mars 1990 förordnade länsstyrelsen\r\ninterimistiskt om bl.a. förbud att avverka skog.\r\nLänsstyrelsen beslutade den 25 februari 1991\r\nslutligen att utvidga reservatet i enlighet med\r\nregeringens uppdrag.</pre><pre>Enligt de upplysningar jag inhämtat kommer\r\nersättningsanspråken att överstiga 100 milj.kr.\r\nVidare synes frågans avgörande formellt kunna\r\nvänta eller förhalas ända fram till 1996.\r\nUtbetalningen av själva ersättningen tycks\r\ndessutom kunna ta några år ytterligare.</pre><pre>Föranleder denna situation att vidtas?</pre><pre>1991/92:272 av Lennart Daléus (c) till statsrådet\r\nReidunn Laurén om sekretesskydd för viss genetisk\r\ninformation:</pre><pre>Vid statens kriminaltekniska laboratorium i\r\nLinköping samlas i dag genetisk information bl.a.\r\ni form av s.k. DNA-profiler. Arkiveringen sker på\r\nröntgenfilm och/eller på papper. Även genetisk\r\ninformation från personer som inte är misstänkta\r\nutan bara befunnit sig i randområdet till ett brott\r\narkiveras.</pre><pre>Avser regeringen att skyndsamt skapa\r\nförutsättningar för att hanteringen, i\r\nkriminaltekniska sammanhang, av material med\r\ngenetisk information skall kunna ske på ett sätt som\r\när betryggande vad gäller bl.a. utgallring,\r\nsekretesskydd etc?</pre><pre>1991/92:273 av Rune Thorén (c) till statsrådet Bo\r\nLundgren om befrielse från fordonsskatt för\r\nelbilar:</pre><pre>I Tyskland kommer ägare till eldrivna bilar att\r\nslippa betala fordonsskatt för de fem närmaste\r\nåren. Därigenom skapas en ekonomisk morot som\r\nkan påskynda både utveckling och köp av de mer\r\nmiljövänliga fordonen.</pre><pre>Avser regeringen vidtaga motsvarande åtgärder för\r\natt uppnå en dylik effekt i vårt land?</pre><pre>1991/92:274 av Lena Öhrsvik (s) till socialministern\r\nom familjerådgivningsverksamheten:</pre><pre>Vilka planer har regeringen för att trygga en bra\r\nfamiljerådgivningsverksamhet över hela landet?</pre><pre>1991/92:275 av Liisa Rulander (kds) till\r\njustitieministern om åtgärder mot\r\nungdomsbrottsligheten:</pre><pre>Rasister och antirasister visade prov på ett\r\nupptrappande våld under helgen 29--30 november.\r\nDet var i huvudsak ungdomar som stod för\r\nkonfrontationen. Detta tillsammans med andra\r\nföreteelser i samhället föranledde justitieministern\r\natt enligt massmedierna göra ett uttalande om\r\nveckoslutshem för att därigenom komma åt\r\nungdomsbrottsligheten snabbare.</pre><pre>Det är självklart viktigt att barn och ungdomar får\r\nde rätta signalerna från vuxenvärlden och från\r\nsamhällets sida. Detta är ett långsiktigt arbete som\r\nmånga måste engageras i. Trygga hem och familjer\r\när en säker väg att nå långsiktigt stabila barn och\r\nungdomar, men på kort sikt behövs andra,\r\npreventiva åtgärder.</pre><pre>Min fråga till justitieministern är:</pre><pre>Finns det några mer detaljerade planer för snabba\r\nåtgärder riktade till dessa grupper?</pre><pre>1991/92:276 av Inger Hestvik (s) till\r\narbetsmarknadsministern om konsekvenserna av\r\nsystemet med flexibla lönebidrag:</pre><pre>Sedan den 1 juli i år tillämpas regeln om flexibla\r\nlönebidrag som arbetsmarknadspolitisk åtgärd\r\nbl.a. för handikappade personer. Målet är att flera\r\npersoner skall få tillgång till denna åtgärd och att\r\nden skall vara individuellt behovsanpassad.</pre><pre>Problem har dock uppstått för de många\r\nhandikapporganisationer som varit beroende av\r\nlönebidragsanställningar för sin verksamhet.\r\nArbetsplatsen har vid dessa anställningar utgjort en\r\nbra och rehabiliterande miljö för de\r\nlönebidragsanställda.</pre><pre>Möjligheten att anställa handikappade personer till\r\narbetsuppgifter inom organisationen minskar nu,\r\neftersom det inte finns medel för att täcka den stora\r\nskillnaden mellan lönebidraget och lönesumman.</pre><pre>Min fråga till statsrådet lyder:</pre><pre>Planerar statsrådet att efter ett halvt års\r\nerfarenheter analysera konsekvenserna av systemet\r\nmed flexibla lönebidrag och då också åtgärda de\r\nnegativa effekter detta har medfört för berörda\r\norganisationer?</pre><pre>1991/92:277 av Dan Ericsson i Kolmården (kds) till\r\njordbruksministern om biogasforskningen vid\r\nStudsvik:</pre><pre>Verksamheten vid Studsvik Miljö och Energi, bl.a.\r\nmed uppdragsforskning inom fastbränsle- och\r\navfallsområdena, är starkt inriktad på att lösa\r\ncentrala energi- och miljöfrågor. Tidigare under\r\nhösten i år hotades verksamhetens fortlevnad,\r\nvilket belystes i en frågedebatt i riksdagen i\r\noktober. Jordbruksministern anförde då att han\r\n''skulle arbeta så mycket som möjligt för att värna\r\nden utveckling som är på gång i Studsvik''. Före\r\nårsskiftet söker nu företagsledningen finna\r\nfinansieringslösningar för den fortsatta\r\nverksamheten.</pre><pre>Utvecklingen och införandet av miljövänlig\r\nenergiteknik, baserad på inhemska förnybara\r\nenergikällor, är avgörande för framtiden. Inte\r\nminst gäller detta tekniker för förgasning av\r\nbiobränslen och produktion av biogas i småskaliga\r\nanläggningar. En tankegång som nu finns är att man\r\nskall inrätta ett högskoleanknutet centrum för\r\nenergiteknisk utveckling för att få en kraftsamling\r\nför framtiden.</pre><pre>Jag vill fråga jordbruksministern på vilket sätt han\r\nnu verkar för att den kompetens som finns samlad\r\nvid Studsvik på bioenergiområdet får fortsatta\r\nutvecklingsmöjligheter?</pre><pre>1991/92:278 av Göran Persson (s) till statsrådet\r\nGörel Thurdin om Öresundsbron:</pre><pre>Naturvårdsverket har för regeringen redovisat\r\nprogram och tidplan för de insatser som behövs från\r\nsvenska myndigheter för att bedöma\r\nmiljökonsekvenserna, bl.a. påverkan på den\r\nmarina miljön, av en fast förbindelse över Öresund.\r\nPå motsvarande sätt har länsstyrelsen i Malmöhus\r\nlän redovisat program och tidplan beträffande\r\nmarkanvändning.</pre><pre>Med anledning av ovanstående vill jag fråga\r\nplanminister Görel Thurdin:</pre><pre>Vilken planering har planministern för det fortsatta\r\narbetet med handläggningen av en fast förbindelse\r\növer Öresund?</pre><pre>1991/92:279 av Ulrica Messing (s) till\r\nutbildningsministern om de offentliga bidragen till\r\nskoleleverna:</pre><pre>I regeringsförklaringen framkom att regeringen\r\nunder 90-talet skall skapa Europas bästa skola. Det\r\när i framtiden viktigt, precis som framkom i\r\nförklaringen, att stärka kunskapen hos eleverna.\r\nDen borgerliga regeringen anser det vara viktigt att\r\nalla skall ha rätt att själva välja vilken skola man vill\r\ngå i. De offentliga bidragen skall i princip följa\r\neleven.</pre><pre>Vilka former har regeringen tänkt sig för att\r\nmöjliggöra att de offentliga bidragen följer eleven?</pre><pre>1991/92:280 av Ulrica Messing (s) till\r\nutbildningsministern om gymnasiereformen:</pre><pre>Under den socialdemokratiska regeringen\r\nbeslutades det om en stor och omfattande\r\ngymnasiereform. Detta innebär bl.a. att alla i dag\r\n2-åriga gymnasielinjer blir 3-åriga och att urvalet av\r\nantalet linjer minskar:</pre><pre>Avser regeringen fullfölja eller stoppa\r\ngymnasiereformen?</pre><pre>1991/92:281 av Ulrica Messing (s) till statsrådet\r\nBeatrice Ask om åtgärder mot främlingsfientlighet\r\nbland ungdomar:</pre><pre>I samband med uttalandet den 28 november 1991\r\nmed anledning av diskussionen i riksdagen om\r\ncentrala läromedel för att motverka rasism och\r\nfrämlingsfientlighet, påpekade statsrådet Beatrice\r\nAsk vikten av att både lärare och rektorer måste\r\nvåga sätta gränser och säga ifrån var än råa och\r\nfrämlingsfientliga toner dyker upp. Skolministern\r\nuppmanade alla rektorer att sprida skolverkets\r\ninformationsmaterial på sina skolor.</pre><pre>Vad avser ungdomsministern och regeringen själva\r\ngöra för att motverka rasism och\r\nfrämlingsfientlighet bland ungdomar?</pre><pre>1991/92:282 av Lars Andersson (nyd) till\r\njustitieministern om ökad kunskap om\r\nEuropakonventionen om de mänskliga\r\nrättigheterna:</pre><pre>Det faktum att Sverige biträtt Europakonventionen\r\nom de mänskliga rättigheterna är det både\r\nnödvändigt och möjligt för våra myndigheter, att\r\nsom viktigt underlag för sitt beslutsfattande beakta\r\nEuropakonventionens text.</pre><pre>Sker det inte, då kommer risken att svenska staten\r\nfår sitta i Strasbourg på de anklagades bänk att öka.</pre><pre>Vad ämnar justitieministern göra för att öka\r\nkompetensen hos de svenska myndigheterna\r\nbeträffande Europakonventionens innehåll, och\r\nhur och när kommer detta att ske?</pre><pre>1991/92:283 av Stig Bertilsson (m) till\r\nkommunikationsministern om trafiken vid\r\nTrollhättan--Vänersborgs flygplats:</pre><pre>Trollhättan--Vänersborgs flygplats hotas av\r\nnedläggning. Flygplatsen som drivs av ett\r\nkommunalt bolag ägt av kommunerna Trollhättan,\r\nVänersborg, Uddevalla och Lysekil är av\r\navgörande betydelse för regionens utveckling. För\r\nfortsatt drift krävs inför 1992 ett ökat\r\nverksamhetsanslag från ägarna. I nuvarande läge är\r\ndet högst osäkert om ett sådant kan erhållas.\r\nReguljär flygning vid Trollhättan--Vänersborgs\r\nflygplats kan komma att upphöra redan i januari\r\n1992.</pre><pre>Förslag finns från luftfartsverket om ett framtida\r\nökat statligt delansvar för några av de kommunalt\r\nägda flygplatserna. En tidigareläggning av sådant\r\nengagemang, skulle verksamt kunna bidraga till att\r\nflygtrafiken i regionen säkras.</pre><pre>Vilka åtgärder är statsrådet beredd att vidta för att\r\nflygtrafiken vid Trollhättan--Vänersborgs flygplats,\r\ningående i det nationella nätet, säkras?</pre><pre>1991/92:284 av Tage Påhlsson (c) till\r\narbetsmarknadsministern om hanteringen av de\r\nregionalpolitiska frågorna:</pre><pre>I senaste numret av tidskriften Nord-Revy\r\npresenterades en artikel av överdirektör Göran\r\nAldskogius vid NUTEK om den framtida\r\nregionalpolitiken i ett EG-perspektiv. Budskapet är\r\natt vi skall koncentrera resurserna till större\r\nbefolkningscentra i landets södra delar, medan\r\nstödinsatserna i Norrlands inland, Bergslagen m.fl.\r\nområden bör begränsas.</pre><pre>Artikeln har väckt uppmärksamhet och förbittring\r\npå många håll i landet. Man förvånas också över att\r\ndet statliga verk som har till uppgift att verkställa\r\nden i partipolitisk enighet beslutade\r\nregionalpolitiken genom sin chef framför en åsikt\r\nsom innebär att mer än halva Sverige bör avvecklas.</pre><pre>Såvitt jag kan förstå överensstämmer inte\r\nstatsmakternas uppfattning om hur den svenska\r\nregionalpolitiken skall drivas med den som nu\r\nmarkeras av NUTEKs överdirektör. Jag vill därför\r\nfråga arbetsmarknadsministern:</pre><pre>Kommer regeringen att ta kontakt med närings-\r\noch teknikutvecklingsverket, NUTEK, för att nå\r\nsamstämmighet i bedömning och hantering av de\r\nregionalpolitiska frågorna?</pre><pre>1991/92:285 av Allan Larsson (s) till statsministern\r\nom den svenska ekonomin:</pre><pre>På vilket sätt avser regeringen att upplysa\r\nomvärlden om de starka sidorna i svensk\r\nekonomi -- den låga inflationen, det förbättrade\r\nkostnadsläget, de ökade direktinvesteringarna, det\r\nökade sparandet och förbättringen i\r\nbytesbalansen -- för att därmed klargöra\r\nskillnaderna mellan den svenska och den finska\r\nsituationen och göra det möjligt att snabbt sänka\r\nden höga räntan?</pre><pre>1991/92:286 av Karl Gustaf Sjödin (nyd) till\r\narbetsmarknadsministern om lokalisering till Kalix\r\nav viss privat försäkringsverksamhet:</pre><pre>Enligt tidningsuppgifter i Norrbotten så har det\r\nförekommit kontakter mellan försäkringsbolaget\r\nSkandia och arbetsmarknadsministern.</pre><pre>Kontakterna skulle gälla viss utlokalisering av\r\nADB-enheten inom försäkringsbolaget, från\r\nStockholm till Kalix.</pre><pre>Det är ju väldigt angeläget för Kalixbygden att det\r\npågår förhandlingar om arbetstillfällen till orten.</pre><pre>Dessutom vore det ett glatt budskap inför julen att\r\nse fram emot.</pre><pre>Kan arbetsmarknadsministern bekräfta\r\nuppgifterna, samt vad har förhandlingarna lett till\r\neller kommer att leda till?</pre><pre>9 § Kammaren åtskildes kl. 12.07.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 2 § anf. 29 och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}