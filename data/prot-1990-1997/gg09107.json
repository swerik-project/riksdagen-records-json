{"dokumentstatus":{"dokument":{"hangar_id":"2387804","dok_id":"GG09107","rm":"1992/93","beteckning":"107","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"107","slutnummer":"0","datum":"1993-05-07 00:00:00","systemdatum":"2005-10-27 14:01:12","publicerad":"1993-05-07 00:00:00","titel":"Riksdagens snabbprotokoll 1992/93:107 Fredagen den 7 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{B9D6C915-3D16-4F08-A44E-F2E718C754F4}","dokument_url_text":"http://data.riksdagen.se/dokument/GG09107/text","dokument_url_html":"http://data.riksdagen.se/dokument/GG09107","dokumentstatus_url_xml":"http://data.riksdagen.se/dokumentstatus/GG09107","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:107</div>\r\n<div class=\"sidhuvud_datum\">Fredagen den 7 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Utökning av antalet suppleanter i\r\nförsvarsutskottet</pre><pre>Valberedningen hade enligt ett till kammaren\r\ninkommet protokollsutdrag tillstyrkt att antalet\r\nsuppleanter i försvarsutskottet utökades från 20 till\r\n21.</pre><pre>Kammaren biföll denna framställning.</pre><pre>2 §  Val av suppleant i försvarsutskottet</pre><pre>Företogs val av en suppleant i försvarsutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i försvarsutskottet</pre><pre>Bengt Lindqvist (s)</pre><pre>3 §  Svar på interpellation 1992/93:141 om\r\nSocialstyrelsens narkotikaförteckning</pre><pre>Anf. 1  Socialminister BENGT\r\nWESTERBERG (fp):</pre><pre>Herr talman! Karl Gustaf Sjödin har frågat mig om\r\njag är beredd att medverka till att de narkotiska\r\npreparaten kokain och fencyklidin överförs till\r\nLäkemedelsverkets narkotikaförteckning I.</pre><pre>Karl Gustaf Sjödin hävdar att kokain och\r\nfencyklidin, eller Angels dust som det också kallas,\r\när mycket farliga narkotiska preparat men att detta\r\nännu inte slagit igenom vid den rättsliga\r\nbedömningen av straffvärdet vid narkotikabrott.</pre><pre>Sverige har anslutit sig till Förenta nationernas\r\nnarkotikakonventioner, enligt vilka tillverkning,\r\nexport, import, distribution, förvaring, handel,\r\nanvändning och innehav av narkotika skall\r\nbegränsas till medicinska och vetenskapliga\r\nändamål. Skilda kontrollnivåer gäller för olika\r\nvaror med hänsyn till deras användbarhet för\r\nmedicinska eller vetenskapliga ändamål och\r\nriskerna för missbruk.</pre><pre>Enligt konventionerna måste utöver de vanliga\r\nläkemedelsbestämmelserna finnas vissa\r\nbestämmelser av annat slag. Grundvalen för de\r\nspeciella bestämmelser som förutses i\r\nkonventionerna är förteckningen över\r\nkontrollerade ämnen i listor med olika\r\nkontrollnivåer. Dessa listor anger den lägsta\r\nkontrollnivå som erfordras enligt konventionerna,\r\nmen staterna har rätt att utöva strängare kontroll\r\noch t.o.m. förbjuda användningen av vissa\r\nsubstanser.</pre><pre>FN-konventionerna innehåller också ett fåtal\r\nbestämmelser om den illegala verksamheten med\r\nnarkotika och psykotropa ämnen. Det råder ingen\r\ntvekan om att Sverige uppfyller konventionernas\r\nkrav i dessa avseenden.</pre><pre>Läkemedelsverkets narkotikaförteckningar följer i\r\nstort dels den allmänna konventionen från 1961,\r\ndels 1971 års psykotropkonvention. Det är dock\r\nviktigt att komma ihåg att de svenska listorna inte\r\när identiska med FN:s listor.</pre><pre>Vi har fem listor varav den första omfattar ämnen\r\nsom inte har någon medicinsk användning men som\r\nkan tillåtas för vetenskapligt bruk. I förteckning I\r\nupptas ämnen som cannabis, heroin, LSD och kat.\r\nFörteckning II upptar tung narkotika med viss\r\nmedicinsk användning. Till förteckning II räknas\r\nkokain, morfin m.fl. ämnen. Förteckning III\r\nupptar sådana ämnen som i sig är att betrakta som\r\nnarkotika men som kan ingå i andra preparat som\r\ninte är klassade som narkotika. Ett sådant exempel\r\när kodein, som används i olika typer av\r\nsmärtstillande medel.</pre><pre>I narkotikastrafflagens 3 § andra stycket, anges de\r\nkriterier som skall vara vägledande för\r\nbedömningen av om ett narkotikabrott skall\r\nbetraktas som grovt eller inte. Där anges att\r\ndomstolen särskilt skall beakta om brottet har\r\nutgjort ett led i en verksamhet som har bedrivits i\r\nstörre omfattning eller yrkesmässigt. Dessutom\r\nanges att det skall beaktas om brottet avsett en\r\nsärskilt stor mängd narkotika eller annars varit av\r\nsärskilt farlig eller hänsynslös art. Bedömningen\r\nskall grundas på en sammanvägning av\r\nomständigheterna i varje enskilt fall. Huruvida ett\r\nämne finns på lista I eller II i Läkemedelsverkets\r\nnarkotikaförteckning bör inte påverka\r\ndomstolarnas bedömning av straffvärdet.</pre><pre>Kokain bedöms redan i dag i våra domstolar som ett\r\nfarligt preparat. Detta har också uttryckts i domar\r\nfrån Högsta domstolen. Fenylcyklidin förekommer\r\nknappast inte i Sverige, varför man inte kan uttala\r\nsig om domstolspraxis.</pre><pre>Mot bakgrund av de förhållanden jag nu redogjort\r\nför, samt det faktum att kokain används vid vissa\r\nögonoperationer, bedömer jag inte att det finns\r\nbehov av att flytta kokain till narkotikaförteckning\r\nI. När det gäller fenylcyklidin ämnar jag dock ta\r\nupp en diskussion med Läkemedelsverket för att\r\nutröna om det finns behov av en sådan\r\növerflyttning.</pre><pre>Anf. 2  KARL GUSTAF SJÖDIN (nyd):</pre><pre>Herr talman! Jag tackar socialministern för den\r\nallmänna redogörelsen på detta område. Det kan\r\nvara intressant för åhörarna att få höra hur det\r\nligger till.</pre><pre>Det stämmer att kokain används som\r\nlokalbedövningsmedel vid vissa ögonoperationer.\r\nMen det sägs att kokain kan ersättas av exempelvis\r\nett medel som heter cylokain, vilket också görs.</pre><pre>Jag är glad för att socialministern ämnar ta upp en\r\ndiskussion om detta. Jag skulle gärna se att det blir\r\nen hearing om dessa frågor. Ämnen i dessa\r\nförteckningar överförs utan någon större\r\ndiskussion. Det finns ett ämne som heter pemolin\r\nsom tydligen har överförts till narkotikaförteckning\r\nI av Läkemedelsverket utan någon större\r\ndiskussion i frågan.</pre><pre>PCP, fencyklidin eller Angels dust, som\r\nsocialministern sade -- det har många olika namn --\r\nhar utmönstrats som läkemedel. Det vore\r\nintressant att få höra om man inte kunde föra över\r\ndessa ämnen till förteckningen, som man\r\nexempelvis utan någon direkt orsak har gjort med\r\npemolin.</pre><pre>Anf. 3  Socialminister BENGT\r\nWESTERBERG (fp):</pre><pre>Herr talman! Jag är inte expert nog för att kunna\r\navgöra som cylokain kan ersätta kokain vid alla\r\nögonoperationer. Jag utgår från att det är en sådan\r\nbedömning som Läkemedelsverket är kompetent\r\natt göra.</pre><pre>Skulle kokain inte behövas i samband med\r\noperationer är det möjligt att en omklassning kan\r\nske. Men hittills har man bedömt att kokain behövs\r\ni en del sammanhang. Uppenbarligen går det inte\r\natt i de sammanhangen använda cylokain. Vi har\r\ndärför accepterat att kokain finns kvar på\r\nförteckning II i Läkemedelsverkets listor.</pre><pre>Anf. 4  KARL GUSTAF SJÖDIN (nyd):</pre><pre>Herr talman! Jag vore tacksam om socialministern\r\ntog upp frågan om kokain och dess användning som\r\nlokalbedövningsmedel i diskussionen när han\r\nämnar diskutera exempelvis fencyklidin. Det vore\r\nkanske en idé att göra det så att vi får klarhet i\r\nfrågan. Enligt många är det litet märkligt att kokain\r\nfortfarande finns i narkotikaförteckning II.</pre><pre>Inte heller jag är någon medicinsk expert. Jag har\r\nvia andra som är mer kompetenta på området fått\r\nuppgifter om att kokain kan ersättas av andra\r\nlokalbedövande medel. Jag vore tacksam om\r\nsocialministern tog upp detta i sina diskussioner\r\nmed Läkemedelsverket.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 9.07 på förslag av andre vice\r\ntalmannen att ajournera förhandlingarna till kl.\r\n9.15 i väntan på att statsministern skulle anlända för\r\natt lämna på föredragningslistan upptaget\r\ninterpellationssvar.</pre><pre>Återupptagna förhandlingar</pre><pre>Förhandlingarna återupptogs kl. 9.15.</pre><pre>4 §  Svar på interpellation 1992/93:104 om\r\nstatens roll i välfärdspolitiken</pre><pre>Anf. 5  Statsminister CARL BILDT (m):</pre><pre>Herr talman! Herr interpellant! Låt mig börja med\r\natt be om ursäkt för försen ankomst orsakad av\r\nalltför snabb hantering av den föregående\r\ninterpellationen. Men det kan ju också ha ett värde.</pre><pre>I en interpellation har Widar Andersson frågat om\r\nvi kommer att gå vidare i arbetet med att tydliggöra\r\nvad som är statens och vad som är samhällets\r\nuppgifter genom att slå fast offentliga åtaganden på\r\nnågra av honom nämnda områden.</pre><pre>Han vill veta om regeringen har för avsikt att stifta\r\nrättighetslagar som garanterar medborgarna -- och\r\ndärmed ålägger det offentliga att leverera --\r\nbarnomsorg, bibliotekstjänster och socialbidrag på\r\nen viss nivå.</pre><pre>Tänker vi monopolisera råvaror,\r\nkommunikationer, högre utbildning och annan\r\nnationell infrastruktur?</pre><pre>Tänker vi avskaffa landstingen och förstatliga akut-\r\noch specialistvården?</pre><pre>I den regeringsförklaring som jag avgav den 4\r\noktober 1991 sades följande om regeringens\r\ngrundläggande syn på dessa frågor:</pre><pre>''Alltför ofta har staten och den offentliga makten\r\nbetraktats som detsamma som samhället. Men nu\r\när kollektivismens tid slut. I vårt Sverige kommer\r\nsamhället alltid att vara större än staten.''</pre><pre>Den förändrade syn på dessa frågor som\r\nregeringsförklaringen gav uttryck för är av central\r\nbetydelse för det förändringsarbete som vi har tagit\r\ninitiativ till under tiden sedan regeringsskiftet.</pre><pre>Politisk verksamhet är naturligtvis av avgörande\r\nbetydelse i varje väl fungerande samhälle. Det\r\nkommer alltid att finnas en rad frågor som kräver\r\nen stark offentlig makt.</pre><pre>Det kan handla om genuint gemensamma\r\nuppgifter, där de klassiska exemplen är försvaret\r\noch rättsväsendet. Det kan också handla om en\r\ngenerell välfärdspolitik liksom om särskilda\r\ninsatser för att värna trygghet och levnadsstandard\r\nhos dem i vårt samhälle som har det svårt eller om\r\nvaktslåendet av vårt nationella kulturarv. På dessa\r\noch andra områden måste det offentliga alltid stå\r\nstarkt.</pre><pre>Men alltför ofta har det faktum att det på vissa\r\nområden behövs politiska insatser och regleringar\r\nlett till den felaktiga uppfattningen att alltmer\r\nmåste skötas eller regleras av det offentliga.</pre><pre>Individernas frihet, de mänskliga gemenskapernas\r\noberoende och marknadsekonomins möjligheter\r\natt fungera har då betraktats som andra rangens\r\nvärden. Staten har setts som instrument för att i alla\r\nlägen göra tillvaron bättre. Politikerna har inte\r\nvelat sätta upp några spärrar för sin styrande\r\nverksamhet.</pre><pre>Det är mot en sådan sammanblandning av stat och\r\nsamhälle som vi vänder oss. Vi vill komma bort från\r\nuppfattningen att allt kan och bör likriktas och\r\nregleras. Vi vill bredda möjligheterna för individer,\r\nfamiljer, företag och andra frivilliga gemenskaper\r\natt ta eget ansvar och själva välja hur livet skall\r\nlevas. I det arbetet har staten förvisso en viktig roll.\r\nOfta kan offentliga insatser vidga människors\r\nvalmöjligheter. Men gränsen mellan stat och\r\nsamhälle skall likväl vara tydlig.</pre><pre>Det är därför en angelägen uppgift att på ett\r\ntydligare sätt än hittills komma fram till vad som\r\nskall skötas i den frivilliga sektorn -- och det må\r\nvara genom individers egna insatser, genom\r\nmarknadslösningar eller genom frivilligt\r\nsamarbete -- och vad som skall skötas offentligt.</pre><pre>Detta skall göras på ett sätt som ökar individens\r\nfrihet, förbättrar marknadsekonomins möjligheter\r\natt fungera och vidgar och förbättrar det frivilliga\r\narbetets och ansvarstagandets villkor. Statens och\r\ndet offentligas åtaganden skall koncentreras.\r\nFriheten och ansvaret skall få ökat utrymme.</pre><pre>På dessa punkter har den politiska debatten under\r\nde senaste åren blivit både livaktigare och\r\nintressantare. Erfarenheterna från de\r\ntotalreglerade socialistiska samhällenas\r\nmisslyckanden och kollaps har här spelat en stor\r\nroll. Men också politiska misslyckanden i vårt eget\r\nsamhälle har betytt mycket för den nya debatten.</pre><pre>Regeringen har redan genomfört en rad reformer\r\nsom verkar i den riktning jag här angett.</pre><pre>Vi har öppnat för en mer genuin valfrihet inom\r\nskola och omsorg. Vi har avreglerat flera viktiga\r\nmarknader. Vi har sänkt skatten.</pre><pre>Vi har tillsatt en fri- och rättighetsutredning med\r\nuppdrag att förstärka de medborgerliga fri- och\r\nrättigheterna. Vi har öppnat möjligheter för\r\nuniversitet och högskolor att genom övergång till\r\nstiftelseform vinna ökat oberoende.</pre><pre>Genom en genomgripande omläggning av\r\nstatsbidragssystemet har vi givit kommunerna\r\nkraftigt vidgade handlingsmöjligheter.</pre><pre>Steg för steg har vi gjort Sverige till ett friare\r\nsamhälle med större möjligheter för individer,\r\nfamiljer och företag att själva fatta avgörande\r\nbeslut om sin egen framtid.</pre><pre>Och på den vägen avser vi att gå vidare.</pre><pre>Detta är vår färdriktning. Vår avsikt är att\r\nkoncentrera de offentliga åtagandena. Staten skall\r\nstå stark där den skall vara stark, men vi måste ge\r\nansvar åt övriga delar av samhället.</pre><pre>Något monopoliserande av råvaror och\r\nkommunikationer kommer det därför inte att bli tal\r\nom. Vi vill öppna för mer av konkurrens i de fall\r\ndär marknader varit för begränsade eller\r\ninskränkta.</pre><pre>Universitet och högskolor är offentliga institutioner\r\noch kommer till övervägande del att så förbli under\r\növerblickbar framtid.</pre><pre>Men området är självfallet inget naturligt monopol.\r\nSåväl ädel tävlan mellan lärosäten som ett\r\noberoende förhållningssätt visavi statsmakten är\r\nbåde möjliga och önskvärda.</pre><pre>Därför ger vi institutionerna ökat oberoende.\r\nDärför gör vi det möjligt för vissa högskolor och\r\nuniversitet att ombildas till självständiga stiftelser,\r\noch därför öppnar vi åtminstone möjligheten för\r\nhelt nya utbildningsinstitutioner att starta och börja\r\nundervisa och utfärda examina.</pre><pre>Landstingens framtid diskuteras nu intensivt i olika\r\npolitiska partier. Det parti jag är ordförande för\r\nkommer med all säkerhet att komma fram till\r\nslutsatsen att det vore bättre för välfärden och\r\nbilligare för skattebetalarna om landstingens\r\nuppgifter överfördes till andra.</pre><pre>Men frågan står inte på denna regerings\r\ndagordning. Oavsett vilken åsikt man har i denna\r\norganisatoriska fråga är svaret på en annan fråga,\r\nnämligen om det offentliga skall ha ansvar för att\r\nmedborgarna får god vård vid sjukdom, ett klart ja.\r\nNågot förstatligande av akut- och specialistvård är\r\ndock inte aktuellt.</pre><pre>Så till de eventuella rättighetslagarna.</pre><pre>Låt mig konstatera att riksdagen denna vår beslutar\r\nom en ny rättighetslag för personer med svåra\r\nfunktionshinder. Det är ett viktigt steg i vår\r\nvälfärdspolitik.</pre><pre>Socialtjänstkommittén har förordat att\r\nsocialbidragen skall samordnas för hela riket.\r\nDessa förslag bereds för närvarande inom\r\nregeringskansliet. Otvetydigt är dock återigen att\r\ndet offentliga har ansvar för att ingen lämnas vind\r\nför våg när han eller hon råkar i svårigheter.</pre><pre>En lag som ålägger stat, kommun eller andra att\r\ntillhandahålla bibliotekstjänster är inte aktuell. De\r\ndanska erfarenheterna av en sådan lag är inte goda.</pre><pre>Även barnomsorgen, slutligen, är i stöpsleven, som\r\nalla i denna kammare torde vara väl underrättade\r\nom. Vi förbereder ett förslag till ändringar i\r\nsocialtjänstlagen på denna punkt som dessutom\r\nskall säkra valfriheten mellan olika former av\r\nbarnomsorg.</pre><pre>Valfrihetsrevolutionen i välfärdspolitiken kommer\r\nmed all säkerhet att dominera 1990-talets\r\nansträngningar att reformera den offentliga sektorn\r\noch att göra det tydligt att samhälle och stat inte är\r\nsynonyma begrepp.</pre><pre>I regeringsförklaringen 1991 stod också följande --\r\nsom väl beskriver regeringens principiella\r\ninriktning i dessa mycket viktiga frågor:</pre><pre>''Staten måste ha det yttersta ansvaret för att alla\r\nmedborgare ges en grundläggande trygghet vid\r\narbetslöshet, sjukdom, ålderdom och handikapp.\r\nDessa insatser måste även i framtiden till den\r\nalldeles övervägande delen finansieras gemensamt.</pre><pre>Däremot finns det ingen anledning att själva\r\nproduktionen alltid skall ske i offentlig regi. Att\r\nskilja på offentlig kontroll och finansiering å den\r\nena sidan och en fri produktion med enskilda,\r\nkooperativa och offentliga producenter å den andra\r\nblir därför den grundläggande principen för\r\nförnyelsen av de olika välfärdssystemen.''</pre><pre>Till detta synsätt har sedan dess bl.a.\r\nLindbeckkommissionen anslutit sig. Jag noterar att\r\nåtskilliga fristående samhällsdebattörer -- till vilkas\r\nkrets jag i detta sammanhang räknar Widar\r\nAndersson -- i stort sett gjort detsamma.</pre><pre>Kollektivismens tid är förbi. Den gångna erans ofta\r\nsocialistiskt inspirerade tro på det uniforma, det\r\nreglerade och det stillastående har ingen framtid.</pre><pre>I stället bryter långsamt en ny\r\nvärderingsgemenskap fram. Vi kan i stället bygga\r\nett samhälle präglat av medborgarskap och enskilt\r\nansvarstagande, valfrihet och kontinuerlig\r\nförändring.</pre><pre>Anf. 6  WIDAR ANDERSSON (s):</pre><pre>Herr talman! Jag tackar statsministern för svaret.\r\nJag finner att ganska mycket i svaret väl fångar\r\ntidens rytm. Det gäller särskilt avsnitten om den\r\nengagerade medborgarens plats och situation i\r\nsamhället. Det är förvisso sant att tron på\r\ncentralismen som överlära och det etablerade\r\nmisstroendet mot enskilda medborgares och lokala\r\npolitikers förmåga att fatta goda beslut vad gäller\r\nsin egen situation måste brytas.</pre><pre>På en avgörande punkt -- det gäller den fråga som\r\njag har ställt om de naturliga monopolen -- finner\r\njag ett stort avstånd. Jag tror att det är centralt, och\r\njag skall uppehålla mig vid det i mitt anförande. Jag\r\ngläder mig också åt beteckningen fristående\r\nsamhällsdebattör.</pre><pre>I de omprövningens tidevarv som vi i dag lever i,\r\ninte bara i Sverige utan i en stor del av världen, är\r\ndet viktigt att var och en av oss, utifrån sina egna\r\nmoraliska uppfattningar om vad som är rätt och fel\r\nhär i världen, är beredd att tänka så fritt som\r\nmöjligt och pröva framtidens möjligheter. En av\r\nmina huvudpoänger, statsministern, är dock att den\r\nsom har hand om staten inte är fri. Jag vill också\r\npåstå att det avgörande för synen på staten är om\r\nman betraktar den som sin eller inte.</pre><pre>En företrädare till statsministern -- här lånar jag en\r\ndel uppgifter från statsvetaren Stig-Björn\r\nLjunggren och hans bok Folkhemskapitalismen --,\r\nnämligen Gillis Bildt sade 1889 i\r\nandrakammarsalen i riksdagen att: Det är väl\r\nsamhällets plikt att utjämna ojämnheterna och att\r\nsöka förbättra arbetarklassens ställning genom\r\nomvårdnad för dess bildning och materiella\r\nvälstånd.</pre><pre>Om vi jämför farfars farfars ord, som är offensiva\r\noch som talar om att utjämna och förbättra, med\r\nCarl Bildts svar i dag, där han säger att staten har\r\ndet yttersta ansvaret, ser vi att där Gillis Bildt var\r\noerhört offensiv och kände stort ansvar för staten\r\noch medborgarna är Carl Bildt passiv och talar om\r\nett yttersta ansvar. Det är en stor skillnad.</pre><pre>En annan företrädare, Arvid Lindman,\r\nförstatligade de norrbottniska gruvorna och\r\nreglerade exporten av järnmalm. Han motiverade\r\nsitt beslut i riksdagen år 1907 med att säga att\r\nsvensk järnhantering skulle garanteras råvara, och\r\nutländska intressen skulle inte lägga beslag på\r\nfyndigheterna. Även om statsministern vill säga\r\n''rätt då, men fel nu'', hävdar jag att förklaringen\r\ngår djupare än så.</pre><pre>Det fanns ett betydande ansvar för det allmänna\r\nhos den besuttna klassen, och de betraktade staten\r\nsom sin. Sedan kom rösträtten och därmed den\r\nsocialdemokratiska dominansen. Vi inom\r\nsocialdemokratin har därefter, på gott och ont,\r\nbetraktat staten som vår. Borgerligheten, framför\r\nallt högern och sedermera Moderata\r\nsamlingspartiet, har skapat en ideologi som alltmer\r\nvänt sig bort från staten och det allmänna. År 1991,\r\nför första gången sedan 1930, får Sverige en\r\nkonservativ statsminister.</pre><pre>Då är vi tillbaka till kärnfrågan. Statsministern har\r\nansvar för staten. Han är inte längre i opposition.\r\nHan är inte längre fri. Han skall tala för det\r\nallmännas intresse. Carl Bildt sade i sitt svar att\r\nstatens roll skall koncentreras. I det moderata\r\nprogramförslaget till höstens stämma uttrycks det\r\nsom att staten och kommunen skall hantera det\r\ngenuint gemensamma, de problem som ingen kan\r\nlösa lika bra eller bättre.</pre><pre>Den stora systemskiftesfrågan framöver är: Vad är\r\ndetta genuint gemensamma?</pre><pre>Jag kan ändå inte tro att statsministern bara menar\r\npolis, militär och domstol. Är det inte ett genuint\r\ngemensamt intresse för Carl Bildt, likväl som för\r\nArvid Lindman, att säkra råvaror som malm och\r\nskog och allmänna kommunikationer så att de\r\nkommer alla medborgare till del?</pre><pre>Är det inte ett genuint gemensamt intresse att göra\r\nen kraftsamling för arbete och tillväxt i de tider vi\r\nlever i i dag? Är det inte ett genuint gemensamt\r\nintresse för statsministern, likt det var för Gillis\r\nBildt, att söka utjämna de sociala ojämnheterna\r\nsom finns i vårt land och i världen? En stor social\r\nojämnhet som finns i dag är arbetslösheten. Är det\r\ninte också ett genuint gemensamt intresse att\r\nminimera de bidragsberoendes skara?</pre><pre>I dag finns en passiv bidragspolitik. Jag lovar och\r\ngaranterar: Jag säger detta utan minsta form av\r\nskadeglädje, med tanke på den situation som landet\r\nbefinner sig i. Under den tid jag har varit med i\r\nSocialdemokraterna har vi alltid från högerhåll fått\r\nhöra att vi skapar ett bidragssamhälle. Jag måste\r\ntyvärr konstatera att nu kan vi vända på de\r\nargumenten. Situationen är ju omvänd. Jag tror\r\naldrig att det har funnits så många människor i\r\nSverige som har levt på passiva bidrag som i dag.</pre><pre>Är det inte ett genuint gemensamt intresse att på\r\nbred front skjuta mot både moralupplösningen och\r\nden organiserade ekonomiska brottsligheten?\r\nDessa fenomen slår igenom hos både hög och låg.\r\nDär finns fusket med momsen, fusket med\r\nkonkurser och fusket med a-kassa -- många\r\nstämplar och får ersättning för att sedan jobba\r\nsvart. Dessa frågor är en utmaning för demokratin.</pre><pre>Är det inte ett genuint gemensamt intresse att\r\norganisera samhället så att det blir en helhet, en\r\nnationell gemenskap, en mötesplats för olika\r\nsociala inriktningar -- en värdegemenskap som\r\nhåller samhället samman?</pre><pre>Herr talman! Den politiska striden rör egentligen\r\nfrågan om vem som kan formulera en trovärdig och\r\nbetald plan för vår epoks genuint gemensamma\r\nsektor i Sverige och utomlands. Därför är\r\nstatsministerns svar oerhört viktiga och intressanta.</pre><pre>Anf. 7  Statsminister CARL BILDT (m):</pre><pre>Herr talman! Det är intressant att diskutera dessa\r\nfrågor. Vi har en förmåga att försöka diskutera vad\r\nsom är genuint grundläggande frågeställningar. Jag\r\ntror att vi är alldeles överens om att vi befinner oss\r\ni en brytningstid, kanske inte just i år, men denna\r\nepok håller på att förändras på ett grundläggande\r\nsätt.</pre><pre>Det är en spännande observation att när Widar\r\nAndersson åberopar f.d. konservativa\r\nstatsministrar som Gillis Bildt och Arvid Lindman\r\nmot mig, är det Widar Andersson som utgör den\r\nkonservativa personen och jag företräder en mer i\r\ndetta hänseende liberal samhällsuppfattning. Det\r\när riktigt att den gamla högern, i samhällen från\r\nföre demokratins genombrott, uttryckte att staten\r\nvar deras. Samhället var en organism. En\r\npatriarkalisk uppfattning rådde där Kungen var den\r\növersta pappan, och samhället administrerades\r\n''nedåt''. Så skulle den eviga ordningen råda.</pre><pre>Vi vet alla att detta samhälle bröts sönder\r\nunderifrån av en expanderande marknadsekonomi,\r\nav en ny medelklass, av människors och nationers\r\nkrav på frihet. Vi fick i grunden ett bättre samhälle.\r\nJag tycker dock att en del av det gamla ändå\r\nförtjänar sin plats också i det moderna samhället.\r\nJag har alltid sagt, trots min bekännelse till\r\nliberalismen i debatten här, att min samhällsfilosofi\r\när en blandning mellan liberalismens\r\nfrihetsälskande och konservatismens\r\nansvarstagande och tro på kontinuitet. Jag vill inte\r\növerlåta hela det gamla konservativa arvet till\r\nWidar Andersson. Litet vill jag få behålla själv.</pre><pre>Vad har hänt? Vi har båda sett framgången för de\r\nöppna liberala, marknadsekonomiska,\r\ndemokratiska samhällena, och vi har sett\r\nmisslyckandena i de samhällen där staten har tagit\r\npå sig ansvaret för allt. Planekonomin och det totalt\r\ndirigistiska samhället har visat sig vara det värsta\r\nsamhället. Vi har sett i vårt eget samhälle hur alltför\r\ncentralstyrda, alltför monopoliserade, system inte\r\nfungerar. De blir för dyra. Vi har som\r\nskattebetalare inte råd med dem, och de är inte bra\r\nför människorna. De människor som skall få ta del\r\nav välfärden upplever att de får mer av byråkrati\r\noch förmynderi. Det är inte det de vill ha.</pre><pre>Det handlar om att på nytt dra dessa streck mellan\r\nstaten och samhället. Jag tror att Widar Andersson\r\noch jag är överens om att man inte får blanda ihop\r\nstat och samhälle. Det går ytterst ut över den\r\nenskilde. Begreppet aktivt medborgarskap är ett\r\nbegrepp som har förekommit mycket flitigt i\r\nmoderat och liberal idédebatt och som jag nu med\r\nstort intresse ser kommer fram i socialdemokratisk\r\nidédebatt.</pre><pre>Jag vill inte polemisera med Arvid Lindman\r\neftersom han inte har möjlighet att replikera. Men\r\nunder den gamla tiden var järnmalmen Sveriges\r\nfrämsta tillgång. Så är det inte längre. Ett samhälles\r\nfrämsta tillgång, i en tid som kännetecknas av\r\ninternationalisering och individualisering, är\r\nindividernas förmåga till fritt ansvarstagande. Jag\r\ntror inte längre att det är fråga om naturresurser av\r\nden ena eller andra sorten. Det är just friheten,\r\nkreativiteten, ansvarstagandet, förmågan att se\r\nframtiden som spännande och att själv kunna\r\nförverkliga den som är ett samhälles allra främsta\r\ntillgång. Därför skall vår politik inriktas på att\r\nförsöka ge just dessa våra främsta tillgångar så goda\r\nförutsättningar som det över huvud taget är\r\nmöjligt.</pre><pre>Det här innebär mycket av det vi har diskuterat,\r\nt.ex. ansvar för grundläggande social trygghet. Det\r\nmåste finnas en trygghet och säkerhet. Det gäller\r\nbåde ansvaret för att så långt det över huvud taget\r\när möjligt se till att produktionen fungerar så att det\r\ninte blir arbetslöshet. Riktiga jobb skapar vi när\r\nekonomin står på riktig grund, aldrig med hjälp av\r\nexpanderad AMS-politik -- hur nödvändigt det än\r\nkan vara i det akuta läget. Vi skall vidare se till att\r\nvi har ett utbildningssystem som ger varje\r\nuppväxande liten kille eller tjej så goda\r\nförutsättningar för framtiden som möjligt. Vi skall\r\nse till att vi har en utrikespolitik som ger oss som\r\nindivider den trygghet som det internationella\r\nsamarbetet i den nya tiden gör möjligt.</pre><pre>Detta ställer krav på -- och det här sade Widar\r\nAndersson också -- mera av omtänkande,\r\nnytänkande och samhällsförändring än vad många\r\negentligen inser. Mycket av diskussionen under\r\nsenare år har gällt att stoppa varje förändring. Vi\r\nhar från vissa håll hört att i stort sett varje\r\nförändring är farlig. Allt förr var bättre än det nya.\r\nMan talade om att försvara välfärdsstaten. Den\r\nviktiga uppgiften är i själva verket att förnya\r\nvälfärdsstaten för att förhindra att den förfaller.\r\nDet är de reella alternativen. Det är detta behov av\r\nomtänkande, förnyelse och fri debatt av frstående\r\nsamhällsdebattörer och opposition -- friare än vad\r\nen av ämbetet bunden statsminister kan föra -- som\r\när nyckeln till att åstadkomma dessa\r\nsamhällsförändringar, som Widar Andersson och\r\njag från våra olika perspektiv finner så angelägna.</pre><pre>Anf. 8  WIDAR ANDERSSON (s):</pre><pre>Herr talman! Det här var ett intressant inlägg. Men\r\ndet cirkulerade hela tiden kring frågan om det\r\ngenuint gemensamma. Jag tror att det är kring\r\ndenna fråga som en stor del av den politiska striden\r\nkommer att stå.</pre><pre>Det pågår ett enormt arbete inom partierna. Inom\r\nsocialdemokratin, allsidigheten i samhället inom\r\nModeraterna, kristdemokraterna, inom\r\nFolkpartiet är det Citizens Charter -- ett slags\r\nförsvenskning av ett välfärdskontrakt, osv. Det\r\ngäller att hitta hur det nya genuint gemensamma\r\nskall formuleras.</pre><pre>Carl Bildt gillar ju att skriva och tala. Jag delar själv\r\nden lasten, och jag vet därför också att det mesta\r\nsom skrivs är dagsländor och inte är ämnat för\r\nevigheten. När jag läser det jag själv skrev för 20 år\r\nsedan rodnar jag litet ibland. Med denna\r\nreservation vill jag ändå hänvisa till boken\r\nGenerationskriget, författade av några unga\r\nmoderater i riksdagen och på Svenska Dagbladet --\r\nen alldeles förträfflig bok! Vidare har vi tidskriften\r\nSvensk linje. Året är 1969, och Carl Bildt är\r\nredaktör. Han skriver om den nya moderata\r\nvälfärdspolitiken, och han menar på att den\r\npolitiken -- lyssna noga, det är intressant -- är en\r\nbekännelse till behovet av samordning och\r\nsolidaritet, en bekännelse till behovet av ett starkt\r\nsamhälle.</pre><pre>Jag uppfattar inte de orden som en dagslända, herr\r\nstatsminister, utan som djupt insiktsfulla. De gäller\r\nän i dag, även om mycket kan omprövas. Men\r\nnågonstans på resan från 1969 och hit har\r\nstatsministern anpassat sig till mera av\r\nmarknadsideologi. Det som oroar mig djupt -- vi\r\ntalar om risken för backlash på\r\njämställdhetsområdet -- är en backlash på\r\nförändringsområdet om alltför mycket av\r\nförhoppningar om förändringar knyts till\r\nmarknaden. Marknaden som verksamhet och\r\nideologi är begränsad. De marknadsekonomiska\r\nöppna systemen är grunden för välfärden. Men\r\nmarknaden är begränsad när det gäller\r\norganiseringen av den offentliga sektorn.</pre><pre>Enligt min mening är det lika viktigt att dra gränser\r\nför marknadens inflytande över samhället som för\r\nstatens. Om vår utgångspunkt är medborgarnas\r\nfrämsta, måste vi våga ta steget att reglera\r\nmedborgarnas rättigheter såväl som skyldigheter. I\r\ndet socialdemokratiska programförslaget\r\nMedborgarmakt och uttrycket ''att våga vilja'' sätts\r\nmänniskan som medborgare före människan som\r\nklient eller kund. Det är en oerhört viktig\r\nmarkering. Vi kan alltså pragmatiskt söka oss fram\r\ntill olika lösningar som kan passa bäst för olika\r\nmänniskor och olika epoker.</pre><pre>Men statsministern begränsar regeringens\r\nhandlingsmöjligheter med sin ovilja till naturliga\r\nmonopol. Varför denna begränsning, Carl Bildt?\r\nHur skall allmänintresset kunna hävdas om det\r\nallmännas högsta chef, statsministern, inte vill\r\nhävda det och/eller är mycket förvirrad och osäker\r\növer vad det allmänna egentligen är?</pre><pre>Anf. 9  Statsminister CARL BILDT (m):</pre><pre>Herr talman! Jag medger att jag är litet osäker. Men\r\njust nu gäller det vad Widar Andersson tycker på\r\nden avgörande punkten, nämligen de naturliga\r\nmonopolen. Jag är inte riktigt säker på vad Widar\r\nAndersson vill definiera som de naturliga\r\nmonopolen. Jag försökte definiera begreppet från\r\nmin utgångspunkt. Widar Andersson säger att det\r\nmåste vara något mera. Då infinner sig frågan: Vad\r\ndå mera?</pre><pre>Det talas i största allmänhet om social gemenskap i\r\nsamhället. Men inte vare sig Widar Andersson eller\r\njag tror att vi åstadkommer detta med hjälp av\r\nlagstiftning eller KAS. Gemenskapen finns\r\nnaturligt mellan människorna.</pre><pre>Vi har gått från Gillis Bildt och Arvid Lindman\r\nfram till Carl Bildt i slutet av 1960-talet. Det är\r\nalltid intressant att få reda på vad man skrev förr.</pre><pre>Om jag hade skrivit om det där i dag hade jag nog\r\ninte använt uttrycket ''starkt samhälle'' på samma\r\nsätt. Jag hade talat om en stark stat som en\r\nförutsättning för ett gott samhälle -- så hade jag\r\nformulerat mig i dag. Vad är då skillnaden, och vad\r\nhar inträffat under tiden?</pre><pre>Jag tror att vi har lärt oss mer om politiska misstag.\r\nPå 50- och 60-talet var debatten centrerad kring\r\nmarknadsmisslyckanden, dvs. ofullkomligheter hos\r\nmarknaden. Man talade om att detta kunde\r\nkorrigeras genom att man politiserade och styrde\r\nalltmer.</pre><pre>Nu har vi lärt oss -- också inom socialdemokratin,\r\ntror jag, även om jag ibland blir tvivlande när jag\r\nhör andra företrädare än Widar Andersson -- att\r\ndet inte är riktigt sant. Vi har lärt oss att en stat som\r\nförsöker att vidga sig för mycket och ta över alltmer\r\nav samhället inte blir starkare utan svagare.\r\nMänniskorna upplever den också som svagare.</pre><pre>En stat som inte kan värna deras grundläggande\r\nrättssäkerhet, men som samtidigt reglerar, styr och\r\nbyråkratiserar, kan för dem som finns på toppen\r\nverka väldigt stark. Men människorna upplever\r\nden som svag, därför att den inte löser de problem\r\nsom människorna vill att staten skall kunna lösa för\r\ndem.</pre><pre>Detta har vi lärt. Därför är politiken inriktad på att\r\nåstadkomma en stat -- om jag med stat menar det\r\noffentliga i vidare, mer ideologisk bemärkelse --\r\nsom är stark men begränsad, och där det aktiva\r\nmedborgarskapet ger medborgaren möjlighet att\r\nkänna frihet och ta ansvar i alla de manifestationer\r\nsom han eller hon väljer.</pre><pre>Jag ser inte att man utformar politiken för\r\nmedborgaren som t.ex. kund eller patient, därför\r\natt alla är kunder, alla är patienter, alla är unga och\r\nalla är gamla i olika skeden av livet. Det är\r\nmedborgaren själv som väljer och som skall ha så\r\ngoda förutsättningar som möjligt för att skapa sin\r\nframtid.</pre><pre>Det som har inträffat, om vi ägnar oss åt\r\nutvecklingen sedan slutet av 60-talet, är att staten --\r\ndet offentliga -- har misslyckats på många\r\navgörande områden. När jag läser den bok som\r\nbl.a. Widar Andersson har skrivit om den nya\r\nsocialdemokratin slår det mig att de ord som han\r\noch hans medförfattare använder om klassiska\r\nbegrepp som folkhemmet och det starka samhället\r\när främlingskap, maktlöshet, bristen på individuellt\r\nansvar, social rotlöshet, vanmakt,\r\nutanförskapskänsla, likgiltighet för politik, avstånd\r\ntill samhället, den existensiella hemlösheten,\r\nexpertvälde och gubbstrukturer.</pre><pre>Även om det blir litet mycket när man staplar orden\r\novanpå varandra är det ju detta som har inträffat\r\nunder dessa 20 år. Uppgiften för 90-talet är att lägga\r\ngrunden för en ny samhällsfilosofi. Det skall vi göra\r\nsamtidigt som vi går igenom denna mycket svåra\r\növergång från ett höginflationssamhälle efter den\r\nuppblåsta spekulationsekonomin i slutet på 80-talet\r\ntill en låginflationsekonomi där vi får bättre\r\nförutsättningar för tillväxt. Sysselsättningskrisen är\r\nju en del av denna omställning.</pre><pre>Jag tror att det faktum att man har halat de röda\r\nfanorna över hela världen och att den ideologin har\r\nmisslyckats, tillsammans med erfarenheterna från\r\ndet svenska samhället, borde underlätta för\r\ndebattörer som Widar Andersson att se till att den\r\nförändringen också sker inom det\r\nsocialdemokratiska partiet.</pre><pre>Anf. 10  WIDAR ANDERSSON (s):</pre><pre>Herr talman! Som statsministern mycket riktigt har\r\nsagt är Sverige i en brytningstid, men det är också\r\nen mycket besvärlig tid för många enskilda\r\nmedborgare.</pre><pre>Statsministern frågar mig vilka de naturliga\r\nmonopolen är. Jag menar att den som har hand om\r\nstaten har ett särskilt ansvar. Vi vet själva vilka\r\nbesvär den socialdemokratiska regeringen hade\r\n1989 och 1990, då man mycket snabbt fick göra\r\nsaker som ingen i den socialdemokratiska rörelsen\r\nförväntade sig att en socialdemokratisk regering\r\nskulle göra, därför att regeringsansvaret krävde\r\ndetta.</pre><pre>I den situation vi har nu med t.ex. arbetslöshet,\r\nomprövning, hägrande EG-medlemskap och\r\ninternationalisering borde statsministern använda\r\nmycket mer av sin socialkonservativa ådra. Han\r\nborde göra rättning mittåt, och inte gå in i de gamla\r\nstrukturerna. Det önskar ju varken\r\nsocialdemokrater eller högern, förmodar jag. Han\r\nborde gå in i nya statliga, offentliga strukturer.</pre><pre>Vi står inför en rad vägval. Ett av de naturliga\r\nmonopolen är faktiskt kommunikationer. Jag kan\r\nta ett exempel från min egen hemkommun,\r\nNordanstig. Det är en liten Hälsingekommun med\r\n11 000 invånare. Vi har jobbat oerhört aktivt där.\r\nDet finns en växande medborgarskapskänsla, ett\r\nsjälvmedvetande och en gedigen förändringsvilja\r\nmitt i arbetslösheten. Jag är djupt hoppfull.</pre><pre>Televerket vägrar av lönsamhetsskäl att dra in den\r\nkabel vi behöver för att kunna få bl.a.\r\nbildtelefonier. Man vägrar att göra det av\r\nlönsamhetsskäl.</pre><pre>Posten lägger ned postbankerna i Ilsbo, Stocka och\r\nStrömsbruk så att småföretag och andra förlorar\r\nbankmöjligheten. Det är inte rent spel. Det behövs\r\nnaturliga monopol i statlig regi som garanterar vissa\r\nsaker oavsett var man bor. Det kan växla från epok\r\ntill annan, från tid till annan, men här känner jag\r\natt marknadsideologin har fått alldeles för stort\r\ninflytande på regeringen. Man bortser från\r\nregeringsansvarets krav på rättning mittåt i svåra\r\nlägen.</pre><pre>I det informations- och kunskapssamhälle som nu\r\nunder stora och svåra konvulsioner växer fram\r\nutmanas demokratin. Jag har vid flera andra\r\ntillfällen talat om behovet av samförstånd mellan de\r\nstora demokratiska partierna och hur oerhört\r\nviktigt det är. Även om nu en del av de mest\r\nbångstyriga i regeringsunderlaget har bolagiserat\r\nsig och kanske passar Moderaterna bättre, hoppas\r\njag att det inte skall innebära slutet på möjligheten\r\ntill nationella handslag i vissa frågor.</pre><pre>Carl Bildt måste inse att han liksom farfars farfar är\r\nstaten just nu, vare sig han vill eller inte. Det ställer\r\nspeciella krav.</pre><pre>Anf. 11  Statsminister CARL BILDT (m):</pre><pre>Herr talman! Jag vill nog inte efterkomma Widar\r\nAndersson på denna sista punkt och säga ''staten,\r\ndet är jag'', för så är det faktiskt inte. Staten är\r\nnågonting som är både större och viktigare än\r\nstatsministerns person eller statsministerns\r\npersonliga tyckande. Däremot är jag en av de\r\nfrämsta representanterna för den offentliga\r\nmakten. Men Widar Andersson är en annan\r\nrepresentant för den offentliga makten i det långt\r\nifrån oväsentliga uppdraget att vara ledamot av\r\nSveriges riksdag. Jag säger detta som en parentetisk\r\nobservation om formuleringen.</pre><pre>Jag är fortfarande litet osäker på vad Widar\r\nAndersson menar med naturliga monopol. Jag tror\r\negentligen inte att det är Widar Anderssons\r\nuppfattning att vi skall ha en situation där riksdag\r\neller regering fattar detaljbeslut om vad Televerket\r\ngör med sitt tjänsteutbud eller med sina taxor. Jag\r\ntror också att Widar Andersson i grunden tycker att\r\nmer konkurrens när det gäller utvecklingen av\r\nteletjänster är till nytta för samhället.</pre><pre>Widar Andersson talade om att vi är på väg mot ett\r\ninformationssamhälle. Jag är alldeles övertygad om\r\natt vi står mitt uppe i vad man kan kalla en tredje\r\nindustriell revolution. Det är revolutionerande nya\r\nteknologier som nu omskapar förutsättningarna för\r\nekonomins utveckling och därmed också för\r\nsamhällsstrukturen. Telekommunikationerna\r\ntillhör de allra mest revolutionerande av alla dessa\r\nrevolutionerande ideologier. Att tro att detta skulle\r\nfjättras i någon typ av naturligt monopol är fel. Det\r\nenda samhälle som såvitt jag vet fortfarande\r\nförsöker med detta är väl det nordkoreanska, och\r\ndet kommer inte att lyckas det heller. Detta säger\r\njag utan varje form av antydan om att Widar\r\nAndersson skulle tycka att det är bra.</pre><pre>Jag är inte klar över vad Widar Andersson\r\negentligen menar med de naturliga monopolen.\r\nDet är en sak att som konsument och kund klaga på\r\nTeleverket, men en annan att begära att\r\nverksamheten skall detaljregleras i varje del av den\r\noffentliga makten. Det tror jag inte att Widar\r\nAndersson egentligen vill.</pre><pre>Det är ett epokskifte. Widar Andersson sade att\r\nhan är hoppfull. Det är jag också, mitt uppe i den\r\ndysterhet vi båda trycks av. Arbetslöshetssiffror\r\noch andra ekonomiska prognoser är sannerligen\r\ninte någon glättig läsning just nu. När man är ute\r\noch ser hur människors attityder förändras också\r\nmitt uppe i krisen kan man inte bli annat än\r\nhoppfull. Man säger inte längre att samhället, dvs.\r\nstaten, dvs. farbror Politikern, skall lösa ens\r\nproblem utan att man själv inte bara har ansvar\r\nutan också möjligheter. Kombinationen av att det\r\nnu har blivit unikt goda förutsättningar för\r\nindustriell verksamhet i Sverige -- vi ser just nu\r\nEricsson ta hem den ena miljardordern efter den\r\nandra -- och denna attitydskillnad tror jag bäddar\r\nför någonting som gör att man mitt uppe i krisen\r\nkan vara mycket optimistisk vad gäller Sveriges\r\nmöjligheter på 90-talet.</pre><pre>Min taletid är nu slut, men låt mig bara kort få säga\r\nföljande. Jag är också för de nationella handslagen,\r\nmen det som vi behöver allra mest är den nationella\r\ndebatten om bl.a. de frågor som Widar Andersson\r\noch jag diskuterar här i dag. Debatten är en\r\nnödvändig förutsättning för att politiken skall\r\nkunna utvecklas och bli bättre. Det är lätt för mig\r\natt säga att det är stort behov av denna politiska\r\nutveckling inom socialdemokratin, men den behövs\r\ninom alla politiska partier.</pre><pre>Överläggningen var härmed avslutad.</pre><pre>5 §  Svar på interpellation 1992/93:136 om Israel\r\noch de mänskliga rättigheterna</pre><pre>Anf. 12  Utrikesminister MARGARETHA af\r\nUGGLAS (m):</pre><pre>Herr talman! Ingbritt Irhammar har i en\r\ninterpellation frågat mig vilka åtgärder regeringen\r\nämnar vidta för att försöka förmå Israel att\r\nrespektera mänskliga rättigheter på de ockuperade\r\nområdena.</pre><pre>Låt mig först säga att jag delar den oro som Ingbritt\r\nIrhammar ger uttryck för i sin interpellation över\r\ndet ökade våldet i de ockuperade områdena. I ett\r\nuttalande den 31 mars sade jag bl.a.: ''Den\r\nupptrappning av våldshandlingarna på ockuperade\r\nområden och i Israel, som nu resulterat i en\r\navspärrning av såväl Västbanken som Gaza, är\r\nytterst oroväckande.'' Genom ett israeliskt\r\nregeringsbeslut den 18 april har avspärrningen\r\nförlängts på obestämd tid, vilket bl.a. medför att\r\nförsörjningssituationen på Västbanken och i Gaza\r\nblir allt svårare. Risken för att detta leder till\r\nytterligare våldsamma urladdningar är påtaglig.</pre><pre>Samtidigt med det eskalerande våldet har\r\nextraordinära ansträngningar gjorts av alla\r\ninblandade parter, vilka lett till att fredsprocessen i\r\nMellanöstern åter kommit i gång -- efter att ha stått\r\nstilla sedan Israel i december 1992 beslöt deportera\r\növer 400 palestinier anklagade för samröre med\r\nfundamentalistiska terrorister. Att deportationerna\r\nstår i strid med den fjärde Genèvekonventionen har\r\njag påpekat i flera uttalanden samt i mina samtal\r\nmed premiärminister Yitzhak Rabin och\r\nutrikesminister Shimon Peres under mitt besök i\r\nIsrael i januari i år.</pre><pre>Den svenska regeringens åsikt att den fjärde\r\nGenèvekonventionen är tillämplig på de\r\nockuperade områdena och måste respekteras av\r\nIsrael har således tydligt klargjorts vid ett flertal\r\ntillfällen, senast i det gemensamma nordiska inlägg\r\nsom hölls vid mötet med FN:s kommission för de\r\nmänskliga rättigheterna den 4 februari.</pre><pre>Herr talman! I det skärpta läge som nu råder är det\r\ntill den återupptagna fredsprocessen som vårt hopp\r\nmåste stå. De tragiska brott mot mänskliga\r\nrättigheter som drabbar såväl palestinier som\r\nisraeler bottnar i den pågående konflikten. Jag har\r\nmånga gånger påpekat att det endast är genom\r\nfortsatta förhandlingar som en lösning av den\r\nlångvariga konflikten i Mellanöstern kan uppnås. I\r\ndagsläget är det av central vikt att dessa\r\nförhandlingar snarast leder till konkreta\r\nförbättringar av det dagliga livet i de ockuperade\r\nområdena. Många av våldshandlingarna under\r\nsenare tid kan relateras till det motstånd mot\r\nförhandlingarna som extremistiska grupper står för.\r\nStödet för dessa grupper har ökat efter\r\ndeportationerna, och denna tendens kan vändas\r\nendast genom konkreta förhandlingsresultat.</pre><pre>I denna situation är det den svenska regeringens\r\nönskan att i första hand stödja de\r\nförhandlingsvänliga krafterna på ömse sidor i\r\nkonflikten. Som jag framhöll i den\r\ninterpellationsdebatt om Mellanöstern som hölls\r\nhär i riksdagen den 19 mars, är det grundläggande\r\nhärvid att vi upprätthåller öppna och positiva\r\nkontakter med alla inblandade parter. De krafter\r\nsom är beredda att föra fredssamtalen framåt bör\r\nkänna såväl vårt tryck som vårt stöd. Viktigt är\r\nockså att vi genom vårt bistånd fortsätter att hjälpa\r\nsärskilt utsatta grupper på de ockuperade\r\nområdena. Bilateralt svenskt stöd till olika\r\norganisationer som verkar för mänskliga\r\nrättigheter, såväl palestinska som israeliska, ingår i\r\ndetta bistånd.</pre><pre>I debatten den 19 mars förklarade jag också att\r\nregeringen har beredskap att vara värd för en\r\nmultilateral arbetsgrupp, inom ramen för\r\nfredsprocessen, om mänskliga rättigheter i\r\nregionen. En förutsättning är att de inblandade\r\nparterna själva är överens om detta, vilket är en av\r\nde frågor som bör kunna avhandlas i den\r\nåterupptagna processen. Klart står redan att\r\nfrågorna om mänskliga rättigheter nu förts upp i de\r\nbilaterala samtalen mellan israeler och palestinier.</pre><pre>Anf. 13  INGBRITT IRHAMMAR (c):</pre><pre>Herr talman! Tack för svaret på min interpellation.\r\nJag skrev den direkt när jag kom hem efter en\r\nveckas besök före påsken på Västbanken och\r\nGazaremsan. Jag var då mycket upprörd och oroad\r\növer det ökande våld som där förekom och över alla\r\nde brott mot mänskliga rättigheter som jag fick\r\nkännedom om under besöket.</pre><pre>Det är vanligtvis ganska litet information som vi får\r\nom detta här hemma. Ibland står det en liten notis\r\ni tidningarna om att terrorister har dödat en israel\r\neller några rader om att palestinier har blivit\r\nihjälskjutna på ockuperat område. Dessa notiser\r\ntillsammans med flera års många gånger ensidiga\r\nrapporter i svenska massmedier från området har\r\nlett till att svenskar i gemen har trott att det i\r\nhuvudsak är israelerna som är utsatta för\r\npalestiniernas terrorhandlingar i området.</pre><pre>De övergrepp som israelerna har begått mot\r\npalestinier har oftast förklarats med att israelerna\r\nhar behövt rensa bort terrorister och orosmoment.\r\nMed detta har vi svenskar vanligtvis låtit oss nöja.\r\nNu har det faktiskt skett en viss förändring i\r\nmassmedierapporterna på sistone, och det tycker\r\njag är bra.</pre><pre>Herr talman! Jag vill först klart deklarera att jag\r\nfördömer allt våld, oberoende av vem det drabbar.\r\nDet är lika fruktansvärt om israeler blir skadade\r\noch dödade som att palestinier blir det. Men\r\nsamtidigt vill jag slå fast att Israel i dag på de\r\nockuperade områdena står för betydligt fler\r\növergrepp än palestinierna.</pre><pre>Jag anser att detta bör komma till allmänhetens\r\nkännedom, och jag saknar faktiskt ett uttalande\r\nmed den inriktningen i svaret. Jag ser gärna att\r\nutrikesministern förtydligar sig i det avseendet.\r\nSvenska folket behöver faktiskt denna information,\r\neftersom nyhetsbevakningen varit så selekterad\r\nsom den varit under senare år.</pre><pre>Det är min förhoppning att Israel bättre skall\r\nrespektera mänskliga rättigheter i de ockuperade\r\nområdena, och jag tror att om en stark\r\ninternationell opinion kan väckas för detta, tror jag\r\natt det blir möjligt att bättre utöva påtryckningar på\r\nden israeliska staten. Detta är också ett av skälen\r\ntill att jag har framställt min interpellation.</pre><pre>Jag menar också att för att fredsprocessen skall få\r\nen chans måste båda parter få slut på dödandet och\r\nvåldshandlingarna. För detta måste Israel ta på sig\r\nett mycket stort ansvar och börja med att\r\nrespektera internationella konventioner, särskilt\r\nsom Israel faktiskt ser på sig själv som den enda\r\ndemokratin i området.</pre><pre>Jag tycker därför att det är bra att utrikesministern\r\nåterigen tar upp frågan om deportationen av de\r\növer 400 palestinierna och upprepar att beslutet\r\nstår i strid med den fjärde Genève-konventionen.\r\nJag lyssnade i går på CNN. Jag är inte säker på att\r\njag riktigt fick klart för mig vad som sades, men det\r\nframgick, om jag förstod det rätt, att just den grupp\r\nsom arbetar med mänskliga rättigheter nu har\r\navbrutit förhandlingarna i avvaktan på att Israel\r\nskall lägga fram en tidsplan för när de deporterade\r\nskall få återkomma. Detta visar hur viktigt det är\r\natt denna fråga löses.</pre><pre>Samtidigt är det oerhört glädjande att Israel har\r\nfattat beslut om att låta 30 palestinier få återvända\r\nefter långvarig deportation. Just denna typ av\r\nförtroendeskapande åtgärder är nu oerhört\r\nnödvändig för att fredsprocessen skall få en chans\r\natt gå vidare.</pre><pre>Utrikesministern nämner i sitt svar: ''De krafter\r\nsom är beredda att föra fredssamtalen framåt bör\r\nkänna såväl vårt tryck som vårt stöd.'' Jag håller\r\nmed om det. Vi fortsätter vårt stöd dels till de\r\nutsatta områdena, dels till organisationer för\r\nmänskliga rättigheter och andra organisationer.\r\nFrågan är hur starkt vårt tryck är och hur ofta vi\r\nutövar det. Jag vet att den svenska regeringen vid\r\nett flertal tillfällen har tagit upp just brott mot\r\nmänskliga rättigheter på de ockuperade områdena\r\noch kritiserat sådana, men frågan är hur\r\nkontinuerligt det sker.</pre><pre>Vad har skett på senare tid? Vad har vi t.ex. sagt om\r\nde nya skjutinstruktioner som den israeliska staten\r\nhar utfärdat? Dessa gavs medan jag fortfarande var\r\nkvar i området, och jag fick också se exempel på\r\nhur de tillämpades av nervösa israeliska militärer.\r\nDe skjuter ju på i stort sett allt som rör sig. De\r\nuppför sig nästan som lerduveskyttar. Det är\r\nförskräckligt oroande vilken brist på respekt som\r\nman har för mänskligt liv.</pre><pre>En tolvårig utvecklingsstörd pojke, som jag nämnt\r\ni min interpellation, sköts ihjäl därför att han satt\r\noch lekte med något som liknade en leksakspistol.\r\nDet skedde helt kallblodigt, utan att man\r\nundersökte hurdan verkligheten var. Det har\r\nkommit fram flera rapporter om sådant. Har vi sagt\r\nnågot om detta?</pre><pre>Vi måste också fortsätta att kritisera\r\nbosättningarna.</pre><pre></pre><pre>Jag läste interpellationssvaret från den 19 mars.\r\nDet är mycket bra att vi är med när det gäller att\r\nfördöma bosättningarna, men jag fick av den\r\nisraeliske vice utrikesministern besked om att den\r\nisraeliska staten inte bryr sig om ifall enskilda\r\nbyggmästare fortsätter att bygga hus som inte\r\ntidigare var planerade. Jag trodde att de bara skulle\r\nfortsätta att bygga planerade hus, men här medgav\r\nman att man inte kunde lägga sig i vad enskilda\r\nbyggmästare gjorde. Jag tycker därför att den\r\nfrågan behöver tas upp igen. På vilket sätt fortsätter\r\nden svenska regeringen att ständigt ta upp de här\r\nfrågorna?</pre><pre>Anf. 14  KENT CARLSSON (s):</pre><pre>Herr talman! Jag kanske nu också får möjlighet att\r\ndebattera den fråga som jag väntat på svar på i\r\nnästan fem veckor.</pre><pre>Det är bra att fredsförhandlingarna har kommit i\r\ngång igen. Konflikten mellan Israel och Palestina\r\nhar pågått alldeles för länge och orsakat alldeles för\r\nmycket mänskligt lidande. Tyvärr finns det starka\r\nkrafter som är emot en fredsuppgörelse. I Israel\r\nfinns en stark höger som motsätter sig en\r\nfredsuppgörelse och som fortfarande pratar om\r\n''Eretz Israel'', alltså Stor-Israel. Det finns också\r\npalestinier som inte tror att den fredliga vägen är\r\nframkomlig, som inte litar på israelerna och som\r\ndärför verkar i en annan riktning än för en fredlig\r\nuppgörelse.</pre><pre>Man måste tyvärr konstatera att Israels agerande,\r\ninte minst sedan den nya regeringen i Israel kom\r\ntill, inte har syftat till att skapa förtroende mellan\r\nparterna. Dödandet har ökat, antalet deporterade\r\när fler än de varit t.o.m. under högerregeringarna i\r\nIsrael och bosättningarna fortsätter -- både gamla\r\noch nya. Vidare fortsätter hussprängningarna, man\r\nhar stängt av Västbanken och Gaza på ett sätt som\r\nfaktiskt högerregeringen en gång i tiden inte heller\r\ngjorde och utegångsförbudet på Gaza är\r\nfortfarande i kraft. Det här är inte speciellt\r\nuppmuntrande för fredsförhandlarna och gör inte\r\natt fredsförhandlingarna går särskilt lätt.</pre><pre>Av allt det här drabbas enskilda personer. De brott\r\nsom utförs av staten Israel, som säger sig vara en\r\nrättsstat och en demokratisk stat, är oerhörda,\r\ntycker jag. Jag tycker faktiskt att Sveriges regering\r\nunder Margaretha af Ugglas utrikesministerskap\r\nborde ha kunnat vara betydligt tydligare när det\r\ngäller att kritisera brotten mot mänskliga\r\nrättigheter. Inte minst för de moderata palestinska\r\nledare som har att kämpa mot krafter bland\r\npalestinierna som inte vill att fredsförhandlingarna\r\nskall fortsättas är det viktigt att de kan visa att\r\nomvärlden stöder deras linje, även på det sättet att\r\nman inte bortser från de mycket allvarliga\r\növergrepp och brott mot mänskliga rättigheter som\r\nIsrael begår.</pre><pre>I går när utrikesministern här i kammaren talade\r\nom ordförandeskapet i ESK fäste jag mig vid det\r\nhon sade om den värdegemenskap som ESK bygger\r\npå -- kampen för de mänskliga rättigheterna,\r\ndemokrati och en social marknadsekonomi. Jag har\r\nsvårt att se hur utrikesministern tillämpar det i fallet\r\nIsrael. Och jag har också svårt att förstå varför det\r\när så svårt att med kraft markera när Israel begår\r\nbrott mot mänskliga rättigheter.</pre><pre>Jag skall kortfattat nämna några exempel.\r\nHäromveckan sprängdes nitton hus av israelisk\r\nmilitär därför att man misstänkte att en person som\r\nman betecknade som terrorist hade sovit i ett av\r\nhusen. Om det nu var så att han hade sovit i ett av\r\nhusen -- varför skulle då de arton andras hus, deras\r\nboplats, förstöras? Har Sverige protesterat mot\r\ndetta?</pre><pre>När man nu, som man har gjort, stänger av\r\nVästbanken och Gaza på obestämd tid utestängs\r\nmassor av människor från hälso- och sjukvård:\r\nCancersjuka kan inte få sin behandling, och även\r\nbarn som råkar ut för skottskador och annat har\r\nsvårt att få kvalificerad behandling. FN:s organ som\r\narbetar i området har stora problem med att få fram\r\nmat och annan humanitär hjälp.</pre><pre>Man har, som jag sade, fortfarande\r\nhussprängningar. I går sköts en femåring och en\r\nåttaåring ihjäl av israelisk militär. Det är sällan jag\r\nhör utrikesministern med kraft gå in och markera\r\natt sådana brott mot mänskliga rättigheter bara inte\r\nfår förekomma. Jag vill fråga utrikesministern om\r\nden flathet som vi enligt min mening här visar inte\r\nskadar våra möjligheter att påpeka brott mot\r\nmänskliga rättigheter i andra delar av världen.</pre><pre>Jag tycker -- det har jag sagt tidigare i debatter med\r\nutrikesministern -- att större krav borde ställas på\r\nen stat som har anslutit sig till FN, som har anslutit\r\nsig till internationella konventioner och som säger\r\nsig vara en demokratisk rättsstat att faktiskt\r\nrespektera de konventioner om mänskliga\r\nrättigheter som man har anslutit sig till.</pre><pre>Om man skall se framåt kan man säga att det är\r\nviktigt att stödja fredsprocessen. Då vill jag också\r\nfråga om det inte skulle kunna vara ett viktigt och\r\nväsentligt stöd till de moderata palestinska ledarna\r\natt åstadkomma det omvärldstryck som innebär att\r\nomvärlden faktiskt tydligt markerar mot Israel att\r\nIsrael inte får begå sådana brott mot mänskliga\r\nrättigheter som staten gör. Det kan ge de moderata\r\npalestinska ledarna ett argument mot de mer\r\nradikala och extremistiska palestinska grupperna,\r\nsom tyvärr har fått ett ökat stöd.</pre><pre>Slutligen skulle jag vilja ta upp frågan om den\r\nmultilaterala arbetsgruppen om mänskliga\r\nrättigheter. Det är alldeles utmärkt att Sverige är\r\nberett att stå som värd, men jag tycker att\r\nutrikesministern har en väl passiv hållning när hon\r\nsäger att parterna skall vara överens. Här krävs det\r\nen aktiv insats från Sverige för att övertyga parterna\r\nom att en sådan grupp nu bör komma i gång. Då\r\nmåste man vara aktiv i kontakter med både Israel\r\noch PLO. Därför vill jag fråga: Vilka aktiva\r\nåtgärder har utrikesministern vidtagit för att få till\r\nstånd en sådan grupp? Har utrikesministern träffat\r\nPLO, som är en viktig part, eller kommer\r\nutrikesministern att göra ett besök hos PLO för att\r\nhålla kontakt med alla parter i den här konflikten?</pre><pre>Anf. 15  INGELA MÅRTENSSON (fp):</pre><pre>Herr talman! Jag kan hålla med om vad de tidigare\r\ndebattörerna har sagt om förhållandena på\r\nVästbanken och Gaza och hela konflikten i Israel,\r\ndär våldet trappas upp. Jag tycker att det är mycket\r\noroande och att vi på alla sätt bör ta avstånd från\r\ndet våld som förekommer från båda sidor.</pre><pre>Enligt de rapporter som kommer blir det allt värre.\r\nVi får också höra att det inte längre är fråga om att\r\nanvända stenar utan vapen från palestiniernas sida\r\noch att Israels övergrepp när det gäller de\r\nmänskliga rättigheterna blir allt värre. Det finns\r\ndärför all anledning att protestera mot den här\r\nutvecklingen. Ju längre det går, desto större blir\r\nrisken att fundamentalistiska grupper växer sig\r\nstarkare och att det blir allt svårare att lösa\r\nkonflikten.</pre><pre>Jag skulle mer vilja trycka på behovet av att man\r\nverkligen stöder fredsprocessen och att Sverige\r\nskulle kunna spela en aktiv roll när det gäller att\r\nförsöka åstadkomma en lösning av konflikten innan\r\ndet blir alltför svårt. Jag uppskattar mycket\r\nutrikesministerns besök i Israel och de kontakter\r\nsom togs där. Jag förstår att utrikesministern fick en\r\nmycket god kontakt också med den palestinska\r\nsidan, inte minst Hannan Asrawi, som är en av\r\nchefsförhandlarna i fredsprocessen. Därför tycker\r\njag att det vore angeläget att Sverige, som ju kan\r\nses som en neutral part, kunde göra en aktiv insats\r\njust när det gäller själva fredsprocessen.</pre><pre>Anf. 16  Utrikesminister MARGARETHA AF\r\nUGGLAS (m):</pre><pre>Herr talman! Jag vill gärna uttala vad jag tror att vi\r\nalla känner, nämligen att MR-situationen i de\r\nockuperade områdena är oacceptabel. I likhet med\r\nIngbritt Irhammar tycker jag att det är mycket\r\nplågsamt att behöva läsa om alla de våldsdåd som\r\ndär begås och inte minst om hur de drabbar barn.\r\nJag tycker att det är mycket svårt. Israel, som än så\r\nlänge har det utövande regeringsansvaret, har\r\ndärmed naturligtvis också det största ansvaret.</pre><pre>Men samtidigt får vi inte glömma bort att där\r\nopererar organisationer som har våldet som sin\r\npolitiska metod. Jag tycker att det var bra att\r\nIngbritt Irhammar i sitt inlägg även beklagade de\r\nvåldsdåd -- knivmord och mycket annat -- som\r\nbegås mot israeler. Det är viktigt, tror jag, att se\r\nden sidan också. Annars kan man inte konstruktivt\r\nbidra till en utveckling i området.</pre><pre>Jag tror att det som är hoppfullt i det som vi nu ser --\r\noch det är trots allt det helt avgörande, också för\r\natt förbättra situationen när det gäller de mänskliga\r\nrättigheterna -- är framstegen i fredssamtalen.</pre><pre>Därmed menar jag inte att vi inte skall göra vad vi\r\nkan både i form av uttalanden och på andra sätt för\r\natt pressa på parterna att försöka dämpa våldet;\r\nvåldet i sig hotar fredsprocessen. Men det mest\r\navgörande är att framsteg nu görs i fredsprocessen,\r\nså att ockupationen i sig upphör och palestinierna\r\nfår ta över ansvaret och kan göra det på det sätt som\r\nvi även från svensk sida nu försöker hjälpa till med:\r\ngenom att upprätta sina egna polisstyrkor och på\r\nandra sätt utveckla sin situation.</pre><pre>Därför måste vi inse att det är något ganska\r\nfantastiskt som har skett, trots deportationsbeslutet\r\nfrån israelernas sida, när fredssamtalen nu är\r\nåterupptagna. Jag betraktar det som en\r\nprestation -- det vill jag gärna säga -- av alla\r\ninblandade parter men naturligtvis inte minst av\r\npalestinierna och från arabsidan. Det är också en\r\nprestation av amerikanerna, som har gjort en stor\r\ninsats. Vidare har egyptier gjort en utmärkt\r\ndiplomatisk insats, och det har också många andra.\r\nDet är ändå trots allt här knutpunkten ligger.</pre><pre>När det gäller de svenska möjligheterna att agera\r\nvill jag säga att jag har försökt ta till vara de\r\nmöjligheter som har givits mig i mitt\r\nutrikesministervärv. När jag var hos den\r\namerikanske utrikesministern Warren Christopher\r\ntog jag upp situationen i Mellanöstern och\r\nsituationen för de mänskliga rättigheterna. Jag\r\nföreslog också en multilateral arbetsgrupp och\r\nförklarade att Sverige var berett att stå som värd.</pre><pre>Det gjorde jag också när jag hade möjlighet att som\r\nsvensk utrikesminister överlägga med EG:s\r\nutrikesministrar. Det gavs där också tillfälle till en\r\nMellanösterndiskussion, eftersom EG:s trojka\r\nhade avlagt besök i området. Jag framförde då de\r\nsvenska synpunkterna på MR-läget och MR-\r\növergreppen. Jag föreslog även där att en sådan\r\narbetsgrupp skulle inrättas och meddelade att\r\nSverige var berett att stå som värd.</pre><pre>Anf. 17  INGBRITT IRHAMMAR (c):</pre><pre>Herr talman! Det var bra att utrikesministern\r\nförtydligade sig när det gällde kritiken mot våldet\r\noch varianterna av det och sade att allt våld skall\r\nfördömas men att Israel har ett helt annat ansvar\r\neftersom Israel är ockupationsmakt; man styr ju\r\noch man har sina militärdomstolar. Jag har\r\nförklarat för vissa människor som förvånas över att\r\nhöra hur det är att det inte är konstigt: Så här har\r\nockupationsmakter behandlat människor i\r\nockuperade områden i alla tider -- så gjorde\r\ntyskarna i Norge och Danmark, och så gjorde\r\nSovjetunionen i de baltiska staterna.</pre><pre>Det är också självklart att tålamodet brister hos\r\ndem som lever under en ockupationsmakt. Det är\r\nockså förklarligt att våldet och raseriet utvecklas\r\noch att enskilda och grupper begår våldshandlingar.\r\nKollektiva bestraffningar är inte heller någonting\r\nnytt; det skedde i Danmark och Norge, det har\r\nskett i Baltikum, osv. Men det är lika förskräckligt\r\nför det, och det är lika viktigt att vi lyfter fram de\r\nhär frågorna. Därför är jag mycket tacksam över att\r\nMargaretha af Ugglas förtydligade sig på den\r\npunkten.</pre><pre>Det faktum att vi har ögonen på israelerna och\r\nmenar att de har ett helt annat ansvar innebär också\r\nett ytterligare tryck på israelerna. Men sedan måste\r\npalestinierna också ha ett ansvar och utöva\r\npåtryckningar för att minska våldet från sin sida.\r\nHär är det oerhört viktigt att de grupper som\r\nrepresenterar palestinierna i fredsprocessen får ett\r\nstöd för sitt agerande. När de 30 deporterade fick\r\nkomma tillbaka fick -- det har jag fått veta --\r\nfredsförhandlarna från den palestinska sidan också\r\nförtroende från allt fler inom den palestinska\r\nbefolkningen. De kommer att få ytterligare\r\nförtroende när de övriga över 400 personerna får\r\nåtervända. Det är tydligen en mycket avgörande\r\nfråga; det är väldigt känsligt för palestinierna att bli\r\ndeporterade.</pre><pre>Initiativet att föreslå värdskap för MR-diskussioner\r\ntycker jag är väldigt fint. Det är absolut\r\nnödvändigt. Det är också nödvändigt att man\r\nutövar påtryckningar. Jag funderar på om man inte\r\nskulle kunna bjuda in representater från Israel, som\r\nfinns här i Sverige, till Utrikesdepartementet och\r\nframföra kritik när det gäller MR-frågorna och det\r\nsom har hänt på senare tid, t.ex. avspärrningarna\r\noch de nya skytteinstruktionerna. Det skulle\r\ninnebära en ytterligare påtryckning för att\r\nfredssamtalen skall ges den chans som vi alla vill att\r\nde skall få. Har detta skett, eller kan det ske?</pre><pre>Anf. 18  KENT CARLSSON (s):</pre><pre>Herr talman! Jag vill också ta fasta på att\r\nutrikesministern nu markerar att Israel bär det\r\nstörsta ansvaret, eftersom Israel har den utövande\r\nmakten i området. Detta har vi debatterat tidigare.\r\nDå har jag fått avsevärt otydligare svar, men detta\r\när utmärkt.</pre><pre>Man måste ställa högre krav på en stat än på en\r\nterrorgrupp eller en grupp som inte har anslutit sig\r\ntill Genèvekonventioner eller är medlem i FN.\r\nDetta gör ju också att vi i omvärlden måste bevaka\r\natt staten Israel också följer sina förpliktelser.\r\nDärför vill jag igen fråga om den svenska\r\nregeringen har protesterat mot de hussprängningar\r\nsom med jämna mellanrum sker och om den\r\nsvenska regeringen -- vilket jag tog upp i en fråga\r\ntill utrikesministern för ett par veckor sedan -- har\r\nprotesterat mot den avstängning av Västbanken\r\noch Gaza som nu gör att palestinier har svårt att få\r\nkvalificerad sjukvård och medför svårigheter för\r\ndet allmänna försörjningsläget.</pre><pre>Jag ställde en fråga i mitt förra anförande om den\r\nmultilaterala arbetsgruppen. För att man skall få i\r\ngång en sådan här grupp krävs en aktiv svensk\r\ninsats, framför allt kontakter med alla parter. Det\r\när utmärkt att utrikesministern har diskuterat\r\nfrågan både med EG och den amerikanske\r\nutrikesministern, och vad jag förstår har\r\nutrikesministern också haft frågan uppe vid den\r\nresa som hon gjorde. Men det finns ju en part till.\r\nFörutom de förhandlare som finns på Västbanken\r\när ju faktiskt PLO en mycket viktig företrädare för\r\npalestinier. Har utrikesministern haft kontakter\r\ndirekt med PLO, eller kommer hon att ha det\r\ngenom att exempelvis göra en resa till Tunis eller\r\ngenom att bjuda in höga företrädare hit?</pre><pre>Jag vill också fördöma allt våld som förekommer,\r\nbåde den statsterror som utförs av den israeliska\r\nregeringen och de terrordåd och våldsdåd som\r\nutförs av enskilda palestinier eller enskilda grupper\r\nsom har palestinier som medlemmar. Men, som jag\r\nsade tidigare, det stora ansvaret måste ändå ligga\r\npå den stat som har tillgång till militär, polis och\r\nhela den apparaten, som staten Israel har. Man har\r\nett större ansvar att besinna sig, så att inte\r\nförhandlingarna försvåras. Med detta skulle jag\r\nvilja återupprepa frågan om hur utrikesministern\r\nser på vårt allmänna arbete för mänskliga\r\nrättigheter runt om i världen. Försvåras inte det om\r\nvi inte tydligt och med kraft markerar när man i det\r\nhär området och framför allt från Israels sida begår\r\nallvarliga övergrepp mot mänskliga rättigheter och\r\nmot de internationella konventioner som är till\r\nskydd för de mänskliga rättigheterna?</pre><pre>Anf. 19  Utrikesminister MARGARETHA AF\r\nUGGLAS (m):</pre><pre>Herr talman! Kent Carlsson och jag använder olika\r\nspråkbruk. Jag sade att en regering har större\r\nansvar. När det gäller terroristorganisationer och\r\nderas verksamhet anser jag att de rakt ut bör\r\nfördömas. Man löser inga problem med våld. Jag\r\ntrodde att vi här i Sveriges riksdag stod för att\r\nkonflikter och svårigheter skall lösas genom\r\nfredliga förhandlingar och på politisk väg. Det\r\ntrodde jag att vi alla var överens om.\r\nTerroristorganisationer skall fördömas.</pre><pre>När det gäller arbetet för att så att säga förbättra\r\nMR-läget, menar jag återigen att de fortsatta\r\nförhandlingarna är helt avgörande. Jag vill än en\r\ngång säga att det är oerhört beundransvärt att\r\nparterna nu sitter i förhandlingar i Washington och\r\natt den största elogen får ges till palestinierna. Vad\r\njag förstår finns det möjligheter för framsteg, och\r\ndet är ändå på detta sätt som situationen i de\r\nockuperade områdena till slut måste lösas. Därmed\r\när det inte sagt att vi inte skall fortsätta att arbeta\r\näven i det kortare perspektivet för att våldsdåden\r\nskall upphöra och MR-läget förbättras. Därför var\r\ndet häromveckan ett väldigt positivt tecken när det\r\nsades att den bilaterala arbetsgruppen med\r\nrepresentanter från Israel och palestinierna skulle\r\nåteruppta sitt arbete. Jag har nu också nåtts av\r\nbeskedet att palestinierna inte ser ut att vilja\r\nmedverka just mot bakgrund av de många\r\nvåldsdåden. Vi vet att detta är en process med\r\nframsteg och bakslag.</pre><pre>Från svensk sida stöder vi tanken på en multilateral\r\narbetsgrupp, därför att vi också tror att det, om\r\nman ser till hela regionen, vore väsentligt att det\r\nutarbetas normer på MR-området som kan\r\nomfattas av alla parter -- detta för att det skall bli\r\nen fredlig regional utveckling. Här ligger den stora\r\nförhoppningen om att vi kommer att få se ett\r\nregionalt samarbete på en mängd områden. Det\r\nkommer också att behövas för att de nu ockuperade\r\nområdena skall få en chans till en ekonomisk\r\nutveckling och till en rimlig utveckling i fråga om\r\nmänskliga rättigheter.</pre><pre>Naturligtvis går det inte att tvinga olika parter att\r\nsätta sig runt det här förhandlingsbordet. Det är\r\ndärför som Sverige kan verka för detta i olika\r\nforum. Man kan ta upp tanken och försöka\r\nengagera andra länder i den och därmed påverka\r\nparterna. Det är därför jag har tagit upp detta i\r\nWashington och med EG:s utrikesministrar. Men vi\r\nkan ju inte tvinga parterna till förhandlingsbordet.\r\nMen ju mer tanken aktualiseras desto mer hoppas\r\njag att den också vinner stöd. Därför agerar vi på\r\ndetta sätt.</pre><pre>Jag skall visst överväga ytterligare ageranden. En\r\nav kollegerna i utrikesförvaltningen skall åka ner\r\ntill Israel. Jag kommer därmed att återigen få färska\r\nrapporter därifrån osv. Jag är självfallet även i\r\nfortsättningen beredd att överväga vad vi kan göra.</pre><pre>Anf. 20  INGBRITT IRHAMMAR (c):</pre><pre>Herr talman! Jag tackar för att utrikesministern gör\r\nfortsatta överväganden och ser vilka möjligheter\r\nsom finns. Jag utgick faktiskt också från att\r\nutrikesministern tänkte göra det.</pre><pre>Jag tänker ge tips på vad som ytterligare kan tas\r\nupp, bl.a. beskattningen av palestinierna. De\r\nbeskattas så hårt att de i stort sett inte får någonting\r\növer att leva av. Jag fick veta att t.o.m.\r\nåsnekärrorna på två hjul beskattas. De får köpa en\r\nlicens för att åka runt med dem. Dessutom gör\r\nisraelerna skatteräder i husen på de ockuperade\r\nområdena. Om palestinierna inte har kvar\r\nbetalningskvittot lägger de helt enkelt beslag på\r\nTV-apparater, radioapparater och annat. De får\r\naldrig någon ersättning för detta och aldrig någon\r\nchans att få tillbaka sina saker. Israelerna lägger\r\ndessutom beslag på olika ägodelar vid\r\ngränsövergångarna. Palestinierna från plocka av sig\r\nallting när de t.ex. skall passera gränsen vid Jordan.\r\nDet är helt godtyckligt vad de israeliska\r\ngränsvakterna lägger beslag på. Det går inte att\r\nprotestera, eftersom det skulle innebära en\r\nförlängning med flera timmar, och man skulle ändå\r\naldrig få rätt.</pre><pre>På tal om att få rätt mot israeliska staten: alla de här\r\nanklagelserna mot palestinierna behandlas i\r\nmilitärdomstolar. Jag talade med advokater där\r\nnere och frågade: Hur ofta lyckas ni få en\r\npalestinier frikänd gentemot en israelisk soldat i en\r\nmilitärdomstol? Då log de mot mig. Jag förstod\r\nefteråt vilken naiv fråga jag hade ställt. Detta\r\nlyckas man inte med! En israelisk soldat ljuger\r\naldrig! Inte i ett enda fall hade de tre advokater som\r\njag talade med lyckats få palestinier frikända, trots\r\natt det kanske fanns tio femton vittnen som påstod\r\natt personen i fråga inte ens fanns på plats för det\r\nbrott han var åtalad för. Det som man däremot\r\nhade lyckats med, och som man såg som ett\r\nframsteg, var att man kunnat minska fängelsetiden\r\nfrån kanske sex månader till tre månader i de fall då\r\ndet funnits många vittnen som påstod att det var fel\r\nperson som var åtalad.</pre><pre>Dessa exempel visar ju att det egentligen är\r\nfullständigt fel att bedöma Israel som en\r\ndemokratisk stat. Det finns oerhört mycket att ta\r\nupp, men det absolut allvarligaste just nu är\r\nrättigheten för israeliska soldater -- men även för\r\nbosatta -- att skjuta för att döda. Det handlar inte\r\nlängre om varningsskott. De skjuter för att döda\r\nom de misstänker att en palestinier är beväpnad.\r\nEftersom vi nu vet att en israel aldrig ljuger,\r\nmisstänker han alltid. Det tycker jag är\r\nskrämmande. Men jag är mycket glad för att\r\nutrikesministern är beredd att ta ytterligare\r\nkontakter.</pre><pre>Anf. 21  KENT CARLSSON (s):</pre><pre>Herr talman! Utrikesministern lät antyda att jag\r\ninte skulle vara fördömande mot\r\nterrororganisationer. Det är jag absolut. Jag\r\nfördömer Hamas och andra terrororganisationer\r\nsom finns runt om i världen. Men nu tycker jag att\r\nstaten Israel faktiskt beter sig som en\r\nterrororganisation. Man spränger oskyldiga\r\nmänniskors hus, landsförvisar mängder av\r\nmänniskor kollektivt utan rättegång, skickar ut\r\nmänniskor i bergen och ser till att människor inte\r\nfår hälso- och sjukvård. Detta vill jag kalla för\r\nterror. I det här fallet kan man säga statsterror. Den\r\nskall också fördömas med kraft, och det är det som\r\njag har saknat från regeringens och\r\nutrikesministerns sida. Jag efterlyser tydligare\r\nfördömanden av brott som självklart utgör brott\r\nmot de mänskliga rättigheterna.</pre><pre>Jag har tre raka frågor till utrikesministern. Har\r\nSveriges regering protesterat mot avstängningarna\r\nav Västbanken och Gaza? Har Sveriges regering\r\nprotesterat mot hussprängningarna? Har Sveriges\r\nregering protesterat mot de kollektiva\r\nbestraffningar som står i strid med den fjärde\r\nGenèvekonventionen, inte bara\r\ndeporteringsbesluten?</pre><pre>Jag har inte riktigt fått svar på de två andra frågor\r\njag ställde. Har utrikesministern haft kontakter\r\nmed PLO? PLO är en viktig part i det här\r\nsammanhanget. Det är bra med alla andra\r\nkontakter, och jag hoppas att utrikesministern\r\nfortsätter med dem. Men jag undrar dock om man\r\nhar haft eller kommer att ha direkta kontakter med\r\nPLO, och i så fall i vilken form? PLO är den part\r\nsom ändock har ett mycket starkt inflytande och\r\nsom vad jag förstår är den part som såg till att de\r\npalestinska förhandlarna från Västbanken och\r\nGaza faktiskt gick tillbaka till förhandlingsbordet.\r\nDet skedde till stor del efter insatser direkt från\r\nPLO-ledaren Yassir Arafat. De palestinska\r\nförhandlarna, Hannan Asrawi m.fl., ville inte gå\r\ntillbaka till förhandlingsbordet. Arafat har satt\r\nmycket av sin prestige och sitt ledarskap på spel\r\ngenom det här, så vi får väl hoppas att\r\nfredsförhandlingarna går framåt.</pre><pre>Det blir en koppling mellan vårt allmänna arbete\r\nför mänskliga rättigheter och det faktum att vi när\r\ndet gäller Israel inte riktigt markerar tydligt att\r\nsådana brott mot mänskliga rättigheter som där\r\nförekommer inte får utföras av Israel. Anser inte\r\nutrikeministern att vi genom att inte hålla flaggan\r\nför mänskliga rättigheter högt även i fallet Israel\r\nskadar vårt allmänna arbete för mänskliga\r\nrättigheter?</pre><pre>Anf. 22  Utrikesminister MARGARETHA AF\r\nUGGLAS (m):</pre><pre>Herr talman! Jag har haft kontakter och samtal med\r\nPLO både i Stockholm och i regionen. När det\r\ngäller de olika inslagen i ockupationspolitiken som\r\nKent Carlsson tog upp har Sverige i många\r\nsammanhang och många gånger tagit avstånd och\r\nprotesterat. Sverige står också bakom en rad\r\nresolutioner och uttalanden i FN:s kommission för\r\nmänskliga rättigheter.</pre><pre>Den specifika frågan om avspärrningar av de\r\nockuperade områdena skall avhandlas den 18 maj.\r\nDet är onekligen något sent, men det har att göra\r\nmed mina många resor. Men jag måste nog hålla\r\nmig till den tidsplanen.</pre><pre>Överläggningen var härmed avslutad.</pre><pre>6 §  Svar på interpellation 1992/93:139 om\r\nirakiska Kurdistan</pre><pre>Anf. 23  Utrikesminister MARGARETHA AF\r\nUGGLAS (m):</pre><pre>Herr talman! Ingela Mårtensson har frågat mig om\r\njag är beredd att ta initiativ för att häva\r\nsanktionerna mot irakiska Kurdistan, om jag är\r\nberedd att verka för att FN:s hjälpsändningar skall\r\ngå via Turkiet och på vilka sätt Sverige är berett att\r\nstödja befolkningen i irakiska Kurdistan.</pre><pre>Den ekonomiska situationen i de norra delarna av\r\nIrak är mycket svår. Detta beror delvis på en\r\nallmänt prekär situation för hela Irak efter kriget i\r\nPersiska viken, delvis på en medveten politik från\r\nBagdad att begränsa handeln med de norra delarna\r\nav landet och delvis också på sanktionerna mot\r\nIrak. Också byar och åkerjordar har förstörts.\r\nLäget har ytterligare förvärrats av att\r\nterroristorganisationen PKK med våld tidvis\r\nhindrat eller försvårat gränshandeln.</pre><pre>Den revolt som delar av den kurdiska befolkningen\r\ni norra Irak sökte genomföra efter Gulfkrigets slut\r\nför två år sedan misslyckades.</pre><pre>Den kurdiska befolkningen i norra Irak, som under\r\nlång tid varit utsatt för svåra umbäranden till följd\r\nav repressalier från centralmaktens sida, kunde så\r\nsmåningom skyddas genom\r\nsäkerhetsrådsresolution 688 som ger området\r\nsärskilt skydd. Befolkningen kan därigenom förses\r\nmed leveranser av mat och mediciner från FN, EG,\r\nbilaterala givare och en mängd NGO:s. Ett nytt\r\nhumanitärt biståndsprogram för perioden den 1\r\napril i år till den 31 mars nästa år har just utarbetats\r\nav FN.</pre><pre>FN-sanktionerna mot Irak förlängdes senast den 26\r\nmars. Sanktionerna omfattar som bekant inte\r\nmedicin och livsmedel. Den svenska regeringen har\r\nupprepade gånger framhållit sitt helhjärtade stöd\r\nför säkerhetsrådets resolutioner.</pre><pre>Kurderna önskar att sanktionerna skall hävas för de\r\nområden de bebor. Det finns för närvarande inga\r\nförutsättningar att få igenom ett sådant beslut, bl.a.\r\ndärför att det skulle kunna uppfattas som ett slags\r\nerkännande av Kurdistan.</pre><pre>Området och befolkningen är fortfarande i akut\r\nbehov av humanitär hjälp utifrån. Den helt\r\ndominerande delen av hjälpverksamheten, inkl.\r\nFN:s hjälpsändningar, transporteras redan via\r\nTurkiet. Dessa transporter eskorteras från Turkiet\r\nav FN-vakter, och enligt FN:s avdelning för\r\nhumanitär hjälp når de fram till sina mottagare.\r\nÄven EG:s hjälp går under FN-flagg och utdelas\r\ninom ramen för FN:s handlingsprogram för\r\nkatastrofbistånd till Irak.</pre><pre>Vad norra Irak först och främst torde behöva är\r\nhjälp med att återuppbygga sina byar och sitt\r\njordbruk. Sverige bidrar redan till detta och har för\r\ninnevarande budgetår avsatt 18 miljoner kronor för\r\nhjälp till kurderna i norra Irak. Av dessa går\r\nhuvuddelen, 15 miljoner, till det gemensamma\r\nhjälpprogrammet -- det s.k.\r\n''Vinterprogrammet'' --, som handhas av FN:s\r\navdelning för humanitära frågor. Dessutom ger vi\r\nekonomiska bidrag till olika frivilliga\r\nhjälporganisationer i deras arbete.</pre><pre>Anf. 24  INGELA MÅRTENSSON (fp):</pre><pre>Herr talman! Jag tackar utrikesministern för svaret.\r\nMen jag beklagar att utrikesministern inte kan se\r\nnågra möjligheter att häva sanktionerna mot just\r\nirakiska Kurdistan. Det förekommer en stark kritik\r\nmot det avtal som FN har upprättat med\r\nBagdadregimen. Det är märkligt att Saddam\r\nHussein skall ha möjlighet att kontrollera det\r\nbistånd som skall gå till ett folk som han själv har\r\nförtryckt. Omvärlden har reagerat mycket starkt\r\nmot förtrycket av det kurdiska folket. FN går in och\r\nstöder kurderna i det befriade området i norra Irak\r\nså till vida att det finns en form av säkerhetszon där\r\ni dag. Samtidigt har man ingått avtal med Saddam\r\nHussein som anses vara mycket förmånligt. Det är\r\ninte bara i Kurdistan man anser att det är ett mycket\r\nförmånligt avtal för regimen i Bagdad, utan den\r\nåsikten delas av EG:s representanter i området och\r\nEG-staterna.</pre><pre>Jag har fått signaler som tyder på att man nog ändå\r\nskulle kunna häva sanktionerna just mot den delen\r\ndär kurderna har ett befriat område utan att det\r\nskall tolkas som ett erkännande. Det finns redan\r\nkrafter i gång för att man skall kunna häva dessa\r\nsanktioner. Jag tycker att Sverige också aktivt\r\nborde delta i det arbetet.</pre><pre>När det här avtalet kom till stånd i november förra\r\nåret var vi flera här i riksdagen som reagerade mot\r\ndet. Vi skrev också ett brev till Jan Eliasson, som\r\nhar huvudansvaret för avtalets upprättande. Vi fick\r\nett svar där han förklarade varför man hade gjort\r\npå det här sättet. Han tyckte inte att det var något\r\nfel på växelkurserna, som vi också reagerade på.\r\nKurserna är mycket förmånliga, och irakerna kan\r\ntillgodogöra sig detta. En hel del av FN:s bistånd\r\nhamnar därför i händerna på Saddam Hussein. Det\r\ntyckte vi inte heller var riktigt. Det sades att det var\r\nkorrekt. Däremot skrev Jan Eliasson i brevet till oss\r\natt det fanns möjligheter att häva sanktionerna mot\r\nIrak som stat eller mot delar av området. Det var\r\ndärför jag tyckte att man kunde ta upp den här\r\nfrågan, jag trodde först att man inte kunde häva\r\nsanktionerna mot en del av ett land.</pre><pre>Jag har själv besökt irakiska Kurdistan. Det var i\r\nbörjan på mars månad. Jag fick då återigen uppleva\r\nkritiken som fanns och de ekonomiska\r\nsvårigheterna på grund av dubbla sanktioner, dels\r\nfrån oss gentemot Irak och dels från Irak gentemot\r\nkurderna. De har därför en väldigt svår situation.</pre><pre>Infrastrukturen är förstörd efter Gulfkriget. Det\r\nfinns inte telefonförbindelse mellan städerna.\r\nKommunikationerna över huvud taget fungerar\r\nväldigt dåligt. Det behövs alltså väldigt mycket för\r\natt få i gång ett fungerande samhälle där.</pre><pre>Även den politiska situationen behöver ett stöd.\r\nMan hade fria val förra året och har upprättat ett\r\nparlament, som också har enorma svårigheter, inte\r\nminst på grund av den ekonomiska situationen.\r\nMan har inga skattemedel att bekosta sin\r\nverksamhet med. Tidigare fick man in tullavgifter\r\nfrån turkiska lastbilar som gick genom området till\r\nden irakiska delen. Nu har Turkiet ändrat\r\nfärdvägarna, och man får inte in dessa tullavgifter\r\nlängre. Det har alltså blivit ytterligare\r\nförsämringar.</pre><pre>Jag blir litet förvånad av beskedet att PKK skulle\r\nha förhindrat gränshandel. Först och främst är det\r\nju inte tillåtet med gränshandel, i och med\r\nsanktionerna. Det är därför Turkiet har begränsat\r\nmöjligheterna för de turkiska lastbilschaufförerna\r\natt åka in i området och sälja bensin och annat\r\nbränsle.</pre><pre>När jag var i området hörde jag att EG:s\r\nrepresentant också var mycket kritisk mot FN:s sätt\r\natt hantera hjälpen. Det står i svaret att den\r\ndominerande delen av hjälpverksamheten\r\ntransporteras redan via Turkiet. Ja, en del lastbilar\r\ngår från Turkiet in i den kurdiska delen, men sedan\r\ngår de vidare till Mosul där man alltså köper bränsle\r\ni det Irakdominerande området. Sedan går de\r\ntillbaka till det kurdiska området. Även om man\r\nstartar från Turkiet är det ändå -- med de premisser\r\nsom är bestämda i avtalet -- till fördel för den\r\nirakiska regimen, eftersom man köper bränsle av\r\nIrak till priser som är bra för Irak.</pre><pre>Jag tycker man skulle kunna verka för att det skulle\r\nkunna gå till på ett annat sätt, utan dessa avtal.</pre><pre>Nu vet vi inte heller vad som skall hända. Irak har\r\nstängt gränserna mot Jordanien och har uppenbara\r\nsvårigheter med valutan och hela situationen. Hur\r\ndet kommer att påverka det här biståndet är jag\r\ninte riktigt klar över.</pre><pre>Anf. 25  KENT CARLSSON (s):</pre><pre>Herr talman! Jag vill ta fasta på den fråga som\r\nIngela Mårtensson ställde i slutet på sin\r\ninterpellation om på vilket sett Sverige är berett att\r\nstödja befolkningen i irakiska Kurdistan.</pre><pre>Jag vill också understryka det hon sagt om behovet\r\nom internationellt stöd för irakiska Kurdistan.</pre><pre>Det har hänt saker under den senaste tiden, och jag\r\nundrar hur Sverige har reagerat.</pre><pre>Irakiska Kurdistan har ju ett särskilt skydd genom\r\nresolutionen i säkerhetsrådet. Man har nu blivit\r\nangripen av Iran som gått in med trupper i området,\r\nvilket ytterligare försvårar återuppbyggnadsarbetet\r\noch gjort det svårare för befolkningen att få mat\r\noch tak över huvudet.</pre><pre>Har Sverige reagerat på något sätt över detta\r\nintrång i den av FN deklarerade säkerhetszonen?</pre><pre>Anf. 26  Utrikesminister MARGARETHA AF\r\nUGGLAS (m):</pre><pre>Herr talman! För Ingela Mårtensson måste jag\r\nbeklaga att jag inte har något annat besked i\r\nsanktionsfrågan. Vi är alla medvetna om att det är\r\nen mycket motsägelsefylld verklighet i denna\r\nregion. Det är därför FN också ägnar sig åt en\r\nbetydande humanitär hjälpverksamhet gentemot\r\nkurderna och har antagit de förut nämnda\r\nresolutionerna.</pre><pre>Sverige bidrar till den humanitiära\r\nbiståndsverksamheten. Jag tror att jag redan i mitt\r\nsvar sade att vi bidragit till det gemensamma\r\nhjälpprogrammet med 15 miljoner kronor. Sedan\r\nhar vi lämnat 2 miljoner kronor till Svenska\r\nkommittén för kurderna och 1 miljon kronor till\r\nCaritas. Vi har också givit bidrag till hjälp med\r\ninsatser för handikappade kurdiska barn. Vi\r\nförsöker alltså på olika sätt att hjälpa till.</pre><pre>Det Kent Carlsson frågade mig om har jag inte\r\nnågot riktigt bra svar på. Jag kan däremot säga att\r\njag har noterat en del andra incidenter av mycket\r\notrevligt slag som det funnits tidningsrapporter om.\r\nÄr dessa rapporter sanna menar jag att det är\r\nnaturligt att överväga ökad FN-närvaro eller något\r\nsådant. Jag är övertygad om att FN:s säkerhetsråd\r\nkommer att behandla denna typ av rapporter vid sin\r\nåterkommande behandling av Irakfrågan.</pre><pre>Anf. 27  INGELA MÅRTENSSON (fp):</pre><pre>Herr talman! Situationen är verkligen\r\nmotsägelsefull i regionen. Därför är det så viktigt\r\natt man stöder de försök som finns till demokratisk\r\nutveckling, inte minst i ett läge där det är så många\r\ndiktaturer runt omkring. Det är många som är emot\r\nvad som händer i den här delen. Kent Carlsson\r\nnämnde Iran som försöker agera, och det är många\r\nandra som försöker sabotera det som pågår i\r\nKurdistan. Därför har demokratiska stater ett\r\nsärskilt ansvar för att se till att inte det\r\nparlamentariska systemet och den demokratiska\r\nutvecklingen kollapsar.</pre><pre>EG-representanten talade om för mig hur han hade\r\nbeskrivit situationen i brev till olika EG-stater för\r\natt de skulle ge sitt stöd. Jag vet att det finns en\r\nmycket stark vilja från EG:s stater att ge stöd. Det\r\när bra att Sverige har gått in med bistånd. Jag är\r\nväldigt medveten om detta eftersom jag tillhör en\r\nkommitté som förmedlar bistånd till\r\nåteruppbyggande av byar. Det bästa vore\r\nnaturligtvis om de kunde bli självförsörjande. Det\r\nfinns resurser i området -- olja, bördig mark osv. --\r\noch deras önskan är att själva kunna försörja sig\r\noch inte behöva leva på bistånd.</pre><pre>Man får ju också bara humanitärt bistånd. Man får\r\ninte hjälp när det gäller t.ex. återuppbyggnaden av\r\ntelefonnätet som är nödvändigt för att få ett\r\nfungerande samhälle. Det måste ju finnas\r\nkommunikationer.</pre><pre>I förra interpellationsdebatten talades om\r\nterrorism. Här förekommer också terrorism, från\r\nIrak. Man placerar sprängämnen under turkiska\r\nlastbilar som har kommit in i Mosulområdet och\r\nsom sedan åker in i irakiska Kurdistan och\r\nexploderar. Förutom chauffören dödas även många\r\nmänniskor runt omkring. Det har förekommit ett\r\nflertal sådana terrordåd från den irakiska sidan.\r\nDet finns många grannar som inte vill ha en\r\ndemokratisk utveckling i området.</pre><pre>Det är därför det är så viktigt att hjälpa dem som\r\nverkligen strävar efter demokrati. I den situationen\r\nvore det värdefullt om man kunde lyfta bort\r\nsanktionerna mot irakiska Kurdistan.</pre><pre>Överläggningen var härmed avslutad.</pre><pre>7 §  Svar på interpellation 1992/93:146 om\r\nsvenska insatser i Jugoslavien</pre><pre>Anf. 28  Utrikesminister MARGARETHA AF\r\nUGGLAS (m):</pre><pre>Herr talman! Pär Granstedt har i en interpellation\r\nställt ett antal frågor till mig om svenska insatser i\r\nf.d. Jugoslavien, bl.a. avseende den svenska\r\nberedskapen att delta i en större FN-insats samt om\r\nvilka möjligheter som föreligger för ytterligare\r\nkonfliktöverbryggande insatser.</pre><pre>Det självutnämnda bosnisk-serbiska parlamentet\r\nstöder inte Vance--Owen-planen för Bosnien-\r\nHercegovina som framförhandlats inom\r\nJugoslavien-konferensen. Beslutet har tagits trots\r\nden accept som lämnades av den bosnisk-serbiske\r\nledaren vid Atenmötet och trots ett ökat\r\ninternationellt tryck bl.a. genom stärkta FN-\r\nsanktioner och ett amerikanskt hot om vapeninsats.</pre><pre>Genom sitt agerande bär nu serberna ett oerhört\r\nansvar för att striderna fortsätter. De utsätter\r\ndärmed alla folkgrupper för stor fara och fortsatt\r\nmänskligt lidande.</pre><pre>Trots det som nu inträffat måste\r\nfredsansträngningarna fortgå och trycket mot\r\nSerbien och de bosniska serberna fortsätta att öka,\r\ninte minst genom att sanktionernas efterlevnad\r\nstärks. Målsättningen är fortsatt att Vance--Owen-\r\nplanen skall genomföras. Det är nu möjligt att\r\nselektiva internationella militära åtgärder kommer\r\natt övervägas och att tanken på s.k. skyddszoner får\r\nökad aktualitet i säkerhetsrådets överväganden.</pre><pre>Herr talman! Det är att notera att säkerhetsrådet, i\r\nnatt svensk tid, har tagit en resolution som just talar\r\nom fredade zoner.</pre><pre>När säkerhetsrådet beslutat om en internationell\r\nfredsstyrka för att genomföra fredsplanen måste\r\nFN:s medlemsstater ta sitt ansvar och bidra till\r\ndenna. En sådan fredsstyrka är nödvändig för\r\navtalets efterlevnad och för att skapa en grund för\r\nen långsiktig politisk lösning i Bosnien-\r\nHercegovina.</pre><pre>Mandatet för styrkan förutses bli fredsbevarande,\r\ndvs. att med medgivande och stöd av parterna\r\nupprätthålla efterlevnaden av Vance--Owen-\r\nplanen. Styrkan som beräknas uppgå till ca 70 000\r\npersoner kommer att få såväl militära som civila\r\nuppgifter. De militära uppgifterna kommer\r\nhuvudsakligen att bestå i att separera de stridande\r\nparterna, upprätthålla ingångna\r\növerenskommelser om vapenvila samt övervaka\r\ntunga vapen. De civila uppgifterna förutses främst\r\nbestå i MR-insatser, repatriering och rehabilitering\r\nav flyktingar, humanitärt bistånd samt\r\ngränsövervakning.</pre><pre>Förberedelser pågår för rekryteringen av en\r\nskyttebataljon om ca 800 personer för en svensk\r\ninsats i en sådan fredsstyrka. Bataljonen skall vara\r\nflexibel avseende uppgifter och ha förmåga att lösa\r\nfredsbevarande uppgifter även i relativt svår\r\nhotmiljö. Rekryterings- och utbildningstiden för ett\r\nsådant förband är cirka två månader, vilket gör att\r\nstyrkan kommer att vara insatsberedd i början av\r\njuli. Kostnaderna för ett förband av denna\r\nomfattning beräknas uppgå till 10 miljoner kronor\r\nper vecka, dvs. cirka en halv miljard kronor per år.</pre><pre>En svensk fredsbevarande styrka i Bosnien-\r\nHercegovina löper, som Pär Grandstedt säger, stor\r\nrisk för att dras in i stridshandlingar. För att minska\r\nriskerna är det därför viktigt att personalen får en\r\nordentlig utbildning och lämplig utrustning och\r\nbeväpning.</pre><pre>ESK:s insatser har hittills främst varit inriktade på\r\natt förhindra att konflikten sprids vidare till nya\r\nområden. Detta har skett genom långtidsnärvaro i\r\nKosovo, Sandjak, Vojvodina och Makedonien.\r\nESK-gruppernas uppgift är att främja en dialog\r\nmellan berörda befolkningsgrupper och\r\nmyndigheterna i Kosovo, Sandjak och Vojvodina\r\nsamt att följa den politiska utvecklingen och\r\nmedverka till lösningen av lokala problem. ESK\r\nstöder även genomförandet av FN:s\r\nsanktionsregim.</pre><pre>De erfarenheter som ESK förvärvar av\r\növervakning, lokal medling, skydd för utsatta\r\nbefolkningsgrupper och påtalande av kränkningar\r\nav de mänskliga rättigheterna är en viktig tillgång\r\nför att långsiktigt överbrygga konflikten. Dessa\r\nerfarenheter av förebyggande diplomati skulle\r\nkunna utnyttjas även i en rehabiliteringens\r\ndiplomati, då freden skall återupprättas.</pre><pre>För de långsiktiga insatserna efter kriget spelar de\r\ninternationella biståndsprogrammen, främst inom\r\nFN:s ram, en viktig roll. Sverige är en av de största\r\nbidragsgivarna till dessa hjälpprogram. Hittills har\r\nca 300 miljoner kronor avsatts under innevarande\r\nbudgetår. Riksdagen har nyligen ställt sig bakom\r\nregeringens förslag om ytterligare 150 miljoner\r\nkronor, vilka kommer att fördelas under de\r\nnärmaste månaderna.</pre><pre>I det nu akuta skedet prioriteras insatser för att\r\nflyktingarna -- som beräknas uppgå till närmare 4\r\nmiljoner -- skall kunna tas om hand inom regionen\r\ni första hand. Även sociala insatser för särskilt\r\nutsatta grupper, t.ex. barn och\r\ntortyrskadade/våldtagna kvinnor, skall prioriteras.\r\nDessa insatser kan komma att kompletteras genom\r\nytterligare svenska projekt i Bosnien-Hercegovina\r\noch Kroatien för att se till att särskilt barn och\r\nungdomar får den behandling och eftervård som\r\nsituationen kräver.</pre><pre>Anf. 29  PÄR GRANSTEDT (c):</pre><pre>Herr talman! Jag vill tacka utrikesministern för\r\nsvaret på min interpellation.</pre><pre>Vi har haft tillfälle att diskutera den tragiska och\r\noerhört allvarliga situationen i f.d. Jugoslavien vid\r\nupprepade tillfällen här i kammaren förut. Vi kan\r\nse att utvecklingen bara förvärras och försvåras.</pre><pre>Den allmänna insikten är väl, att det är svårt att\r\ntänka sig att det inte också skulle behövas en\r\nfredsstyrka för att hjälpa till när det gäller att\r\nkomma till rätta med situationen.</pre><pre>Det är väl helt uppenbart att omvärlden måste\r\ningripa för att få slut på slaktandet. Det är inte\r\nheller acceptabelt att de stridande parterna skall\r\nkunna nå territoriella mål med hjälp av våld och\r\nkrig. Det skulle innebära sammanbrott för hela den\r\nidé som ligger bakom ESK-processen.</pre><pre>När Sverige nu står inför att medverka i en sådan\r\nhär militär insats i Jugoslavien ställer det\r\nnaturligtvis oss i Sverige inför stora utmaningar.\r\nDet är mycket viktigt hur vi förbereder oss för\r\ndenna situation och hur vi hanterar den.</pre><pre>För det första måste syftet med en fredsstyrka vara\r\natt minska våldet i området. Det innebär att det\r\nligger ett mycket stort ansvar på den här styrkan när\r\ndet gäller hur den uppträder, så att effekten blir att\r\nvåld bara används i allra yttersta nödfall, för att\r\nrädda människoliv.</pre><pre>Det är viktigt att den här personalen mer kan få\r\nuppträda som civila medlare än som soldater i\r\ntraditionell bemärkelse och att man är väl\r\nförberedd för detta.</pre><pre>Det är också mycket viktigt att den militära insatsen\r\ninte blir ett hinder, eller kommer i stället, för andra\r\ninsatser för att överbrygga motsättningarna och för\r\natt främja en utveckling mot fred.</pre><pre>Behovet av civila insatser för att försöka få slut på\r\nstridigheterna är kanske ännu större.\r\nAnsträngningarna på detta område måste utökas,\r\noch här har naturligtvis ESK en mycket stor uppgift\r\natt fylla. Jag föreställer mig att det finns anledning\r\nför ESK att också öka sina aktiviteter på det\r\nområdet. Det görs visserligen mycket, men frågan\r\när om det är tillräckligt. I varje fall fick jag mig en\r\ntankeställare när jag hörde den kosovoalbanske\r\npresidenten säga: Visst finns det ESK-observatörer\r\ni Kosovo, men allt de gör är just att observera. Det\r\nfinns alltså inte någon verklig aktivitet för att\r\növerbrygga motsättningarna.</pre><pre>Det är också viktigt att vi redan nu förbereder oss\r\nför det arbete som följer efter det att man har fått\r\ntill stånd någon form av stillestånd i området, för att\r\nskapa en varaktig fred. Det berörde också\r\nutrikesministern med termen rehabiliterande\r\ndiplomati. Det är bra att det redan nu påbörjas ett\r\nförberedelsearbete för de mycket stora insatser\r\nsom behövs.</pre><pre>För det andra handlar det om de människor som\r\nskall delta i denna fredsstyrka. De kommer ju att\r\nutsättas för stora personliga påfrestningar. Dels är\r\ndet viktigt att personalen får den utrustning som ger\r\ndet bästa möjliga skyddet, så att risken för dödsfall\r\noch skador blir så liten som möjligt. Dels är det\r\nminst lika viktigt att personalen får den utbildning\r\nsom behövs för att vara förberedd på de stora\r\npåfrestningar som man kan komma att utsättas för.\r\nDet är också viktigt att de som ingår i styrkan får\r\ndet stöd som kan behövas, rent mänskligt och\r\npsykologiskt, för att hantera den typ av svåra\r\nupplevelser som de kan drabbas av.</pre><pre>Det vore intressant att något ytterligare få höra av\r\nutrikesministern vad som kommer att göras för att\r\nförbereda den här personalen för de speciella\r\npåfrestningar som man kan komma att utsättas för.\r\nDet har tidigare redovisats att det, när man\r\nförsöker verka i ett område där det råder krig, kan\r\nskapas påfrestningar som ger följder långt efter det\r\natt man kommit hem. Det är viktigt att de här\r\nmänniskorna inte lämnas åt sitt öde.</pre><pre>Det allra viktigaste är dock, som jag ser det, att den\r\nhär insatsen ges en sådan utformning att den\r\nfrämjar det rent civila och fredliga arbetet för att\r\nkunna överbrygga den konflikt som pågår.</pre><pre>Anf. 30  BIRGITTA HAMBRAEUS (c):</pre><pre>Herr talman! Jag är tacksam att vi i dag fått tillfälle\r\natt diskutera denna fråga. Redan på ett tidigt\r\nstadium sade utrikesministern, i den\r\nutrikespolitiska debatten, att vi borde ha en\r\ndiskussion i riksdagen om huruvida vi var beredda\r\natt skapa fred med våld och riskera att dö i strid i\r\nJugoslavien. En sådan diskussion har inte kommit\r\ntill stånd. I utrikesutskottet föreslog Centern att vi\r\nskulle ha en utfrågning tillsammans med\r\nförsvarsutskottet. Man skulle då ges tillfälle att få\r\nlyssna till vad militärer, diplomater och andra som\r\när engagerade har att säga för att vi skulle kunna\r\norientera oss i den här för Sverige nya situationen.\r\nMen inget annat parti var intresserat därav.</pre><pre>Det är skrämmande att uppmärksamheten nu så\r\nensidigt riktas mot militära s.k. lösningar av\r\nkonflikten i f.d. Jugoslavien. Man får läsa\r\nkrigshetsande artiklar i svenska tidningar. USA:s\r\npresident utmålas närmast som en svag\r\npapperstiger om han inte börjar bomba. Samtidigt\r\nhyser både militärer och politiker, såväl i USA som\r\ni Europa, tvivel om FN:s roll är att försöka skapa\r\nfred med våld. Det blir ju aldrig som man tror.</pre><pre>Har verkligen alla krafter satts in för att skapa fred\r\nutan våld? Diplomatiska överläggningar med\r\npersoner som inte kunnat genomföra det som de\r\nlovat kan inte vara den enda fredsmäklande\r\nmetoden.</pre><pre>En svensk bataljon i Jugoslavien skulle enligt\r\nuppgift kosta nära en halv miljard kronor om året.\r\nFinns det inte effektivare sätt att använda de\r\npengarna, för att läka konflikter?</pre><pre>Utrikesministern redogjorde i går för Sveriges\r\nåtgärder inom ESK, den europeiska\r\nsäkerhetskonferensen. Sverige är i år och nästa år\r\nordförande för ESK. Alla Europas stater, USA och\r\nCanada är medlemmar, med Japan som observatör.\r\nJust eftersom ESK inte har en stor utbyggd\r\norganisation och byråkrati, har ordförandelandet\r\nbåde stora möjligheter till nya infallsvinklar och ett\r\nsärskilt stort ansvar till eget initiativ.</pre><pre>Enligt min mening arbetar Sverige alltför ensidigt\r\nnu med traditionell säkerhetspolitik i sitt ESK-\r\nordförandeskap. Det är hög tid att Sverige vidgar\r\nsitt ESK-engagemang till nya områden. Det finns\r\nfler metoder att arbeta på än att samtala med\r\nregeringar och försöka få en jätteförsamling av alla\r\n52 medlemsländerna att fatta gemensamma beslut.</pre><pre>Ordförandelandet kan t.ex. inom ESK:s mandat ta\r\nkontakt med olika grupper i alla länder, inte bara\r\nmed regeringarna. Inte minst viktiga är naturligtvis\r\nkontakterna med grupper i f.d. Jugoslavien, vilka\r\narbetar med fred och försoning. Vår tradition som\r\nalliansfritt land och våra långvariga goda kontakter\r\nmed Jugoslavien borde underlätta detta.</pre><pre>Vid ESK:s möten i Helsingfors och Stockholm\r\nbeslöts i god FN-stil att ge ett ökat utrymme åt s.k.\r\nNGO:s, dvs. ''icke-regeringsorganisationer''. På\r\nbättre svenska kan man kalla dem frivilliga\r\norganisationer. Dessa organisationer skall få en\r\netablerad rätt att närvara vid ESK:s möten. Ännu\r\nviktigare är att man i Stockholm beslutat att få med\r\nde här organisationera i ESK:s operativa\r\nverksamhet.</pre><pre>Jag vill fråga utrikesministern: På vilket sätt, under\r\nsvensk ledning, engagerar ESK\r\nfrivilligorganisationerna, i vårt eget land och i alla\r\nEG:s 52 medlemsstater, i sitt arbete på fältet i f.d.\r\nJugoslavien?</pre><pre></pre><pre>Som ordförandeland kan Sverige kontakta alla de\r\n52 ländernas frivilligorganisationer och be om\r\nkonstruktiva förslag för att lösa konflikten i f.d.\r\nJugoslavien.</pre><pre>I t.ex. Kosovo, eller Kosova, beroende på vilket\r\nspråk man använder, arbetar sedan flera år TFF,\r\nTransnationella stiftelsen för fred och\r\nframtidsforskning, med den dialog som ESK-\r\nobservatörerna tycks ha svårt att få i gång. Marta\r\nHenricson-Cullberg, Carl-Ulrik Schierup, Sören\r\nSommelius och Jan Öberg har distribuerat\r\nrapporten Förhindra krig i Kosovo till en utvald\r\ngrupp av serber och albaner på olika nivåer i såväl\r\nPristina som Belgrad. Syftet är att söka läka\r\nkonflikterna genom ''olika slag av tredje part-\r\nmedlingskommissioner, som arbetar parallellt,\r\nhumanitärt stöd, bevakning av mänskliga\r\nrättigheter och en internationell ''adoption' av\r\nKosovo, demilitarisering och normalisering av det\r\ndagliga livet, fredsbevarande åtgärder genom FN,\r\nkanske förvaltarskap -- -- --''. Detta är helt i ESK:s\r\nanda.</pre><pre>När Kosovas president gästade Sverige i förra\r\nveckan, fick jag intrycket av, vilket också Pär\r\nGranstedt sade, att han såg ESK:s arbete som något\r\ntrevande i detta sammanhang. Jag fick intrycket att\r\nTFF:s arbete verkade mer konstruktivt ur hans\r\nsynpunkt.</pre><pre>Jag vill ställa en fråga till utrikesministern. På vilket\r\nsätt anlitar Sverige, som ordförande i ESK, TFF i\r\narbetet i Kosova?</pre><pre>Jag får ibland intrycket att ESK:s kontakter med\r\nfrivilligorganisationerna är en\r\nenvägskommunikation. Man ser som sin uppgift att\r\ninformera om vad man själv gör i stället för att dra\r\nnytta av all den expertis som finns hos olika\r\nfrivilliga organisationer inom detta enorma\r\nområde.</pre><pre>Det finns ju flera freds- och konfliktforskare i\r\nNorden som borde anlitas som konsulter hos ESK:s\r\nordförande. Norrmannen professor Johan\r\nGaltung, nu bl.a. verksam som fredsforskare i\r\nWitten-Herdeckes universitet i Tyskland, var i fyra\r\når ledare för det internationella\r\nforskningscentrumet i Dubrovnik i Kroatien. Han\r\nhar en mycket djup kunskap om Jugoslavien och\r\nhar en överblick över möjliga konfliktlösningar\r\nutan våld som vi bara inte kan vara utan.</pre><pre>Anf. 31  Utrikesminister MARGARETHA AF\r\nUGGLAS (m):</pre><pre>Herr talman! Jag känner mig mycket frestad att\r\nuttrycka en uppskattning av att Birgitta Hambraeus\r\när sann till sina principer och till sin övertygelse. Jag\r\ntycker att jag med stor förvåning ser hur så många\r\nfredsaktivister nu har blivit de mest militanta och\r\nuttrycker åsikter som innebär att det finns bara\r\nmilitära åtgärder, osv. Jag vill uttrycka min\r\nuppskattning, och jag känner igen Birgitta\r\nHambraeus från vår tidigare gemensamma\r\nverksamhet här i kammaren.</pre><pre>Jag vill också säga att jag rent sakligt tycker att\r\nsanktionernas effekt på Serbien-Montenegro, på\r\nBelgradregimens överväganden, djupt\r\nunderskattas. Jag är nämligen själv ganska\r\növertygad om att en huvudförklaring till att\r\npresident Cosic och premiärminister Milosevic nu\r\ntycks samarbeta med det internationella samfundet\r\noch utöva tryck på de bosniska serberna faktiskt är\r\natt ekonomin i Serbien-Montenegro befinner sig i\r\nett så oerhört pressat läge. Det här är något som jag\r\ntycker att vi skall notera, och jag tycker att det\r\nalltför litet kommer fram i debatten.</pre><pre>En av ESK:s huvuduppgifter gentemot krisen i det\r\nf.d. Jugoslavien är ju sanktionsövervakningen. Vi\r\nvet att den har stora brister. Men ESK utövar ändå\r\nen mycket viktig funktion i dessa\r\nsanktionsmissioner. Det har fattats beslut om att\r\npersonalen skall utökas upp till 160 personer. Även\r\nSverige ställer upp med fyra nya tullexperter som\r\nskall ingå i denna sanktionsövervakning.</pre><pre>Jag tycker alltså att det är viktigt att i denna debatt\r\nfå lyfta fram det faktum att sanktionerna betyder\r\noerhört mycket. President Cosic sade i sitt inlägg\r\ninför dessa bosnienserber att man inte har råd med\r\nkriget längre, att man inte kan fortsätta kriget. Låt\r\noss därför inte glömma detta.</pre><pre>Jag förstår också att omvärlden är förtvivlad och att\r\nden militära optionen nu förekommer mycket\r\nbestämt i de internationella diskussionerna därför\r\natt alla känner att detta meningslösa våld, detta\r\nkrigande och dödande som förekommer där nere\r\ninte kan få fortsätta längre. Jag förstår därför att\r\ndetta är en option.</pre><pre>De svenska förberedelserna -- jag återgår därmed\r\ntill Pär Granstedts diskussion -- utgår från, vilket är\r\nviktigt att hålla i minnet, en implementering av\r\nfredsplanen. Det är så att säga i sig en\r\nfredsbevarande insats, som vi dock förutser\r\nkommer att ske i en svår hotmiljö. Det är där de\r\nsvenska förberedelserna är. Det är mot den\r\nbakgrunden som vi anser att det är oerhört viktigt\r\natt den frivilliga personal som kan komma att\r\nengageras i ett sådant uppdrag får både en mycket\r\nintensiv träning och utbildning och bästa tänkbara\r\nutrustning.</pre><pre>Birgitta Hambraeus ifrågasätter om vi verkligen\r\nskall inrikta oss på detta. Jag tror att det är viktigt.\r\nVärldssamfundet måste nog tyvärr i den miljö som\r\nfinns i Bosnien-Hercegovina göra båda delarna. Jag\r\ntror att det kommer att visa sig nödvändigt med\r\nstora fredsbevarande styrkor. Jag tror också att det\r\nkommer att visa sig finnas ett stort behov av civil\r\npersonal av olika slag. Sverige skall naturligtvis\r\nockså vara berett till båda dessa inslag i det som vi\r\nkommer att bidra med.</pre><pre>Birgitta Hambraeus ställde många frågor om\r\nfrivilligorganisationer och ESK:s arbete. Som jag\r\nsade här i riksdagen i går är detta också något som\r\njag tycker att ordförandeskapet måste ägna ökad\r\nuppmärksamhet åt. Här i Sverige har vi ett gott\r\nutbyte av åsikter och ett gott samarbete. Men\r\nproblemet är att det kanske inte är på det sättet i\r\nalla ESK:s medlemsstater. Framför allt skulle jag\r\ngärna se någon form av smidigare\r\ninformationsutbyte och ett smidigare sätt att\r\nengagera olika relevanta organisationer. TFF, som\r\nBirgitta Hambraeus tog upp, får ju pengar för sin\r\nverksamhet från det s.k. fredsanslaget och får\r\ndärmed stöd för sin verksamhet i f.d. Jugoslavien.</pre><pre>Anf. 32  PÄR GRANSTEDT (c):</pre><pre>Herr talman! Jag vill tacka utrikesministern för\r\ndessa ytterligare synpunkter. Jag vill först gärna\r\nsäga att jag delar uppfattningen att sanktionerna\r\nhar visat sig vara ett fungerande medel. Man kan\r\nkonstatera att den förändrade attityden hos de\r\nserbiska ledarna måste förknippas med effekterna\r\nav sanktionerna. Det mest hoppfulla tecknet just\r\nnu, efter det tragiska beslutet av det s.k. bosnisk-\r\nserbiska parlamentet, är väl att Serbien nu är berett\r\natt sälla sig till dem som sätter tryck på\r\nbosnienserberna. Hur effektfullt detta sedan blir\r\noch hur det genomförs, det är väl för tidigt att yttra\r\nsig om. Men det visar ändå att sanktionerna har en\r\nbetydelse.</pre><pre>Jag delar också uppfattningen att det är svårt att i\r\ndag tänka sig att man skulle kunna genomföra\r\nfredsplanen utan någon form av militär\r\növervakning från omvärlden. Jag tror inte att\r\nsituationen är sådan i dag att den kan fås att fungera\r\nenbart med hjälp av parternas goda vilja. Den goda\r\nviljan verkar nämligen inte vara särskilt ofta\r\nförekommande just nu. Men, vilket jag vill betona,\r\ndet är mycket viktigt att dessa styrkor verkligen kan\r\nfå möjlighet att uppträda på ett sådant sätt att\r\nvåldet minimeras. Det är viktigt att det också ingår i\r\nden utbildning som denna personal får att uppträda\r\ninte bara så att säga militärt i traditionell\r\nbemärkelse utan också uppträda medlande och på\r\ndet sättet kunna verka för att överbrygga\r\nmotsättningar och förhindra utbrott av våld. Det är\r\nalltså viktigt med detta civila inslag i utbildningen,\r\noch jag hoppas att det kommer att förekomma. Jag\r\nvill gärna höra en kommentar på den punkten.</pre><pre>Jag vill även understryka vikten av att det här\r\nkombineras med andra insatser. Denna militära\r\növervakning av fredsplanen kommer nämligen inte\r\ni sig att skapa fred. Vad man kan göra är att\r\nnågorlunda förhindra utbrott av fientligheter och\r\nförhoppningsvis förhindra våld. Men det är helt\r\nandra typer av insatser som krävs för att överbrygga\r\nde djupa motsättningar som finns mellan olika\r\nfolkgrupper i det forna Jugoslavien och inte minst i\r\nBosnien-Hercegovina.</pre><pre>Som jag sagt tidigare är det väldigt viktigt att den\r\nhär insatsen med hjälp av en fredsbevarande styrka\r\ninte får ersätta andra fredsskapande insatser av\r\nmera civilt slag. Tvärtom skall dessa ansträngningar\r\nutökas.</pre><pre>Anf. 33  BIRGITTA HAMBRAEUS (c):</pre><pre>Herr talman! Först vill jag gärna tacka\r\nutrikesministern för hennes öppenhet inför de\r\ntankegångar som jag fört fram.</pre><pre>Det är verkligen oerhört väsentligt att TFF får sitt\r\nanslag från UD, och också att det anslaget utökas\r\nså att man utan att behöva tigga pengar kan\r\nfortsätta med sin oerhört viktiga verksamhet.</pre><pre>Samtidigt kan jag inte låta bli att jämföra det\r\nblygsamma stöd som vi den vägen ger med de 0,5\r\nmiljarder som en militär insats skulle kosta. Då är\r\ndet plötsligt liksom självklart att lägga upp alla de\r\n100 miljonerna.</pre><pre>Jag tvivlar på att vi ännu inom ESK:s ram har\r\nmobiliserat all världens frivilligorganisationer. Det\r\ngäller expertis inom psykiatri och medling. Det\r\ngäller konfliktlösande utan våld, ''vinna vinna''-\r\nlösningar som finns i USA, i Canada, i hela Europa\r\noch säkert på många ställen i Ryssland osv. Jag\r\ntvivlar alltså på att vi verkligen har engagerat alla\r\ndessa i den här konflikten. Förmodligen skulle det\r\nkosta, krasst uttryckt, en bråkdel av vad\r\nmilitärinsatserna kostar.</pre><pre>Poängen här är att det är Sverige i egenskap av\r\nordförandeland i ESK som har initiativet.\r\nSjälvfallet skall vi först och främst lita till dem som\r\nvi har runt omkring oss här i Norden och i våra egna\r\norganisationer. Men vi kan också ta kontakt med\r\nUSA, ja, med alla de 52 länderna för att få dem\r\nmobiliserade i ESK-sammanhang när det gäller\r\nJugoslavien. Har vi verkligen gjort detta?</pre><pre>I går var vi inne på hur sådant här rent praktiskt går\r\ntill. Jag vill fråga utrikesministern: Bör inte en\r\nperson på UD få ansvaret när det gäller att under\r\nESK:s mandat ta sådana här systematiska\r\nkontakter med de 52 länderna och ''dammsuga''\r\nmöjligheterna till kontakter med all den expertis\r\nsom kan finnas? Det vill ju då till att den personen\r\nverkligen känner till vad som är på gång ute i\r\nvärlden i dessa sammanhang. Det gäller således att\r\nman anlitar en särskild person som på UD:s\r\nuppdrag, på ESK:s ordförandelands uppdrag,\r\nverkligen går ut till alla dessa organisationer.</pre><pre>Jag kanske också hinner berätta om HCA-\r\nprocessen -- eller, som vi brukar kalla den,\r\nHelsingforsprocessen -- som har tre ordförande.\r\nSamtliga tre är kvinnor och dessutom\r\nfredsforskare. I Belgrad t.ex. verkar Sonja Licht.\r\nEn kontakt med henne är naturligtvis viktig. Alla\r\norganisationer som eftersträvar fred i det forna\r\nJugoslavien och all den fredskärlek som finns där\r\nmåste vi naturligtvis stärka. Här behövs kontakter.</pre><pre>Anf. 34  Utrikesminister MARGARETHA AF\r\nUGGLAS (m):</pre><pre>Herr talman! Jag är övertygad om att ESK kan göra\r\nmera, och jag tycker att ESK arbetar för den fas\r\nsom vi hoppas skall komma -- dvs.\r\nrehabiliteringsfasen, återuppbyggnadsfasen. Vi är\r\nännu icke där, men hela det internationella\r\nsamfundets ansträngningar går ju nu ut på att\r\nåstadkomma den fasen. Då hoppas jag att också\r\nESK tar initiativ när det gäller att försöka engagera\r\nfrivilligorganisationer.</pre><pre>Jag tvivlar dock på att ESK kommer att kunna\r\nengagera alla världens frivilligorganisationer, men\r\ndet behövs nog heller inte. Det finns ju så många\r\nolika organisationer, både FN-organisationer och\r\nandra, som är verksamma och som kan samverka\r\nmed frivilligorganisationerna. Jag är dock\r\növertygad om att vi kan göra mera.</pre><pre>På UD finns det ju en särskild ambassadör för\r\nsamarbete och kontakter med NGO-\r\norganisationer. Mina handläggare på ESK-sidan\r\nkommer att ha ett särskilt samtal och att försöka\r\nutarbeta idéer om hur vi skall gå vidare i den här\r\nfrågan.</pre><pre>Till Pär Granstedt vill jag bara säga att jag delar\r\nhans uppfattning och att jag gör samma analys. Det\r\när oerhört viktigt med den här träningen. Såvitt jag\r\nförstår, efter att ha talat med olika svenskar som är,\r\noch har varit, verksamma i FN-tjänst, är det här\r\nmed att också kunna utöva ett slags civil\r\nverksamhet kopplad till FN-uppdraget nog något\r\nsom svenskarna är ganska duktiga på. Men det är\r\nockså något som bör ingå i träningen -- och det tror\r\njag också att det gör.</pre><pre>Anf. 35  PÄR GRANSTEDT (c):</pre><pre>Herr talman! Jag noterar med tillfredsställelse vad\r\nutrikesministern här säger om vikten av den här\r\nutbildningen. Jag är alldeles övertygad om att\r\nutrikesministern kommer att försäkra sig om att\r\ndetta verkligen ingår i utbildningen på ett adekvat\r\nsätt.</pre><pre>De svårigheter som den här personalen kommer att\r\nmöta är säkert större än vad som varit fallet i många\r\ntidigare FN-operationer -- även om många av dem\r\nvarit svåra nog och innehållit många risker för\r\nvåldsutbrott osv.</pre><pre>Jag håller naturligtvis med utrikesministern när hon\r\nsäger att ESK kommer att få en väldigt viktig roll i\r\nrehabiliteringsfasen. Den saken har jag också tagit\r\nupp i min interpellation.</pre><pre>Återigen noterar jag med tillfredsställelse att man\r\nredan nu börjar funderar över detta. Men\r\nnågonstans tror jag att man måste inse att\r\nrehabiliteringsfasen måste börja nu. Man kan alltså\r\ninte vänta till dess att allting har lugnat ner sig för\r\natt därefter påbörja den här processen. I varje fall\r\nmåste den rent politiska rehabiliteringsfasen -- dvs.\r\ndetta med att försöka överbrygga de motsättningar\r\nsom finns och att försöka identifiera de verkliga\r\nbakomliggande problemen i fråga om den här\r\nkonflikten osv. -- påbörjas omgående.</pre><pre>Vad man kan åstadkomma med hjälp av en\r\nfredsbevarande styrka är ju trots allt bara så att\r\nsäga en frysning av situationen. Men vad man kan\r\ngöra med hjälp av diplomatiska förhandlingar är att\r\nman försöker hitta ett slags fungerande karta. Att\r\nskapa förutsättningar för att de här folkgrupperna\r\nskall kunna leva fredligt, sida vid sida, i framtiden\r\när dock en mycket mera omfattande och krävande\r\nprocess. Denna process innehåller väldigt mycket\r\nmer av olika behov. Materiella, politiska, sociala\r\noch religiösa problem måste attackeras, och man\r\nmåste använda sig av ett mycket vidare spektrum av\r\nexpertis. Birgitta Hambraeus nämnde t.ex. de\r\nideella organisationerna, som är en viktig faktor.\r\nMen det gäller också andra typer av expertis.</pre><pre>Det är alltså viktigt att detta arbete börjar parallellt\r\nmed att vi nu satsar på att försöka ''kyla ner'' den\r\nakuta våldsamma kris som pågår.</pre><pre>Anf. 36  BIRGITTA HAMBRAEUS (c):</pre><pre>Herr talman! Jag är tacksam för att\r\nutrikesministern sade att man nu kommer att\r\nfördjupa arbetet just när det gäller att engagera\r\nolika experter i olika organisationer. Det kan gälla\r\nforskare eller frivilliggrupper.</pre><pre>När det gäller vår ambassadör för\r\nfrivilligorganisationer har jag förstått att han mest\r\när inriktad på det enorma biståndsfältet. Det är ju\r\noerhört väsentligt att man har goda kontakter också\r\nmed frivilligorganisationerna i FN osv. Det kan\r\nsåledes hända att det tillfälligt behövs ytterligare en\r\nambassadör som ESK kan använda sig av under den\r\ntid som Sverige är ordförandeland för att nämnda\r\nkontakt verkligen skall komma till stånd. Självfallet\r\nkan det inte gälla hela världen. Alla kan ju inte\r\nkomma till Jugoslavien för då skulle det kanske bli\r\nlitet trångt. Men just de relevanta grupperna, de\r\ngrupper som känner att de har en uppgift här,\r\nkunde komma i fråga.</pre><pre>Jag har nämnt en av de tre ordförandena i HCA,\r\nHelsinki Citizen Assembly. I Prag verkar en annan\r\nordförande, nämligen indiskan Comar. En\r\nhändelse som ser ut som en tanke är att ESK just\r\ndär har sitt lilla, men dock, sekretariat.\r\nSekretariatet borde ha en nära kontakt med denna\r\nperson.</pre><pre>I Sverige har IKFF -- Internationella\r\nkvinnoförbundet för fred och frihet, vars\r\nhuvudkontor ligger i Genève -- en bra sektion. Det\r\nfinns också sektioner i många andra delar av\r\nvärlden. Jag skulle särskilt vilja nämna tre personer\r\nsom är ytterst kunniga. Utrikesministern har träffat\r\ndessa. Det vet jag. Det gäller Anna Lidén, Ann\r\nCatrin Jarl och Kerstin Grebäck, som alla arbetar\r\npå IKFF i Sverige.</pre><pre>Det finns allså väldigt mycket kompetens och god\r\nvilja här, och det finns en längtan efter att bli\r\nengagerad -- inte bara en längtan efter information\r\nom vad någon annan gör. Man vill alltså engagera\r\nsig och få möjligheter att genom sina kontakter och\r\nmed sina kunskaper bidra till en konfliktläkning.\r\nDetta arbete måste börja på en gång. Det handlar\r\nsåledes om ett återuppbyggnadsarbete, som i sig\r\nkan vara en inspiration till att man slutar slåss. Att\r\nman ser en framtid bortom de militära konflikterna\r\noch att människor börjar tala om vad som skall\r\ngöras i stället är ofta mycket bättre än att först bara\r\nägna sig åt kriget och att sedan hoppas på att ett\r\nåteruppbyggnadsarbete sker därefter.</pre><pre>Som Pär Granstedt sade måste\r\nåteruppbyggnadsarbetet börja redan nu. Vi kan\r\ninte avvara den expertis som finns på olika områden\r\ni ESK-länderna. Men det har då inte med diplomati\r\neller militära kunskaper att göra.</pre><pre>Överläggningen var härmed avslutad.</pre><pre>8 §  Svar på interpellation 1992/93:140 om\r\növersyn av narkotikastrafflagen</pre><pre>Anf. 37  Justitieminister GUN HELLSVIK\r\n(m):</pre><pre>Herr talman! Karl Gustaf Sjödin har frågat mig\r\nvilka åtgärder jag avser att vidta för att råda bot på\r\nvissa av honom närmare angivna brister i den\r\nnuvarande utformningen av rekvisiten i\r\nnarkotikastrafflagen.</pre><pre>Karl Gustaf Sjödin anser för det första att det vore\r\nlämpligt att riksdagen genom komplettering av\r\nnarkotikastrafflagen uttryckligen angav vilka\r\nkriterier som skall gälla vid bedömningen av\r\nfarligheten hos ett enskilt narkotikapreparat. Han\r\nhar vidare angivit vilka kriterier han anser vara\r\nviktigast. Dessa är verkan i små doser, risk för\r\nsnabb beroendeutveckling, hastiga dödsfall,\r\npsykiska skador, oberäkneliga och svårbestämbara\r\neffekter samt social insufficiens. Rättssystematiska\r\nskäl samt närmandet till den europeiska\r\nrättsordningen talar enligt Karl Gustaf Sjödin för\r\natt kriterierna skrivs in som ett tillägg till 3 §\r\nnarkotikastrafflagen.</pre><pre>För det andra har Karl Gustaf Sjödin föreslagit att\r\nrekvisitet ''särskilt stor mängd narkotika'' bör bytas\r\nut mot ''särskilt många missbruksdoser narkotika''.</pre><pre>Jag kan försäkra Karl Gustaf Sjödin att hela\r\nregeringen ser utomordentligt allvarligt på\r\nnarkotikabrottsligheten som sådan. I\r\nregeringsförklaringen har det särskilt strukits under\r\natt bekämpningen av narkotikabrottsligheten är ett\r\nprioriterat område.</pre><pre>Låt mig till en början slå fast att jag givetvis anser\r\natt det är viktigt att vi har en tydlig och\r\nändamålsenlig lagstiftning, som inte vållar några\r\nproblem i rättstillämpningen. Redan inledningsvis\r\nvill jag framhålla att jag inte anser att\r\nnarkotikastrafflagen har de av Karl Gustaf Sjödin\r\npåstådda bristerna.</pre><pre>Jag vill särskilt poängtera att narkotikastrafflagen\r\ngenom åren har ändrats i ständigt skärpande\r\nriktning. Straffskalorna har blivit strängare och\r\ngränsdragningen mellan de olika graderna av\r\nnarkotikabrott har stramats upp.</pre><pre>Jag antar att Karl Gustaf Sjödin väl känner till att\r\nde kvalificerande rekvisit som enligt 3 § andra\r\nstycket narkotikastrafflagen särskilt skall beaktas\r\nvid bedömande av huruvida brottet är grovt, i\r\nlagtexten är angivna på följande sätt. Dels skall\r\nsärskilt beaktas om brottet har utgjort ett led i en\r\nverksamhet som har bedrivits i större omfattning\r\neller yrkesmässigt, dels skall särskilt beaktas om\r\nbrottet avsett särskilt stor mängd narkotika eller\r\neljest varit av särskilt farlig eller hänsynslös art.\r\nSlutligen anges det i bestämmelsen att\r\nbedömningen skall grundas på en sammanvägning\r\nav omständigheterna i det särskilda fallet.</pre><pre>Hur rekvisiten för det grova brottet skall vara\r\nutformade har varit föremål för lagstiftarens\r\nuppmärksamhet vid flera tillfällen. Bestämmelsen i\r\n3 § narkotikastrafflagen fick sin nuvarande\r\nutformning genom lagstiftning som trädde i kraft\r\nden 1 juli 1981 (prop. 1980/81:76, bet.\r\n1980/81:JuU25, rskr. 1980/81:211, SFS 1981:226). I\r\npropositionen (s. 212) uttalade\r\ndepartementschefen att avsikten med lagändringen\r\nbl.a. var att större vikt än tidigare skulle läggas vid\r\npreparatets farlighet och den hänsynslöshet\r\ngärningsmannen hade ådagalagt genom sin\r\nbefattning med narkotikan. Som exempel härpå\r\nnämndes att preparatet verkade starkt\r\nvanebildande, såsom heroin, eller var livsfarligt\r\ngenom sin sammansättning, att gärningen hade\r\ninnefattat systematiskt bedriven överlåtelse till\r\nskolelever och annan ungdom eller intagna på\r\nanstalt eller att gärningsmannen på annat sätt i\r\nsärskilt hög grad hade utnyttjat andras okunnighet,\r\nnyfikenhet eller beroende av narkotiska medel.</pre><pre>Vid skilda tillfällen har det i lagstiftningsärenden\r\nrörande narkotikastrafflagen framhållits att det är\r\nviktigt att frigöra sig från ett strikt mängdtänkande\r\nvid rubricering och straffmätning i mål om ansvar\r\nför narkotikabrott. Frågan har även belysts av\r\nHögsta domstolen, bl.a. i ett rättsfall från år 1983\r\n(NJA 1983 s. 754). I detta avgörande uttalade sig\r\nHögsta domstolen om farligheten hos de olika\r\nnarkotiska preparaten kokain, amfetamin och\r\nheroin. I april förra året prövade samma domstol\r\n(NJA 1992 s. 235) frågan om farlighetsgraden hos\r\nLSD och ''Extacy'' (MDMA). Slutsatsen i det\r\nsistnämnda rättsfallet var att bägge preparaten\r\nansågs farligare än amfetamin men inte lika farliga\r\nsom heroin eller kokain.</pre><pre>Vad som avses med narkotika och vilka ämnen som\r\nomfattas av straffbestämmelserna framgår av 8 §\r\nnarkotikastrafflagen. Där sägs att med narkotika\r\navses läkemedel eller hälsofarliga varor med starkt\r\nvanebildande egenskaper, men också medel som\r\nmed lätthet kan omvandlas till varor med sådana\r\negenskaper. En ytterligare förutsättning är att det\r\när fråga om medel som på den nämnda grunden\r\nantingen är föremål för kontroll enligt en\r\ninternationell överenskommelse som Sverige har\r\nbiträtt eller av regeringen har förklarats skola anses\r\nsom narkotika enligt narkotikastrafflagen. De\r\nämnen som av regeringen har förklarats vara att\r\nanse som narkotika finns förtecknade i en\r\nförordning. Det är fråga om fyra grupper av\r\nsubstanser, nämligen centralstimulerande medel,\r\nhallucinogener, smärtstillande medel samt\r\nsömnmedel och lugnande medel. Av 1 §\r\nnarkotikaförordningen framgår att det åligger\r\nSocialstyrelsen att låta upprätta och kungöra\r\nförteckningar över narkotika. De olika\r\nnarkotikapreparatens inbördes farlighet är inte\r\nangiven i lagtexten.</pre><pre>Den ordning som hittills har rått -- nämligen att det\r\növerlämnas till de rättstillämpande myndigheterna\r\natt avgöra farligheten hos de enskilda\r\nnarkotikapreparaten -- anser jag för min del har\r\nfungerat tillfredsställande. Jag är således inte i\r\ndagsläget beredd att utreda om det i lagtexten, på\r\ndet sätt som Karl Gustaf Sjödin har föreslagit, bör\r\nanges vilka kriterier som skall gälla vid\r\nbedömningen av de enskilda narkotikapreparatens\r\nfarlighetsgrad.</pre><pre>När det gäller det svenska närmandet till EG utgår\r\njag från att Karl Gustaf Sjödin känner till att\r\nnarkotikastrafflagen faller inom ramen för det\r\nenskilda landets lagstiftningskompetens.</pre><pre>När det gäller den andra ändringen av 3 § andra\r\nstycket narkotikastrafflagen som Karl Gustaf\r\nSjödin önskar -- nämligen att rekvisitet ''särskilt\r\nstor mängd narkotika'' bör bytas ut mot ''särskilt\r\nmånga missbruksdoser narkotika'' -- finner jag den\r\nvara överflödig, eftersom det självfallet redan i dag\r\ni rättstillämpningen som en viktig omständighet för\r\natt bedöma om brottet är grovt beaktas hur många\r\nmissbruksdoser den aktuella mängden narkotika\r\nger.</pre><pre>Anf. 38  KARL GUSTAF SJÖDIN (nyd):</pre><pre>Herr talman! Det omfattande svar som jag fick av\r\njustitieministern tyder på ett engagemang i de här\r\nfrågorna. Jag har aldrig tvivlat på justitieministerns\r\neller regeringens engagemang i dessa frågor.</pre><pre>Trots allt ser jag i svaret saker och ting som jag\r\ntycker att jag bör kommentera. Det gäller speciellt\r\nden ordning som hittills har rått, nämligen att det\r\növerlämnas till de rättstillämpande myndigheterna\r\natt avgöra farligheten hos de enskilda preparaten.\r\nDet anser justitieministern är tillfredsställande.\r\nHär har vi litet olika uppfattningar.</pre><pre>Jag menar att det med hänsyn till Socialstyrelsens\r\nnarkotikaförteckning, som upptar ca 200 ämnen, är\r\norimligt att fastställa farlighetsgraden hos varje\r\nämne genom vissa avgöranden i Högsta domstolen,\r\nsom i fallet från 1983. Tillfälligheter, som hur en\r\nsakkunnig vid en personlig bedömning uppfattar ett\r\nämne, kan få betydelse för praxisutvecklingen.\r\nMed tanke på att det finns gott om narkotika i vår\r\nnärhet och att det sker ett ständigt inflöde av ny\r\nnarkotika, bör den här frågan få en samlad lösning.</pre><pre>Jag delar inte justitieministerns uppfattning. Jag\r\ntycker att man bör få till stånd en verkligt samlad\r\nlösning för bedömning av vilka av de olika\r\npreparaten som är farliga, för den uppfattningen\r\nvarierar. Holländarna har i dag delat in sin\r\nopiumlagstiftning i lätt och tung narkotika. Man\r\nhar en riskbedömning. Man säger att jämfört med\r\nalkohol och tobak, där alkoholen skördar flest\r\nmänniskooffer i dagens läge, är exempelvis\r\ncannabis orsak till ett mycket litet antal dödsfall.\r\nDet är bedömningen. Just beträffande cannabis\r\nkan farlighetsbedömningen bli missvisande. Jag\r\ntycker faktiskt, som jag har hävdat i\r\ninterpellationen, att man bör ha en samlad\r\nbedömning av farligheten. Jag skall närmare\r\nutveckla vad jag tycker skall ingå i detta.</pre><pre>Anf. 39  Justitieminister GUN HELLSVIK\r\n(m):</pre><pre>Herr talman! Nu är jag litet osäker på vad Karl\r\nGustaf Sjödin lade in i önskemålet om samlad\r\nlösning. Eftersom Karl Gustaf Sjödin drog in\r\nHolland, vill jag markera att jag för min del inte är\r\nberedd att arbeta för en samlad lösning om det\r\ninnebär att vi får ge efter på den svenska\r\nuppfattningen och synen när det gäller narkotiska\r\npreparat. Skall det vara en samlad lösning, får det\r\nvara efter en påverkan från vår sida på dem som har\r\nen mera liberal syn på narkotika. Det är viktigt för\r\nmig att poängtera detta.</pre><pre>Den andra frågan gällde om bedömningen av\r\nfarlighetsgraden skall överlämnas till\r\nrättstillämpningen eller om vi lagstiftningsvägen\r\nskall markera hur vi rangordnar olika narkotiska\r\npreparat. Vi skall ha klart för oss att oberoende av\r\nom det är lagstiftningsvägen eller domstolsvägen\r\nsom rangordningen sker, är det samma kunskap\r\nsom måste läggas till grund för denna rangordning,\r\nsom bl.a. Högsta domstolen gör. Det är inte\r\npolitiska kunskaper, utan det är fackmannens\r\nkunskap som är avgörande för rangordningen.\r\nFördelen med att överlämna frågan till\r\nrättstillämpningen är att vi får ökade möjligheter\r\natt snabbt reagera på en förändrad situation. Det\r\ndyker upp nya droger av olika slag. Lagstiftning är\r\ninte ett särskilt smidigt sätt att få till stånd\r\nförändringar. Vi har grundlagar som reglerar hur\r\nlagstiftning skall gå till. Jag tycker att det är viktigt\r\natt vi följer upp detta.</pre><pre>Ett av skälen till att jag menar att det är rätt att\r\növerlämna detta till rättstillämpningen är att vi då\r\nsnabbare kan anpassa oss efter de förändringar som\r\nsker i verkligheten.</pre><pre>Anf. 40  KARL GUSTAF SJÖDIN (nyd):</pre><pre>Herr talman! Jag delar det justitieministern sade nu\r\nsenast. Jag tycker ändå att det i lagstiftningen bör\r\nanges vilka kriterier som bör tillmätas särskild\r\nbetydelse vid bedömningen av farligheten. Man bör\r\nt.ex. ta in risk för snabb beroendeutveckling,\r\neftersom beroendet försvårar för missbrukaren att\r\nvaraktigt upphöra med sitt drogintag; risk för\r\nhastiga dödsfall, eftersom det kan medföra att\r\nmissbrukare avlider av ett rus; risk för psykiska\r\nskador inkl. personlighetsförändringar, eftersom\r\ndetta minskar missbrukarens möjlighet att sakligt\r\nbedöma sin egen belägenhet och att fungera i olika\r\nsituationer; risk för oberäkneliga eller\r\nsvårbestämbara effekter, eftersom detta skapar\r\nproblem för missbrukaren att på förhand bilda sig\r\nen uppfattning om vilken verkan medlen kommer\r\natt få.</pre><pre>Kerstin Thunving, som justitieministern säkert väl\r\nkänner till och som verkar i Lund, har genom sina\r\nkliniska erfarenheter visat exempelvis hur cannabis\r\nför växande ungdom i en situation med arbetslöshet\r\noch en viss psykisk instabilitet kanske är den\r\nfarligaste drogen. Cannabis är, med de ämnen som\r\ningår i den, ett hallucinogen och påverkar\r\nindividens psykiska stabilitet och kan få ungdomar\r\nsom normalt uppfattas som friska, levnadsglada\r\noch positiva att under ett särskilt starkt rus försöka\r\nta livet av sig. Efteråt har de inte förstått det.</pre><pre>Jag tycker alltså att man i lagstiftningen måste ange\r\nkriterier för farlighetsbegreppet. Sedan skall\r\nnaturligtvis domstolen göra bedömningar utifrån\r\ndetta. Att bedöma farlighet är oerhört svårt. I\r\nHolland tycker man att cannabis inte är så farlig,\r\nmedan Kerstin Thunving klart genom sina kliniska\r\nerfarenheter har visat att panikreaktioner är\r\nvanliga hos dem som använder cannabis för första\r\ngången, kanske röker mycket och inte är så vana.</pre><pre>Jag hävdar fortfarande att man i lagstiftningen bör\r\nställa upp vissa kriterier för farligheten, som\r\ndomstolen har att bedöma.</pre><pre>Anf. 41  Justitieminister GUN HELLSVIK\r\n(m):</pre><pre>Herr talman! Nu talar vi kanske om två olika saker.\r\nKarl Gustaf Sjödin talar, som jag uppfattade det,\r\nockså om den socialrättsliga lagstiftningen och inte\r\nbara om den straffrättsliga. Det behöver vi i och för\r\nsig inte bekymra oss om. Egentligen tycker jag att\r\nKarl Gustaf Sjödin just pläderar för min linje\r\ngenom att ta upp cannabis som ett exempel.</pre><pre>Om vi skulle göra en rangordning i lagen av olika\r\npreparat, tror jag att Karl Gustaf Sjödin och jag\r\nkan vara överens om att exempelvis cannabis inte\r\nskulle komma att jämställas med kokain i fråga om\r\nfarlighet. Genom detta ger vi faktiskt, som jag ser\r\ndet, en allvarlig signal.</pre><pre>Jag håller helt med Karl Gustaf Sjödin om den stora\r\nfaran med cannabis. Unga människor som ser en\r\nförteckning ser inte på de allmänna övergripande\r\nresonemangen utan snarare på rangordningen och\r\nkan då få intrycket av att det besked vi ger är att\r\ndet inte är så farligt. Detta kan vi aldrig i en lagtext\r\nuttrycka på ett tydligt sätt. För mig är det viktigt att\r\nvi markerar alla narkotiska preparats farlighet.</pre><pre>Anf. 42  KARL GUSTAF SJÖDIN (nyd):</pre><pre>Herr talman! Det är svårt att bedöma vilka preparat\r\nsom är mer farliga än andra därför att det har att\r\ngöra med individen och den situation man befinner\r\nsig i. Framför allt när det gäller cannabis spelar det\r\nroll vilka förväntningar man har för ifall man\r\nupplever ett rus eller inte. Jag saknar sådana\r\nbedömningar i lagstiftningen.</pre><pre>Vi har nu hamnat i en situation att det förs en\r\nlegaliseringsdebatt ute i Europa och som tyvärr\r\näven har kommit hit. Där säger man att vissa saker\r\när mindre farliga, medan framstående forskare\r\nsäger att just dessa är särskilt farliga för ungdomar.\r\nHeroin t.ex. är ett ganska rent gift. Det finns många\r\nhär i Stockholm som går på heroin i åratal därför att\r\nde kan hantera dosen. De tar en mycket liten\r\nmängd i veckan. Under helgen tar de sig en öl och\r\nfår då de tunga effekterna, blir hängiga med svaga\r\nknäveck och allmänt slöa. Under veckan kan de gå\r\npå en mycket liten mängd. För dem är farligheten\r\nkanske inte så viktig. Men det är farligt när\r\nlevnadsglada ungdomar röker t.ex. speciellt mycket\r\nhasch och försöker ta livet av sig under ruset.</pre><pre>Jag tycker som sagt att detta med farlighet bör\r\nfinnas i lagstiftningen för en tolkning. Jag är\r\nallvarligt rädd för att vi skall hamna i en sådan\r\nsituation, exempelvis när det gäller cannabis, att vi\r\nsäger att det är ganska harmlöst, man blir inte si och\r\nså. Vi vet ju att cannabis, speciellt under sådana\r\nlevnadsbetingelser som gäller för många ungdomar,\r\nverkligen är oerhört farlig.</pre><pre>Anf. 43  Justitieminister GUN HELLSVIK\r\n(m):</pre><pre>Herr talman! Jag tycker fortfarande att Karl Gustaf\r\nSjödin i sak pläderar för min linje. Karl Gustaf\r\nSjödin visar omöjligheten i att rangordna\r\nnarkotiska preparat efter deras farlighet, eftersom\r\nfarligheten bl.a. beror på vem som tar drogen och\r\nden personens speciella situation. Men\r\nmarkeringarna finns faktiskt till viss del i lagtexten\r\ngenom påpekandet att man ser särskilt allvarligt på\r\nhanteringen av vanebildande droger och på\r\növerlåtelser till ungdomar, för att ta ett par\r\nexempel.</pre><pre>Den legaliseringsdebatt som förekommer är tack\r\noch lov inte så intensiv i Sverige. Tack och lov\r\nbörjar den att få litet andra toner också i länder där\r\nlegaliseringssynen kanske har varit dominerande.\r\nBl.a. är jag informerad om att debatten bland\r\npolitiker i Holland börjat få en annan ton. Mycket\r\ntyder på att den linje som vi driver är den som fler\r\noch fler i Holland också börjar söka sig till.</pre><pre>Överläggningen var härmed avslutad.</pre><pre>9 §  Svar på interpellation 1992/93:144 om\r\nhämtning till domstolsförhandling</pre><pre>Anf. 44  Justitieminister GUN HELLSVIK\r\n(m):</pre><pre>Herr talman! Birgit Henriksson har frågat mig om\r\njag är beredd att ändra regeln om hämtning till\r\ndomstolsförhandling i 9 kap. 10 § rättegångsbalken\r\npå så sätt att förvaring i arrest blir tillåten i de fall\r\ndär det är befogat.</pre><pre>I rättegångsbalken finns regler om att tilltalade och\r\nandra personer som skall inställa sig till förhandling\r\ni domstol i vissa fall kan hämtas till förhandlingen.\r\nHämtning beslutas av rätten och verkställs av\r\npolismyndighet.</pre><pre>Allmänna regler om verkställighet av ett beslut om\r\nhämtning till förhandling vid domstol finns i 9 kap.\r\n10 § rättegångsbalken. Huvudregeln är att den som\r\nskall hämtas inte får omhändertas tidigare än vad\r\nsom är nödvändigt för att han skall kunna inställas\r\nomedelbart till förhandlingen.</pre><pre>Det finns dock en undantagsregel som möjliggör\r\nhämtning tidigare. De fall som avses är där tidigare\r\nhämtningsförsök har misslyckats eller där det\r\nannars på grund av vad som är känt om den som\r\nskall hämtas finns särskild anledning till tidigare\r\nhämtning. Undantagsregeln innebär att rätten kan\r\nbesluta att hämtning får ske upp till 18 timmar\r\ntidigare än vad som är nödvändigt enligt\r\nhuvudregeln. Den som har omhändertagits av\r\npolisen enligt undantagsregeln är skyldig att i\r\navvaktan på förhandlingen stanna kvar på\r\npolisstationen eller på annan plats som bestämts av\r\npolismyndigheten. Den omhändertagne får inte\r\nunderkastas annan inskränkning i sin frihet än vad\r\nsom är påkallat av ändamålet med\r\nomhändertagandet, ordningen eller allmän\r\nsäkerhet.</pre><pre>När undantagsregeln tillämpas måste den\r\nomhändertagne alltså bli föremål för viss\r\nbevakning. De bevakningsåtgärder som väljs skall\r\nvara sakligt motiverade. Ofta kan det vara\r\ntillräckligt med en tillsägelse till vederbörande att\r\nstanna kvar på polisstationen, och han kan då\r\nanvisas plats i ett förhörsrum eller liknande.</pre><pre>Enligt uttalanden i förarbetena kan det i\r\nundantagsfall bli nödvändigt med förvaring i låst\r\narrest (prop. 1983/84:78 s. 32). En sådan\r\ntillämpning har emellertid i olika sammanhang\r\nifrågasatts (jämför JO:s ämbetsberättelse 1972 s. 51\r\noch 1984/85 s. 135).</pre><pre>När det gäller att utforma tvångsmedel i dessa\r\nsammanhang står man inför en grannlaga uppgift.\r\nDet är nödvändigt att hitta en balanspunkt mellan\r\nflera motstående intressen, främst mellan å ena\r\nsidan det starka intresset av en effektiv lagföring vid\r\nvåra domstolar och å andra sidan den enskildes\r\npersonliga frihet. Det är också nödvändigt att göra\r\navvägningar mellan olika tvångsmedel.\r\nHämtningsinstitutet måste exempelvis när det\r\ngäller tilltalade i brottmål avgränsas mot\r\nhäktningsmöjligheterna. Man måste också komma\r\nihåg att reglerna om hämtning inte bara är\r\ntillämpliga på tilltalade i brottmål, utan även på\r\nandra personer som skall inställa sig vid domstol,\r\nt.ex. vittnen. Tillämpningsområdet för reglerna är\r\ninte ens begränsat till brottmålen. Reglerna gäller\r\nockså i vissa fall när personer skall inställa sig till\r\nandra förhandlingar vid domstol.</pre><pre>Att beröva någon friheten är en mycket ingripande\r\nåtgärd. Vår egen grundlag och internationella\r\nåtaganden som vi har gjort på detta område ställer\r\nkrav -- i flera avseenden stränga krav -- på\r\nutformningen av skilda regler som möjliggör ett\r\nfrihetsberövande.</pre><pre>Regeringen tillsatte i augusti 1991 en utredning\r\n(Polisrättsutredningen, dir. 1991:52) som har till\r\nuppgift att kartlägga och se över olika typer av\r\ningripanden som polisen brukar använda i olika\r\nsammanhang. Utredningen ser bl.a. över de\r\nhämtningsregler vi talar om här. Enligt vad jag har\r\ninhämtat kommer utredningen att presentera sina\r\növerväganden i bl.a. den delen i ett delbetänkande\r\nföre sommaren.</pre><pre>Jag vill avvakta resultatet av Polisrättsutredningens\r\növerväganden innan jag går vidare med frågan.</pre><pre>Anf. 45  BIRGIT HENRIKSSON (m):</pre><pre>Herr talman! Jag vill börja med att tacka\r\njustitieminister Gun Hellsvik för svaret på min\r\ninterpellation. Jag delar helt justitieministerns\r\nmening att det är en mycket grannlaga uppgift att\r\nförordna om tvångshämtning. Ändå är det i dagens\r\nläge utomordentligt viktigt att regelverket ses över,\r\nockså för bl.a. rättssäkerhetens skull.</pre><pre>Det har gjorts olika tolkningar.\r\nÅklagarmyndigheten i Köping har i ett desperat\r\nbehov av en regelöversyn skrivit ett brev till\r\nPolishögskolan, där man har gjort en något\r\nannorlunda tolkning. Enligt Polishögskolan kan\r\nman kan inte tolka in ett stöd för förvaring i\r\npolisarrest i reglerna om skyldigheterna att stanna\r\nkvar på polisstationen. Vidare säger man: ''Några\r\nJO-ärenden finns inte. Däremot har en känd jurist,\r\nDan Fernqvist, (tidigare vid JO-ämbetet) i en\r\nföreläsning klart uttalat sin uppfattning om\r\nförvaring i polisarrest. Han anser att om det inte\r\ndirekt framgår av lagtexten så får en person inte\r\nförvaras i polisarrest.'' Detta är just sådant som\r\nman haft svårighet med på många ställen ute i\r\nlandsorten.</pre><pre>Herr talman! I dag förekommer det ofta -- alltför\r\nofta -- att uppropade mål måste ställas in. Det har\r\nhänt att såväl tre av fem som fyra av sju utsatta mål\r\ninte kan genomföras -- jag har upplevt båda\r\ndelarna. Det som då händer -- framför allt på\r\ntingsställen, men naturligtvis också vid ordinarie\r\ndomstolar -- är att tiden inte kan tas till vara.\r\nDomare, nämndemän, advokater, åklagare,\r\nvittnen m.fl. blir sittande utan att kunna utföra\r\nnågot seriöst arbete. Förutom all spilltid och alla\r\narvoden som ändå måste betalas ut, förhalas ju\r\näven andra mål genom att de inställda målen måste\r\nutsättas på nytt. Det här för också med sig att\r\nvittnen och andra inblandade får det allt svårare att\r\nkomma ihåg det verkliga händelseförloppet, när\r\nmålen väl kommer upp.</pre><pre>På det här sättet naggas rättssäkerheten i kanten.\r\nJu äldre ett mål är innan det kommer till\r\navgörande, desto svårare är det att få tillförlitliga\r\nvittnesmål. Vissa detaljer kan etsa sig fast i minnet,\r\nmen det hör till undantagen. Det vanliga svaret\r\nbrukar vara: Nu är det ju så längesedan, så jag\r\nvågar inte bestämt påstå någonting. Eller också gör\r\nman som polismän brukar göra, dvs. man hänvisar\r\ntill protokoll: Har jag sagt så, så var det väl på det\r\nviset. Det är ganska naturligt, eftersom\r\npolismännens dagar är fyllda med händelser.</pre><pre>Jag vet att reglerna om hämtning är tillämpbara,\r\ninte bara på tilltalade utan även på vittnen.\r\nProblemet är alltså att polisen som regel inte kan\r\nhålla den hämtade under uppsikt över en natt utan\r\nallför stora personella insatser. Det har visat sig att\r\nmånga inte kan hållas i förhörsrum eller liknande,\r\nsom justitieministern hänvisar till i sitt svar. Den\r\nomhändertagne kan inte heller vistas i receptionen,\r\neftersom man på många platser i landet bara har en\r\ntjänstgörande på natten eller bara har växeln\r\nkopplad till närmaste storstad. Det har sagts mig att\r\nvissa polismyndigheter har övervägt att genomföra\r\nhämtningar genom att utan bevakning försöka\r\ninkvartera den hämtade på hotell. Situationen\r\nupplevs alltså som ganska desperat. Kan\r\njustitieministern tänka sig sådana lösningar när det\r\ngäller vissa hämtningar, t.ex. när det är fråga om att\r\nnågon kan behöva hållas nykter eller fri från andra\r\ndroger än alkohol inför ett förestående förhör?</pre><pre>I sitt svar hänvisar justitieministern till en sittande\r\nutredning, som i sommar kommer med ett\r\ndelbetänkande. Men jag utgår ifrån att\r\njustitieministern ändå har en personlig uppfattning\r\nom att vissa ändringar bör kunna göras.</pre><pre>Anf. 46  Justitieminister GUN HELLSVIK\r\n(m):</pre><pre>Herr talman! I den här frågan finns det egentligen\r\nen hel del olika problem. Birgit Henriksson och jag\r\nkan nog vara överens om att det inte är möjligt att\r\nnå alla mål enbart genom regeländringar. Det är\r\nockså fråga om polisens resurser och i högsta grad\r\nfråga om återupprättandet av respekten för våra\r\ndomstolar.</pre><pre>Antalet poliser har successivt ökats. Parallellt ses\r\npolisens arbetssätt och organisation över, vilket\r\nsyftar till att få ut mer av befintliga resurser. Men\r\ndet är självklart att reglerna spelar en roll. Jag har\r\npekat på de svåra avvägningar som måste göras när\r\nman tar ställning till olika regler. Det vore felaktigt\r\nav mig att nu föregripa hur reglerna bör utformas.\r\nBakgrunden till Polisrättsutredningen är ju\r\nmedvetenheten om de problem som finns. Som jag\r\nsade i mitt interpellationssvar har\r\nPolisrättsutredningen bl.a. fått till uppgift att se\r\növer olika typer av ingripanden som polisen brukar\r\nanvända. Den fråga vi här diskuterar kommer då\r\natt behandlas i det delbetänkande som kommer att\r\növerlämnas till mig i mitten av juni. Jag bör\r\nlämpligen avvakta med att göra några detaljerade\r\nkommentarer tills jag har tagit del av den\r\nutredningen.</pre><pre>Anf. 47  BIRGIT HENRIKSSON (m):</pre><pre>Herr talman! Jag tackar justitieministern för detta\r\nsvar. Jag är mycket medveten om att det, när ett\r\ndelbetänkande ligger så nära i tiden, är svårt att gå\r\nin på detaljfrågor. Därför ämnar jag inte upprepa\r\nmina frågor. Det som är viktigt är ändå att man\r\nbättre, som justitieministern själv sade,\r\nåterupprättar domstolarnas anseende. Det är\r\nfaktiskt ett led i återupprättelsen att man håller de\r\nresterande rättegångsdelarna när de är utsatta. Jag\r\ntackar justitieministern för svaret.</pre><pre>Överläggningen var härmed avslutad.</pre><pre>10 §  Svar på interpellation 1992/93:138 om\r\nvapenexport till Indonesien</pre><pre>Anf. 48  Statsrådet ULF DINKELSPIEL\r\n(m):</pre><pre>Herr talman! Ingela Mårtensson har frågat mig\r\nvilken betydelse respekten för mänskliga\r\nrättigheter har vid bedömningen av ett lands rätt att\r\nköpa svensk krigsmateriel samt om regeringen är\r\nberedd att förbjuda all export av krigsmateriel till\r\nIndonesien.</pre><pre>Vid alla beslut angående krigsmaterielexport\r\ntillämpar regeringen de av riksdagen godkända\r\nriktlinjerna. Det gäller för exporten till Indonesien\r\nlika väl som till andra länder.</pre><pre>Exporten till Indonesien har under senare år haft\r\nen liten omfattning och endast omfattat reservdelar\r\noch liknande utrustning i anslutning till tidigare\r\nleveranser av främst luftvärnsmateriel och\r\nmarinpjäser. Som framgår av regeringens skrivelse\r\n(1992/93:224) till riksdagen med redogörelse för\r\nden svenska krigsmaterielexporten år 1992 uppgick\r\ndenna utförsel till 4 miljoner kronor år 1992 och 1,8\r\nmiljoner kronor år 1991. Såväl\r\nkonstitutionsutskottet som utrikesutskottet har\r\nkonstaterat att exporten skett inom ramen för\r\ngällande riktlinjer.</pre><pre>Enligt riktlinjerna bör tillstånd inte ges till utförsel\r\nav krigsmateriel, eller annan utlandssamverkan\r\nsom avser krigsmateriel, om det avser stat där\r\nomfattande och grova kränkningar av mänskliga\r\nrättigheter förekommer. Såsom utrikesutskottet\r\nhar påpekat är respekt för mänskliga rättigheter ett\r\ncentralt villkor för att tillstånd skall erhållas. Svaret\r\npå Ingela Mårtenssons första fråga är således att\r\nrespekten för mänskliga rättigheter har stor\r\nbetydelse vid bedömningen av ett land såsom\r\nmottagare av svensk krigsmateriel och att det vägs\r\nin i den totalbedömning som det ankommer på\r\nregeringen att göra.</pre><pre>På Ingela Mårtenssons andra fråga vill jag svara att\r\nregeringen inte tillämpar något vapenembargo mot\r\nenskilda länder utom i de särskilda fall då FN:s\r\nsäkerhetsråd har beslutat om sådana. Ett FN-\r\nembargo mot Indonesien föreligger inte.</pre><pre>Framtida ansökningar om utförsel till Indonesien\r\nkommer på samma sätt att avgöras enligt\r\nriktlinjerna. I den mån det är fråga om\r\nföljdleveranser till tidigare med vederbörligt\r\ntillstånd levererad utrustning tillämpas de i\r\nriktlinjerna redovisade principerna. Medan någon\r\nallmän skyldighet att ge tillstånd till nya leveranser\r\ntill ett land givetvis inte finns, kan det undantagsvis\r\nuppstå en situation där det, som en följd av tidigare\r\nleveranser eller av andra skäl, vore obilligt att inte\r\nmedge begränsade följdleveranser.</pre><pre>Eftersom varje ärende behandlas för sig utifrån de\r\nföreliggande omständigheterna, kan jag i dag inte\r\nuttala mig om vilka beslut regeringen kommer att\r\nfatta i framtiden. Jag vill dock understryka att alla\r\nviktigare utförselärenden beträffande Indonesien,\r\nliksom andra länder, är föremål för noggrann\r\nberedning med bl.a. den rådgivande nämnden för\r\nkrigsmaterielexportfrågor.</pre><pre>Beträffande regeringens syn på förhållandena i\r\nIndonesien vill jag hänvisa till utrikesministerns\r\nsvar på en fråga av Bertil Måbrink i kammaren den\r\n10 november 1992. Såsom utrikesministern\r\nframhöll följer vi noggrant läget beträffande de\r\nmänskliga rättigheterna i Indonesien. Samtidigt är\r\nvi angelägna om att utveckla förbindelserna med\r\ndetta land inom en rad områden. Indonesien spelar\r\nen betydelsefull roll för fortsatt politisk och\r\nekonomisk stabilitet i Asien.</pre><pre>Anf. 49  INGELA MÅRTENSSON (fp):</pre><pre>Herr talman! Jag ber att få tacka statsrådet för\r\nsvaret. Utgångspunkten för min interpellation är de\r\nmänskliga rättigheterna i Indonesien, och inte\r\nminst i Östtimor där situationen är mycket\r\noroande. Våldet där har trappats upp under de\r\nsenaste åren, särskilt efter den massaker som\r\nanställdes i samband med ett sorgetåg i Dili, där\r\nmånga människor massakerades. Rättegångarna\r\nfick en, kan man säga, tveksam utformning. Men\r\ninternationellt blev reaktionerna på det som hände\r\nmycket starka. Detta har gjort att situationen inte\r\nhar förbättrats, utan den är fortfarande mycket svår\r\ni Östtimor.</pre><pre>Dessutom tycker jag att man skall ta med i bilden\r\natt Indonesien vägrar att uppfylla FN:s krav, dvs.\r\natt genomföra en folkomröstning som det är sagt att\r\nman skall göra i Östtimor. Man har offentligt gått\r\nut och sagt att man inte tänker följa det beslutet.\r\nDetta tycker jag också ger anledning att på olika\r\nsätt sätta tryck på Indonesien. Det kan man göra\r\ngenom ekonomiska beslut, exempelvis genom\r\nvapenembargo.</pre><pre>Statsrådet säger nu att regeringen inte tillämpar\r\nnågot vapenembargo mot enskilda länder utom när\r\ndet gäller att följa beslut som har fattats av FN:s\r\nsäkerhetsråd. Jag kan då anföra exemplet f.d.\r\nJugoslavien, där den svenska regeringen efter\r\nstarka påtryckningar bestämde att man skulle\r\nåterkalla beslut. Detta var innan FN beslutade om\r\nett embargo, så nog kan man tillämpa\r\nvapenembargo om man så vill. Därför tycker jag att\r\nbeskrivningen i svaret inte är riktig.</pre><pre>När det gäller tiden 1991--1992 hänvisas till att man\r\ninte har sålt särskilt mycket krigsmateriel till\r\nIndonesien. Det står i svaret att\r\nkonstitutionsutskottet har konstaterat att exporten\r\nhar skett inom ramen för gällande riktlinjer. Såvitt\r\njag vet har konstitutionsutskottet inte granskat\r\ndetta under senare tid. Jag var själv suppleant i\r\nutskottet och följde dessa vapenexportfrågor\r\nnoggrant. Frågan var mycket aktuell under våren\r\n1986 och 1987, då man framför allt tog upp\r\nexporten till Indonesien. Det rådde då mycket\r\ndelade meningar om vad som försiggick där.</pre><pre>Den socialdemokratiska regeringen försvarade då\r\nsin linje. Men det var många från oppositionen som\r\ngick emot denna och menade att statsrådet\r\nHellström faktiskt vilseledde riksdagen. Jag tror\r\nockså att det blev den allmänna bedömningen, när\r\nhan påstod att det var fråga om följdleveranser när\r\ndet i själva verket var luftvärnskanoner som hade\r\nsålts till Indonesien. Han försökte länge göra\r\ngällande att det var fråga om följdleveranser och att\r\ndet skulle likställas med leverans av reservdelar och\r\nammunition, vilket faktiskt var ett sätt att vilseleda\r\nriksdagen. Detta var väl också en orsak till att Mats\r\nHellström sedan blev jordbruksminister. Så det\r\ngäller att se upp så att man inte vilseleder riksdagen\r\npå dessa punkter. Jag vill nu inte påstå att statsrådet\r\nhär har gjort det. Såvitt jag förstår har det nu bara\r\nvarit aktuellt med ammunition och reservdelar.</pre><pre>I den senare delen av svaret framgår att framtida\r\nansökningar skall avgöras enligt givna riktlinjer. Då\r\nundrar jag vilken bedömning regeringen gör i dag.\r\nKan man tänka sig att exportera nya vapensystem,\r\neller är det fråga om att bara följdleveranser får\r\ngodkännas? I konstitutionsutskottet var man enig\r\nvåren 1987 då man konstaterade att situationen i\r\nÖsttimor och i Indonesien var sådan att man inte\r\nkunde tänka sig att exportera nya vapensystem.\r\nSituationen har ju knappast förbättrats sedan dess,\r\nutan snarare tvärtom. Det skulle därför vara\r\nmycket märkligt om man ens övervägde att\r\nexportera nya vapensystem. Jag tycker att man inte\r\nens skall göra följdleveranser av ammunition och\r\nreservdelar, eftersom situationen är så svår och\r\neftersom den indonesiska regeringen visar en så\r\nstor nonchalans när det gäller att fullfölja FN:s\r\nbeslut. Därför tycker jag att man skall markera mot\r\ndetta.</pre><pre></pre><pre>Sedan talar statsrådet i slutet av svaret om\r\nIndonesiens betydelsefulla roll i regionen för\r\nfortsatt politisk och ekonomisk stabilitet i Asien.\r\nInte minst ur denna aspekt är det viktigt vilka\r\nsignaler vi ger, att vi inte accepterar att det pågår\r\nsådana grova brott mot de mänskliga rättigheterna\r\nsom det gör i dag och likaså att man nonchalerar\r\nFN:s beslut.</pre><pre>Jag tycker inte att man kan låta bli att reagera på\r\ndetta. Också ur denna synpunkt, den roll som\r\nIndonesien har i området, är det viktigt att det görs\r\nen stark markering.</pre><pre>Anf. 50  HANS GÖRAN FRANCK (s):</pre><pre>Herr talman! Det finns en rad rapporter -- bl.a. från\r\nAmnesty International, men också rapporter som\r\nhar nått Europarådet och Förenta nationerna -- om\r\natt det pågår mycket grova brott mot de mänskliga\r\nrättigheterna i Indonesien och framför allt i\r\nÖsttimor och Västpapua.</pre><pre>Jag vill i detta sammanhang fästa regeringens och\r\nstatsrådets uppmärksamhet på en resolution som\r\nantogs av Europarådet, där jag är svensk delegat.\r\nDenna resolution antogs den 28 juni 1991. Sverige\r\ngav fullt ut sin anslutning till denna resolution. I\r\ndetta uttalande uppmanade man till respekt för de\r\nmänskliga rättigheterna. Man kräver att länderna\r\nskall ge humanitärt bistånd, och man kräver\r\nomedelbar vapenvila.</pre><pre>Beträffande det som är aktuellt i just denna debatt\r\nstår i 9 § att man skall ''genomföra ett\r\nvapenembargo gentemot Indonesien till dess att\r\nmålsättningarna i paragraf 8 har uppnåtts'', dvs.\r\nrespekt för mänskliga rättigheter, vapenvila, m.m.</pre><pre>Jag menar att denna resolution skapar alldeles\r\nsärskilda förpliktelser för Sverige, liksom för alla\r\nländer som anslöt sig till den, att agera på ett mer\r\nkraftfullt sätt. De senaste rapporterna vi har fått\r\nfrån framför allt Östtimor är oroväckande. Det\r\nfinns anledning att utöva starka påtryckningar på\r\nIndonesien om att häva ockupationen och\r\nrespektera de mänskliga rättigheterna, och det\r\nfinns anledning att säga ifrån i samband med\r\nvapenexport.</pre><pre>Även om det nu bara rör sig om reservdelar tycker\r\njag att man bör skärpa attityden. Indonesien\r\nförsöker i nuvarande läge att få omvärlden att godta\r\nockupationen och annekteringen av Östtimor och\r\nVästpapua. Man driver en mycket aktiv\r\nlobbyverksamhet för detta för att på det viset tona\r\nner och få bort de resolutioner som avgetts i\r\ninternationella fora.</pre><pre>Jag vill be statsrådet om ett klargörande. På vilket\r\nsätt anser statsrådet att detta viktiga\r\nEuroparådsuttalande har betydelse för Sveriges\r\nagerande?</pre><pre>Anf. 51  Statsrådet ULF DINKELSPIEL\r\n(m):</pre><pre>Herr talman! Jag vill ge några kommentarer till\r\nIngela Mårtensson och Hans Göran Franck.</pre><pre>Först och främst är det alldels självklart att läget på\r\nÖsttimor är en faktor som är av stor betydelse när\r\nvi diskuterar och beslutar i frågor som rör exporten\r\nav krigsmateriel till Indonesien. Det har det varit\r\nsedan lång tid tillbaka. Det är fortsatt någonting\r\nsom regeringen granskar noggrant för att sätta in i\r\nden helhetsbild som slutligen ligger till grund för\r\nbeslut. Jag utgår från att samma gäller för den\r\nparlamentariska nämnd som regeringen rådgör\r\nmed i alla frågor som rör krigsmaterielexporten,\r\noch så givetvis även vid fall av export till Indonesien</pre><pre>Nu beskriver Ingela Mårtensson läget på ön som\r\nmer spänt än tidigare. Om jag förstått det rätt utgår\r\nIngela Mårtensson från läget efter massakern i Dili\r\ni november 1991. Alla sådana saker är svåra att\r\nbedöma. Regeringens bedömning är inte\r\ndensamma. Det flesta iakttagare förefaller också\r\nvara av den uppfattningen att spänningarna\r\nnärmast har dämpats.</pre><pre>Flera faktorer har bidragit till detta. Den direkta\r\ndialogen mellan Indonesien och Portugal har\r\nåterupptagits. Den militära närvaron på ön har\r\ntrappats ner. Militär personal straffades efter\r\növergreppet i Dili. Även gerillaledaren Xanana\r\nGusmaos tillfångatagande och pågående rättegång\r\nhar sannolikt verkat i samma riktning.</pre><pre>Jag säger detta utan att för den skull på något sätt\r\nmena att läget på ön är bra. Det är det absolut inte.\r\nEn hård polisiär kontroll utövas över\r\nlokalbefolkningen. Respekten för mänskliga\r\nrättigheter är inte tillfredsställande.</pre><pre>Den bedömning vi gör är att trenden under den\r\nsenaste tiden, de senaste åren, har varit positiv med\r\navseende på riktlinjernas kriterier om inre väpnad\r\nkonflikt och grova och omfattande kränkningar av\r\nde mänskliga rättigheterna. Det är givet att\r\nregeringen i sin totalbedömning inte gärna kan utgå\r\nfrån motsatsen.</pre><pre>När det så gäller den resolution som Hans Göran\r\nFranck hänvisar till, har Sverige inte anslutit sig till\r\ndenna resolution, om vi talar om samma resolution,\r\nnämligen den som antogs i juni 1991. Det var en\r\nresolution som antogs av den parlamentariska\r\nförsamlingen. Den talar mycket riktigt för ett\r\nembargo.</pre><pre>När däremot regeringarna, och bland dem Sveriges\r\nregering, diskuterade dessa frågor på hösten, bl.a.\r\ni ljuset av resolutionen från\r\nparlamentarikerförsamlingen, kom man icke till\r\nsamma slutsats. I ministrarnas deklaration om\r\nÖsttimor, som antogs under hösten, sägs ingenting\r\nom vapenembargo.</pre><pre>Jag tycker att det är viktigt att slå fast detta. Det\r\nbetyder inte att jag inte tillmäter\r\nparlamentarikerresolutionen viss vikt. Men det är\r\nviktigt att säga att Sverige icke har anslutit sig, för\r\natt använda Hans Göran Francks ord, till en\r\nresolution om ett vapenembargo mot Indonesien.\r\nDå hade regeringen för övrigt inte kunnat medge\r\nnågon vapenexport, vilket har medgivits av tidigare\r\nregeringar och av den nuvarande regeringen.</pre><pre>Ingela Mårtensson talar om konstitutionsutskottets\r\ngranskning. Den avsåg just den del som Ingela\r\nMårtensson hänvisade till. Följdleveranser och\r\nleveranser av reservdelar har självfallet samband\r\nmed de berörda affärerna.</pre><pre>Slutligen till frågan om ett embargo. Vi kan tala om\r\nett allmänt embargo, som beslutas av FN:s\r\nsäkerhetsråd. Det tillämpas automatiskt. Men det\r\när viktigt att det också kommer fram att vi själva\r\nkan besluta att ett land inte skall medges att motta\r\nnågon som helst krigsmaterielexport. Så har också\r\nskett i många fall, och så sker i en hel del fall.</pre><pre>Så skedde t.ex. i fallet Jugoslavien. Man kan kalla\r\ndetta ett ''eget embargo'' om man vill. Vi talar i\r\nsådana fall närmast om att Sverige upprätthåller\r\nförbud mot export av vapen och krigsmateriel till\r\nett visst land i ljuset av de riktlinjer som riksdagen\r\nhar lagt fast.</pre><pre>Det är uppenbart att besluten sker i varje enskilt\r\nfall. Tiden medger inte att jag tar upp det nu, men\r\njag skall gärna återkomma till den här speciella\r\nsituationen.</pre><pre>Anf. 52  INGELA MÅRTENSSON (fp):</pre><pre>Herr talman! Jag är förvånad över att regeringen\r\nbedömer att det har blivit bättre på Östtimor. Det\r\när inte de signaler som jag och de som verkligen\r\nföljer utvecklingen har fått. Statsrådet säger att det\r\nskulle ha blivit mindre spänningar.</pre><pre>Jag tycker att exemplet med Gusmao är ett mycket\r\ndåligt exempel. Man har alltså tillfångatagit en\r\nledare. Jag har sett hur man har visat upp honom i\r\nTV. Där förnekar han precis allt som har hävdats\r\ntidigare. Det ger en fasansfull bild av hur man\r\nhanterar människor. Det ger inte någon särskild\r\ntrovärdighet till de indonesiska myndigheterna.\r\nDet är ett verkligt dåligt exempel på att detta skulle\r\nha blivit bättre. Det är snarare tvärtom ett exempel\r\npå hur brutalt man beter sig mot dem som\r\nopponerar sig och försöker företräda det\r\nösttimoresiska folket.</pre><pre>Jag reagerade på detta med eget embargo, eftersom\r\njag uppfattade att det stod i svaret att vi inte skulle\r\nkunna införa det. Det var bra att statsrådet sade att\r\nvi visst kan göra det och att vi också har gjort det i\r\nvissa fall. Vi är ju självständiga att bedöma\r\nhuruvida vi vill dra in tidigare tillstånd. Det gjordes\r\nnär det gällde Jugoslavien.</pre><pre>Det var detta jag tyckte att vi skulle göra här, inte\r\nminst med tanke på att man nonchalerar ett FN-\r\nbeslut där man varit enig om att tillåta en\r\nfolkomröstning. Jag tycker att vi skall ta till vara\r\nolika ekonomiska möjligheter för att utöva\r\npåtryckningar. Detta vore ju ett sätt.</pre><pre>Jag har fortfarande inte riktigt klart för mig vad\r\nregeringens bedömning är i dag. Är det att\r\nspänningarna har dämpats, med tanke på den\r\nbeskrivning som gjordes här? Är regeringen\r\nbenägen att också tillåta en vapenexport när det\r\ngäller nya vapensystem, eller håller man\r\nfortfarande den restriktiva linje som man gjort\r\nhittills att inte tillåta export av några nya system\r\nutan enbart följdleveranser av reservdelar och\r\nammunition?</pre><pre>Anf. 53  HANS GÖRAN FRANCK (s):</pre><pre>Herr talman! Jag talade om den resolution som\r\nantogs i Helsingfors den 28 juni 1991. Det var en\r\nresolution från Europarådets parlamentariska\r\nförsamling. I den resolutionen gjordes de\r\nuppmaningar som jag tidigare har nämnt, direkt till\r\nEuroparådets medlemsstater.</pre><pre>Jag är väl medveten om hur frågan har behandlats i\r\nMinisterkommittén. Jag tycker att den resolution\r\nsom antogs i Helsingfors var en mycket viktig\r\nopinionsyttring. Den svenska delegationen anslöt\r\nsig till det här uttalandet. Jag tycker för min del att\r\nden svenska regeringen borde handla i den anda\r\nsom den svenska delegationen anslöt sig till.</pre><pre>I den här resolutionen sägs det att den indonesiska\r\nregeringen måste upphöra med alla kränkningar av\r\ninternationella stadgar som stadfäster mänskliga\r\nrättigheter och folkens rätt till självbestämmande\r\noch självständighet. Den måste öppna Östtimors\r\ngränser och tillåta internationella\r\nhjälporganisationer och organisationer för\r\nmänskliga rättigheter att arbeta. Den måste vidare\r\nbeordra omedelbar vapenvila med de timoresiska\r\nmotståndsstyrkorna, dra bort sina väpnade styrkor\r\nfrån Östtimor och skapa politiska förutsättningar\r\nför ett fritt utövande av rätten till\r\nsjälvbestämmande.</pre><pre>Det var det ståndpunktstagande som gjordes. Nu\r\nhar det skett en liten öppning så till vida att den\r\nindonesiska regeringen är något mera liberal när\r\ndet gäller möjligheterna till besök och insyn. Vi får\r\nse hur de kommer att ställa sig till att svenska\r\nparlamentariker har begärt att få komma till\r\nÖsttimor på förhösten. Det finns en liten öppning\r\nhär.</pre><pre>I det här läget är det mycket viktigt att utöva alla\r\ntänkbara påtryckningar för mänskliga rättigheter\r\noch självbestämmande, för att det skall bli fred och\r\nför att skall man dra tillbaka ockupationsstyrkorna.\r\nJag tycker att detta bör tas upp med den\r\nindonesiska regeringen vid alla de tillfällen som ges\r\ni förhandlingar.</pre><pre>Anf. 54  Statsrådet ULF DINKELSPIEL\r\n(m):</pre><pre>Herr talman! Låt mig först säga till Hans Göran\r\nFranck att jag är glad att vi har kunnat klara ut\r\ndetta nu. Vi är uppenbarligen eniga om att det inte\r\nförhåller sig på det sättet att Sverige har ingått\r\nnågon överenskommelse om något vapenembargo.\r\nDet finns helt enkelt inte någon sådan\r\növerenskommelse.</pre><pre>Som jag sade i mitt första inlägg anser jag att det\r\när en viktig resolution som parlamentarikerna har\r\nantagit. Vi står helt bakom det grundläggande\r\nanslaget, t.ex. de delar som Hans Göran Franck\r\nläste upp här. Men det var i frågan om ett\r\nvapenembargo som regeringarna kom till slutsatsen\r\natt man inte skulle handla på det sätt som\r\nparlamentarikerna föreslog.</pre><pre>Jag delar Hans Göran Francks uppfattning att vi\r\nbör utnyttja olika tillfällen, och inte minst\r\nkontakterna med indonesiska företrädare, för att\r\nutöva ett tryck i frågan om de mänskliga\r\nrättigheterna. Det gäller oavsett om vi anser att de\r\nmänskliga rättigheterna kränks på ett sådant sätt att\r\ndet finns hinder för export av krigsmateriel eller\r\ninte. På en punkt är vi helt eniga, nämligen att läget\r\nnär det gäller de mänskliga rättigheterna inte är\r\ntillfredsställande i Indonesien. Också i den delen\r\nkan jag ställa mig bakom det som Hans Göran\r\nFranck har sagt. Det är bara i frågan om ett\r\nvapenembargo som vi gör en annan bedömning.</pre><pre>Låt mig sedan gå över till det Ingela Mårtensson\r\ntalade om. När det gäller utvecklingen på Östtimor\r\när vi eniga om att den inte är tillfredställande.\r\nSedan är det uppenbarligen så att vi gör olika\r\nbedömningar av utvecklingen. Ingela Mårtensson\r\nanser att den har förvärrats. Regeringens och min\r\negen uppfattning är att den har förbättrats.</pre><pre>Jag har följt bedömningar från väldigt många\r\nländer på den senaste tiden. Jag tror att jag vågar\r\nsäga att det är en bedömning som delas i mycket\r\nstora läger. Sedan kan vi ha olika uppfattningar om\r\ngraden av utvecklingen och liknande, men det jag\r\nhar läst och hört och fått fram i mina kontakter\r\npekar på att utvecklingen har förbättrats. Här\r\nkonstaterar jag bara att vi gör en annorlunda\r\nbedömning än Ingela Mårtensson.</pre><pre>När det slutligen gäller frågan hur vi skulle ställa oss\r\ni aktuella fall gäller allmänt att vi gör bedömningar\r\nin casu. Man får bedöma varje enskilt fall för sig\r\noch utifrån omständigheterna. Det är en princip\r\nsom gäller för all svensk krigsmaterielexport.\r\nDärför gör vi aldrig några allmänna uttalanden om\r\nhur vi generellt skulle ställa oss till export till ett\r\nvisst land.</pre><pre>När det gäller den här typen av ärenden rådgör vi\r\nmycket noga med den rådgivande nämnden för\r\nkrigsmaterielexportfrågor, dvs. den\r\nparlamentariska nämnden, för att inhämta så\r\nmånga synpunker som möjligt. Vi medger aldrig\r\nexport -- jag tror inte att det har funnits något\r\nundantag, i alla fall inte under min tid -- i fall där\r\nden parlamentariska nämnden anser att export icke\r\nbör ske. Den gör en prövning utifrån de gällande\r\nriktlinjerna. Det är bl.a. på basis av den\r\nparlamentariska nämndens uttalanden som jag\r\nsedan förelägger regeringen förslag till\r\nställningstaganden i varje enskilt fall.</pre><pre>Anf. 55  INGELA MÅRTENSSON (fp):</pre><pre>Herr talman! Jag skall inte gå in i en diskussion om\r\nden rådgivande nämnden. Jag har varit kritiskt\r\ninställd till att över huvud taget ha en sådan nämnd.\r\nDet är så lätt att bara skylla på nämnden. Det är\r\nändå regeringen som har ansvaret för tillstånden,\r\noch det är regeringen som får ta det slutliga\r\nansvaret. Detta är bara ett rådgivande organ. Men\r\nvi kanske inte skall föra den debatten här.</pre><pre>Sedan har vi olika uppfattningar när det gäller\r\nbedömningen av läget på Östtimor och Västpapua.\r\nDet är helt klart. Om statsrådet har följt\r\nutvecklingen på Östtimor och i Indonesien borde\r\nstatsrådet också ha en uppfattning huruvida det är\r\nfritt fram för t.ex. Bofors att marknadsföra sina\r\nvapen i Indonesien. Det måste ju ändå finnas en\r\nuppfattning om detta i regeringen. Detta är ju inte\r\nnågot nytt land. Det är ett land som under lång tid\r\nvarit intresserat av svenska vapen. Vi har haft\r\nkontakter och gjort bedömningar. Därför är det\r\nmärkligt att vi inte kan få ett svar i dag om det är\r\nfritt fram att marknadsföra svenska vapen i\r\nIndonesien.</pre><pre>Sedan var det en sak som jag glömde i mitt förra\r\ninlägg. Det gällde Portugal. För ungefär ett och ett\r\nhalvt år sedan hade jag tillfälle att träffa en grupp\r\nparlamentariker från Portugal som just skulle åka\r\ntill Östtimor. De fick lov att ställa in sin resa på\r\ngrund av det blev så mycket trassel för dem. De fick\r\ninte ta med sig någon journalist och det ena med det\r\nandra. Det hela slutade med att de fick inställa sin\r\nresa strax innan de skulle ge sig av.</pre><pre>Som Hans Göran Franck sade är vi några stycken\r\nsom har tagit initiativ till att åka just till Östtimor\r\noch ta kontakter med organisationer för mänskliga\r\nrättigheter, med lokala politiker och inte minst med\r\nkyrkan. Den är ju också mycket engagerad för det\r\nösttimoresiska folket. Då finns det möjlighet för oss\r\natt göra en bedömning på plats, får vi hoppas.</pre><pre>Anf. 56  Statsrådet ULF DINKELSPIEL\r\n(m):</pre><pre>Herr talman! Låt mig först ta upp frågan om\r\nförhållandet till Portugal. Det är säkert så att det\r\nfortfarande finns problem i förbindelserna. Det\r\nvore konstigt annars mot bakgrund av allt vad som\r\nskett i Östtimor.</pre><pre>Om vi skall se till utvecklingen och göra en\r\nhelhetsbedömning är det ändå viktigt och väsentligt\r\ni sammanhanget att konstatera att dialogen med\r\nPortugal har återupptagits i dessa frågor.</pre><pre>När det gäller situationen och bedömningen av\r\nenskilda fall tog Ingela Mårtensson upp en annan\r\nfråga, nämligen frågan om marknadsföringen. Det\r\när inte detsamma som export. Bofors och andra\r\nföretag har idkat marknadsföring i Indonesien\r\nsedan lång tid tillbaka. Det är på intet sätt en\r\ngaranti för att de kommer att få tillstånd till export.\r\nDet tar regeringen ställning till i varje enskilt fall\r\nnär frågan aktualiseras.</pre><pre>Jag underströk också i mitt förra svar, för att inget\r\nmissförstånd skall råda på den punkten, att det är\r\nregeringen som bär ansvaret för besluten i dessa\r\nfall. Det var därför jag också sade att vi rådgör med\r\nden parlamentariska nämnden. Jag sade också att\r\nvi inte går emot den parlamentariska nämnden i\r\nnågot fall om nämnden avråder. Då säger\r\nregeringen inte ja. Men det innebär inte med\r\nautomatik det motsatta.</pre><pre>Dessutom sade jag att vi också beaktar andra\r\nomständigheter. Däri ligger att det ingalunda\r\nenbart är den parlamentariska nämndens utsaga\r\nsom är avgörande för regeringens slutliga\r\nställningstagande i dessa frågor, även om den är\r\nmycket viktig i sammanhanget.</pre><pre>Överläggningen var härmed avslutad.</pre><pre>11 §  Svar på interpellation 1992/93:143 om de\r\nframtida möjligheterna till komvuxutbildning</pre><pre>Anf. 57  Statsrådet BEATRICE ASK (m):</pre><pre>Herr talman! Lena Klevenås har frågat mig om\r\nregeringen avser att försvåra för vuxna att ta igen\r\neller komplettera utbildning på komvux.</pre><pre>Som bakgrund till sin fråga i interpellationen har\r\nLena Klevenås bl.a. citerat några meningar ur\r\nrapporten Målrelaterade statsstipendier, Ds\r\n1992:123. Arbetet inom regeringen är så fördelat\r\natt det är utbildningsministern som har ansvaret för\r\nstudiestödsfrågorna. Jag vill därför inte gå in på de\r\nsakfrågorna.</pre><pre>Upplysningsvis vill jag dock nämna att denna\r\nrapport har utarbetats av chefsekonomen Jan\r\nBröms på uppdrag av utbildningsministern. Hans\r\narbete har dock inte varit styrt av några direktiv,\r\nutan avsikten har varit att Jan Bröms på ett fritt sätt\r\nskulle få diskutera eventuella förändringsbehov\r\ninom hela studiefinansieringssystemet. Rapporten\r\nhar varit föremål för en bred remiss. Den fortsatta\r\nberedningen av studiefinansieringssystemet sker nu\r\ngenom en beredningsgrupp inom\r\nUtbildningsdepartementet. Som underlag för\r\ngruppens arbete ligger, förutom Bröms rapport och\r\nremissyttranden över den, även de förslag som lagts\r\nfram av den s.k. Finvuxutredningen och vissa\r\nförslag från CSN. Beredningsgruppen skall slutföra\r\nsitt uppdrag före utgången av augusti månad 1993.</pre><pre>Det är självklart att det skall finnas goda\r\nmöjligheter för vuxna att komplettera sin tidigare\r\nutbildning. Regeringens inställning till\r\nkunskapssamhällets krav på utbildning i ett\r\nlivslångt perspektiv framgår enligt min mening\r\nmycket tydligt av de uttalanden i 1993 års\r\nbudgetproposition som Lena Klevenås citerar i sin\r\ninterpellation. Jag upprepar här, som en\r\npåminnelse, att kunskapssamhället enligt\r\nregeringens syn kräver att man ser ''utbildning som\r\nen livslång process, där kunskaper kompletteras,\r\nförnyas och fördjupas, i utbildningssystemet, på\r\narbetsplatsen och på fritiden''.</pre><pre>Utbildningsväsendet har en väsentlig uppgift för att\r\nmöta de strukturella brister som finns i det svenska\r\nsamhället. Det behövs ökade utbildningssatsningar\r\nfrämst inom naturvetenskap och teknik, språk och\r\ninformationsbehandling. Kommunerna har ett\r\ngrundansvar enligt skollagen för att tillgodose\r\nbehoven av komvux. Regeringen har ändå tagit\r\ninitiativ till extra satsningar på komvux. För våren\r\n1993 ställde riksdagen resurser till AMS förfogande\r\nför bidrag till bl.a. ökad utbildning i komvux. På\r\ndetta sätt ökades utbildningsmöjligheterna med\r\n13 000 platser. För budgetåret 1993/94 har\r\nregeringen föreslagit i\r\nkompletteringspropositionen (prop. 1992/93:150,\r\nbil. 7) att särskilt statsbidrag skall kunna ges till\r\nkommunerna för bl.a. 33 000 extra platser inom\r\nkomvux. Regeringen förslår också att medel\r\nanvisas för ett utökat studiestöd för de föreslagna\r\nplatserna. Om riksdagen godkänner förslagen,\r\nkommer fler människor än någonsin att ha\r\nmöjlighet att delta i utbildning inom komvux.</pre><pre>Anf. 58  LENA KLEVENÅS (s):</pre><pre>Herr talman! Jag tackar Beatrice Ask för svaret på\r\nmin interpellation.</pre><pre>Jag tycker att det är mycket positivt att\r\nskolministern håller fast vid uttalandet i\r\nregeringsförklaringen att utbildningen skall ses som\r\nen livslång process, där kunskaper kompletteras,\r\nförnyas, fördjupas i utbildningssystemet osv. Det är\r\nockså positivt att regeringen nyligen i\r\nkompletteringspropositionen har föreslagit 33 000\r\nextra platser till komvux nästa år och att särskilda\r\nstatsbidrag skall kunna ges till kommunerna för\r\ndetta. Ändå är nuvarande elever, lärare och\r\nmänniskor som bär på planer att studera på komvux\r\nmycket oroade. Vad beror det på? Jo, delvis på den\r\nrapport som Jan Bröms har skrivit och där man kan\r\nläsa det jag citerat i min interpellation. Han säger\r\natt staten inte bör hymla med att eftersatta\r\ngymnasiestudier är något som den enskilde\r\nkommer att få betala själv genom eget hårt arbete.\r\nVidare skall statens signalsystem entydigt visa att\r\nslarv med den grundläggande skolgången är något\r\nsom man i huvudsak på egen bekostnad och med\r\negna ansträngningar får hämta igen senare i livet.</pre><pre>Jag är helt införstådd med att dessa citat för\r\nnärvarande inte utgör regeringens uppfattning.\r\nMen Jan Bröms har arbetat på\r\nUtbildningsdepartementets uppdrag, så\r\ntankegångarna kan inte vara helt främmande i\r\nregeringskretsen. Det är detta som oroar mig och\r\nalla andra som värnar om komvux.</pre><pre>För närvarande, i lågkonjunkturen, accepterar\r\nregeringen att i sista minuten anslå mer pengar --\r\ndå arbetslösheten stiger till oanade höjder. Men hur\r\nskall det gå för komvux på sikt, om man anser att\r\nvuxna i stort sett får skylla sig själva om de i\r\nungdomen inte gick spikrakt genom\r\ngymnasieskolan?</pre><pre>Uttalandet i utredningen tyder på en allvarlig brist i\r\nförståelsen för de livsvillkor som många människor\r\nlever i. Jag kan efter mer än 20 års arbete som\r\nlärare i den svenska grundskolan intyga att\r\nmängder av elever inte har den sociala trygghet och\r\nden känslomässiga mognad som måste ligga som\r\ngrund om skolarbetet skall gå bra.</pre><pre>Man kan inte tvinga fram denna trygghet eller\r\ndenna mognad. Men i de allra flesta fall infinner\r\nden sig så småningom. Att då försvåra\r\nmöjligheterna att studera senare i livet när\r\nstudielusten kommer, är att dåligt ta till vara på\r\nmänniskors studieintresse. Många kommer att bli\r\ndubbelbestraffade på grund av svåra\r\nhemförhållanden tidigt i livet och svårigheter att\r\nstudera när väl studiemotivationen har infunnit sig.</pre><pre>Den tillgång för samhället som komvux är och har\r\nvarit kan inte bara mätas i pengar. Det ligger ett\r\nstort demokratiskt värde i att utbildningsklyftorna i\r\nett samhälle inte växer. Komvux är också av ett\r\noerhört stort personligt värde för de människor som\r\nkan höja sin kompetens och därmed självkänsla och\r\nsjälvförtroende. Det finns mängder av positiva s.k.\r\nspin-off-effekter.</pre><pre>Samhället och näringslivet har ett stort behov av\r\nvälutbildad arbetskraft. Den svenska arbetskraften\r\nhar inte längre någon högre utbildningsnivå än\r\nländerna i vår omgivning. Vi måste även för att\r\nhöja vår industris konkurrenskraft ha mer\r\nvälutbildade anställda inom industrin. Vi klarar oss\r\ninte utan en hög teknisk kompetens inom alla\r\nnivåer i industrin. Vi kan inte vänta oss att nya\r\nungdomskullar skall växa in successivt och ersätta\r\näldre lågutbildad arbetskraft. Det här gäller dels för\r\natt det är orätt att inte ta till vara den äldre\r\narbetskraftens kunskaper och\r\nutvecklingsmöjligheter, dels för att de yngre inte\r\nkommer att räcka till. Vi kommer t.ex. att få en stor\r\nbrist på ingenjörer, samtidigt som allt färre elever\r\ninom den ordinarie gymnasieutbildningen väljer\r\ntekniska linjer.</pre><pre>Hur skall vi klara rekryteringen till högskolorna i\r\nframtiden, om vi inte även fortsättningsvis kan\r\nrekrytera studerande från komvux?</pre><pre>Hur skall komvux framtid se ut? Var skall de nya\r\n33 000 platserna inrättas? Vad gör man med\r\nkommuner som inte kan erbjuda en bra\r\nvuxenutbildning? Vem ser till att resultatet som\r\nhelhet blir bra för skattebetalarna, så att inte ett väl\r\nfungerande komvuxgymnasium som det i\r\nStockholm läggs ner för att sprida platserna över\r\nhela kommunen? Därigenom försvåras\r\nmöjligheten för eleverna att studera på ett effektivt\r\nsätt. Om de nya platserna skall bli effektiva\r\nheltidsplatser och eleverna kunna läsa så snabbt\r\noch effektivt som möjligt, måste undervisningen\r\norganiseras så att det blir möjligt.</pre><pre>Enligt riktlinjerna från Utbildningsdepartementet\r\nskall komvuxutbildning erbjudas på tider och\r\nvillkor så att vuxna kan delta. Då går det inte att\r\nerbjuda enbart kvällsundervisning. Vad händer då\r\nmed de ensamstående mammorna, för vilka\r\nkomvux har varit en fantastisk möjlighet?</pre><pre>Jag skall inte ta upp frågan om\r\nstudiefinansieringssystemet, eftersom det är under\r\nutredning. Men jag oroar mig mycket över\r\nuttalandet att man i framtiden skall få bekosta sin\r\nutbildning själv. Om de tankegångarna kommer att\r\nslå igenom kommer det att bli oerhört mycket\r\nsvårare för de människor som hittills har kunnat\r\nstudera på komvux att göra det i framtiden. Det\r\nförlorar inte bara enstaka individer oerhört mycket\r\npå, utan det gäller även samhället som helhet. Vi\r\nbehöver dessa människor och deras kunskaper.</pre><pre>Anf. 59  LENA HJELM-WALLÉN (s):</pre><pre>Herr talman! Det är många som undrar över\r\nregeringens attityd till vuxenutbildningen. I\r\ninterpellationssvaret försöker skolministern få det\r\natt framstå som att hon inte förstår denna kritik.\r\nDessutom försöker skolministern blåsa upp\r\nbeskedet i kompletteringspropositionen om en\r\nextra satsning på vuxenutbildningen och få det att\r\nframstå som bevis för att regeringen har höga\r\nambitioner. Fakta talar ett annorlunda och tydligt\r\nspråk. Jag skulle vilja tillföra dessa fakta till\r\ndebatten.</pre><pre>I regeringens första budgetproposition i januari\r\n1992 föreslog regeringen och skolministern att\r\nstatsbidraget till skolorna skulle skäras ned.\r\nSkolministern utpekade direkt vuxenutbildningen\r\nsom det område som skulle minskas i omfattning.\r\nDet innebar en 25-procentig neddragning av\r\nkomvux. Den gången räddades vuxenutbildningen\r\nav sina deltagare. Det skedde med hjälp av en\r\nfantastiskt fin kampanj för komvux sak. Det\r\ninnebar i sin tur att regeringspartierna i riksdagen\r\ntvingades att gå tillbaka och halvera regeringens\r\nnedskärningsförslag.</pre><pre>Vi socialdemokrater, som var emot nedskärningen,\r\nfortsatte sedan under hösten 1992 att ta nya initiativ\r\nför att öka volymen på komvux. Trots den ökade\r\narbetslösheten vägrade regeringen att utöka\r\nvuxenutbildningen hösten 1992. Det var först\r\ngenom krisöverenskommelsen som vi\r\nsocialdemokrater kunde tvinga fram en ökning och\r\natt regeringen accepterade det till våren 1993.</pre><pre>Också denna vår har regeringen varit\r\nhandlingsförlamad och inte förstått behovet av att\r\nöka vuxenutbildningsmöjligheterna. Man har\r\nrutinmässigt avslagit våra yrkanden, och det är först\r\nnu som man accepterar en ökning. Det är\r\nvälkommet, men regeringens hantering av frågan\r\nom vuxenutbildningen är definitivt ingenting som\r\nman kan stoltsera över.</pre><pre>Dessutom finns det hela tiden hos regeringen en\r\nnedlåtande attityd mot vuxenutbildningen. Man ser\r\nvuxenutbildningen som en verksamhet som får\r\nsopa ihop misslyckanden, och man tycker att\r\nindividerna får skylla sig själva om de inte fått\r\ntillräckligt mycket kunskaper eller skolgång\r\ntidigare.</pre><pre>Här finns ingenting av den rätt till kunskap och\r\nkompetensutveckling för individen som en gång var\r\ngrunden för reformen om vuxenutbildningen i\r\nperspektivet av livslångt lärande som Olof Palme\r\ndrog upp. Inte heller finns det hos dagens regering\r\nambitioner att se vuxenutbildningen som en\r\ndemokrati- och jämlikhetsfråga. Det är väl helt\r\nföljdriktigt, eftersom Moderaterna under hela 70-\r\noch 80-talet ifrågasatt vuxenutbildningen och\r\nönskat minska dess omfattning.</pre><pre>Jag har hittills talat om antalet platser -- alltså\r\ntillgången till utbildning. Regeringens negativa\r\nattityd blir ännu tydligare om man kopplar på\r\nstudiefinansieringsfrågan. Att vuxenutbildningen\r\nverkligen blivit en framgång beror på att vi tidigare\r\nutformade studiefinansieringen så att den verkligen\r\npassade de vuxna och de behov de kortutbildade\r\nhade.</pre><pre>Det var en jämlikhetsreform. Vuxenutbildningen\r\när den utbildningsform som tydligast har ett\r\njämlikhetsmål och som har utjämning mellan\r\ngrupper som sin profil. Just i denna jämlikhetsprofil\r\nligger också styrkan och det unika i det svenska\r\nvuxenutbildningssystemet.</pre><pre>Det är någonting som har väckt internationell\r\nuppmärksamhet. När OECD-utvärderarna\r\nundersökte svenskt utbildningssystem förra året\r\nuttalade de sig om vuxenutbildningen som något\r\nmycket fint. De sade att den var juvelen i den\r\nsvenska utbildningspolitiken.</pre><pre>Även om det förmodligen är förgäves när det nu är\r\nett moderatlett Utbildningsdepartement som styr\r\nvill jag ändå vädja om att man inte skall förstöra\r\nvuxenutbildningen. Låt vuxenutbildningen vara\r\njust vuxenutbildning som tar vara på de vuxnas\r\nutbildningsintresse, oavsett varför behovet hos\r\nindividerna väckts just i vuxen ålder. Försämra inte\r\nstudefinansieringen för de vuxna! Driv inte upp\r\nstudietakten i komvux så att syftet med\r\nutbildningen omöjliggörs! Sluta med att visa en\r\nnedlåtande attityd mot denna utbildningsform -- en\r\nutbildningsform som i så hög grad just vetter mot\r\nrättvisa och jämlikhet.</pre><pre>Anf. 60  Statsrådet BEATRICE ASK (m):</pre><pre>Herr talman! Jag skall inte försöka recensera vad\r\nLena Hjelm-Wallén försöker framstå som eller vad\r\nhon försöker påstå. Möjligen skulle jag vilja säga\r\natt Socialdemokraterna som vanligt inte lägger in\r\nnågonting av den ekonomiska verkligheten i de\r\nresonemang de för, utan utmålar varje försök att\r\ndiskutera prioriteringar som uttryck för nedlåtande\r\nattityd, ovilja eller destruktiv inställning i största\r\nallmänhet.</pre><pre>Det finns ekonomiska realiteter som vi måste\r\nhantera, och de realiteterna har ju funnits i\r\ndebatten om utbildning över huvud taget.</pre><pre>Låt mig gå tillbaka till Lena Klevenås synpunkter\r\npå att de berörda känner oro. Jag är väl medveten\r\nom att det finns en oro. Det finns en oro framför\r\nallt därför att det fortfarande råder osäkerhet om\r\nden förändrade ansvarsfördelning vad gäller\r\nutbildningsfrågorna som riksdagen har fattat beslut\r\nom. Vi har varit överens om att kommunerna skall\r\nta ansvaret för att genomföra utbildning och\r\nprioritera mellan olika utbildningsformer.</pre><pre>Regelverket har bara ändrats på ett sätt under\r\nsenare tid när det gäller kommunal\r\nvuxenutbildning. Den ändringen gäller att rätten\r\ntill grundvuxutbildning har fastlagits. I övrigt har\r\ningenting hänt. Däremot har det blivit mindre\r\npengar.</pre><pre>I höst får vi för första gången en fördjupad\r\nanslagsframställning från Skolverket. Där kan man\r\nredovisa hur kommunerna har skött ansvaret. Jag\r\ntycker att det är förmätet att utifrån hörsägen eller\r\nkorta rapporter nu säga att kommunerna har skött\r\nverksamheten dåligt eller försämrat den. Det är\r\nviktigt att få helhetsbeskrivningen. Jag tycker att\r\ndet är väsentligt att vi i regeringen står fast vid att\r\nvi litar på att kommunerna sköter det här.</pre><pre>Därför tänker jag inte heller kommentera enskilda\r\norganisatoriska frågor, även om de är mycket\r\nomdebatterade. Jag tror att det var Lena Klevenås\r\nsom tog upp frågan om nedläggningen av\r\nGullmarsplans Vuxengymnasium i Stockholm. Det\r\när enligt riksdagens beslut kommunen som avgör\r\nhur man vill organisera sin utbildning. Av de samtal\r\njag haft med människor om denna fråga har jag\r\nförstått att man har fattat beslutet därför att man\r\nanser att man får ut mer utbildning och färre lokaler\r\ni stället för tvärt om. Det kan ju inte vara fel.</pre><pre>Lena Klevenås talade om behovet av kvällskurser.\r\nHon sade att det är viktigt att det inte bara blir\r\nkvällskurser, för att då fungerar inte\r\nvuxenutbildningen. Verkligheten är den, att\r\nkvällskurserna minskar något i antal. Det är väl\r\nsnarast så att utvecklingen kanske går litet för\r\nmycket åt andra hållet. Jag vet inte -- vi får\r\nunderlaget så småningom.</pre><pre>Vi vet också att antalet undervisningstimmar har\r\nminskat, men däremot inte antalet elevtimmar. Vi\r\ntror att vi alltså har fått större grupper i komvux,\r\noch vi tror att man något har minskat utbudet eller\r\nvariationen. Det är sådant som vi får diskutera i\r\nhöst när vi får underlaget. Jag tror att alla dessa\r\nförändringar och den ekonomiska situationen\r\nskapar oro. Det är viktigt att vi ser till att möta den.</pre><pre>Däremot tycker jag inte att man som Lena Hjelm-\r\nWallén gör kan säga att bara därför att någon på\r\nuppdrag av departementet får skriva fritt om en\r\nfråga så skall regeringen indirekt stå för denna\r\npersons åsikter.</pre><pre>Studiemedelsfrågorna är -- de är inte mitt\r\nansvarsområde -- oerhört komplicerade. Ett otal\r\nutredningar har gjorts och beslut har fattats för att\r\nförsöka reda ut systemet, men med föga framgång.\r\nDet är allvarligt. Därför har ett antal utredningar\r\ngjorts nu. Per Unckel har bett Jan Bröms att göra\r\nen egen utredning för att få ett stort och fritt\r\nunderlag att diskutera utifrån. Det är alldeles\r\nuppenbart att det finns bekymmer.</pre><pre>Jag tycker inte att regeringen skall tillskrivas varje\r\nuppfattning i olika utredningar bara för att vi vill ha\r\nfram ett underlag. Att hävda det är en dålig\r\ndebattform.</pre><pre>Bakgrunden till denna diskussion är att\r\nSocialdemokraterna försöker säga att vi inte förstår\r\noss på eller inte är intresserade av vuxenutbildning.\r\nJag deltog i seminarierna med OECD och tog del\r\nav deras rapport, vilken vi för övrigt bad om. Vi\r\nville ha den granskningen. OECD var ju väldigt\r\npositivt till svensk vuxenutbildning. Jag framförde i\r\nresonemangen att jag tror att vuxenutbildning i vid\r\nbemärkelse sett i ett längre perspektiv är en mycket\r\nstor utmaning.</pre><pre>Även om vi på grund av att ekonomin varit ganska\r\ngod har gjort mycket i Sverige vet vi att\r\nmöjligheterna till utbildning för vuxna är ganska\r\nsnett fördelade. Vi vet att det är svårt att få\r\nutbildning på vissa områden. Vi är inte riktigt klara\r\növer vem som skall finansiera all den typ av\r\nåterkommande utbildning som kommer att\r\nbehövas i ett föränderligt samhälle. Det finns\r\nmånga stora principiella frågor att lösa.</pre><pre>Man kan möjligen beklaga att vi inte har\r\nlösningarna direkt. Jag har dess värre inte sett att\r\nnågot annat parti har dessa framtidsinriktade frågor\r\nklara heller. Men intresset och engagemanget finns,\r\noch det har jag tagit upp flera gånger.</pre><pre>Som svar på den fråga jag fick kan jag som sagt säga\r\natt vi faktiskt inte planerar några försämringar.</pre><pre>Anf. 61  LENA KLEVENÅS (s):</pre><pre>Herr talman! Jag är ense med Beatrice Ask om att\r\nman självfallet inte skall uppfatta varje mening i en\r\nutredning gjord av Jan Bröms som regeringens\r\nuppfattning. Men hela utredningen andas en\r\nmänniskosyn som förskräcker. Det står t.ex. på ett\r\nställe att ''många personer som nu erbjuds\r\nutbildningsbidrag i själva verket borde erbjudas\r\nenklare arbeten''.</pre><pre>Genomgående görs uttalanden av denna typ, som\r\ngör att man som gammal lärare blir förskräckt över\r\nden människosyn som finns. Det görs skillnad\r\nmellan människor på så sätt att vissa anses inte ha\r\nutvecklingsmöjligheter eller inte ha något att bidra\r\nmed och inte skall få studera. De som på något sätt\r\nhar slarvat eller inte har lyckats under\r\nungdomsåren skall ägna sig åt enklare arbeten,\r\nmedan den kvalificerade vidareutbildningen skall\r\nsatsas på dem som redan har klarat sin\r\ngymnasieutbildning.</pre><pre>Detta är en otäck människosyn som jag vill att\r\nockså statsrådet skall ta avstånd från.</pre><pre>Vi skall inte diskutera komvuxgymnasiet vid\r\nGullmarsplan, men det ekonomiska tänkandet kan\r\npå en enstaka skola drivas för långt. Jag vill ta upp\r\ndetta därför att Beatrice Ask själv nämnde\r\nlokalkostnader. Visst kan man spara in en\r\nlokalhyra, men då kommer skolan att stå tom och\r\nman får ändå betala för dess skötsel. För\r\nskattebetalarna som helhet blir det kostnader, och\r\nnär vi driver det ekonomiska tänkandet och\r\nresultatenhetstänkandet för långt låtsas vi inte om\r\natt det också är en kostnad för själva förändringen.\r\nDet kostar att flytta omkring människor och att\r\norganisera detta.</pre><pre>Jag hävdar att undervisningen inom komvux inte\r\nblir så effektiv som vi skulle vilja, om människor\r\nskall springa runt till skolor i kommunen, oavsett\r\nvilken kommun som det gäller. Människor har\r\nkanske goda kunskaper i ett ämne och mindre goda\r\ni ett annat.</pre><pre>En invandrare kan t.ex. läsa svenska på en låg nivå,\r\nmen är kanske högskoleutbildad i andra ämnen.\r\nDet blir svårt för de studerande att springa staden\r\nrunt och passa tider. Det kan inte bli effektivt.</pre><pre>Det finns mängder av oro och många frågor, och jag\r\nskall ta upp några ytterligare som finns bland\r\nlärare, elever och politiker som älskar komvux:</pre><pre>Vilket mål har regeringen för framtidens komvux?\r\nSkall komvux krympa eller expandera?</pre><pre>För vilka kommer komvux att vara till i framtiden --\r\när det för näringslivet eller är det för eleverna?</pre><pre>Hur kommer reformeringen av gymnasieskolan att\r\npåverka komvux, och kommer komvux verkligen\r\natt vara öppen för alla, oavsett ålder, tidigare\r\nutbildning osv?</pre><pre>Varför är kommunerna inte skyldiga att anordna\r\ngymnasial vuxenutbildning? Vilka\r\nsanktionsmöjligheter finns från statens sida när\r\nkommunerna inte sköter sig?</pre><pre>Anf. 62  LENA HJELM-WALLÉN (s):</pre><pre>Herr talman! Skolministern säger med tanke på att\r\nvi socialdemokrater har ambitionen att öka den\r\nkommunala vuxenundervisningen att vi inte tänker\r\npå de ekonomiska realiteterna. Det passar sällsynt\r\nilla att skolministern i dag använder detta som\r\nargument mot en utökning av komvux. Också\r\nregeringen vill ju i dag ha en utökning av komvux.\r\nDärför finns det alldeles uppenbart en finansiering\r\nhärav.</pre><pre>Men när vi under ett helt år har krävt detta har det\r\ninte funnits någon sådan, utan det är först nu som\r\ndet passar regeringen att acceptera våra argument.\r\nMan har hittills avslagit alla yrkanden, och det har\r\ninneburit att kommunerna har försatt mycken tid,\r\nsom de kunde ha använt för att planera på ett bra\r\nsätt.</pre><pre>Vidare säger skolministern att det inte hänt\r\nnågonting vad gäller komvux annat än -- det säger\r\nhon i en bisats -- att det har blivit ''mindre med\r\npengar''. Ja, det är just det som faktiskt har hänt.\r\nDet handlar om att det har blivit mindre med\r\npengar. Genom att mindre pengar ges till\r\nkommunerna för anordnande av kommunal\r\nvuxenutbildning blir tillgången härtill sämre för alla\r\ndem som står i kö för att få komma in i komvux. Det\r\nhar dessutom blivit mindre pengar till studiestöden.\r\nSjälvfallet har detta en mycket negativ effekt för de\r\nvuxenstuderande.</pre><pre>Jag tycker att man skall stå för sina handlingar i\r\nriksdagen. Det är inte särskilt klokt av\r\nskolministern att förneka att Moderaterna under\r\nhela 70- och 80-talet faktiskt varit emot den nivå på\r\nkomvux som socialdemokratiska regeringar har\r\nstått för. Man har hela tiden här i kammaren röstat\r\nför minskningar av komvux och av studiestöd. Det\r\när den linjen som den borgerliga regeringen nu dess\r\nvärre fullföljer.</pre><pre>Det är inte bara vi socialdemokrater som\r\nuppmärksammar detta, utan det gjordes också av\r\nOECD:s utvärderare. De sade inte bara att\r\nvuxenutbildningen var juvelen i den svenska\r\nutbildningskronan. De sade också att de noterat att\r\nden nya regeringen inte prioriterade\r\nvuxenutbildningen på samma sätt som tidigare\r\nregering.</pre><pre>Anf. 63  Statsrådet BEATRICE ASK (m):</pre><pre>Herr talman! Jag vill först säga att jag inte tycker\r\natt vi skall övergå till en historisk debatt, men att\r\njag tar ansvar för de beslut som jag är med om att\r\nfatta. Jag har dess värre inte suttit i riksdagen så\r\nlänge som Lena Hjelm-Wallén har gjort. Däremot\r\ndelar jag inte uppfattningen att den politik som\r\nregeringen för är uttryck för en negativ inställning\r\ntill komvux eller annan utbildning, tvärtom.</pre><pre>Vad gäller kommentarerna från OECD:s\r\nrepresentanter konstaterade dessa att vi inte hade\r\npresenterat så mycket och inte hade visat så stort\r\nintresse för den kommunala vuxenutbildningen,\r\nmen detta gjordes i ett skede när regeringen hade\r\nsuttit i fyra månader. Man var däremot mycket\r\nimponerad över vårt intresse för barn- och\r\nungdomsutbildningen och den mängd förslag och\r\naktiviteter som fanns.</pre><pre>Skulle jag använda samma debatteknik som\r\nuppenbarligen Lena Hjelm-Wallén vill använda,\r\nskulle jag insinuera att Socialdemokraterna inte\r\nbryr sig om utbildning för grundskoleelever och\r\ngymnasister, men det tänker jag inte göra, eftersom\r\njag vet att Socialdemokraterna har uppfattningar\r\nockså om detta.</pre><pre>När det sedan gäller människosynen i Bröms\r\nutredning vill jag säga att jag inte har någon\r\nuppfattning om denna utredning. Däremot delar\r\njag den människosyn som Lena Klevenås står för.\r\nJag tror på utbildning och på att alla människor\r\nbehöver och kan tillgodogöra sig utbildning. Jag är\r\nofta mycket irriterad över att man underskattar\r\nmänniskors förmåga att tillgodogöra sig utbildning\r\noch att använda den till någonting nyttigt. Jag har\r\nen mycket positiv inställning i dessa frågor och\r\nvänder mig konsekvent emot attityder som inte\r\nutgår från detta.</pre><pre>Vad sedan beträffar de ekonomiska frågorna\r\nhjälper det inte hur många gånger man än försöker\r\nförklara hur det ligger till, men de flesta som jag\r\nmöter inser i alla fall att Sverige just nu har\r\nbekymmer med att få inkomster och utgifter att gå\r\nihop. Det är klart att det får effekter, och det är de\r\neffekterna som vi ser. Det handlar inte i första hand\r\nom illvilja från regeringen utan om att det är snålt\r\nmed anslagen totalt sett, på alla nivåer. Eftersom vi\r\nhar regler som innebär att grundskolan är\r\nobligatorisk och att gymnasieutbildning skall\r\nanordnas, går dessa utbildningsformer före\r\nvuxenutbildningen.</pre><pre>Däremot har Lena Klevenås läst på mycket dåligt\r\nnär det gäller kommunal vuxenutbildning. Det står\r\nfaktiskt i 17 § skollagen: ''Kommunerna skall\r\nerbjuda gymnasial vuxenutbildning. De skall\r\nhärvid sträva efter att erbjuda utbildning som\r\nsvarar mot efterfrågan och behov.'' Det är alltså en\r\nuttrycklig föreskrift i skollagen -- kommunerna kan\r\ninte göra som de vill på denna punkt.</pre><pre>Vad jag sade i mitt inledningsanförande var att jag\r\ntror på den nya ansvarsfördelningen, dvs. på att\r\nkommunerna skall ta sitt ansvar. Jag litar på att man\r\nföljer de lagar, regler och intentioner som\r\nriksdagen och andra har slagit fast. Men jag har inte\r\ni dag underlag för att tvärsäkert säga exakt vad som\r\nhar hänt sedan de fick detta ansvar. Vi får i höst ett\r\nsådant underlag genom de anslagsframställningar\r\nsom görs. Men de flesta kommunala politiker som\r\njag möter och känner är engagerade och\r\nintresserade och gör sitt yttersta för att fullfölja\r\ndetta.</pre><pre>Jag försökte förklara vad jag tror är bakgrunden till\r\nden oro som ni tar upp. Jag tror att den i mycket\r\nberor på ekonomiska svårigheter,\r\nomorganisationer och den osäkerhet som politiker\r\noch administration bl.a. i kommunerna visar därför\r\natt ansvarsfördelningen är så dramatiskt förändrad.\r\nDet är en förklaring. Jag tror att man måste låta det\r\nnya sätta sig innan man börjar värdera, komma\r\nmed pekpinnar eller, åtminstone på den här nivån,\r\nbli våldsamt bekymrad.</pre><pre>Jag vet inte hur många sekunder som är kvar av\r\ndetta inlägg, men jag vill beträffande oron också\r\nsäga att den ofta bygger på föreställningar om hur\r\ndet ser ut på den egna orten. Jag såg ett reportage i\r\nABC-nytt häromkvällen där det redovisades att\r\nman i en kommun var mycket upprörd över att det\r\nfanns önskemål om att skapa samverkan mellan\r\nkommunal vuxenutbildning och gymnasieskolan.\r\nVuxenstuderande hävdade på fullt allvar att detta\r\nvar vuxenutbildningens död.</pre><pre>Jag har varit i andra kommuner, där man sedan\r\nlänge praktiskt har ordnat med vuxenutbildningen i\r\nanslutning till gymnasieskolan, och där förstår man\r\ninte frågeställningen utan tycker att detta är\r\noerhört bra och lämpligt.</pre><pre>Jag vill med detta säga att det när man inte har sett\r\nhur ett förändrat förhållande kan fungera lätt\r\nskapas bekymmer och oro. Det är också lätt att\r\nman inte minst i medierna framför förändringar\r\nsom ett hot eller som något förskräckligt, i stället\r\nför att se dem som en möjlighet. Jag ser faktiskt\r\nsamverkan över gränserna mellan olika\r\nutbildningsformer som en möjlighet att\r\nåstadkomma mer och bättre utbildning för de\r\nmänniskor som faktiskt behöver den.</pre><pre>Anf. 64  LENA KLEVENÅS (s):</pre><pre>Herr talman! Jag tackar Beatrice Ask för det\r\ntydliga uttalandet att hon delar min uppfattning och\r\nmin människosyn. Det gläder mig. Jag vill också\r\nsäga att detta inte bara får vara ord utan också\r\nmåste bli handling. Visst har vi en ekonomisk kris,\r\nmen då måste vi göra prioriteringar.</pre><pre>Jag grundar inte alls min uppfattning bara på\r\nStockholms kommun. Oron över vad som nu\r\nhänder finns också i Alingsås, där jag bor, och i\r\nlandet i övrigt. Vad som nu händer under det här\r\nåret är att elever inte kan fullfölja sina studier så\r\nsom de planerat. De får kanske avbryta dem och får\r\nändrade förutsättningar. Det är mycket oroande.</pre><pre>Jag förstår att man måste avvakta höstens\r\nanslagsframställan, men jag vill fråga vilka\r\nmöjligheter regeringen har att tillrättavisa\r\nkommuner som inte har levt upp till bestämmelsen\r\nom att kommunerna har en skyldighet att anordna\r\ngymnasial vuxenundervisning.</pre><pre>Det är olyckligt att man har publicerat en rapport\r\ndär det ges signaler om att vissa människor är\r\nmindre värda, att man måste skylla sig själv osv.\r\nKommunerna tar naturligtvis åt sig även de\r\nsignalerna. Även om statsrådet har en positiv\r\nmänniskosyn, utgår det signaler om en annan\r\nmänniskosyn, som tyvärr kanske vissa kommunala\r\nföreträdare eller tjänstemän på olika sätt tar åt sig\r\noch därmed gör sådana prioriteringar att\r\nmöjligheten att få studera på komvux i realiteten\r\ninte kommer att existera i framtiden.</pre><pre>Samverkan kan kanske också leda till att den\r\nvanliga gymnasiala utbildningen äter upp\r\nkomvuxutbildningen. En oro för detta finns på\r\nmånga orter. Elevkullarna i gymnasiet kommer om\r\nnågra år att öka, och många undrar oroligt hur det\r\ndå blir med komvux. Kommer klasserna och\r\nlärarna i komvux att få maka på sig och inte få vara\r\nkvar i den utsträckning som skulle behövas?</pre><pre>Det finns i komvux en pedagogik, en metodik och\r\nett sätt att undervisa och studera som har ett\r\nmycket posivt värde. Det skulle kanske passa också\r\neleverna i den vanliga gymnasieskolan att få ta ett\r\nstörre ansvar för sina studier.</pre><pre>Visst kan samverkan vara mycket positiv, men vi\r\nmåste vara varsamma om den särart som komvux\r\nhar. Den är verkligen juvelen i kronan. Den har\r\nunder decennier kunnat utnyttjas, inte minst av\r\nensamstående kvinnor. Svårigheten om man lägger\r\nför mycket ansvar på de enskilda individerna för att\r\nstudera på fritid och betala utbildningen själva är\r\natt situationen för kvinnor, framför allt\r\nensamstående mödrar, då kommer att försvåras\r\navsevärt. Jag tycker att det vore mycket olyckligt\r\nför vårt samhälle.</pre><pre>Anf. 65  Statsrådet BEATRICE ASK (m):</pre><pre>Herr talman! Risken för att den vanliga\r\ngymnasieskolan skall äta upp vuxenutbildningen\r\ntror jag är liten. Det som nu händer framgent -- det\r\nhar ni säkert sett av det arbete som bedrivs när det\r\ngäller läroplanerna och av Läroplanskommitténs\r\nförslag -- är väl snarare att gymnasieskolan tar\r\nlärdom och intryck av de erfarenheter man har\r\ninom vuxenundervisning.</pre><pre>Jag tror inte att det är önskvärt att profilerna och\r\ndärmed skillnaden mellan vuxenundervisning och\r\ngymnasieundervisning helt försvinner -- tvärtom.\r\nMen jag tror att det finns utmärkta möjligheter att\r\nlära av varandra, och jag tror att gymnasieskolan\r\nhar mer att lära av vuxenutbildningen än tvärtom.\r\nNu får jag väl alla gymnasielärare på mig, men så\r\ntror jag faktiskt att det är.</pre><pre>Kan staten göra något om kommunerna inte\r\nuppfyller lagens stadganden? Ja, det kan vi. Det\r\nstår i skollagen också vad man då gör. Det heter:\r\nHar en kommun grovt eller under längre tid\r\nåsidosatt sina skyldigheter enligt denna lag eller\r\nenligt föreskrifter som har meddelats med stöd av\r\nlagen får regeringen meddela de föreskrifter för\r\nkommunen eller på kommunens bekostnad vidta\r\nde åtgärder som behövs för att hjälpa bristen. -- Det\r\ngår alltså att ta ganska tuffa tag.</pre><pre>När vi har decentraliserat utbildningsväsendet på\r\ndet sätt som vi har gjort och gett kommunerna ett\r\nså stort ansvar som vi gjort tror jag -- om jag skall\r\nvara ärlig -- att det är viktigt att vi utvärderar, tar\r\ntill oss var det finns brister och påpekar dem men\r\ninte väntar för länge med att också använda\r\nmöjligheterna att korrigera. Det här handlar -- det\r\ngäller grundskola och gymnasium men även i viss\r\nmån vuxenutbildningen -- om att vi skall ha\r\nlikvärdiga möjligheter att få utbildning av hög\r\nkvalitet i hela landet. Då får regeringen och\r\nriksdagen inte vara för flata om kommuner struntar\r\ni det som faktiskt har bestämts genom en lag eller\r\nen regel.</pre><pre>Överläggningen var härmed avslutad.</pre><pre>12 §  Svar på interpellation 1992/93:142 om\r\nbarnpornografi och sexuella våldsskildringar</pre><pre>c2 &gt; Anf. 66  Statsrådet REIDUNN LAURÉN (-):c0 &gt; </pre><pre>Herr talman! Karl Gustaf Sjödin har i en\r\ninterpellation frågat mig om jag är beredd att\r\nmedverka till att ett lagförbud mot grov\r\nvåldspornografi på nytt presenteras för riksdagen.</pre><pre>Som Karl Gustaf Sjödin anger i sin interpellation\r\nhar en liknande fråga nyligen behandlats i\r\nriksdagen, varvid jag i ett frågesvar framhöll att\r\nspekulativa våldsskildringar, varigenom någon\r\nskildrar sexuellt våld eller tvång, eller närgånget\r\neller utdraget skildrar grovt våld mot människor\r\neller djur enligt min mening inte har något\r\nskyddsvärde ur yttrandefrihetsrättslig synvinkel.\r\nSådana skildringar är också redan förbjudna enligt\r\nyttrandefrihetsgrundlagen och brottsbalken.</pre><pre>Den utvärdering av Justitiekanslern som jag i\r\nfrågesvaret hänvisade till har nu färdigställts och\r\nredovisades i slutet av december förra året.\r\nJustitiekanslern anger i denna rapport bl.a. att den\r\ndom, som frågeställaren och till synes även Karl\r\nGustaf Sjödin syftar på, ''knappast tvingar till den\r\nslutsatsen att varje framställning av likartat\r\ninnehåll skall anses straffri''.</pre><pre>Justitiekanslern anförde därutöver i rapporten,\r\nvilket Karl Gustaf Sjödin också uppger i\r\ninterpellationen, att han inte fann skäl att då lägga\r\nfram något konkret förslag till ändring av\r\nbestämmelsen. Skälet härför var att han önskade\r\navvakta kommande praxis enligt den relativt nya\r\nlagstiftningen. Jag har samma uppfattning som\r\nJustitiekanslern. En ändring av gällande\r\nbestämmelser fordrar ändring i grundlag, nämligen\r\nyttrandefrihetsgrundlagen när det gäller filmer och\r\nvideogram och tryckfrihetsförordningen när det\r\ngäller tryckta skrifter och bilder. Jag anser att det\r\nfinns starka skäl att avvakta ytterligare\r\nerfarenheter av den nya grundlagen innan vi\r\nnärmare överväger om en ändring av gällande rätt\r\när erforderlig.</pre><pre>I interpellationen anger Karl Gustaf Sjödin att det\r\nstarkt kan ifrågasättas om den nuvarande\r\nlagstiftningen ger tillräckliga möjligheter att\r\nförhindra spridning av grov våldspornografi. Av\r\nmotiven till bestämmelsen om olaga våldsskildring\r\nsom rör sexuellt våld eller tvång, framgår att\r\nbestämmelsen avser framställningar i bild där\r\nsexuella motiv kombineras med våldshandlingar\r\neller inslag av sadistiska beteenden, t.ex.\r\navbildningar av sexuella övergrepp, tortyrscener\r\neller liknande tvångssituationer. Det ställs inte upp\r\nnågot krav på att våldet skall vara grovt eller\r\nliknande.</pre><pre>De skildringar som Karl Gustaf Sjödin syftar på i\r\ninterpellationen, dvs. grov våldspornografi, är\r\nalltså straffbara enligt gällande rätt.</pre><pre>Det är en annan fråga om det finns tillräckliga\r\nmöjligheter att förhindra själva spridandet av\r\nbilderna eller filmerna. Vår tryckfrihets- och\r\nyttrandefrihetslagstiftning bygger på\r\ngrundprincipen att alla har rätt att framställa filmer\r\noch skrifter. Det finns således inte utrymme i\r\ngrundlagarna att införa straff för själva\r\nframställandet. Enligt båda grundlagarna är i stället\r\nhuvudprincipen att brotten begås först i och med att\r\nskildringarna lämnas ut för spridning till\r\nallmänheten. Yttrandefrihetsgrundlagen medger\r\nvisserligen att filmer, och då även videofilmer,\r\nmåste granskas och godkännas innan de får visas\r\noffentligt. Om sådan obligatorisk\r\nförhandsgranskning av filmer som skall visas\r\noffentligt finns bestämmelser i lagen (1990:886) om\r\ngranskning och kontroll av filmer och videogram.\r\nFilmer med sådant innehåll som interpellationen\r\nsyftar på torde dock sällan visas offentligt i\r\ngrundlagens mening. Den obligatoriska\r\ngranskningen, som Statens biografbyrå gör, har\r\ndärför knappast någon inverkan på förekomsten av\r\ndessa filmer. Någon annan tvingande\r\nförhandsgranskning av filmer är inte tillåten enligt\r\ngrundlagen. Censurförbudet i\r\ntryckfrihetsförordningen för skrifter och bilder\r\ngäller utan undantag.</pre><pre>Som jag tidigare nämnde har innehållet i\r\nframställningar som interpellationen avser inte\r\nnågot skyddsvärde ur yttrandefrihets- och\r\ntryckfrihetsrättslig synvinkel. Det finns emellertid\r\ningen i vårt samhälle acceptabel möjlighet att\r\nförhindra spridning av liknande framställningar på\r\nannat sätt än som nu sker, dvs. genom att\r\nkriminalisera spridandet av framställningarna.</pre><pre>För närvarande är ett åtal för barnpornografibrott i\r\nvideogram föremål för prövning i domstol.\r\nJustitiekanslern pekar i sin rapport på vissa rättsliga\r\nproblem som kan uppstå i samband med\r\nhandläggningen av bl.a. sådana mål. Han ansåg sig\r\nemellertid inte vilja ta ställning till om lagändring\r\nkan vara erforderlig förrän erfarenhet erhållits från\r\nmål liknande det som nu är föremål för prövning.\r\nÄven i denna del har jag samma uppfattning som\r\nJustitiekanslern.</pre><pre>Anf. 67  KARL GUSTAF SJÖDIN (nyd):</pre><pre>Herr talman! Först vill jag tacka statsrådet för\r\nsvaret.</pre><pre>Jag vill hänvisa till vad statsrådet säger i sitt svar,\r\nnämligen: ''Det finns emellertid ingen i vårt\r\nsamhälle acceptabel möjlighet att förhindra\r\nspridning av liknande framställningar på annat sätt\r\nän som nu sker, dvs. genom att kriminalisera\r\nspridandet av framställningarna.'' Jag frågar mig:\r\nVilket samhälle vill vi leva i? Är det här ett\r\nsamhälle som statsrådet vill leva i?</pre><pre>Jag tog upp det här i debatten om betänkandet som\r\nbehandlade min motion om förbud mot s.k.\r\nfistfucking; det är att man kör in en knytnäve i\r\nslidan på en kvinna med vävnadsskador som följd.\r\nDet är inte bara det som förekommer i dag. Man\r\nanvänder sig av levande ålar på samma sätt och\r\nsprider sådana videogram. Det finns i videogram\r\nockså pornografi med förståndshandikappade. Jag\r\nvill för min del inte leva i ett sådant samhälle.</pre><pre>När jag tog upp detta i debatten stöddes Ny\r\ndemokratis reservation av Vänsterpartiet. Vi var de\r\nenda som ville reservera oss mot skrivningen i\r\nbetänkandet i den här frågan.</pre><pre>Efteråt talade jag med många ledamöter från\r\nregeringspartierna som sade att det var fegt av dem\r\natt hålla på regeringen i det här sammanhanget och\r\natt de egentligen tyckte att det var riktigt av oss att\r\nta upp det här. Jag tycker att det är något av en\r\nskandal att den lagstiftande församlingen inte kan\r\nförbjuda sådana här saker. Vanliga vettiga\r\nmänniskor här och ute i samhället -- alla som jag har\r\npratat med -- har sagt att man måste markera mot\r\ndet här; vi kan inte tillåta sådana här saker.</pre><pre>Kanske skall detta inte rymmas i\r\ntryckfrihetslagstiftningen utan föras över till\r\nsexualbrottslagstiftningen.</pre><pre>Statsrådet hänvisar till att ett barnpornografibrott\r\när föremål för prövning i domstol. Jag läste en\r\nartikel i Svenska Dagbladet från den 2 maj om det\r\nhär uppmärksammande målet i Stockholms\r\ntingsrätt. Där stod det att det är ett hån mot barns\r\nrättssäkerhet att justitiekanslern ansåg att det var\r\nriktigt av Stockholms tingsrätt att delta i spridandet\r\nav barnpornografi. Jag håller med skribenten från\r\nBRIS om att barns rättssäkerhet i Sverige då sviktar\r\nbetänkligt.</pre><pre>Jag håller med min kollega i Huddinge,\r\nkriminalinspektör Lars Lundin. Han hävdar att\r\nbarnpornografin egentligen bör falla under\r\nsexualbrottslagstiftningen i stället för som nu under\r\ntryckfrihetslagstiftningen.</pre><pre>Jag vill fråga statsrådet: Kan Justitiedepartementet\r\nmedverka till att det här området ses över och att\r\ndetta kanske flyttas från trycksfrihetslagstiftning till\r\nbrottsbalken?</pre><pre>c2 &gt; Anf. 68  Statsrådet REIDUNN LAURÉN (-):c0 &gt; </pre><pre>Herr talman! Jag skall svara på det sista först. När\r\ndet gäller barnpornografibrott håller vi inom\r\nJustitiedepartementet för närvarande på med en\r\npromemoria i det ämnet. Det gör vi just av den\r\nanledning som Karl Gustaf Sjödin har tagit upp,\r\nnämligen att det för närvarande finns ett fall under\r\ndomstolsprövning som har visat att det finns en hel\r\ndel brister i den lagstiftningen. Detta skall vi\r\nkartlägga och utvärdera, och vi skall komma med\r\nförslag.</pre><pre>Jag kan självfallet dela Karl Gustaf Sjödins\r\nupprördhet när det gäller den här typen av\r\nskildringar. Det är inget tvivel om att de verkar\r\nförråande i det samhälle som vi lever i och att de\r\ndefinitivt inte är önskvärda. Jag menar att man på\r\nalla sätt skall visa avsky för barnpornografibrott.\r\nDet är därför som jag omedelbart tog tillfället i akt\r\natt sätta i gång den här utredningen inom\r\nJustitiedepartementet.</pre><pre>Som jag sade i interpellationssvaret finns det redan\r\nett lagförbud mot grov våldspornografi. Under den\r\nbeteckningen faller ju det som Karl Gustaf Sjödin\r\nsyftar på när det gäller s.k. fistfucking. Det är ju\r\nverkligen grov våldspornografi.</pre><pre>Vad beträffar den dom som jag förmodar att Karl\r\nGustaf Sjödin också har i tankarna har\r\njustitiekanslern i sin rapport sagt att den knappast\r\nleder till slutsatsen att varje framställning av\r\nliknande slag skulle vara straffri. Jag vill betona\r\nförhållandet att man inte har fått någon praxis bara\r\nför att det finns en hovrättsdom på det här området.\r\nEn dom är ingen praxis.</pre><pre>Utan att gå närmare in på det här enskilda målet\r\nkan det också sägas att redan det förhållandet att en\r\ndomstol i ett fall har bedömt att en liknande\r\nframställning inte utgör något brott kan väcka\r\nbetänkligheter om lagstiftningens utformning.</pre><pre>När det inte gäller brott enligt\r\nyttrandefrihetsgrundlagen och\r\ntyrckfrihetsförordningen finns bestämmelser i\r\nbrottsbalken. Den är vår lagstiftning om\r\nmisshandel, olaga hot och ofredande. Detta skall i\r\noch för sig täcka den här typen av handlingar. Vi\r\nhar ju dels brottsbalken, dels\r\nyttrandefrihetslagstiftningen.</pre><pre>Anf. 69  KARL GUSTAF SJÖDIN (nyd):</pre><pre>Herr talman! Sådana här skildringar är inte bara\r\nförråande. De är faktiskt rena instruktionsfilmer\r\nför sådana här perversiteter. Det har man alltför\r\nmånga bevis för hos Riksorganisationen för\r\nKvinnojourer i Sverige.</pre><pre>Jag blir litet förtvivlad när vi i dag 1993 måste vänta\r\npå ytterligare hovrättsdomar. Det som statsrådet\r\nnämnde kanske är den här domen från hovrätten i\r\nvästra Sverige från den 13 maj 1991, tror jag, då\r\nman prövade ett mål om fistfucking. Domen\r\növerklagades inte. Det var ett friande mål. Skall vi\r\nbehöva vänta på ytterligare hovrättsdomar innan vi\r\nkan sätta ner foten och markera att detta är sådana\r\nsaker som vi inte accepterar i vårt samhälle? Jag vill\r\ninte leva i ett sådant samhälle.</pre><pre>Vi skall naturligtvis inte vara för snabba med att\r\nstifta lagar, men detta är ju sådant som har\r\nförekommit i många år. Det är inte något nytt, men\r\ndet har blivit grövre och värre, och det sprids.\r\nKvinnor mår dåligt, och barn mår fruktansvärt\r\ndåligt. Jag kan bara nämna pedofiler som sprider\r\ndet här överallt. Detta bör nästan ses ur\r\njämställdhetsaspekt. Pornografin förhindrar\r\njämställdheten mellan könen, när kvinnan\r\nutnyttjas och framställs på det här viset i olika\r\nsammanhang.</pre><pre>c2 &gt; Anf. 70  Statsrådet REIDUNN LAURÉN (-):c0 &gt; </pre><pre>Herr talman! Jag håller självfallet med Karl Gustaf\r\nSjödin om detta. Jag vill återigen påpeka att det\r\nredan finns ett lagförbud mot grov våldspornografi.\r\nDär inrangerar jag fistfucking. Det tror jag att alla\r\nandra också gör.</pre><pre>I det här målet kan det ha varit speciella\r\nomständigheter som har gjort att man har kommit\r\ntill de beslut som man har. Jag har, som Karl Gustaf\r\nSjödin vet, ingen möjlighet att gå in och närmare\r\nkommentera enskilda mål. Därför säger jag att vi\r\nbör avvakta och se om inte lagstiftningen ändå\r\nfungerar innan vi börjar ändra i grundlag. Det är\r\nalltså en grundlag som det är fråga om att ändra i.</pre><pre>Enligt vad jag har erfarit har justitiekanslern på\r\nnytt underställt filmer med liknande innehåll\r\ndomstolsprövning. Justitiekanslern har alltså ånyo\r\nväckt åtal för olaga våldsskildring. Jag vill avvakta\r\nden domstolsprövningen innan jag tar initiativ till\r\nnågra närmare överväganden.</pre><pre>Jag kan naturligtvis också hålla med Karl Gustaf\r\nSjödin om att detta visst är en jämställdhetsfråga.\r\nInte skall man väl förnedra kvinnor på det här\r\nsättet, genom att utnyttja dem i pornografiska\r\nframställningar? Inte skall väl det ena könet så att\r\nsäga förnedra det andra? I det fallet har vi nog inte\r\nolika meningar.</pre><pre>Men, som sagt, när det gäller den här grova\r\nvåldspornografin finns det redan en lagstiftning,\r\noch jag vill faktiskt avvakta ytterligare ett tag innan\r\njag vidtar några åtgärder när det gäller ändringar i\r\ngrundlag.</pre><pre>Anf. 71  KARL GUSTAF SJÖDIN (nyd):</pre><pre>Herr talman! Slutligen vill jag sända en\r\nförhoppning med statsrådet till\r\nJustitiedepartementet om att man anammar det\r\nsom står i FN:s barnkonvention. Där står det:\r\n''varje land skall vidta alla lämpliga åtgärder för att\r\nförhindra att barn utnyttjas i pornografiska\r\nföreställningar och pornografiska material''.</pre><pre>Med barn menar FN individer under 18 år. Det är\r\nmin förhoppning att statsrådet tar detta med sig och\r\natt man för en diskussion och ser vad som kan göras\r\nför att förbättra barnens situation i dessa\r\nhänseenden.</pre><pre>c2 &gt; Anf. 72  Statsrådet REIDUNN LAURÉN (-):c0 &gt; </pre><pre>Herr talman! Självfallet tar vi FN:s barnkonvention\r\npå största allvar och gör allt vad vi kan för att\r\nuppfylla våra folkrättsliga förpliktelser enligt\r\nkonventionen. Som jag sade, Karl Gustaf Sjödin,\r\nhar vi en utredning på gång inom\r\nJustitiedepartementet när det gäller just\r\nbarnpornografibrott.</pre><pre>Överläggningen var härmed avslutad.</pre><pre>13 §  Bordläggning</pre><pre>Anmäldes och bordlades</pre><pre>Skatteutskottets betänkande</pre><pre>1992/93:SkU28 Överföring av RSV:s\r\nbeskattningsavdelning i Ludvika till\r\nSkattemyndigheten i Kopparbergs län</pre><pre>Lagutskottets betänkande</pre><pre>1992/93:LU46 Ersättning till HIV-smittade\r\nblödarsjuka m.fl.</pre><pre>Utrikesutskottets betänkanden</pre><pre>1992/93:UU22 Rätt för Sveriges exportråd att\r\nbevilja visering</pre><pre>1992/93:UU29 Ändring i Helsingforsavtalet</pre><pre>Försvarsutskottets betänkande</pre><pre>1992/93:FöU9 Verksamhet och anslag inom\r\ntotalförsvaret</pre><pre>Näringsutskottets betänkande</pre><pre>1992/93:NU29 Ändringar i kärntekniklagen, m.m.</pre><pre></pre><pre>14 § Anmälan om frågor</pre><pre>Anmäldes att följande frågor framställts</pre><pre>den 6 maj</pre><pre>1992/93:664 av Jan-Olof Franzén (m) till\r\nkommunikationsministern om mindre\r\nbensinstationer på landsbygden:</pre><pre>Riksdagen har beslutat att alla bensinstationer skall\r\nha muffar på sina pumpar fr.o.m. 1995. Detta är bra\r\nför miljön. Åtgärden medför att utsläppen av flera\r\ngiftiga gaser minskar.</pre><pre>Genomförandet av denna reform kan emellertid ge\r\nproblem för bensinmackar med låg omsättning.\r\nVarje muff med tillhörande utrustning kostar\r\n140 000 kronor. En liten mack drabbas med andra\r\nord av en kostnad på 300 000 kronor eller mer på\r\ngrund av de nya bestämmelserna.</pre><pre>Vad avser statsrådet göra för att inte ett stort antal\r\nbensinstationer på landsbygden läggs ned vilket\r\nytterligare skulle leda till försämrad service?</pre><pre>1992/93:665 av Lars Svensk (kds) till\r\nkommunikationsministern om tidpunkten för en\r\nsjöfartspolitisk proposition:</pre><pre>I regeringens proposition om sjöfartspolitiken\r\n1992/93:128 och i årets budgetproposition aviseras\r\nen utvärdering av sjöarbetsmarknadens\r\nrationaliseringsåtgärder i enlighet med den\r\növerenskommelse som parterna träffat. Om det vid\r\nsådan utvärdering visar sig att förutsättningar\r\nskapats för en utvecklad svensk sjöfart så aviserade\r\nregerignen att återkomma till riksdagen med\r\nförslag om en mer permanent insats från statens\r\nsida. Före halvårsskiftet 1993 har nämnts.</pre><pre>Det har nu redovisats ett avtal mellan\r\nsjöfolksförbundet och åtminstone ett större rederi,\r\nsom skulle leda till ganska betydande sänkning av\r\nbemanningskostnaden. Det rederistöd som\r\nriksdagen beslutade om går ut vid halvårsskiftet.\r\nJag vill därför fråga kommunikationsministern: När\r\nkommer regeringen med ett förslag om en\r\nlångsiktig sjöfartspolitik?</pre><pre>1992/93:666 av Sten-Ove Sundström (s) till\r\nkommunikationsministern om trafiksäkerhetsnivån\r\npå importerade bilar:</pre><pre>Enligt uppgifter i massmedierna tillåts import till\r\nSverige av bilar som har en betydligt lägre\r\ntrafiksäkerhetsnivå än de som säljs till t.ex. USA.\r\nDet gäller bl.a. svagare fästen för säkerhetsbälten,\r\nenklare stolar och sämre infästningar av rattstången\r\nm.m. Företrädare för ett flertal japanska bilmärken\r\nmedger att skillnader föreligger. Det är\r\nskrämmande att notera att bilar som av\r\ntrafiksäkerhetsskäl inte godkänns för försäljning i\r\nUSA bjuds ut till de svenska bilköparna. Vissa\r\nmodeller som säljs i Sverige är nästan tre gånger så\r\nfarliga för passagerarna som motsvarande\r\nbilmodell som säljs till USA.</pre><pre>Mot den bakgrunden vill jag fråga\r\nkommunikationsministern:</pre><pre>Är statsrådet beredd att vidta snabba åtgärder för\r\natt de importerade bilarna skall hålla en lika hög\r\ntrafiksäkerhetsstandard som de som säljs i USA.</pre><pre>1992/93:667 av Johan Lönnroth (v) till\r\nfinansministern om kapitaltillförseln till u-\r\nländerna:</pre><pre>Världsbankenoch Internationella valutafonden\r\n(IMF) har nyligen hållit ett möte i Washington, där\r\nman behandlat kapitalflödena och u-länderna.</pre><pre>U-länderna har fått en allt mindre andel av de\r\nutländska investeringarna. Den sjönk från 31 %\r\n1968 till 17 % 1988--89. Investeringarna\r\nkoncentreras till en liten grupp länder. Drygt\r\ntredjedelen gick till sex länder: Kina, Sydkorea,\r\nIndonesien, Singapore, Malaysia och Thailand.\r\nNedgången har skett trots att många u-länder\r\ngenomfört ekonomiska reformer, som skulle öppna\r\nför utländska investeringar.</pre><pre>Uppenbarligen fungerar den internationella\r\nfinansmarknaden inte så att kapital överförs till u-\r\nländerna. Men om dessa skall kunna utvecklas,\r\nmåste den här tendensen vändas. Världsbanken\r\noch IMF har ett huvudansvar härvidlag, och\r\nSverige bör vara pådrivande, om vi vill minska\r\nklyftorna mellan i- och u-länder.</pre><pre>Jag vill därför fråga finansministern:</pre><pre>Vilka åtgärder för att öka kapitaltillförseln till u-\r\nländerna förespråkade regeringen på\r\nWashingtonmötet?</pre><pre>1992/93:668 av Bertil Måbrink (v) till statsrådet Alf\r\nSvensson om Wienkonfererensen:</pre><pre>Världskonferensen om de mänskliga rättigheterna\r\ni juni i Wien, emotses med stora förväntningar av\r\nförtryckta människor. De är många. Enligt en färsk\r\nrapport från FN:s centrum för de mänskliga\r\nrättigheterna är mer än halva jordens befolkning\r\nberövad alla eller delar av sina grundläggande\r\nrättigheter.</pre><pre>Nu har de sex regionala konferenserna inför\r\nWienkonferensen genomförts. Amnesty\r\nInternationals generealsekreterare Pierre Sani\r\nsäger att dessa möten prakiskt taget inte\r\nframbringat några nya idéer, och att den asiatiska i\r\nBangkok t.o.m. intog en ''defensiv'' och ''restriktiv''\r\nhållning. Han har därför riktat ett öppet brev med\r\nett 10-punktsprogram till stats- och\r\nregeringscheferna.</pre><pre>Vi delar Sanis bedömning av Bangkokkonferensen,\r\ndär alla -- utom Japan -- tog avstånd från\r\n''europeiska'' värderingar av de mänskliga\r\nrättigheterna, förnekade deras universalitet och\r\navvisade MR-kritik som inblandning.</pre><pre>Jag vill därför fråga människorättsministern:</pre><pre>Hur kommer den svenska regeringen att verka på\r\nWienkonferensen för att vinna gehör för Amnestys\r\n10-punktsprogram?</pre><pre>1992/93:669 av Eva Zetterberg (v) till statsrådet Alf\r\nSvensson om Mapuchofolket:</pre><pre>FN har utropat 1993 som ursprungsbefolkningarnas\r\når, och detta måste även bli en viktig fråga på\r\nvärldskonferensen om de mänskliga rättigheterna i\r\nWien i juni med tanke på hur urbefolkningarna\r\nmisshandlas. Det grymmaste ödet drabbade\r\nAmerikas indianer efter att kontintenten\r\n''upptäcktes'' av européerna 1492. Det finns nu bara\r\nspillror kvar av urinvånarna.</pre><pre>Det gäller också i Chile, vars president Aylwin skall\r\nbesöka Sverige i slutet av maj. Här kämpar\r\nmapuchoindianerna för att få behålla förfädernas\r\nmarker, och de har ockuperat jord. För detta har\r\nnyligen 140 mapucholedare dömts till långa\r\nfängelsestraff.</pre><pre>I juli förra året gav president Aylwin ett löfte till\r\nEG-parlamentet om en ny indianlag, som skulle\r\nerkänna mapucho som folk. Men någon sådan lag\r\nhar inte kommit -- -- -- däremot massrättegången\r\nmot mapucholedarna.</pre><pre>Med anledning av detta vill jag fråga\r\nmänskorättsministern:</pre><pre>Kommer regeringen att ta upp frågan om\r\nmapuchofolkets ställning i Chile i sina samtal med\r\npresident Aylwin?</pre><pre>1992/93:670 av Kenneth Attefors (nyd) till\r\nfinansministern om verkschefers styrelseposter i\r\nprivata företag:</pre><pre>Per Anders Örtendahl är generaldirektör för\r\nvägverket dvs. ett statligt verk som bygger vägar\r\nvilka riksdagen har bestämt. Örtendahl sitter\r\nsamtidigt i bolagsstyrelser för privata företag, bl.a.\r\nSTORA INKÖP OCH TRANSPORT AB, som\r\nhar stort behov av bra kommunikationer för sina\r\nvaror. STORA AB är bara ett av många stora bolag\r\nsom har behov av goda transporter av sina varor.</pre><pre>Vad avser statsrådet att vidta för åtgärder för att\r\nhindra att statliga chefer innehar styrelseposter i\r\nprivata företag?</pre><pre>1992/93:671 av Kjell Eldensjö (kds) till\r\nnäringsministern om tekoindustrin:</pre><pre>Riksdagen har sagt ja till EES-avtalet, vilket när\r\ndet träder i kraft innebär fri rörlighet för bl.a. varor.\r\nSverige har också ansökt om EG-medlemskap.\r\nRedan nu anpassar sig Sverige i fråga efter fråga till\r\nvad som gäller inom EG. Detta har dock inte skett\r\nvad gäller tekopolitiken.</pre><pre>Sommaren 1991 avskaffades alla\r\nimportrestriktioner för tekovaror till Sverige. I EG\r\nfinns omfattande restriktioner på detta område,\r\noch kommer troligen att så förbli i minst 10 år till.\r\nOm Sverige inte anpassar sin tekopolitik till EG, så\r\nkommer möjligheten att exportera till EG-länderna\r\nattvara betydligt kringskuren.</pre><pre>Min fråga till näringsministern blir följande:</pre><pre>Har näringsministern någon avsikt, att vidta\r\nåtgärder för att Sveriges tekonäring skall få jämlika\r\nvillkor med EG-länderna?</pre><pre>1992/93:672 av Ingvar Eriksson (m) till\r\narbetsmarknadsministern om arbetstillstånden för\r\nutomnordiska medborgare:</pre><pre>Trädgårdsnäringen i Kristianstads län har inför den\r\nkommande skörden av årets jordgubbar anmält ett\r\nbehov av 1 500 plockare. Trots den höga\r\narbetslösheten har länsarbetsnämnden endast\r\nlyckats få fram 450 personer som är intresserade av\r\nbärplockningen.</pre><pre>För att rädda sommarjobben åt svenskarna har\r\nlänsarbetsnämnden minskat kvoten arbetstillstånd\r\nför utomnordiska medborgare från 700 till 235 i år.</pre><pre>Om nu inte tillräckligt många svenskar vill ha\r\njobben, uppstår stora problem för odlarna att klara\r\nskörden. Skörden beräknas börja redan inför\r\nmånadsskiftet maj--juni varför det är bråttom.</pre><pre>Vilka åtgärder avser statsrådet vidta med anledning\r\nav den uppkomna situationen?</pre><pre>den 7 maj</pre><pre>1992/93:673 av Marianne Jönsson (c) till statsrådet\r\nAlf Svensson om vattenprojekt i Zimbabwe:</pre><pre>Ett omfattande vattenprojekt pågår för närvarande\r\ni Zimbabwe, det s.k. Matabeleland Zambezi Water\r\nProject. Detta går i korthet ut på att dammar skall\r\nbyggas för att magasinera ytvatten, som sedan skall\r\nledas i rör från Zambezifloden till staden Bulawajo.\r\nBiståndsorganet SIDA stöder detta projekt. Det\r\nbör krävas att en miljöanalys genomförs och\r\npresenteras innan SIDA med biståndspengar\r\nfortsätter sitt engagemang i ovan beskrivna\r\nprojekt.</pre><pre>Min fråga till statsrådet är därför:</pre><pre>Avser regeringen att begära att en\r\nmiljökonsekvensbeskrivning presenteras innan det\r\nsvenska engagemanget i projektet blivit definitivt,\r\ndvs. ej går att stoppa eller eventuellt omarbeta.</pre><pre>1992/93:674 av Ylva Annerstedt (fp) till statsrådet\r\nAlf Svensson om Tibet och de mänskliga\r\nrättigheterna:</pre><pre>De kinesiska ockupanternas brutala brott mot de\r\ndemokratiska och mänskliga rättigheterna i Tibet\r\när väl kända och väldokumenterade.</pre><pre>Kinesernas förtryck måste nu stoppas.\r\nÖvergreppen mot de mänskliga rättigheterna måste\r\nupphöra och demokrati införas. Den omfattande\r\nmiljöförstöringen måste hindras.\r\nDemokratiseringen måste vara ett villkor för\r\nbistånds- och handelsutbyte. I kontakterna med\r\nföreträdare för den kinesiska regimen måste\r\nvästliga demokratier alltid ta upp dessa frågor.</pre><pre>Med anledning av det som ovan anförts vill jag\r\nfråga följande:</pre><pre>På vilket sätt uppmärksammades dessa frågor vid\r\nden kinesiske utrikesministerns besök i Sverige?</pre><pre>1992/93:675 av Lars Sundin (fp) till\r\nförsvarsministern om vapenexport till de baltiska\r\nstaterna:</pre><pre>I ett frågesvar tidigare i år sade försvarsministern,\r\natt han vid det nordiska försvarsministermötet i\r\nbörjan av maj i Karlskrona ämnade ta upp frågan\r\nom olika former av stöd, också vapenexport, till de\r\nbaltiska staterna.</pre><pre>Nu har mötet ägt rum.</pre><pre>Vad blev resultatet av försvarsministerns initiativ?</pre><pre>14 §  Anmälan om frågor</pre><pre>15 §  Kammaren åtskildes kl. 13.20.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 7 § anf. 30 (delvis),</pre><pre>av förste vice talmannen därefter t.o.m. 11 § anf. 65\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}