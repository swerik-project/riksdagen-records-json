{"dokumentstatus":{"dokument":{"hangar_id":"2387783","dok_id":"GG0997","rm":"1992/93","beteckning":"97","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"97","slutnummer":"0","datum":"1993-04-22 00:00:00","systemdatum":"2005-10-27 14:00:24","publicerad":"1993-04-22 00:00:00","titel":"Riksdagens snabbprotokoll 1992/93:97 Torsdagen den 22 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{BABAD39D-A36D-45EF-BDAC-9CDB1FB319B9}","dokument_url_text":"http://data.riksdagen.se/dokument/GG0997/text","dokument_url_html":"http://data.riksdagen.se/dokument/GG0997","dokumentstatus_url_xml":"http://data.riksdagen.se/dokumentstatus/GG0997","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:97</div>\r\n<div class=\"sidhuvud_datum\">Torsdagen den 22 april</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Meddelande om särskild debatt om kriget i\r\nBosnien, m.m.</pre><pre>Anf. 1  ANDRE VICE TALMANNEN:</pre><pre>På begäran av Folkpartiet liberalernas\r\nriksdagsgrupp anordnas torsdagen den 29 april kl.\r\n12.00 en särskild debatt om kriget i Bosnien.</pre><pre>Samma dag kl. 14.30 informerar socialminister\r\nBengt Westerberg om ett yttrande som FN:s\r\nkommitté för barnets rättigheter avgivit över\r\nSveriges rapport om efterlevnaden av FN:s\r\nkonvention i ämnet.</pre><pre>2 §  Justering av protokoll</pre><pre>Justerades protokollet för den 16 april.</pre><pre>3 §  Debatt med anledning av\r\nkompletteringsproposition</pre><pre>Anf. 2  ANDRE VICE TALMANNEN:</pre><pre>Jag föreslår att för denna debatt skall följande\r\nregler gälla:</pre><pre>I debatten deltar finansministern, Jan Bergqvist,\r\nIan Wachtmeister och Gudrun Schyman.</pre><pre>Finansministern har rätt till tre inlägg om 15, 10 och\r\n6 minuter. Övriga deltagare har rätt till två inlägg\r\nom 10 och 6 minuter.</pre><pre>Kammaren godkände dessa debattregler.</pre><pre>Anf. 3  Finansminister ANNE WIBBLE\r\n(fp):</pre><pre>Herr talman! I dag presenterar regeringen den\r\nreviderade finansplanen, regeringens\r\nkompletteringsproposition. Den innehåller många\r\nviktiga saker.</pre><pre>Den väsentligaste värdering som styr arbetet med\r\nden ekonomiska politiken gäller faktiskt inte oss\r\nsjälva utan våra barn och barnbarn. De har rätt att\r\nställa stora krav på oss. Kommande generationer\r\nskall inte tvingas betala för den konsumtion som\r\ndagens hushåll har beviljat sig själva. De som inte\r\nvar med på festen skall inte heller stå för notan.</pre><pre>Därför är det inte utan en viss stolthet som jag i dag\r\növerlämnar årets kompletteringsproposition till\r\nriksdagen. Den innehåller ett ambitiöst och\r\nkonkret program för att få bort de väldiga\r\nunderskotten i de offentliga finanserna. Den\r\nöppnar vägen för lägre räntor och därmed -- det\r\nviktigaste av allt -- fler jobb i vårt land. Den visar\r\nvägen mot en bättre fungerande ekonomi. Den gör\r\ndet möjligt att se egna och andras barn och\r\nbarnbarn i ögonen och säga att vi gör allt vi kan för\r\natt de skall få leva i ett land med en stark ekonomi\r\noch en välfärd för alla.</pre><pre>Herr talman! Sverige befinner sig i en allvarlig\r\nekonomisk kris. Många människor utsätts för\r\nmycket stora påfrestningar. Det allvarligase\r\nproblemet är den uteblivna tillväxten och den höga\r\narbetslösheten.</pre><pre>Regeringens kompletteringsproposition är på\r\nsamma gång en krigsförklaring mot arbetslösheten\r\noch ett kraftfullt saneringsprogram för den\r\noffentliga ekonomin. Långsiktiga åtgärder och\r\nmöjligheterna att bekämpa arbetslösheten på kort\r\nsikt är nära sammanflätade.</pre><pre>Utan ett nittiotalsperspektiv på politiken riskerar\r\ndagens arbetslöshetsbekämpning att komma till\r\nkorta. Trovärdigheten på kort sikt kräver\r\nmålmedvetenhet och uthållighet i politiken.\r\nAnnars riskerar de konkreta åtgärderna mot\r\narbetslösheten att undermineras av ökade\r\ninflationsförväntningar och höjda räntor. Med den\r\nbalans mellan förstärkningar av de offentliga\r\nfinanserna och kraftfulla åtgärder för att\r\nupprätthålla arbetslinjen, som regeringen i dag\r\npresenterar, känner jag mig förvissad om att\r\npolitiken leder rätt.</pre><pre>Regeringen föreslår ett program för upprustning\r\noch förnyelse av Sverige. Ovanpå de åtgärder som\r\ntidigare beslutats erbjuds nu ytterligare 130 000--\r\n140 000 personer arbete, praktikplats eller\r\nutbildning. Upprustningen omfattar ett flertal\r\nsamhällssektorer.</pre><pre>Investeringar i människor genom utbildning är den\r\nviktigaste framtidssatsning som folkhushållet kan\r\ngöra. Förkovran och kompetensutveckling --\r\nmänniskors kunskaper och kreativitet -- är grunden\r\nför tillväxt och välfärd. Därför satsar regeringen på\r\nen upprustning och förnyelse just av kunskap och\r\nkompetens. Nya resurser avsätts för\r\ngymnasieplatser, komvux, folkhögskolor och\r\nfolkbildning samt för högskolan. Vi tar också till\r\nvara och bygger ut den kompetensutveckling som\r\nsker ute på arbetsplatserna. Bidraget till utbildning\r\ni företag förbättras och antalet platser mer än\r\ntredubblas. Det mycket populära och uppskattade\r\nsystemet med ungdomspraktikplatser utvidgas\r\nockså. Antalet ungdomar som har praktik kommer\r\natt öka till över 100 000. En speciell praktikform för\r\nunga akademiker införs, och den nya formen\r\narbetslivsutveckling (ALU) expanderar också\r\nmycket kraftigt.</pre><pre>Syftet med denna massiva satsning är dubbelt. Dels\r\nförsvarar vi arbetslinjen i arbetsmarknadspolitiken:\r\naktiva åtgärder förhindrar ju permanent utslagning\r\noch underlättar för ungdomar att komma in på\r\narbetsmarknaden, dels skapar\r\nkompetensutvecklingen i sig en bättre fungerande\r\narbetsmarknad: genom dessa insatser blir alla\r\nberörda mycket bättre förberedda för att möta\r\narbetsmarknadens krav. De jobb som tillkommer\r\nunder 90-talet är inte samma jobb som försvann för\r\nnågra år sedan, och det kräver nya kunskaper.</pre><pre>Regeringen föreslår också en upprustning och\r\nförnyelse genom att avsätta medel till\r\naffärsverksinvesteringar och statliga byggen.\r\nTillsammans med det tioårsprogram för utbyggnad\r\nav den fysiska infrastrukturen på nära 100 miljarder\r\nkronor, som regeringen presenterade tidigare i\r\nvåras, och det ROT-program som riksdagen har\r\nfattat principbeslut om innebär allt detta en bättre\r\noch effektivare infrastruktur i vid bemärkelse, dvs.\r\ninkl. fysisk och human infrastruktur: människor,\r\nvägar och järnvägar.</pre><pre>Herr talman! När regeringen i januari lade fram en\r\nfemårig plan för att avskaffa det strukturella\r\nunderskottet var det första gången som en\r\nbudgetproposition innehöll förslag som sträcker sig\r\növer mer än ett budgetår. Nu återkommer vi med\r\nprecisering och konkretisering av\r\nsaneringsprogrammet. Eftersom\r\nsaneringsprogrammet tar sikte på att få svensk\r\nekonomi i bättre skick för kommande generationer,\r\nhar mina medarbetare litet skämtsamt uppkallat\r\ndet efter mitt barnbarn Nathalie. Nathalieplanen\r\nhar fyra komponenter.</pre><pre>För det första begränsas utgifterna för den\r\noffentliga konsumtionen. Statlig administration,\r\nkommuner och landsting får inte växa framöver,\r\nutan tillgängliga resurser måste användas på ett\r\nmera effektivt sätt.</pre><pre>För det andra föreslår vi minskade transfereringar\r\ntill hushållen, t.ex. genom att var och en av oss får\r\nbetala mer för sin arbetslöshetsförsäkring och för\r\nsitt boende.</pre><pre>För det tredje aviseras en stor strukturreform för\r\nATP med närmare koppling mellan avgifter och\r\nförmåner.</pre><pre>Slutligen föreslås vissa skattehöjningar, framför allt\r\nav miljö- och punktskatter. Summerat på det sätt\r\nsom Ekonomikommissionen gör, innebär\r\nsaneringsprogrammet över femårsperioden 81\r\nmiljarder kronor, vilket tillkommer utöver de dryga\r\n80 miljarder kronorna som riksdagen redan har\r\nfattat beslut om. Det är faktiskt mera än vad\r\nEkonomikommissionen själv föreslog.</pre><pre>Ett så omfattande program kan naturligtvis inte\r\ngenomföras utan att det märks. Det är\r\nofrånkomligt att alla medborgare på ett eller annat\r\nsätt kommer att beröras. Sammansättningen av de\r\nåtgärder som nu föreslås har därför gjorts så, att de\r\nskall upplevas som och vara fördelningspolitiskt\r\nrättvisa.</pre><pre>Trots detta är jag övertygad om att mängden\r\nuppvaktningar, protester, skrivelser och insändare\r\nför att freda just det egna området -- men gärna\r\nspara på andras områden! -- kan göra anspråk på en\r\nplats i Guinness rekordbok framöver. Det är i den\r\nsituationen som varje politiker utsätts för sitt\r\nverkliga elddop. Jag känner en stor respekt för de\r\nkolleger som i en sådan situation förmår att hålla\r\nallmänintresset, dagens och kommande\r\ngenerationers, i fokus.</pre><pre>Jag känner också en stor respekt för den politiker\r\nsom i det läget argumenterar för helheten och\r\nförsöker förklara de ekonomiska sambanden. Jag\r\ninte bara respekterar utan beundrar alla dem som\r\nockså lyckas övertyga såväl medborgare, medier\r\nsom intresseorganisationer om vikten av att inte\r\nförsitta denna möjlighet att skapa en stark och\r\nfungerande ekonomi. Vad jag känner för alla dem\r\nsom faller undan för högljudda särintressen, herr\r\ntalman, förhindrar min självbevarelsedrift att jag\r\nuttalar i denna kammare.</pre><pre>Om vi lyckas vidmakthålla allmänintressets och\r\nframtidens perspektiv kan vi alla bli vinnare på\r\ndenna ekonomiska politik. Den visar nämligen\r\nvägen ut ur krisen, mot riktiga jobb, låg inflation,\r\nlägre räntor, uthållig tillväxt och stabilitet. Jag är\r\ndärför optimist. Trots att det är besvärligt i dag\r\nfinns det ljuspunkter i den svenska ekonomin och\r\ndem skall vi ta vara på: den förbättrade\r\nkonkurrenskraften, möjligheterna till exportledd\r\ntillväxt, valfriheten och öppnandet för konkurrens\r\ni den offentliga sektorn, det förbättrade\r\nföretagsklimatet genom strategiska\r\nskattesänkningar och avregleringar och de stora\r\nsatsningarna på forskning, utbildning och annan\r\ninfrastruktur samt självklart ett kommande EG-\r\nmedlemskap som kommer att förbättra företagens\r\nintressen av att investera och att ge jobb i Sverige.</pre><pre>Som politiker och mormor har jag en moralisk\r\nskyldighet att inte bara förespråka en politik för i\r\ndag, utan också för Nathalie och hennes kompisar.\r\nRegeringen har antagit denna moraliska skyldighet\r\noch för en politik som tacklar både dagens\r\narbetslöshet och morgondagens underskott. Jag\r\nhoppas att riksdagens ledamöter också antar\r\nutmaningen, annars blir den historiska domen\r\nhård.</pre><pre>(Applåder)</pre><pre>Anf. 4  JAN BERGQVIST (s):</pre><pre>Herr talman! Jag ber att få tacka finansministern\r\nför presentationen.</pre><pre>Jag vill börja med att ge finansministern ett\r\nerkännande. Det är alldeles utmärkt att regeringen\r\nnu återkommer till viktiga delar av det\r\nutbildningsprogram som Socialdemokraterna\r\npresenterade i januari, trots att våra förslag har\r\navslagits av en bastant borgerlig majoritet i\r\nriksdagen och trots att vi har förlorat tre månader\r\nav värdefull planeringstid. Sedan är det en annan\r\nsak att detta inte räcker utan att det dessutom\r\nframför allt behövs rejäla tag för att skapa riktiga\r\njobb.</pre><pre>Vi fick nu höra att regeringen har utfärdat en\r\nkrigsförklaring mot arbetslösheten. Den har vi inte\r\nmärkt mycket av. När man ser\r\nkompletteringspropositionen verkar det nog\r\nsnarare vara ett vapenstillestånd än en aktiv kamp.</pre><pre>Vad vi upplevde här för några minuter sedan med\r\nAnne Wibble i talarstolen följde ett välkänt\r\nmönster. Varje gång finansministern har\r\npresenterat regeringens bedömning av Sveriges\r\nekonomi under den senaste tiden har läget varit\r\nsämre än vad Anne Wibble trodde föregående\r\ngång. Det är nu femte gången vi upplever samma\r\nsak. Här kommer finansministern till oss i\r\nriksdagen och delar med sig av en stark förtröstan\r\nom Sveriges framtid. Men varje gång har\r\nsituationen blivit sämre än vad regeringen räknade\r\nmed. Vad beror det på? Vad kommer det sig av att\r\nregeringen ständigt måste skriva upp sina siffror för\r\narbetslösheten och skriva ned sina siffror för\r\ntillväxten alltmedan statens upplåning skenar i väg\r\nsom aldrig förr? Det handlar inte om några\r\nobetydliga förskjutningar i perspektivet. Om man\r\njämför det som Anne Wibble trodde i januari med\r\nvad hon tror nu i april, är det dramatiska skillnader\r\ni bedömningarna. Detta inträffar nu för femte\r\ngången i rad. Mönstret går igen med nästan spöklik\r\nupprepning.</pre><pre>Totalt räknar regeringen med att 173 000 jobb\r\nkommer att försvinna i år. Det är 53 000 fler jobb\r\nsom försvinner än vad regeringen räknade med i\r\njanuari. Skillnaden är ju förödande för de\r\nmänniskor som berörs runt om i vårt land. Den\r\nekonomiska tillbakagången sträcker sig nu över en\r\nlängre period än vad vi någonsin har varit med om\r\nunder hela 1900-talet. Den blir i år också kraftigare\r\nän vad regeringen kalkylerade med i januari. Vi får\r\ni år uppleva det under hela efterkrigstiden största\r\nraset i den privata konsumtionen.\r\nKompletteringspropositionen innehåller den färska\r\nnyheten, i jämförelse med budgetpropositionen i\r\njanuari, att den privata konsumtionen kommer att\r\nminska även nästa år.</pre><pre>När det gäller inflationen gjorde regeringen i\r\njanuari den stränga kommentaren att en prisökning\r\npå mer än 5 % inte kan tolereras. Men i\r\nkompletteringspropositionen tas prisökningen\r\nobesvärat och utan någon skarp kommentar från\r\nAnne Wibble upp till 5,5 %.</pre><pre>Statens upplåningsbehov växer med ytterligare\r\n50 miljarder nästa år. Gigantiska 255 miljarder\r\nbehöver staten låna nästa år. Det betyder väl, Anne\r\nWibble, att den svenska statsskulden inom kort\r\nkommer att bryta igenom enbiljonvallen?</pre><pre>Jag har under lång tid pratat ekonomi, även om jag\r\nkanske inte har gjort det så avancerat som Anne\r\nWibble. Jag har träffat folk på föreningsmöten och\r\narbetsplatser och har under många år diskuterat\r\nekonomi med dem. Det har vid dessa diskussioner\r\naldrig funnits behov av att använda uttryck som en\r\nbiljon. För mig är inte en biljon ekonomi utan\r\nnärmast astronomi. I det sammanhanget kan man\r\nsäga att regeringens spådomar om\r\nbudgetunderskottet då i så fall är astrologi, om man\r\nskall fortsätta använda den termen.</pre><pre>(Applåder)</pre><pre>Jag kan gå vidare med att jämföra med vad\r\nfinansministern sade i januari och vad hon säger nu.\r\nI rättvisans namn skall också sägas att i detta digra\r\nsiffermaterial finns också några siffror som går åt\r\ndet andra hållet, dvs. att man justerar upp i positiv\r\nriktning. Men den dominerande bilden med de\r\ntunga siffrorna innebär att det blir sämre än enligt\r\nfinansministerns förväntningar för tre månader\r\nsedan.</pre><pre>Vad beror dessa ständigt grusade förhoppningar\r\npå? Har Anne Wibble någon gång lekt med tanken\r\natt det finns några samband i den svenska\r\nekonomin som regeringen inte tar full hänsyn till?\r\nInte kan väl regeringen få fortsätta att föra en\r\npolitik som drar ner Sverige i allt djupare\r\narbetslöshet, och som håller en alldeles för låg\r\nefterfrågan på hemmamarknaden? Det är inte bara\r\nsocialdemokrater utan också företagare, ekonomer\r\noch många andra som säger att det är fel i\r\navvägningen och att efterfrågan på\r\nhemmamarknaden skapar onödig arbetslöshet och\r\nen onödig underproduktion.</pre><pre>Anne Wibble presenterade här under en timme --\r\nhon framhöll särskilt att hon var stolt, vilket vi\r\nnoterar -- vad hon kallade för en saneringsplan. Jag\r\nmåste säga att bara själva ordet gör mig\r\nmisstänksam. I den planen talas det om mycket\r\nkraftiga avgiftshöjningar.</pre><pre>När man går litet närmare in på det ser man att det\r\nhandlar om starkt orättvist fördelade belastningar\r\npå de svenska hushållen. Man kan också fråga: I\r\nvilken utsträckning har Anne Wibble stöd av vice\r\nstatsministern för denna saneringsplan? Jag såg att\r\nhan var ute och talade om den här planen. Han sade\r\nbeträffande föräldraförsäkringen att man får se om\r\ndet blir något av det. Han sade att det är något som\r\nskisseras. Han använde det uttrycket.</pre><pre>Anne Wibble, är denna saneringsplan med andra\r\nord en lös skiss, som kan bli litet vad som helst? I\r\nvarje fall inbjöd Anne Wibble själv till tankar åt det\r\nhållet när hon talade om sitt barnbarn Nathalie.\r\nDet kanske är mer lekstuga än allvar i detta\r\nprogram, i varje fall om man skall döma av vad vice\r\nstatsministern sade om att det kanske inte blir något\r\nav detta utan att det bara skisseras.</pre><pre>Den avgörande frågan, Anne Wibble, är: Hur skall\r\nvi lägga om politiken, så att vi får i gång\r\nproduktion, investeringar och nya jobb? Det\r\nförutsätter att hushållen har köpkraft, att företagen\r\nhar investeringsvilja och att det finns politisk\r\nstabilitet och framtidstro. Men på den frågan ges\r\ndet i kompletteringspropositionen tyvärr inte något\r\nsvar.</pre><pre>(Applåder)</pre><pre>Anf. 5  IAN WACHTMEISTER (nyd):</pre><pre>Herr talman! Jag vill först tacka finansministern för\r\nhennes presentation. Regeringens förslag att\r\nsanera den svenska ekonomin innebär alltså\r\nstrukturella budgetförstärkningar i\r\nstorleksordningen 80 miljarder. Om det kan man\r\nsäga att det låter fantastiskt. Men man skall komma\r\nihåg att effekten kommer om fem år. Man har alltså\r\nräknat på samma sätt som i den s.k.\r\nLindbeckkommissionen. Men det är ändå rätt så\r\nbra.</pre><pre>Jag kan tänka mig att det har varit jobbigt för\r\nregeringen att enas om alla dessa åtgärder. Jag tror\r\nmig kunna inläsa vissa kompromisser och förstår att\r\nnågra regeringspartier kanske inte är helt nöjda.\r\nMen liksom en stor del av det svenska folket,\r\nhoppas jag att regeringen lyckas sätta krisen i\r\ncentrum och stiga av sina egna käpphästar. Vi\r\nkunde skylla alla möjliga obekväma beslut på EG.\r\nDå gick det väldigt bra i denna församling och i\r\nandra. Nu gäller det att kunna skylla just på krisen.\r\nJag säger detta om sammanhållningen i regeringen,\r\ndärför att min bedömning är att ingen vettig\r\nmänniska i Sverige vill lamslå landet genom att\r\nutlösa nyval.</pre><pre>Den s.k. marknaden vill förvisso höra signaler om\r\nett samlat, gärna imponerande, aktionsprogram\r\nfrån regeringen. Den vill också höra att\r\nminoritetsregeringen kan få majoritet för sin\r\npolitik. Jag återkommer till det.</pre><pre>Vi talar om miljoner och miljarder. Vi hörde förut\r\nom astronomi och astrologi och alltihop. Det är\r\nklart att nollorna radas upp och att proportionerna\r\nblir svårbegripliga. Det är ett ekonomins\r\nuniversum som vi befinner oss i. Men om man i\r\nstället ändrade dessa siffror och gjorde miljarder till\r\ntusenlappar, tror jag att folk skulle börja förstå.</pre><pre>Om vi tänker oss en familj som har totala inkomster\r\npå 350 000 kr om året. Det låter ju bra. Men det\r\nvärsta är att de har planerat utgifter för 550 000--\r\n600 000 kr. Det går väl aldrig, säger herr Svensson.\r\nDå säger fru Svensson: Då få vi väl låna. Då säger\r\nhan: Det lär väl inte gå, eftersom vi inte har några\r\npengar på banken, inte har någon säkerhet och\r\nredan har lånat 1 miljon.</pre><pre>Det gäller alltså att dra ned på allt, att jobba mer,\r\natt vara mycket påhittig och ändå ha någon som\r\nhjälper till, därför att man hela tiden skall betala\r\nräntan på lånet som bara den är 100 000 kr, och den\r\nkommer man inte ifrån. Det vill till att grannar och\r\nandra är hjälpsamma.</pre><pre>Så ser alltså den svenska ekonomin ut, om man\r\nbyter ut tusenlapparna mot miljarder och alltså\r\nlägger till sex nollor.</pre><pre>Våren 1993 kan vi konstatera att något måste göras.\r\nDet som vi gör, i detta fall i riksdag och regering,\r\nmåste vara kraftfullt. Det måste vara trovärdigt.\r\nDet måste vara en satsning på människans\r\ninitiativkraft och entreprenörskap. Det måste vara\r\nrättvist, dvs. möjligt att svälja för folk. Det\r\npolitiska budskapet måste accepteras av\r\nmedborgarna. Det är ett ganska självklart\r\nuttalande. Den svenska uppfattningen om rättvisa\r\när i stort sett att man är mycket noga med att de\r\nsämst ställda inte får det värre och att de som har\r\ndet bäst får offra en del. Det som vi beslutar måste\r\nockså vara möjligt att sälja på en marknad och till\r\nföretagen, sälja i bemärkelsen övertyga. Och det\r\nmåste meddelas vid rätt tidpunkt.</pre><pre>För att börja bakifrån är rätt tidpunkt i dag, den 22\r\napril. Signalerna från den här kammaren måste\r\nvara klara och förtroendeingivande. I annat fall\r\nkanske vi kan ta ledigt allihop och överlåta Sveriges\r\nstyrelse till Världsbanken och Internationella\r\nvalutafonden. Jag tror att marknaden runt omkring\r\nförväntar sig något också av Riksbanken, något\r\nsom liknar en genomtänkt politik och inte rent\r\nformeltroende. Även Riksbankens allra största\r\nvänner måste hålla med om att Riksbanken har\r\ngjort ödesdigra misstag. Nu får det inte ske igen.\r\nRäntan måste ned.</pre><pre>Om folk skall svälja den beska medicinen måste\r\nockså ledarna föregå med gott exempel -- attackera\r\nfallskärmsavtalen, publicera, ändra och förbjuda\r\ndem, behovspröva barnbidrag, osv. Ni känner igen\r\nvåra synpunkter.</pre><pre>De övergripande målen måste vara att få ned\r\nräntan och att öka antalet jobb. Det är vi alla\r\növerens om. Men då gäller det den effektiva räntan,\r\noch det gäller de riktiga jobben, inte de\r\nkonstgjorda. Om vi härifrån visar en stark\r\nfinanspolitik, kanske det får goda penningpolitiska\r\nkonsekvenser, dvs. sänkt ränta. Men det är som\r\nsagt den effektiva räntan. Den ränta som ni, jag och\r\nsmå och medelstora företag betalar är nämligen\r\ndubbelt så hög som den som Riksbanken har. Det\r\när den på grund av de usla bankaffärerna, som man\r\nförsöker täcka genom en fullständigt absurd\r\nräntemarginal.</pre><pre>Bankakutens arbete, som vi diskuterade här i går,\r\nmåste accelereras. Nya metoder måste prövas, t.ex.\r\ntillgångsgarantin, som jag nämnde i går. Och det\r\nmåste gå fort. Utan ett fungerande kreditsystem får\r\nvi nämligen inte något fungerande näringsliv och\r\ninte heller något välstånd eller någon sysselsättning\r\nvärd namnet.</pre><pre>Att det skall skapas riktiga jobb, är vi alla överens\r\nom på många sätt. Det som\r\narbetsmarknadsminister Hörnlund har kommit\r\nmed är säkert bra, med det måste också vidtas mer\r\nkonstruktiva åtgärder. Jag tycker, vilket har\r\nframförts förut, att en sådan sak som att slopa\r\nturistmomsen och att man inte behandlar den som\r\nen ren momsfråga utan som en tidsbegränsad och\r\ntillfällig arbetsmarknadsåtgärd är ett intressant\r\nprojekt. Låt oss anta att det skulle skapa 20 000 nya\r\njobb. Låt oss också anta att det betyder 20 000\r\nglada människor och 20 000 ännu gladare familjer.\r\nVad är då faran med detta? Vad är det som vi\r\nsatsar? Jo, vi satsar en teoretisk intäkt på 2\r\nmiljarder. Detta kan man jämföra med de ungefär\r\n90 miljarder av arbetslöshetsrelaterade åtgärder\r\nsom vi talar om här. Vi kommer att försöka\r\nmotionera i den frågan via\r\narbetsmarknadsutskottet och se det på det sättet.</pre><pre>Till sist vill jag säga att när det gäller\r\nkompletteringspropositionen i dess huvuddrag,\r\nkommer vi att stödja regeringen. Vi kommer att\r\ngarantera att budgetförstärkningen verkligen en\r\ngång beslutas, när den då skall beslutas i utskott\r\nosv., även om vi på någon eller några punkter\r\nkommer att argumentera för andra lösningar. Men\r\ntotaleffekten blir i så fall bara bättre och större. Det\r\nbudskap som går ut härifrån är alltså minst lika bra\r\nsom det som regeringen har presenterat.</pre><pre>Den senaste månaden har jag själv arbetat mycket\r\nintensivt och försökt vara ganska konstruktiv. Jag\r\nhar skaffat mig en uppfattning om vad som nu krävs\r\ni Sverige. Överallt -- det är väldigt många från\r\nmånga olika kategorier i samhället -- får man\r\nsamma reaktion: Visst är det kris, det är värre än\r\nnågonsin. Nu måste ni politiker göra någonting.\r\nSluta käbbla, börja jobba, annars går det riktigt\r\nilla.</pre><pre>Mina överläggningar med regeringens företrädare\r\nverkar lovande. Det är min personliga bedömning,\r\noch den ligger till grund för vårt agerande när vi nu\r\nstöder regeringen.</pre><pre>Krismedvetandet finns nu i alla läger. Allt fler\r\nmänniskor börjar förstå att det är konkreta och\r\nrealistiska åtgärder som krävs. Om det misstroende\r\nsom onekligen har funnits mellan regeringen och\r\nNy demokrati trappas av och förbyts i ömsesidig\r\nrespekt, har redan mycket vunnits. Själva vill vi\r\ngivetvis gärna finna en förklaring till varför man\r\ninte lyssnat på oss, när vi faktiskt bevisligen, om ni\r\ntänker efter, haft rätt i många och avgörande\r\nfrågor. Vår inneboende blygsamhet förbjuder oss\r\natt nämna dem alla.</pre><pre>Ny demokrati kom in i politiken för att ändra och\r\nför att representera den icke-politiska verkligheten,\r\nkan man säga. Med den bakgrunden är det\r\nsjälvklart att vi måste göra allt för att lösa den\r\nsvenska krisen. Ny demokrati kommer att jobba\r\nhårt och leta efter goda idéer, som finns hos vanligt\r\nfolk och hos experter. Vi kommer inte att leta efter\r\nsvårigheterna. Vi letar efter möjligheter. Sedan\r\nkommer vi att göra allt vi kan för att övertyga andra\r\nom dessa möjligheter.</pre><pre>Om vi över huvud taget vill skapa en framtid för\r\nSverige, måste vi återvinna optimismen. Vi måste\r\nåtervinna framåtandan och framtidstron. Det duger\r\ngivetvis inte att envist älta svårigheterna. Sverige\r\nhar många möjligheter. Dem ställer vi upp på, och\r\ndem skall vi förbättra. Jag återkommer med några\r\nfrågor.</pre><pre>(Applåder)</pre><pre>Anf. 6  GUDRUN SCHYMAN (v):</pre><pre>Herr talman! Det var intressant att höra mormor\r\nWibbles utläggning om att detta är en finanspolitik\r\nför framtiden, för våra barn och barnbarn, inte\r\nminst för hennes eget barnbarn tydligen. Jag skulle\r\ngärna önska att vi hade en finansminister i det här\r\nlandet som inte var så trångsynt utan som också såg\r\ntill andras barn och barnbarn.</pre><pre>Jag tror att en av de frågor som väldigt många i dag\r\nställer sig är just: Hur skall det gå för våra barn och\r\nbarnbarn? Det gör jag själv som mamma. Jag har\r\ntvå tonåriga barn, som går på högstadiet och som\r\nsäkert skall gå på gymnasiet men som sedan\r\nnaturligtvis hoppas på att få ett jobb. Jag undrar\r\nmycket hur det kommer att gå för dem. Jag har letat\r\ni finansplanen -- det jag har hunnit ögna igenom --\r\nefter radikala åtgärder som skulle kunna stilla min\r\noro. Jag har inte hittat särskilt mycket, måste jag\r\nsäga.</pre><pre>Anne Wibble sade också att de som inte var med\r\npå festen inte heller skall behöva betala notan. Det\r\nlåter väldigt bra, tycker jag, men jag är övertygad\r\nom att ofantligt många människor i Sverige i dag\r\ntycker att det är just dessa som får betala notan,\r\ntrots att de inte har varit med på någon fest över\r\nhuvud taget de senaste decennierna. Det är alla de\r\nsom i dag faktiskt får se sin levnadsstandard\r\nreducerad, rakt över, de människor som i dag lever\r\npå marginalerna och som ständigt attackeras av den\r\nekonomiska politik som den här regeringen för --\r\nsänkningen av a-kasseersättningen, införandet av\r\nkarensdagar, sänkningen av sjukersättningen och\r\nde aviserade försämringarna när det gäller nivåerna\r\növer huvud taget, t.ex. föräldraförsäkringen. Vilka\r\nmänniskor, Anne Wibble, är det av dem som har\r\nvarit med på den beramade festen? Det undrar jag.</pre><pre>Vi har under de senaste veckorna kunnat åse\r\nväldigt många personer i höga befattningar som\r\nalldeles uppenbarligen har festat mycket under 80-\r\ntalet och som har fått stora utfästelser i form av\r\nfallskärmsavtal och liknande för att de skall kunna\r\ntillförsäkra sig att fortsätta att festa, oavsett hur det\r\ngår för Sveriges ekonomi och för de flestas ekonomi\r\noch levnadsstandard. Det är upprörande och\r\nvämjeligt att se. Jag tror inte, Anne Wibble, att\r\nsärskilt många i Sverige uppfattar den här\r\nföreslagna politiken som förtroendeingivande eller\r\nsom uppfattar de förslag som regeringen nu\r\nkommer med som att de innebär att vi på något sätt\r\ndelar på bördorna. Framför allt innebär de över\r\nhuvud taget inte att de som har festat på något sätt\r\nskall vara med och betala notan.</pre><pre>Man vägrar konsekvent från regeringens sida att\r\növer huvud taget försämra för människor som har\r\ndet bra ställt, enkelt uttryckt. Man vägrar\r\nkonsekvent att använda sig av de medel som står till\r\nbuds för att få ner budgetunderskottet, vilket är\r\nviktigt. Jag är också av den uppfattningen.</pre><pre>Vi har fått se att budgetunderskottet kommer att\r\nväxa med 30 miljarder. Katastrofen har alltså blivit\r\nvärre sedan januari. Regeringen har räknat fel. Det\r\nhar Jan Bergqvist mycket riktigt lagt ut texten\r\nomkring, så jag behöver inte ta upp det ytterligare,\r\nutan det är bara att konstatera. Ändå berömmer\r\nman sig av att föra en trovärdig politik.</pre><pre>Det står också på en sida i finansplanen att det har\r\ntagits till intäkt för att man för en lyckad politik att\r\nexportindustrin nu ökar. Man har tagit det som ett\r\nbevis för att regeringen har fört en riktig politik.\r\nAnledningen till att investeringarna ökar i Sverige\r\noch att exportindustrin går bra är att kronans värde\r\nhar sjunkit. Det var faktiskt en följd av regeringens\r\nmisslyckade politik. Man försökte krampaktigt\r\nhålla fast vid kronans fasta värde, men det\r\nmisslyckades. Resultatet blev ökade investeringar,\r\nmen det är faktiskt inte regeringens förtjänst.</pre><pre>Jag är övertygad om att vi naturligtvis måste göra\r\nnågot åt budgetunderskottet. Vi får räntekostnader\r\npå kanske 100 miljarder per år, som de ligger på nu.\r\nDet går inte, det kan vi vara överens om. De\r\nkommer att äta upp alla de nödvändiga\r\ninvesteringar och satsningar som vi behöver göra\r\nför att råda bot på bl.a. arbetslösheten. Alltså\r\nmåste man sänka budgetunderskottet. Då måste vi\r\nnaturligtvis diskutera också besparingar, men man\r\nmåste också diskutera hur vi skall kunna öka\r\nstatens inkomster.</pre><pre>Det finns ett sätt som heter skatter. Det vägrar\r\nregeringen konsekvent att använda sig av. Tvärtom\r\nvisar man med stolthet hur man har fått ner\r\nskattekvoten till litet under 50 %. Det är man stolt\r\növer, trots att man vet att skatteuppgörelsen med\r\nSocialdemokraterna var ofinansierad och innebar\r\nsänkta skatter för höginkomsttagare, medan\r\nlåginkomsttagare fick det besvärligt ekonomiskt.\r\nDessutom är detta en av orsakerna till det\r\nbudgetunderskott som vi har i dag. Ekonomer\r\ntvistar om hur stor del -- 30 miljarder, 50 eller 100\r\nmiljarder -- som är resultatet av den ofinansierade\r\nskattereformen.</pre><pre>Jag tycker inte att det är någonting att vara stolt\r\növer. Tvärtom borde man erkänna att det inte var\r\nbra. Nu kanske vi får återställa litet av de orättvisor\r\nsom man skapade med skattereformen genom att\r\nfaktiskt höja vissa skatter. Då tänker jag inte bara\r\npå de punktskatter som regeringen har föreslagit i\r\nfinansplanen. Där skulle jag dessutom gärna vilja\r\nveta vad det är för skatter, om det gäller alkohol,\r\ntobak, miljöavgifter eller bensin.</pre><pre>Vi föreslår helt enkelt att vi tar in skatter för att\r\nbättra på statsfinanserna. Vi föreslår att man\r\nsänker grundavdraget, att man tar bort hela\r\ngrundavdraget för de personer som har en\r\nårsinkomst över brytpunkten, dvs. över 200 000 kr\r\nper år. Det ger en inkomstförstärkning till\r\nstatskassan på mellan 7 och 8 miljarder, alltså\r\nbetydligt mer än det som regeringen tar in genom\r\nsin allmänna sänkning, som innebär att också\r\nmänniskor med låga inkomster får vara med och\r\nbetala. Det innebär alltså mer pengar in i\r\nstatskassan och på ett betydligt rättvisare sätt.</pre><pre>Vi tycker också att människor som i dag faktiskt har\r\nhöga inkomster kan tåla en skattehöjning på 5 %.\r\nVi tycker att det är rimligt att just de löneskikt och\r\nde grupper i samhället som har fått lättnader nu\r\nskall vara med och betala och se till att vi\r\ntillsammans kan ta oss ur den finansiella kris som vi\r\när i och se till att vi kan sänka budgetunderskottet,\r\nså att vi får pengar över till någonting annat än att\r\nbetala räntor. Det skulle vara en rättvis politik.\r\nMen det vill inte regeringen. Regeringen har inte\r\nambitionen att föra en rättvis politik.</pre><pre>Det är cyniskt när mormor Wibble talar om sitt\r\nbarnbarn och att det skall gå bra för henne -- jag\r\nhoppas gärna att det gör det --, när man ser på hur\r\ndet ser ut för ungdomarna i dag och vad man på\r\narbetsmarknadssidan gör för dem. Jo, man\r\nförsvagar stödet och försvårar för ungdomar,\r\nframför allt människor under 25 år, att få en möjlig\r\nnivå att leva på. Man sänker utbildningsbidraget till\r\nen nivå som inte är möjlig att leva på. Man säger att\r\nbidraget skall vara 65 % av ersättningsnivån, som\r\när 80 %, dvs. man skall leva på 53 % av den lön\r\nman har, annars får man ingenting. Det är\r\nungdomarnas situation, Anne Wibble.\r\nResonemanget om att det är en rättvis politik och\r\nen satsning på ungdomarna går inte ihop.</pre><pre>Det enda sättet att få tillbaka en framtidstro är att\r\nlåta människor arbeta. Men den politik som\r\nregeringen för går konsekvent ut på att människor\r\ntvingas ut i arbetslöshet.</pre><pre>Jag tänker också på situationen i kommuner och\r\nlandsting. Det är bra att man häver skattestoppet,\r\ntycker jag. Men vad kommer det att innebära för\r\nsituationen i kommuner och landsting när man\r\nsamtidigt talar om att man skall frysa statsbidragen\r\noch att man skall göra framtida besparingar på 35\r\nmiljarder kronor inom den offentliga sektorn? På\r\nvilket sätt löser det problemen med de förväntade\r\nmellan 30 000 och 50 000 arbetslösa, som\r\nKommunförbundet och de kommunalanställda har\r\nvisat på, just inom den offentliga sektorn,\r\nkvinnornas arbetsmarknad? Det är en mängd djupa\r\norättvisor i den här politiken, vilket gör att det blir\r\ncyniskt när man talar om förtroendeskapande\r\npolitik.</pre><pre>Det finns fler detaljer som jag kan återkomma med\r\ni nästa inlägg. Men jag tycker att det skorrar illa när\r\nAnne Wibble talar om framtid, barn, barnbarn och\r\nrättvisa. Detta är en djupt orättvis politik, som\r\nleder in i en framtid med djupa sociala klyftor och\r\nökade skillnader i levnadsvillkor.</pre><pre>(Applåder)</pre><pre>Anf. 7  Finansminister ANNE WIBBLE\r\n(fp):</pre><pre>Herr talman! Jan Bergqvist frågade vad det beror\r\npå att inte alla prognoser slår in precis som man har\r\ntänkt sig. Låt mig säga att en väsentlig faktor är att\r\narvet från 80-talet i fråga om inflationsekonomi och\r\nspekulationsekonomi är tyngre och större än vad\r\nnågon kunde tro. Då regerade för all del inte vi.</pre><pre>Vi har den ganska otacksamma rollen att betala\r\nnotorna från det ganska hämningslösa 80-talet. Det\r\när rätt många tiotals för att inte säga hundratals\r\nmiljarder kronor som detta handlar om i pengar.\r\nDet är oändligt mycket värre för alla de enskilda\r\nmänniskor som genom att inte ha något jobb\r\ntvingas betala dessa 80-talsnotor. Det är en\r\nförklaring som tyvärr är alltför korrekt.</pre><pre>I det korta perspektivet vet alla att den svenska\r\nekonomin påverkas mycket starkt av utlandet. Det\r\nhar skett en stark försämring av den tyska\r\nekonomin under bara de senaste månaderna. Detta\r\nkan man inte trolla bort, även om man gärna skulle\r\nvilja. Det innebär att den svenska ekonomin\r\npåverkas negativt av utvecklingen i Tyskland. Det\r\när det huvudsakliga skälet till att siffrorna inte ser\r\nexakt likadana ut som de gjorde i januari.</pre><pre>Jag tyckte ändå att det fanns något av positivt slag\r\natt ta fasta på i Jan Bergqvists inlägg. Det var\r\nmycket bra att Jan Bergqvist var bekymrad över\r\nstatsskulden och dess storlek. Det är jag också. Det\r\nvar i själva verket hela angreppssättet för\r\nregeringens politik, att vi är mycket bekymrade\r\növer statsskulden och vill göra någonting åt den.\r\nDet är bra att Jan Bergqvist också är bekymrad. Jag\r\nhar tyvärr inte märkt att han vill göra så väldigt\r\nmycket åt det. Viljan att göra något kanske\r\nkommer så småningom.</pre><pre>En annan fråga som ofta diskuteras i den nuvarande\r\nekonomiska situationen är läget på\r\nhemmamarknaden, frågan om expansion. Jag är\r\nmycket för expansion på rätt sätt. Den viktigaste\r\nexpansionen som vi kan skapa nu är genom en\r\nlättare penningpolitik. En av finanspolitikens allra\r\nviktigaste uppgifter är att skapa sådan stadga och\r\nsådant förtroende i långsiktigheten i de\r\nfinanspolitiska insatserna att det möjliggör\r\nlättnader inom penningpolitiken, kort sagt en litet\r\nlägre ränta. För att detta skall vara möjligt, något\r\nman inte bara kan tycka till om rätt upp och ner och\r\nönska sig, måste det finnas ett långsiktigt\r\nförtroendeskapande, stabilt -- det förefaller det att\r\ngöra i parlamentet -- program för en sanering av de\r\noffentliga finanserna.</pre><pre>Ordet sanering har valts med viss omsorg, inte för\r\natt det skall ge intryck av att det här är något\r\nglädjebudskap. Det är klart att detta är mycket\r\nsvårt för många människor. Det illustrerar att arvet\r\nfrån 80-talet är stort och behöver saneras och att det\r\ninte är alldeles enkelt att göra det, utan det kräver\r\nuppoffringar från många.</pre><pre>Det är viktigt i ett sådant perspektiv, tycker jag, att\r\nman också kan visa upp att det ger resultat, att det\r\nfaktiskt blir bättre. Det är också innebörden i de\r\nlångsiktiga kalkyler som finns i den reviderade\r\nfinansplanen. Vi ser där att ekonomin börjar växa\r\nnästa år. Den bedömning som vi gör av\r\narbetslösheten nästa år är faktiskt något ljusare än\r\nden bedömning av arbetslösheten som gjordes i\r\njanuari, om man räknar med de nya definitionerna.\r\nDet är ju positivt. Vi ser att vi kan nå en tillväxt på\r\nungefär 3 % om året, vilket är mycket bra. Det\r\nkommer att finnas utrymme för en ökning av den\r\nprivata konsumtionen, inte fullt så stor som man\r\nskulle önska, men ändå tillräcklig. Det kommer att\r\nbli en nedgång i arbetslösheten och fler jobb\r\nkommer. Vi får en ganska viktig och stor uppgång i\r\nexport och företagsamhet, industriproduktion och\r\nliknande.</pre><pre>Bland de frågor som jag tyckte mig notera var en\r\ndär det talades om olika grader av exakthet i de\r\nolika posterna i saneringsprogrammet. Det ger mig\r\ntillfälle att precisera hur detta arbete är tänkt att gå\r\ntill.</pre><pre>Vi förelägger nu riksdagen hela detta 81-\r\nmiljardersprogram. Det är mycket omfattande.\r\nDet skall sedan följas upp av enskilda förslag i\r\nkonkret bemärkelse. Beträffande de förslag där vi\r\nväntar oss att lägga fram konkreta\r\nlagstiftningsposter relativt snart är vi också mer\r\nkonkreta i den reviderade finansplanen. Vi är\r\nfaktiskt ganska exakta. Det gäller t.ex.\r\nreformeringen av arbetslöshetsförsäkringen. Det\r\ngäller reformeringen av ATP. Det gäller sannolikt\r\ndelpensionen. Det gäller reformeringar inom\r\ntandvårdsförsäkringen och det gäller i hög grad en\r\neffektivisering av skattekontrollen, som vi redan\r\nhar satt i gång.</pre><pre>Jag tycker att det är viktigt att markera att det är\r\nde förslag som skall föreläggas riksdagen i den allra\r\nmest slutliga beslutspunkten under den närmaste\r\ntiden, inom 1--1 1/2 år eller inom denna\r\nmandatperiod, som är exakta i den reviderade\r\nfinansplanen. Förslag som skall föreläggas\r\nriksdagen och träda i kraft 1997, t.ex. inom\r\nbostadsområdet, bör faktiskt inte vara exakt\r\npreciserade år 1993. Det finns en verklighet som\r\nskall ha en viss betydelse.</pre><pre>Det väsentliga är att storleken på detta\r\nsaneringsprogram upprätthålls och att det finns\r\nmycket tydliga poster och belopp som visar hur\r\nsaneringsprogrammet skall sättas ihop. Därför är\r\nkonkretiseringen i programmet ett mycket starkt\r\nstöd för den förtroendeskapande politik som är\r\nnödvändig för den expansion vi vill ha inom\r\npenningpolitiken.</pre><pre>Jag noterade att Ian Wachtmeister tyckte sig finna\r\nen ganska god gemensam insikt i det som står i\r\nfinansplanen. Det är bra.</pre><pre>Det finns väl antagligen några punkter där vi gör\r\nlitet olika bedömningar, t.ex. i fråga om\r\nturistmomsen. Den växelkursförändring som har\r\ninträffat ger en mycket kraftig stimulans till\r\nturistnäringen, som för övrigt tillhör de\r\nverksamheter som verkligen går bra i dag.</pre><pre>Gudrun Schyman tog upp en del olika frågor. Till\r\nen början hävdade hon att det som går bra, går bra\r\nbara därför att växelkursen flyter. Det är inte\r\nkorrekt. Man måste också ta hänsyn till den låga\r\nprisökningstakten, som är en väldigt viktig\r\ningrediens i hela den ekonomiska politiken, så att\r\nden förblir låg. Man måste också ta hänsyn till den\r\nmycket starka förbättring av produktiviteten i\r\nföretagen som har skett och fortsätter att ske --\r\nförra året, i år och i framtiden. Detta är den\r\nlångsiktiga basen för en bra utveckling av vår\r\nindustri.</pre><pre>Jag noterade också att Gudrun Schyman\r\nförmodligen har tagit stort intryck av den\r\ndebattskrift som presenterades i början på veckan\r\noch som handlade om ganska omfattande\r\nskatteförändringar. Hon hävdade också att det var\r\nganska dåligt med lägre skatter. Hon menade att\r\nskattereformen var alldeles galen, eftersom den\r\ninnebar att några miljarder kronor föll bort. Jag\r\ntycker att det är mycket positivt för Sveriges\r\nekonomi, för företagen och för jobben att vi\r\nsnabbare än vi tidigare kunde bedöma att vi skulle\r\ngöra, kommit ner till en skattekvot som faktiskt är\r\nunder 50 %. Om jag inte missminner mig var det\r\nnågonting som även Socialdemokraterna tyckte var\r\neftersträvansvärt för tio år sedan. Detta har vi\r\nåstadkommit på kortare tid än vad vi trodde.</pre><pre>Det är mycket viktigt att vi inte börjar föra en\r\nfelaktig politik och tro att vi skall kunna lösa\r\nbudgetproblemen genom mycket bastanta\r\nskatteökningar. Då tror jag faktiskt att man skulle\r\nbita sig själv i svansen. Det leder inte till de jobb\r\nman vill skapa. När man säger sig vilja skapa flera\r\njobb, har jag litet svårt att förstå varför man tror att\r\ndetta bäst sker om man gör det dyrare och svårare\r\nför företagen att anställa flera människor. Det\r\nborde egentligen vara tvärtom.</pre><pre>Det finns en punkt som jag tycker att det finns\r\nanledning att diskutera ytterligare -- det gäller i och\r\nför sig för många punkter. Det här gäller dock en\r\npunkt där det skulle vara särskilt intressant att höra\r\nhur bedömningarna görs, eftersom de påverkar den\r\nekonomiska politikens utformning. Det gäller det\r\nprivata sparandet. Detta är en av de mera osäkra\r\nposterna i prognoserna. I bedömningarna ligger en\r\nmycket stor sparandeökning. Jag tror själv att detta\r\nger möjlighet till en ganska god\r\nkonsumtionsutveckling framöver. Människor\r\nkommer nämligen inte att ha kvar ett sådant starkt\r\nönskemål om en sparandeökning under den\r\nkommande femårsperioden.</pre><pre>Anf. 8  JAN BERGQVIST (s):</pre><pre>Herr talman! En uppmaning i all välmening till\r\nfinansministern: Sluta att skylla allt på utlandet och\r\ndet största oppositionspartiet. Jag tror att Anne\r\nWibble själv skulle tjäna på att diskutera dessa\r\nfrågor litet mera nyanserat.</pre><pre>Jag tog upp frågan om varför regeringen, varje gång\r\nden återkommer med nya kalkyler, systematiskt får\r\növerge sina gamla. Varje gång man presenterar ett\r\nperspektiv är det sämre än förra gången. Detta har\r\nnu upprepats så många gånger att även Anne\r\nWibble borde fundera över vad det beror på. Hon\r\ngav en förklaring här och sade själv att förklaringen\r\ntyvärr är korrekt. Jag skulle nog vilja säga att\r\nförklaringen var ytterligt ansträngd. Jag minns en\r\npartivän till Anne Wibble som blev ganska hårt\r\nträngd i en debatt och försvarade sig med följande\r\nförklaring: Det kan väl hända att jag överdriver,\r\nmen inte så mycket att jag menar motsatsen till vad\r\njag säger. Det kanske är något för Anne Wibble att\r\ntänka på.</pre><pre>Om vi, när det gäller arbetslösheten, tittar på den\r\nsiffra som är mest kännbar, nämligen siffran över\r\narbetslösheten i år, får regeringen skriva upp sin\r\negen prognos från 6,2 % till 6,9 %. Detta är\r\nverkligheten.</pre><pre>Jag noterar att det inte är många som har fått den\r\nomtalade kompletteringspropositionen ännu. Jag\r\nförstår att regeringen har jobbat med den in i det\r\nsista. Jag har själv inte sett den i dess hopbundna\r\nform, utan jag fick den i går kväll i form av en pärm\r\natt läsa i. Jag bläddrade förtvivlat för att få se vad\r\nman sade om näringspolitiken. Jag vet inte om\r\nbladen om det avsnittet möjligen var urryckta. Men\r\njag har förstått att det över huvud taget inte finns\r\nnågon bilaga om vad som skulle behövas, nämligen\r\nen aktiv näringspolitik som bidrar till en stark\r\nväxtkraft i näringslivet. Detta är en avgörande\r\nsvaghet. Frontlinjen mot underskotten och\r\nunderproduktionen går i kampen mot\r\narbetslösheten. Regeringens s.k. plan för att sanera\r\nstatsfinanserna saknar det väsentliga, nämligen de\r\nstora besparingar som uppstår genom att alltfler får\r\narbete och allt färre tvingas leva på bidrag.</pre><pre>Efter att ha läst i den reviderade finansplanen\r\nmåste jag säga att det förekommer en hel del\r\nhokuspokus med siffrorna. När det gäller den\r\noffentliga konsumtionen presenterar man något\r\nslags besparing. Utgångspunkterna avgör hur stor\r\nbesparingen kommer att bli.\r\nLindbeckkommissionen hade tänkt sig att den\r\noffentliga konsumtionen i framtiden normalt skall\r\nväxa med 3 %. Det motsatte man sig och sparade\r\nsåledes 42 miljarder. Regeringen säger att man i\r\nsina antaganden utgår ifrån att konsumtionen växer\r\nmed 2 %, alltså sparar man 35 miljarder. Det är ett\r\nmärkligt sätt att hantera dessa frågor på.\r\nVerkligheten är att den kommunala och statliga\r\nkonsumtionen minskar år från år och att detta\r\nkommer att få mycket allvarliga effekter på\r\nsysselsättningen, på viktiga kommunala\r\nverksamheter och för en rättvis fördelning.\r\nKommunernas verksamhet kommer i själva verket\r\ninte att ligga kvar på noll, utan det är fråga om en\r\nkraftig minskning.</pre><pre>När det gäller fördelningsfrågorna kan jag ta ett\r\nexempel. Det gäller vad som snart kommer att\r\ndrabba de arbetslösa. Genom att man inför\r\nkarensdagar och dessutom gör det på ett\r\nosedvanligt brutalt sätt kommer de arbetslösa att\r\nmitt under semesterperioden i sommar få en\r\nstjärnsmäll från regeringen i form av fem\r\nkarensdagar. Medan de andra som har arbete\r\nkanske får något extra till semestern, kommer de\r\narbetslösa att få en mycket kraftig sänkning av sin\r\nstandard. Det är tyvärr ett av många exempel på att\r\nregeringens fördelningspolitik inte präglas av\r\nrättvisa.</pre><pre>Avslutningsvis vill jag som ytterligare ett inlägg i\r\ndiskussionen om efterfrågan på hemmamarknaden\r\nreferera till en teckning av Helga Henschen. På\r\nteckningen finns en man som säger: Jag mår inte\r\nriktigt bra i dag. Jag har så förskräckligt dålig\r\nköpkraft.</pre><pre>Anf. 9  IAN WACHTMEISTER (nyd):</pre><pre>Herr talman! I den allmänna generationstävling\r\nsom har utbrutit här ber jag härmed att få meddela\r\natt jag är både farfar och morfar och detta fem\r\ngånger om. Med den logik som här gäller måste jag\r\nveta väldigt väl vad jag talar om. Det är alltså bäst\r\natt ni lyssnar på vad jag nu har att säga.</pre><pre>Ny demokratis val har varit att antingen stödja\r\nregeringen eller förlänga krisen, osäkerheten och\r\nden ekonomisk-politiska villervallan. Ni har hört\r\nvårt val. Socialdemokraterna gjorde det ganska lätt\r\nför oss, eftersom de förespråkar att man skall\r\nåtergå till den typ av samhälle som just nu håller på\r\natt förgöra sig själv och som har bevisat sin egen\r\norimlighet. Det är ju det skiftet vi måste\r\nåstadkomma. Sent skall syndaren vakna. Det tar\r\nväl ett par år till för socialdemokraterna.</pre><pre>Regeringens föreslagna åtgärder ger tillsammans\r\nen effekt på 161 miljarder kronor över fem år. Jag\r\nskulle vilja jämföra det med de 196 miljarder\r\nkronor över sex år som Ny demokrati framförde i\r\nvalrörelsen men som bemöttes med spott och spe av\r\nalla och idiotförklarades av medierna, som verkar\r\nha extra svårt att hänga med i enkla och ganska\r\nsjälvklara ekonomiska resonemang.</pre><pre>Inom det sparbeting som nu finns på den offentliga\r\nsektorn fram till 1998 kommer det att krävas\r\nokonventionella grepp. Vi har lagt fram förslag om\r\natt man skall slakta de heliga korna. Det kan gälla\r\nallt, såsom bistånd, flyktingpolitik,\r\norganisationsbidrag, partistöd och vad man vill. Jag\r\nvill här bara hänvisa till de utredningar som tidigare\r\nJO Nilsson gjorde beträffande asylprövningarna\r\noch Riksrevisionsverket gjorde beträffande\r\nförläggningskostnaderna för att visa att det visst\r\nfinns väl belagda möjligheter. Man kan sänka\r\nersättningsnivån till 80 % rakt över även i fråga om\r\narbetslöshet och familjepolitik. Man kan gå vidare\r\ntill organisationer, partier, bistånd och över huvud\r\ntaget när det gäller bidrag. Man bör se på detta.</pre><pre>När det gäller ungdomen måste vi tillsammans\r\nskärpa oss för att ändra lagar, regler och\r\nförordningar så att förutsättningarna för\r\nungdomarna blir vettigare. Vi måste helt enkelt ha\r\nett system, som innebär att det skall stämma, om\r\nman såsom 16--18-åring ser framåt i livet. En del\r\nskall inte få lån för att studera, medan andra får lön\r\nför att göra det. Ungdomarna lär sig en massa knep,\r\nt.ex. att de skall först gå till a-kassan och sedan\r\njobba svart. Allt detta måste man angripa. Vi i vår\r\ngeneration är kanske ganska luttrade, men\r\nungdomarna är det inte. Jag tror därför att detta är\r\nen av de absolut viktigaste sakerna att tänka på.</pre><pre>Jag har några frågor till finansministern. Man talar\r\nom en miljöskatt. Jag vet inte vad det är, och jag är\r\ndärför litet nyfiken minst sagt. Jag hoppas att det\r\ninte är någon skatt som gör det svårare för svenska\r\nföretag och skrämmer tillverkningen ur landet. Det\r\nvore inte särskilt smart.</pre><pre>När det gäller företagsamheten vill jag framhålla att\r\ndet behövs fler arbetsgivare, även om ordet\r\narbetsgivare är ett fult ord i Sverige. Men vi kan ju\r\nbortse från Arbetsgivareföreningen och bara tala\r\nom arbetsgivare. Vad kommer man då att göra för\r\nsmåföretagen utöver det som vi har hört förut? Är\r\nnågonting på gång? Det är väldigt viktigt för de\r\nriktiga jobben.</pre><pre>I fråga om verk och myndigheter över huvud taget\r\nser vi hur beloppen stiger och stiger. Jag vet inte hur\r\nmånga hundra miljarder som nu skall slussas ut via\r\nmyndigheter och verk, som egentligen inte är\r\norganiserade för att klara av det -- och som kanske\r\ninte heller klarar av det utan i panik sprider pengar\r\nomkring sig. Där krävs det en enorm skärpning.</pre><pre>Bidragsmyglet än en annan liknande fråga.</pre><pre>Den privata konsumtionen, som det nu talas om,\r\nberor inte bara på det som man skriver i en budget.\r\nMen den beror förvisso på ett fungerande\r\nkreditsystem. Vi måste få banksystemet att\r\nfungera. Vi måste också få ner räntorna till en\r\nrimlig nivå, och vi måste skapa framtidstro. Om vi\r\nlyckas med det, kommer svenskarna att börja\r\nkonsumera så att ni får hålla igen. det ligger\r\nnämligen inte i den svenska nationalkaraktären att\r\nspara. Vi har varit sämst i världen i det avseendet\r\nunder alla årtionden utom precis just nu. Jag tror\r\natt detta går att rätta till.</pre><pre>Sedan har jag några frågor till statsministern, som\r\nenligt vår besynnerliga riksdagsordning inte får\r\nsvara på dessa frågor. Medierna får väl som vanligt\r\nta över riksdagens funktion. Men jag ställer i alla\r\nfall frågorna här, för de är angelägna.</pre><pre>1. Vi menar som bekant att fallskärmsavtalen är en\r\nskam i dagens Sverige och att de kan tas bort i den\r\noffentliga sektorn, som ju är vårt ansvarsområde.\r\nVad anser statsministern?</pre><pre>2. Vi tycker att momsen skall vara en krisregulator,\r\ndvs. om den inhemska efterfrågan sackar efter för\r\nmycket, parerar man med sänkt moms. Vad säger\r\nstatsministern om det?</pre><pre>3. Behovsprövade barnbidrag är ett s.k.\r\nrättviseförslag, som vinner allt större stöd. Vad\r\nsäger statsministern?</pre><pre>4. Det svenska biståndet kan onekligen\r\neffektiviseras. Andra former kan tillgripas. Det kan\r\nvara ett bundet bistånd, export- och\r\ninvesteringskreditgarantier m.m. liksom en\r\nfokusering på vår egen närhet. Vad är\r\nstatsministerns reaktion?</pre><pre>5. Till sist. I denna debatt har jag uttryckt min\r\ntillfredsställelse med de kontakter som ägt rum med\r\nstatsministern och andra och mellan Ny demokrati\r\noch regeringen. Hur vill regeringen gå vidare? Hur\r\nser statsministern på den situationen?</pre><pre>Anf. 10  ANDRE VICE TALMANNEN:</pre><pre>Frågor till statsministern kan lämpligen ställas vid\r\nden frågestund som äger rum kl. 14.30 i kammaren.</pre><pre>Anf. 11  GUDRUN SCHYMAN (v):</pre><pre>Herr talman! Även jag skall ta upp frågan om a-\r\nkassenivån och karensdagarna, om finansministern\r\nhar lust att lyssna i denna debatt.</pre><pre>Det är ett faktum, som också vi har\r\nuppmärksammat, att man tydligen planerar att ta ut\r\ndessa karensdagar retroaktivt. Ersättningsnivån\r\nsänks fr.o.m. den 1 juli, dvs. i praktiken fr.o.m. den\r\n5 juli. Men tydligen kommer alla som har någon\r\nform av ersättning, a-kassa eller någon annan, även\r\nom de befinner sig i slutet av en period, att få\r\navdrag för fem karensdagar, dvs. lagom till\r\nsemestern. Jag undrar vad Anne Wibble har att\r\nsäga till dessa personer. Det skulle vara intressant\r\natt höra.</pre><pre>Över huvud taget vore det intessant att höra hur\r\nfinansministern resonerar och hur det är möjligt att\r\nfinna det försvarbart att sänka nivåerna i a-kassan,\r\nnär det för en hel del personer faktiskt innebär att\r\nde hamnar under socialbidragsnormen och alltså\r\ntvingas att begära bistånd varje månad för att\r\nkomplettera ersättningen.</pre><pre>Jag har framför mig en artikel ur SKTF-Tidningen.\r\nDet handlar om en arbetslös läkarsekreterare, som\r\nföre den 1 juli hade 172 kr kvar i månaden. Hon är\r\nen ensamstående mamma med ett barn. Efter den\r\n1 juli kommer hon att gå back med 550 kr i\r\nmånaden. Jag tror att hon är långtifrån ensam i\r\ndenna situation. Liknande situationer kommer att\r\nuppträda för andra. Jag tänker på konsekvenserna\r\nav den försämring av föräldraförsäkringen som är\r\npåtänkt: en sänkning av nivån till 80 %.</pre><pre>Är Anne Wibble medveten om att detta innebär att\r\nmånga kvinnor med låga löner inte kommer att ha\r\nmöjlighet, om de är ensamstående, att ta ut\r\nföräldraförsäkringen med mindre de kompletterar\r\nmed socialbidrag. Är det rimligt med en sådan\r\nordning? Det handlar ju inte om ett tillfälligt\r\ninkomstbortfall på 14 dagar eller tre veckor, som\r\nman möjligen skulle kunna resonera om när det\r\ngäller sjukförsäkringen, utan här handlar det om ett\r\nhelt år, då man skall leva på 80 % av sin lön. Är\r\nman ensamstående och har ett löneläge som är\r\nganska vanligt för kvinnor på 10 000--12 000 kr i\r\nmånaden, går det helt enkelt inte ihop.</pre><pre>Jag skulle också vilja höra hur man i regeringen har\r\nresonerat när man påstår sig ha\r\njämställdhetssträvanden. Samtidigt måste man ju\r\nvara medveten om att en sådan här sänkning av\r\nnivåerna i föräldraförsäkringen naturligtvis innebär\r\natt det blir än viktigare att det hela tiden är den\r\nhögre lönen som kommer in, dvs. mannens lön.</pre><pre>Jag vet att Anne Wibbles kollega Bengt Westerberg\r\när medveten om att föräldraförsäkringens\r\nutformning står i direkt relation till kvinnors\r\nställning på arbetsmarknaden.</pre><pre>Jag vet att han har lagt fram förslag om att införa\r\nen månadskvotering för att från\r\njämställdhetssynpunkt motverka de negativa\r\neffekterna. Jag har inte återfunnit det förslaget i\r\nfinansplanen. Det skulle vara intressant att få höra\r\nhur diskussionen har förts i regeringen och framför\r\nallt vad man har kommit fram till. Det är alldeles\r\nuppenbart att om ersättningsnivån i\r\nföräldraförsäkringen sänks, permanentas\r\nsituationen med få män som utnyttjar\r\nföräldraförsäkringen. Vi kommer säkert att få se en\r\ntillbakagång i stället för ett ökat uttag bland\r\nmännen i fråga om föräldraförsäkringen. Det är en\r\ntillbakagång som jag inte trodde låg i Folkpartiets\r\nintresse.</pre><pre>Så till diskussionen om skatterna. Finansministern\r\nframhärdar fortfarande i att det är positivt att\r\nskatterna har sänkts och att det t.o.m. har gått\r\nsnabbare än vad som förutsågs från början. Men\r\ndet måste väl ändå bero på vad resultatet har blivit?\r\nDet är väl inte positivt om resultatet av de sänkta\r\nskatterna inte har blivit att människor arbetar mer\r\nutan att det i stället i vissa inkomstlägen, nämligen\r\nde med stora skattelättnader, har blivit ett ökat\r\nsparande, som i dag inte används till vare sig\r\ninvesteringar eller konsumtion utan tvärtom är ett\r\nproblem i dagens budgetunderskott? Det är väl inte\r\npositivt om dessa sänkta skatter innebär att vi får\r\nökade sociala klyftor och problem i samhället och\r\natt gapet mellan fattiga och rika ökar -- för att\r\nuttrycka det hela enkelt. Skatter och\r\nskattesänkningar över huvud taget kan inte vara ett\r\nsjälvändamål. De är väl ett instrument för att\r\nutforma en politik som gör att vi får ett samhälle\r\nsom är präglat av de värderingar vi har.</pre><pre>Mina värderingar är rättvisa och jämlikhet. Då är\r\nskatterna ett bra instrument att använda för att\r\nomfördela, dvs. ta pengarna där de finns och föra\r\növer dem dit där de behövs. I det här fallet handlar\r\ndet om att ta pengarna där de finns hos\r\nhögavlönade, ofta låsta i ett improduktivt\r\nsparande, och föra över pengarna till de hushåll\r\nsom behöver dem för konsumtion. På det sättet får\r\nvi en ökad konsumtion och efterfrågan.</pre><pre>Det måste vara ett problem, Anne Wibble, att så\r\nmånga av era förslag spär på det problem som en\r\nlåg inhemsk efterfrågan utgör. I och med det späs\r\narbetslösheten på i stället för att föra fram det som\r\nborde vara huvudmålet för den ekonomiska\r\npolitiken: arbete åt alla!</pre><pre>Anf. 12  Finansminister ANNE WIBBLE\r\n(fp):</pre><pre>Herr talman! Låt mig ta upp några av de punkter\r\nsom har kommenterats här. Det skulle, till att börja\r\nmed, vara intressant att få veta om Jan Bergqvist\r\när för eller emot en begränsning av den offentliga\r\nkonsumtionen. Det gick inte att utläsa av hans\r\ninlägg. Hittills har Socialdemokraterna varit\r\nmotståndare till detta. Om man nu menar allvar\r\nmed att faktiskt ha ett saneringsprogram, om Jan\r\nBergqvist och hela hans riksdagsgrupp är bekymrad\r\növer statsskulden, måste man faktiskt ålägga sig en\r\nstark restriktion i fråga om ökningen av den\r\noffentliga konsumtionen.</pre><pre>Jag tror att det som finns med i detta\r\nsaneringsprogram är ganska positivt. Det gäller\r\ninte minst i fråga om det som på många håll har\r\nutförts, och genomförs, i våra kommuner och\r\nlandsting. Det finns många goda exempel på hur\r\nman med litet mindre pengar har lyckats\r\nåstadkomma en bättre offentlig service. Det finns\r\nexempel från barnomsorgen, äldreomsorgen och\r\nsjukvården. Det allra mest tydliga är att ett stort\r\nantal operationer är utförda med färre kronor och\r\nfärre människors arbetsinsatser. Detta måste vara\r\npositivt. Allt annat vore faktiskt ganska mycket av\r\nslöseri.</pre><pre>Det är oerhört viktigt att ha klart för sig att om det\r\ninte finns någon restriktion på den offentliga\r\nkonsumtionen i det saneringsprogram vi har\r\nframför oss, faller hela saneringsdelen för den\r\nprivata konsumtionen och för det som finns i\r\nenskilda människors plånböcker. De två punkterna\r\när något av kommunicerande kärl. Det är viktigt att\r\ni ett rättvist och välbalanserat saneringsprogram\r\ngöra precis så som regeringen har föreslagit,\r\nnämligen en begränsning både i den offentliga och\r\ni den privata konsumtionen. Märk väl att det\r\nfaktum att utgifterna för den offentliga\r\nkonsumtionen blir mindre och att bördan lättar för\r\nde offentliga finanserna är ingalunda liktydigt med\r\natt servicen blir sämre. Vi mäter i tabeller osv. över\r\nden offentliga konsumtionen hur mycket det kostar\r\natt få fram tjänsterna. Det viktiga för människorna\r\när att det finns tjänster, att de själva får välja vilka\r\ntjänster de vill ha och att tjänsterna är av bra\r\nkvalitet. Det måste var ett jätteplus om tjänsterna\r\ntill råga på allt kostar mindre. Diskussionen om den\r\noffentliga konsumtionen är helt central i\r\nsaneringsprogrammet.</pre><pre>Låt mig också ta upp de saker som Jan Bergqvist,\r\nIan Wachtmeister och Gudrun Schyman nämnde\r\nom ungdomar. Inom ramen för det upprustnings-\r\noch förnyelseprogram som regeringen nu lägger\r\nfram finns det ett huvudtema. Det är att ungdomar\r\nskall hjälpas till bra utbildning och att komma in på\r\narbetsmarknaden. De skall inte riskera att behöva\r\ndriva runt på gatorna och inte ha något vettigt att\r\ngöra. Detta är en utomordentligt massiv satsning,\r\noch det finns med i bilagorna från bl.a. Börje\r\nHörnlund och Beatrice Ask.</pre><pre>Det är fråga om en mycket stor utbyggnad av\r\nungdomspraktiken och ökade insatser i fråga om\r\nutbildningspolitiken. Detta är mycket bra. Detta är\r\ni själva verket ett program som väl tar hand om våra\r\nungdomar i den meningen att vi ser till att det finns\r\nnågot vettigt att göra. Det är oerhört angeläget att\r\ntala om för ungdomarna att det är bra att gå ett\r\ntredje gymnasieår. Det kräver också att\r\nungdomarna vill själva. Jag tror att många vill\r\nutbilda sig. Men det är angeläget att även\r\nattitydmässigt påverka i positiv riktning. Dessa\r\nungdomar skall ju om några år konkurrera om\r\njobben med de ungdomar som kommer ut från den\r\nvanliga treåriga gymnasieutbildningen. Det är\r\nangeläget att få så bra utbildning som möjligt med\r\nhjälp av de massiva insatser som regeringen har\r\nföreslagit.</pre><pre>Det ställdes också några frågor om karensdagar i\r\narbetslöshetsförsäkringen. Såvitt jag förstår måste\r\nden tolkning som har givits här bero på ett\r\nmissförstånd.</pre><pre>Ian Wachtmeister frågade om miljöskatterna och\r\nom tillverkningen skall skrämmas ut ur landet.\r\nSvaret är självklart nej. Vi vill ha företag här i\r\nSverige -- flera, inte färre.</pre><pre>Vidare har vi frågan om småföretagen. Jag har ett\r\npar gånger tidigare sagt i kammaren att det\r\nviktigaste som kan göras är denna saneringsinsats\r\noch att förstärka utbildningen och\r\narbetsmarknaden. Denna kombination möjliggör\r\nett bättre företagsklimat och en lägre ränta. Vi har\r\nhaft många diskussioner om räntemarginaler osv.\r\nDet är något som regeringen tar på högsta allvar.</pre><pre>Herr talman! Den samlade strategin, som finns i det\r\ndokument som har överlämnats till riksdagen i dag,\r\nkombinerar just varsamheten i offensiva insatser på\r\nkort sikt i kriget mot arbetslösheten med den\r\nnödvändiga kompletteringen av att få bort de stora\r\nframtida underskotten. Det är en politik som\r\nkommer att ge oss flera jobb och bättre välfärd.</pre><pre>Överläggningen var härmed avslutad.</pre><pre>4 §  Internationellt utvecklingssamarbete</pre><pre>Föredrogs</pre><pre>utrikesutskottets betänkande</pre><pre>1992/93:UU15 Internationellt\r\nutvecklingssamarbete (prop. 1992/93:100 delvis).</pre><pre>Anf. 13  KARL-ERIK SVARTBERG (s):</pre><pre>Herr talman! I 80 minuter har nu kammaren\r\ndiskuterat problemen här hemma. Jag tänker inte\r\nrecensera debatten, men jag vill gärna göra en\r\njämförelse så här i början av biståndsdebatten. Jag\r\ntror nämligen att det är viktigt att vi har\r\nsammanhangen klara för oss.</pre><pre>Trots alla problem med budgetunderskott, stigande\r\nräntor på statsskulden -- en statsskuld som nu går\r\ngenom biljonstrecket --, rekordhög arbetslöshet,\r\nosv., problem som vi självfallet måste ta på allvar,\r\nhör Sverige till de rikaste länderna i världen.</pre><pre>I FN:rapporten om mänsklig utveckling redovisas\r\natt de rikaste 20 % i världen, och där hör vi alltså\r\nhemma, tillsammans har 82,7 % av världens\r\ninkomster medan de fattigaste 20 % bara har 1,4 %\r\nav inkomsterna. De därnäst fattigaste 20 % får dela\r\npå 1,7 % av världsinkomsten.</pre><pre>Herr talman! Detta är en jämförelse som tål att\r\nbegrundas. Vi har nog inte riktigt klart för oss den\r\nsprängkraft som här ligger dold. Men en dag vaknar\r\nmedvetandet hos de fattiga i världen. En dag\r\nvaknar vreden över orättvisorna. Här finns en\r\nenorm sprängkraft. Torvald Stoltenberg, den\r\ntidigare norske utrikesministern, har talat om\r\nfattigdomsbomben.</pre><pre>Vi kan i dag på våra TV-skärmar se svältande,\r\nutmärglade och döende människor i Sudan och\r\nandra hårt drabbade områden. En dag finns den\r\nmoderna kommunikationstekniken också för de\r\nallra fattigaste. Orättvisorna kommer att bli tydliga\r\nför dem. Då sätter sig massorna i rörelse. De är\r\nvana att vandra. Vi kommer att få se folkvandringar\r\nav en storlek vi inte kunnat drömma om. Från syd\r\ntill nord, från öster till väster.</pre><pre>Länderna i det forna Sovjetblocket kunde inte\r\nställa sig utanför den moderna\r\nkommunikationstekniken.\r\nKommunikationssamhället med TV, datorer och\r\nfaxar sprängde blocket inifrån. Det moderna\r\nkommunikationssamhället kommer en gång att få\r\nfattigdomsbomben att brisera.</pre><pre>FN:s samordnare för Afrika jämförde en gång\r\nvärldssituationen med en jumbojet där det börjat\r\nbrinna i ekonomiklass. Passagerarna i första klass\r\noch i business klass begriper att branden angår\r\nockså dem. Men när det gäller situationen i världen\r\nhar vi inte alla samma insikt.</pre><pre>Det är ganska naturligt att vi ibland studsar inför de\r\nenorma problem som vi ser framför oss, när vi väl\r\nhar blivit medvetna. Vi kan kanske lära oss litet av\r\nmoder Teresas sätt att se på problemen när hon som\r\nung nunna arbetade i Calcutta. Vi måste göra något\r\nåt dem som ligger och dör på gatorna, sade hon en\r\ndag till sina medsystrar. Det är omöjligt, sade man\r\ntill henne. De är så ofantligt många att vi inte klarar\r\nav det. Jag tänker på de fyra som jag passerar på\r\nväg till jobbet, blev moder Teresas kommentar.</pre><pre>Ingen kan hjälpa alla, brukar man säga, men alla\r\nkan hjälpa någon. Det är viktigt att vi svenskar på\r\nbästa möjliga sätt är med bland dem som gör något,\r\natt vi är med bland dem som hjälper. Jag tror att\r\njag vågar påstå, herr talman, att vi har haft ett bra\r\nbistånd genom åren. Det var det entydiga besked\r\nsom vi i utrikesutskottet fick vid vår offentliga\r\nutfrågning om bistånd.</pre><pre>Vi får samma betyg av OECD, FN och\r\nVärldsbanken samt av våra samarbetsländer.\r\nNaturligtvis blir det ibland misslyckanden,\r\ntillkortakommanden och då och då också\r\nskandaler. Men det hör tyvärr till mänsklig\r\nverksamhet. Det är viktigt att erkänna misstag. Vi\r\nhar sådana att begrunda. Vi kanske t.o.m. har vissa\r\nsystemfel i biståndet som vi behöver studera ännu\r\nmer. Men låt oss inte som vissa av svartmålarna\r\nfastna i skandaler. Då kommer vi fel.</pre><pre>Visst ger vårt och andras bistånd också resultat. Vi\r\nkan avläsa de konkreta resultaten. Jag har några\r\nexempel från utvecklingsländerna.\r\nMedellivslängden år 1960 var 46 år. I dag är den 63\r\når. Analfabetismen var 54 % år 1960. I dag är den\r\nnere i 36 %. Andelen barn i skola har ökat från\r\n55 % till 72 %. Barnadödligheten har halverats från\r\når 1960 till i dag.</pre><pre>Det finns naturligtvis också klyftor som har ökat.\r\nJag tänker bl.a. på omfattningen och kvaliteten i\r\ngrundutbildning, forskning, kommunikationer av\r\nalla slag, osv.</pre><pre>Denna debatt kallas för biståndsdebatt. Vi har i\r\nSverige försökt att komma bort från\r\ngivarbegreppet. Jag har tagit upp den frågan\r\ntidigare. Man talar utomlands om givarländer,\r\ngivarkonferenser, osv. Vi har här i Sverige i stället\r\nförsökt betona samarbete i utveckling. Har vi ett\r\nutvecklingssamarbete innebär det att vi både ger\r\noch får.</pre><pre>Vi socialdemokrater har en obehaglig känsla av att\r\nsvenskt bistånd är på väg tillbaka till nådegåvorna\r\noch presenterna. Vi tror att det är olyckligt för\r\nsvenskt bistånd om det är på det sättet. Vi ser mot\r\ndenna bakgrund, enligt vår mening, hur det\r\nlångsiktiga biståndet eroderas.</pre><pre>Herr talman! Det finns med andra ord tendenser till\r\nförändringar som vi socialdemokrater vill varna för.\r\nDet är viktigt att vi behåller den fastlagda\r\nfattigdomsinriktningen i det svenska biståndet.\r\nKärnan i solidaritetens idé är just de fattigas rätt till\r\nmänniskovärdighet.</pre><pre>På samma sätt som kraven på rösträtt och rätt till\r\narbete gick hand i hand i Sverige måste i dag kraven\r\npå en mer demokratisk och rättvis världsordning\r\nockså gå hand i hand. Vi behöver alla biståndet.\r\nDet fattiga angår oss. Bara på en grund av\r\ninternationell solidaritet kan en gemensam framtid\r\nbyggas.</pre><pre>Ett bistånd som skall leva upp till dessa ambitioner\r\nmåste vara långsiktigt och fattigdomsinriktat. Det\r\nbilaterala landprogrammerade biståndet genom\r\nSIDA är kärnan i ett sådant bistånd. Multilateralt\r\nsamarbete genom t.ex. UNICEF och\r\nVärldsbanken, bistånd genom folkrörelser och\r\nenskilda organisationer, är likaledes omistliga\r\nbiståndsformer. Kristina Svensson kommer att\r\nutveckla detta närmare senare under debatten.</pre><pre>När vi tvingas till hårda prioriteringar är det av\r\nstörsta vikt att biståndet koncentreras till de\r\nfattigaste länderna och att det utformas så effektivt\r\nsom möjligt med sikte på de mest angelägna\r\nbehoven. Regeringens nedprioritering av\r\nsamarbetet inom landramarna, som vi kunde ana\r\noss till redan i biståndspropositionen, stämmer inte\r\nmed denna ambition.</pre><pre>Det har nu kommit en proposition om styrning och\r\nsamarbetsformer i biståndet. Det är egentligen litet\r\nolyckligt, nästan talande, att rubriken är\r\nSamarbetsformer i biståndet. Vi har genom åren\r\nhaft ett brett samarbete om det svenska biståndet\r\növer partigränserna. Men här har regeringen lagt\r\nfram en proposition som skarpt bryter mot den\r\ntradition av politisk enighet som funnits kring\r\nprinciper och former i det svenska biståndet.</pre><pre>Vi har alltid sökt enighet under biståndets drygt\r\ntrettioåriga existens. Vi har också försökt att få det\r\nsamförståndet vid avgörande förändringar. Men vid\r\ntillkomsten av den här propositionen har\r\nregeringen inte sökt det samförståndet, trots att\r\nden måste ha varit medveten om att vi har riktat\r\nkritik mot den. Det gäller framför allt förslaget att\r\nta bort landramarna och de övergripande\r\nsamarbetsavtalen med mottagarländerna. Vi anser\r\natt det är viktigt att behålla detta.</pre><pre>En framgångsrik kamp mot fattigdomen kräver att\r\nbiståndet medverkar till en socialt och ekologiskt\r\nansvarsfull marknadsekonomi och ett gott\r\nstyresskick. Dogmatiska marknadsekonomiska\r\nrecept fungerar inte. Vi får ibland i debatten, med\r\nen hänvisning till ESK:s toppmöte i Paris 1990,\r\nhöra talas om att länderna i den Europeiska\r\nsäkerhets- och samarbetskonferensen har\r\nförbundit sig att stödja demokrati, mänskliga\r\nrättigheter och marknadsekonomi. Men då citerar\r\nman slarvigt för det är fråga om en\r\nmarknadsekonomi med social dimension. Det är\r\nviktigt att hålla detta i minnet.</pre><pre>När det gäller biståndets närmare utformning står\r\nvi socialdemokrater bakom de uppfattningar som\r\nframförs i vår partimotion om befolkningsfrågor, en\r\nradikalare skuldstrategi, importstödets betydelse,\r\nutveckling av institutionell kapacitet och\r\nbiståndsformer som medför så litet snedvridningar\r\nsom möjligt i mottagarländernas ekonomi. Vi vill\r\nsärskilt framhålla tre områden där vi faktiskt\r\nuttryckt oro över regeringens politik.</pre><pre>För det första skall biståndet utgå från\r\nmottagarlandets egna ansträngningar och resurser.\r\nBiståndet till ett land måste utformas mer som\r\nprocess och program än som enstaka projekt.\r\nBiståndet får inte bli alltmer fragmenterat.</pre><pre>För det andra skall biståndet stödja utvecklingen av\r\ndemokratiska samhällen. Detta kan inte ske om vi\r\nintar en förenklad villkorande attityd snarare än en\r\nsom främjar en långsiktig strategi. Demokrati kan\r\ninte kommenderas fram. Den måste växa och\r\nerövras inifrån.</pre><pre>För det tredje måste biståndet vara starkt\r\nkvinnoinriktat. Kvinnans ställning, hennes makt\r\noch rättigheter är också avgörande för att höja de\r\nfattigas produktivitet. En mer uttrycklig\r\nprioritering av det kvinnoinriktade biståndet\r\nbehövs.</pre><pre>Biståndet har under senare tid ansatts hårt. Å ena\r\nsidan har en värld i snabb förändring ställt långt\r\nstörre krav på ökade resurser och nya ändamål. Å\r\nandra sidan har biståndets volym urgröpts genom\r\nhöstens krisuppgörelse, utnyttjandet av biståndets\r\nresurser till vissa flyktingkostnader osv. samt nu\r\nockså genom att dess reala storlek sänkts genom\r\nkronans minskade värde. Samtidigt har biståndet\r\nutsatts för hård osaklig kritik som sökt undergräva\r\ndet starka och djupa stöd biståndet hittills haft här\r\nhemma.</pre><pre>De globala överlevnadsproblemen kommer att\r\nställa stora krav på Sverige och alla andra länder att\r\nta gemensamt ansvar. Globaliseringen kommer att\r\nkräva ökade resurser och bättre politik. FN:s\r\naktivare roll, kraftfullare fredsrelaterade insatser,\r\nde fattigaste ländernas svåra utvecklingsproblem,\r\nden förvärrade flyktingsituationen, de ökade\r\nfolkförflyttningarna, vikten av att Östeuropas\r\nomvandling säkras och de globala miljöfrågorna --\r\ndessa och andra utmaningar måste vi klara.</pre><pre>Sverige måste kunna bära sin del av detta\r\ngemensamma internationella ansvar. Vi behöver\r\ndärför, menar vi socialdemokrater, en nationell\r\nkommission för att se över Sveriges internationella\r\nansvarstagande. En viktig uppgift för denna\r\nkommission kommer bl.a. att vara att se över\r\nbiståndspolitikens roll i detta bredare\r\ninternationella perspektiv. Den översynen kommer\r\nockså att bereda tillfälle att se över, bekräfta och\r\nföreslå förändringar i biståndspolitikens\r\nutformning.</pre><pre>Det är uppenbart att den rådande ekonomiska\r\nnedgången påverkat de industrialiserade ländernas\r\nvilja och förmåga att leverera ett ökat bistånd. De\r\nsvåra ekonomiska problemen i Sverige, som vi har\r\ndiskuterat förut i dag, har också medfört att\r\nSocialdemokraterna medverkat till en tillfällig\r\nneddragning av det svenska biståndet med drygt\r\n10 %. När kronans fasta växelkurs släpptes föll\r\nvärdet av biståndet mätt i dollar med ytterligare\r\n20 %. Det gäller framför allt multibiståndet.</pre><pre>Vi vill understryka att neddragningen är tillfällig.\r\nDet är glädjande att nästan alla i utskottet är\r\növerens om detta och om att enprocentmålet\r\nsnarast möjligt måste återuppnås.</pre><pre>Sverige ger trots nedskärningen fortfarande ett\r\nbetydande bistånd och tillhör den lilla grupp\r\nindustriländer som ger mer än 0,7 % av BNP i\r\nbistånd. Övriga länder är Norge,Danmark och\r\nNederländerna.</pre><pre>Det är djupt otillfredsställande att de rika OECD-\r\nländerna fortfarande ger ett så förhållandevis\r\nblygsamt bistånd. På FN:s konferens om miljö och\r\nutveckling i Rio de Janeiro förra året bekräftade i-\r\nländerna på nytt sitt åtagande att nå upp till det av\r\nFN antagna målet på 0,7 % av BNP. Sverige måste\r\ntillsammans med de länder som uppnått FN:s\r\nvolymmål energiskt fortsätta att arbeta för att också\r\nandra länder ökar sitt bistånd.</pre><pre>Herr talman! Jag vill avsluta med en markering om\r\nmänskliga rättigheter. Jag tror nämligen att man\r\ninte kan göra det ofta nog. Svenskt bistånd måste\r\nfrämja mänskliga rättigheter och demokrati. Vi\r\nmåste stärka alla goda krafter i kampen mot\r\nnationalism av den aggressiva typ som vi i dag ser i\r\nt.ex. det tidigare Jugoslavien, mot rasism och mot\r\nde etniska konflikter som uppstår här och var.</pre><pre>Många länder befinner sig i dag i en övergångsfas\r\nfrån auktoritära system till politisk demokrati. Vi\r\nmåste naturligtvis vara medvetna om de svåra\r\nproblem som detta innebär. Men vi vet också att\r\ninsikten om mänskliga rättigheter och betydelsen\r\nav mänskliga rättigheter har ökat. Samtidigt ökar\r\nockså nationella, religiösa och etniska\r\nmotsättningar. Vi har den förfärande utvecklingen\r\ni det tidigare Jugoslavien som ett verkligt\r\nåskådningsexempel. Vi vet att det är fler regionala\r\nkonflikter som är olösta.</pre><pre>Här måste världssamfundet ta ett fortsatt ansvar,\r\ninte bara för att upprätthålla fred, utan också för att\r\naktivt bidra till att lösa konflikter inom länder. Där\r\nkrig och inbördeskrig har brutit ut måste\r\nvärldssamfundet se till att konflikterna löses och\r\nkrigen upphör för att vara trovärdigt också i\r\nfortsättningen. Nationell suveränitet får aldrig stå i\r\nvägen när centrala humanitära principer står på\r\nspel.</pre><pre>Herr talman! Även om jag anmälde mig för 20\r\nminuter talartid, var jag medveten om att jag bara\r\nkunde beröra delar av det omfångsrika\r\nbiståndsbetänkandet. Det är på hela 255 sidor.</pre><pre>Vi socialdemokrater har formulerat vår syn på\r\nbiståndet i partimotionen. På viktiga punkter har vi\r\nföljt upp i reservationer. Vi står naturligtvis helt och\r\nfullt bakom dessa, men för att spara kammarens\r\ntid, herr talman, yrkar jag bifall endast till två\r\nreservationer, nämligen reservation 2 om de\r\nbiståndspolitiska målen och reservation 3 om\r\növersyn av biståndspolitikens roll i ett\r\ninternationellt perspektiv.</pre><pre>I detta anförande instämde Viola Furubjelke och\r\nJan Bergqvist (båda s).</pre><pre>Anf. 14  LARS MOQUIST (nyd):</pre><pre>Herr talman! Biståndsministern! Så var det då dags\r\nför en ny debatt kring biståndspolitiken.</pre><pre>Det svenska statliga biståndet, som nu funnits i\r\ndrygt 30 år, utformades i hög grad av den\r\nsocialdemokratiska regeringens vision av att med\r\nbiståndets hjälp bygga upp en socialistisk värld. Så\r\nlänge kommunsimen behärskade Östeuropa och så\r\nlänge Sverige hade en socialdemokratisk regering\r\nfick denna biståndspolitik inte ifrågasättas. Nu, när\r\ndet politiska läget förändrats, är det emellertid\r\nlegitimt att kritisera den. Men kritiken bemöts med\r\nmoraliserande argument vars genomslagskraft har\r\nsin förklaring i det svenska biståndets starka\r\nförankring i folkrörelser och missionsverksamhet.</pre><pre>Att det svenska biståndet i huvudsak varit ett stort\r\noch mycket dyrt fiasko är uppenbart. Biståndet som\r\nhelhet har skapat flera problem än det löst.\r\nMisslyckandet bottnar både i de utvecklingsteorier\r\nman byggt på och de metoder med vilka biståndet\r\ngenomförts.</pre><pre>En central tes för biståndet var tesen om\r\nkapitalbildningens roll för tillväxten. Ju större\r\ninvesteringar som gjordes, desto snabbare skulle\r\ntillväxt nås. Det hävdades att fattiga länder inte\r\nkunde spara tillräckligt för att generera en rimlig\r\ntillväxt. Massiva kapitalöverföringar från i-världen\r\nantogs därför kunna häva u-världens ekonomiska\r\nstagnation.</pre><pre>En annan tes var den om u-ländernas dåligt\r\nfungerande marknadsmekanismer. Man antog att\r\nmänniskorna i underutvecklade länder inte\r\nhandlade ekonomiskt rationellt utan styrdes av\r\ntraditionella kulturmönster. Följaktligen var de\r\ninte i stånd att själva ta ansvar för sin ekonomiska\r\nutveckling. Ansvaret överfördes i stället på staten,\r\nsom kom att betraktas som den goda garanten för\r\nutveckling.</pre><pre>Statliga resursöverföringar, som kanaliserades\r\ngenom u-ländernas offentliga förvaltningar, sågs\r\nsom en effektiv metod att stimulera tillväxt och\r\nsocial välfärd. Den amerikanska Marshallhjälpen\r\ntill Europa blev modellen.</pre><pre>Teorierna man stödde sig på höll inte, och\r\nmetoderna fungerade dåligt. Investeringarnas\r\nstorlek har visat sig ha föga betydelse för den\r\nekonomiska och sociala utvecklingen. Det som\r\nvarit av betydelse har i stället varit valet av\r\ninvesteringsobjekt. Antagandena om att\r\nmarknadsmekanismer inte verkar i u-länder har\r\nvisat sig vara fel. Människor i tredje världen\r\nhandlar ekonomiskt, vilket utifrån deras samhälles\r\ngivna villkor betyder samhällsekonomiskt\r\nrationellt.</pre><pre>Däremot fungerar, åtminstone i Afrika, de statligt\r\nstyrda marknadskrafterna på makronivå mycket\r\ndåligt. U-landssaten saknar strukturella rötter i\r\nsamhället och svävar med biståndets hjälp som en\r\nballong över samhället, oförmögen att få\r\nmakroekonomin att fungera.</pre><pre>Vidare har det med stor tydlighet visats att\r\nuppfattningen att staten agerar rationellt och till\r\nalla medborgares bästa, utan hänsyn till\r\nspecialintressen, utgör en övertro helt utan\r\nverklighetsförankring. I åtskilliga länder i tredje\r\nvärlden har staten, inkl. centralförvaltningen, blivit\r\nutsugare och ett effektivt hinder för utveckling.\r\nDen planhushållning som krävs för att genomföra\r\nstora kapitalöverföringar har i u-världen, liksom i\r\nÖsteuropa, lett till ekonomisk katastrof.</pre><pre>Analogin med Marshallhjälpen visade sig också\r\nirrelevant. U-länderna saknade, och saknar\r\nfortfarande, den tekniska kunskap, infrastruktur,\r\nkompetenta arbetskraft och förvaltningsapparat\r\nsom var en förutsättning för att den amerikanska\r\nkapitalinsatsen i Europa blev så framgångsrik.</pre><pre>En övergripande orsak till att både teorier och\r\nmetoder slagit slint har varit givarnas ytliga och i\r\nmånga fall felaktiga kunskap om\r\nmottagarkulturerna -- om de normer och\r\nvärderingar som styr människornas attityder och\r\nhandlande i de specifika övergångssamhällen som\r\nde postkoloniala samhällena utgör. Svenska\r\npolitiker och biståndsadministratörer har\r\norealistiska föreställningar om mottagarnas behov\r\nav bistånd, om deras syn på användningen av\r\nbiståndet och om deras förmåga att hantera det.\r\nUtan att se till mottagarlandets historiska\r\nförutsättningar har vi försökt exportera svenska\r\nidéer och utvecklingsmodeller och också trott att\r\nmottagarna skulle anamma dem. Speciellt naiv har\r\nkanske den föreställningen att vi som kulturellt och\r\ninrikespolitiskt helt marginella aktörer skulle\r\nkunna påverka inkomstförtdelningen i våra\r\nmottagarländer varit.</pre><pre>Till följd av vår bristande medvetenhet om att\r\nkorruption och nepotism är kulturellt accepterade\r\nfenomen i mottagarländerna har vi varit\r\nförsvarslösa mot den skada som de vållat. I själva\r\nverket har biståndet i hög grad bidragit till att öka\r\noch sprida korruptionen, och stora delar av det har\r\nbevisligen försvunnit just genom sådana kanaler.</pre><pre>Eftersom demokratimålet i vår egen kultur är\r\növerordnat alla andra politiska mål har vi tagit för\r\ngivet att även mottagarna skulle bejaka denna\r\nvästerländska ideologi -- bara de blev upplysta. Vi\r\nbör erinra oss att statsapparaten i många länder är\r\nen belöningsmekanism för statschefens\r\nklanmedlemmar och anhängare.</pre><pre>Den solidaritet på bred nationell bas som\r\ndemokrati innebär har ingen historisk förankring i\r\ntredje världen. I stället ökar kulturnationalismen.\r\nDen tar sig uttryck i traditionellt betingade etniska\r\noch religiösa konflikter. En utveckling mot\r\ndemokrati försvåras också av de klassmotsättningar\r\nsom uppstod i 1900-talets samhälle och som nu\r\nförstärks genom befolkningsexplosionen och den\r\ntilltagande resursknappheten. Det nedärvda\r\nnormsystemet -- dess människosyn och\r\nsamhällsstruktur -- som var förutsättningen för det\r\ntraditionella samhällets existens bryts nu ned utan\r\natt ersättas av ett nytt som fungerar i dagens\r\növergångssamhälle.</pre><pre>Vårt statliga bistånd har byggt på antagandet om en\r\ni västerländsk mening effektivt fungerande\r\ncentralförvaltning i mottagarlandet. Men u-\r\nländerna saknar förvaltningstradition och även i\r\nstor utsträckning administrativ och akademisk\r\nkompetens för att hantera i-världens\r\nbiståndsbombardemang.</pre><pre>De enorma bistånden har lett till överutbyggnad av\r\nu-ländernas offentliga sektorer. Resultatet har\r\nblivit kaos och ineffektivitet i de svaga u-\r\nlandsförvaltningarna. Även då enskilda\r\nbiståndsprojekt bedömts som lyckade har de sällan\r\nkunnat integreras i mottagarlandets ekonomi och\r\nsällan kunnat drivas i mottagarlandets egen regi.\r\nProjekten har därför blivit ''biståndsöar'' i\r\nmottagarländernas ekonomier som givarlandet\r\nmåste ansvara för.</pre><pre>Ofta förefaller givaren betydligt mer angelägen än\r\nmottagaren både om att biståndsverksamheten\r\nkommer till stånd och att den får fortlöpa. Ett\r\nfaktum som är väl känt men givetvis aldrig nämns i\r\nofficiella rapporter är att SIDA avlönar inhemska\r\nförvaltningstjänstemän i mottagarländerna för att\r\nskriva ansökningar till SIDA. Om så behövs ställer\r\nSIDA dessutom svenska konsulter till förfogande i\r\nansökningsarbetet.</pre><pre>Mottagarnas begränsade entusiasm för biståndet\r\nskapar stora problem för den givarpersonal som\r\narbetar i mottagarlandet. Den yttrar sig t.ex. i\r\nständiga förseningar och uteblivna aktiviteter.\r\nDetta beror rimligtvis inte bara på bristande\r\nkunskap. Löften hålls inte, beställningar och\r\nredovisningar kommer inte fram, gods hämtas inte\r\nut från tullen osv.</pre><pre>Konditionaliteten inom biståndet är oacceptabelt\r\nlåg. De krav som ställs på mottagaren för att\r\nbiståndsmedlen skall utbetalas är ofta rent\r\nteoretiska, vilket mottagaren är medveten om. Om\r\ndet inte passar att genomföra överenskommelser\r\nkan mottagaren vänta och få pengarna i mindre\r\nbunden form som budgetstöd.</pre><pre>En annan frustrerande erfarenhet som förtigs i\r\nofficiella rapporter är att mottagaren ofta utnyttjar\r\nkonkurrensen mellan givarna för att få friare\r\nhänder och slippa egna insatser. Detta är en\r\nkonsekvens av det biståndsbombardemang som i-\r\nvärlden utsätter u-världen för och som bidragit till\r\ndet tragiska biståndsberoende som särskilt\r\nafrikanska stater hamnat i.</pre><pre>Riksrevisionsverkets utvärdering visar att SIDA:s\r\nrapporter och uppföljningssystem tenderar att få en\r\nhuvudsakligen legitimerande funktion, eftersom\r\nbiståndsverksamheten i stor utsträckning styrs av\r\nett inofficiellt, outtalat utbetalningsmål.\r\nBiståndsanslagen är så stora att de är svåra att göra\r\nav med. En följd av de stora anslagen blir\r\nreservationer på flera miljarder, vilket RRV starkt\r\nkritiserar. Reservationer omvandlas ofta till\r\nbudgetstöd med vidsträckt användningsområde.\r\nBudgetstöd har t.ex. utnyttjats för att täcka stora\r\nsvinn i projekten som annars skulle ha lett till att\r\nutbetalningar måst stoppas.</pre><pre>Hur ser det då ut i dag i tredje världen? Ett tydligt\r\nmönster framträder. Det visar att de länder, främst\r\ni Sydostasien, som litat till egna initiativ och egen\r\nföretagsamhet och därtill fört en öppen\r\nhandelspolitik uppvisar både en kraftig ekonomisk\r\ntillväxt och stigande social välfärd.</pre><pre>I Afrika -- den kontinent som får mest utländsk\r\nrådgivning och mest bistånd -- ökar däremot både\r\nunderutvecklingen och biståndsberoendet. Vissa\r\nafrikanska stater, bland dem Tanzania och\r\nMocambique, kan närmast beskrivas som\r\nbiståndsbedövade. De finansierar numer t.o.m.\r\nmerparten av sina löpande offentliga utgifter med\r\nbiståndsmedel, och Sverige är en av\r\nhuvudbiståndsgivarna. De bildar ett internationellt\r\nA-lag, i negativ bemärkelse, utan initiativ och\r\nkraft, oförmögna att försörja sig själva.</pre><pre>Den utvecklingen belyses av följande faktum.\r\nAfrikas del av den globala BNP, som 1960 var\r\n1,9 %, har nu sjunkit till 1,2 %. Dess del i\r\nvärldshandeln, som 1970 uppgick till 3,8 %, är nu\r\nnere i 1 %. Sedan 1980 har kontinentens\r\nutalandsskuld trefaldigats. Den ekonomiska\r\nnedgången påverkar nu även den bräckliga sociala\r\nvälfärden. Mindre än hälften av befolkningen har i\r\ndag tillgång till rent vatten och sjukvård.\r\nLäskunnigheten är endast 62 %, och andelen elever\r\ni grundskolan, som 1980 uppgick till 79 % av\r\nantalet barn i skolåldern, hade 1988 minskat till\r\n67 %.</pre><pre>Herr talman! Att biståndet inte främjat\r\nutvecklingen i tredje världen utan däremot varit ett\r\nhinder för utveckling är ett tragiskt faktum som inte\r\nlängre går att förneka. Sammanfattningsvis kan\r\nkonstateras att biståndets negativa, i vissa fall\r\ndestruktiva, utfall framför allt bottnar i följande\r\nförhållanden.</pre><pre>-- Givarnas bristande kulturella kompetens samt en\r\nbristande förståelse för att utvecklingen måste\r\nbygga på mottagarlandets ekonomiska, sociala och\r\nkulturella strukturer.</pre><pre>-- Oförmåga att mobilisera mottagarnas vilja till\r\nförändring och eget ansvarstagande.</pre><pre>-- Kanaliseringen av den övervägande delen av det\r\noffentliga biståndet genom mottagarländernas\r\nstatsapparat är destruktiv, eftersom denna apparat\r\nsnarare fungerar som en belöningsmekansim för\r\nstatschefens klan och anhängare än som en effektiv\r\nstatsförvaltning.</pre><pre>-- Biståndsanslagens storlek, som har sin grund i\r\ntron att utvecklingen är en fråga om överföring av\r\npengar och illusionen att utvecklingsprocessen\r\nfungerar snabbare ju mer pengar som satsas.</pre><pre>Den biståndspolitik som vi förordar innebär en stor\r\nförändring jämfört med den som bedrivits hittills.\r\nDen förordar en utveckling som bygger på\r\nmottagarlandets egna ekonomiska, sociala och\r\nkulturella strukturer. Den betonar mottagarlandets\r\neget ansvar. Den tar fasta på att de nödvändiga\r\nförändringarna i biståndsländerna kan\r\nåstadkommas bara genom de enskilda\r\nmänniskornas egna kunskaper, initiativ och vilja.\r\nOch den ser kunskapsöverföringen, inte\r\növerförandet av pengar, som det avgörande medlet\r\nför utveckling.</pre><pre>I solidaritet med människorna i de fattiga länderna\r\nhar vi i den rika världen skyldighet att ge den hjälp\r\nvi kan ge. Det vittnar emellertid om överskattning\r\nav vår egen förmåga och ringaktning av\r\nmänniskorna i utvecklingsländerna att tro att det är\r\nvi som kan åstadkomma de avgörande\r\nförändringarna. Endast människorna själva kan ta\r\nansvar för sin egen utveckling. Det gäller för oss\r\nlikaväl som för människorna i utvecklingsländerna.</pre><pre>Verklig utveckling är i första hand en inre process\r\nsom leder till ökad medvetenhet om möjligheter\r\nhos både oss själva och andra. Den individuella\r\nkreativiteten är i själva verket en oöverträffad\r\ndrivkraft i ett lands utveckling.</pre><pre>Orsakerna till att man inte haft samma dynamiska\r\nutveckling i länderna i Afrika som i många andra\r\nländer är främst följande:</pre><pre>1. en stor och okontrollerad migration till städerna,\r\nsom inte förmår absorbera folkökningen</pre><pre>2. en föråldrad näringslivsstruktur</pre><pre>3. en dåligt fungerande statsapparat.</pre><pre>Aktuell ekonomisk forskning visar på\r\nhumankapitalets och entreprenörskapets\r\navgörande roll för ett lands tillväxt och utveckling.\r\nVi i Ny demokrati vill på intet sätt förringa\r\nrealkapitalinvesteringarnas betydelse, men vi anser\r\natt de med fördel kan finansieras med s.k. mjuka\r\nlån via t.ex. Världsbanken och IDA. På så sätt\r\nfrämjas rationalitet vid val av projekt, och\r\nbiståndsmottagaren uppmuntras att ta ett eget\r\nansvar. Man uppnår därigenom också den\r\nsamordning av biståndet som är nödvändig.</pre><pre>Den onda cirkeln av överbefolkning,\r\nförsörjningskris, fattigdom och miljöförstöring i\r\ntredje världen kan brytas bara med samordnade\r\nåtgärder på flera plan. Stora ansträngningar måste\r\ngöras vad beträffar ekonomisk utveckling,\r\nmiljövård och familjepolitik. Det råder inget tvivel\r\nom att biståndspolitiken måste prioritera\r\nkunskapsöverföring på dessa tre områden. Men det\r\nskall inte -- vilket i stor utsträckning hittills varit\r\nfallet -- vara kunskap som är lämpad och avpassad\r\nför västerländska utvecklingsmodeller. I all\r\nutvecklingshjälp som kanaliseras från en regering\r\ntill en annan finns en stor inneboende risk för att\r\nmottagarländerna påtvingas modeller som är\r\nfrämmande för deras egen miljö. En effektiv\r\nbiståndspolitik blir en fråga om att finna vägar och\r\nmetoder att föra över kunskaper av här nämnt slag.</pre><pre>Jag skall också beröra utvecklingen på jordbrukets,\r\nmiljöns och familjepolitikens områden. På dessa\r\ntre områden anser vi att det inhemska\r\nhumankapitalet måste byggas upp och kunskaperna\r\nföras ut till praktisk användning. Det gäller t.ex. att\r\nutveckla effektivare odlingsmetoder, att få fram\r\nåtgärder mot avskogning, erosion, markförstöring\r\noch ökenutbredning samt att utveckla metoder att\r\nförhindra en skenande befolkningsökning. Sådana\r\nuppgifter faller naturligt inom SAREC:s\r\nverksamhetsområde.</pre><pre>Eftersom biståndet till u-världen måste samordnas\r\nför att undvika nuvarande administrationskaos i\r\ntredje världen, bör Sverige utveckla samarbetet\r\nmed de organ inom FN och andra internationella\r\norganisationer som sysslar med jordbruks-, miljö-\r\noch befolkningsfrågor.</pre><pre>Sverige befinner sig i en djupgående ekonomisk\r\nkris, som förmodligen kommer att bli långvarig och\r\ndrabba medborgarna hårt. Om Sveriges\r\nbiståndsansträngningar skall få acceptans och stöd\r\nav allmänheten, måste de var konstruktiva och\r\nkostnadseffektiva.</pre><pre>När det gäller det multilaterala biståndet och\r\nbidragen till enskilda organisationer bör Sverige\r\nkoncentrera hjälpen till sådana organisationer som\r\nsysslar med katastrofhjälp, flyktingar, miljö,\r\nfamiljeplanering och jordbruksutveckling.</pre><pre>Herr talman! Om jag mycket kort skulle\r\nsammanfatta förslagen i de motioner som vi lagt\r\nfram och som behandlats i utrikesutskottets\r\nbetänkande skulle jag vilja säga följande.</pre><pre>När det gäller enprocentsmålet menar vi att det är\r\norimligt att med ett underskott i statsfinanserna på\r\nmer än 200 miljarder fortsätta att lämna ett bistånd\r\ntill vår omvärld som motsvarar 0,93 % av vår BNI.\r\nHärtill kommer biståndet till Baltikum, Öst- och\r\nCentraleuropa. Sverige bör enligt vår mening ha\r\ndet av FN fastställda målet om ett bistånd om 0,7 %\r\nav BNI som ett långsiktigt riktmärke för biståndet.\r\nVi anser att vårt land i dag inte har råd med mer än\r\nsammanlagt drygt 7 miljarder i bistånd till både\r\nnära och fjärran länder. Detta motsvarar omkring\r\n0,5 % av BNI. I bistånd till de s.k.\r\nutvecklingsländerna föreslår vi 5 183 miljoner\r\nkronor jämfört med regeringens och\r\nSocialdemokraternas förslag om 12 080 miljoner\r\nkronor.</pre><pre>Vi anser att stödet till skuldlättnadsåtgärder skall\r\nslopas. Egentligen innebär ett sådant stöd att vi\r\nbetalar andra i-länders eller dess bankers\r\nfordringar, fastän vårt bistånd först tar vägen över\r\nett utvecklingsland innan det når i-landet. Vi anser\r\natt Sverige internationellt än mera kraftfullt bör\r\nverka för att i-länderna avskriver sina fordringar på\r\nu-länderna.</pre><pre>Sverige bör också genom internationella\r\npåtryckningar främja en ökad global frihandel. Om\r\nu-länderna inte möttes av ett stort antal\r\nhandelshinder från i-ländernas sida, skulle det\r\ntotala internationella biståndet vara helt onödigt.\r\nAlla är överens om att global frihandel är bästa\r\nsättet för att verkligen hjälpa fattiga länder att\r\nkomma bort från fattigdom och biståndsberoende.\r\nVarför kan man då inte försöka enas om detta?</pre><pre>När det gäller de olika anslagsposterna har vi vad\r\navser det multilaterala biståndet föreslagit kraftiga\r\nnedskärningar -- om 540 miljoner kronor -- vad\r\ngäller FN:s utvecklingsprogram UNDP och dess\r\nkapitalutvecklingsfond UNCDF. År 1992 uppgick\r\nSveriges bidragsandel till 11 % resp. 21 % --\r\notroligt men sant.</pre><pre>Vi vill också skära rejält i bidragen till FN:s\r\nbarnfond UNICEF och till Palestinaflyktingarna\r\ngenom UNRWA. Vi vill minska bidragen med 100\r\nmiljoner till UNICEF och med 120 miljoner till\r\nUNRWA. Vår givarandel var år 1991 vad gäller\r\nUNICEF 17,2 % och är för budgetåret 1992/93 vad\r\ngäller UNRWA 9 %.</pre><pre>Trots att Sverige redan i dag är en stor bidragsgivare\r\ntill FN:s flyktingskommissarie UNHCR anser vi att\r\nSverige bör utöka sitt bistånd till den\r\ninternationella flyktingverksamheten. Vi vill i vårt\r\nförslag öka bidragen till UNHCR med 65 miljoner\r\nkronor till 300 miljoner kronor.</pre><pre>Herr talman! När det gäller det bilaterala biståndet\r\ngenom SIDA vill vi snabbt avveckla\r\nlandramsbiståndet. Vi föreslår därför en minskning\r\nav landramarna från 3 360 miljoner till 400\r\nmiljoner. I förslaget ligger ett slopande av allt\r\nbistånd till alla länder utanför Afrika. Vi föreslår\r\nockså kraftiga reduceringar av det s.k.\r\ndemokratibiståndet. Vi vill spara pengar för staten\r\ngenom att minska statens andel till 70 % vad avser\r\nfolkrörelsebiståndet.</pre><pre>Vi vill också helt slopa bidragen till sydafrikanska\r\norganisationer. Det rör sig om 240 miljoner, varav\r\nANC får ungefär hälften.</pre><pre>Men vi vill samtidigt prioritera katastrofbiståndet\r\noch föreslår en ökning av detta med 100 miljoner\r\ntill 1 281 miljoner kronor.</pre><pre>Herr talman! Motiven till våra förslag om\r\nförändring av det svenska biståndet har jag berört i\r\ninledningen till mitt anförande, där jag uppehållit\r\nmig vid frågan om hur vi bistår fattiga människor på\r\nbästa sätt och hur vi bäst leder in mottagarländerna\r\npå en väg mot ekonomisk utveckling. Jag har till\r\nbetänkandet fogat 30 reservationer, men jag vill\r\nlugna kammarens ledamöter med att jag inte ämnar\r\nyrka på bifall till samtliga 30.</pre><pre>Herr talman! Jag ställer mig självfallet bakom\r\nsamtliga 30 reservationer, men för att spara tid och\r\ninte onödigtvis dra på mig ledamöternas illvilliga\r\nblickar yrkar jag bifall bara till reservationerna 1, 7,\r\n11, 12, 22, 23, 25 och 27.</pre><pre>Anf. 15  KARL-ERIK SVARTBERG (s)\r\nreplik:</pre><pre>Herr talman! Det är tråkigt att en så trivsam person\r\nsom Lars Moquist skall från riksdagens talarstol\r\ngöra sig till tolk för alla de fördomar som man kan\r\nrada upp när det gäller biståndet. Fördomarna\r\nriktigt hoppade ur hans mun. Han talade om att\r\nbiståndet har skapat fler problem än det har löst,\r\ngav vrångbilder av svenskt bistånd, använde\r\nuttryck som biståndsbombardemang,\r\nbiståndsberoende, biståndsbedövning, destruktivt\r\nutfall osv.</pre><pre>Jag har på tre minuter inte möjlighet att bemöta allt\r\ndetta, men låt mig försöka vara konstruktiv i denna\r\nreplik.</pre><pre>Vi har i vår partimotion pekat på att inte allt bistånd\r\när bra. Vi har sagt att det finns många exempel på\r\nmisslyckade projekt och att det finns systematiska\r\nproblem i biståndet, som t.o.m. kan försvåra ett\r\nlands utveckling. Men under de senaste fem till tio\r\nåren har erfarenheterna gett oss en allt klarare bild\r\nav vad som kan och bör göras i biståndet och vad\r\nsom inte kan göras, alltså vad som bör undvikas. Vi\r\nmåste ha en realistisk föreställning om biståndets\r\nmöjligheter och begränsningar.</pre><pre>Det här är sådant som vi har lärt oss under resans\r\ngång. Det finns ingen anledning, tycker jag, att nu\r\nnär biståndet blir allt bättre göra sig till talesman\r\nhär för alla de vanföreställningar om biståndet som\r\nsprids via Expressen och på annat sätt.</pre><pre></pre><pre>Jag menar att man gör biståndet och u-länderna en\r\nbjörntjänst om man sätter ambitionerna för högt.\r\nPå den punkten tror jag att vi kan vara överens.</pre><pre>Låt oss försöka vara konstruktiva! Även Ny\r\ndemokrati måste ju ändå försöka begripa att vi gör\r\ndetta i samarbete med människor i andra länder.\r\nDet är samarbetet som är det viktiga för oss. Det är\r\nutvecklingen i u-länderna, deras strävan efter\r\ndemokrati och mänskliga rättigheter, som är det\r\nviktiga. Låt oss inte hålla på med att här i\r\nkammaren rapa upp alla dessa möjliga och\r\nomöjliga vantolkningar av svenskt bistånd!</pre><pre>Anf. 16  LARS MOQUIST (nyd) replik:</pre><pre>Fru talman! Karl-Erik Svartberg säger att mitt\r\nanförande bygger på vanföreställningar och att det\r\nmesta som jag framförde inte skulle vara sant. Men\r\nman behöver bara titta på hurdan utvecklingen har\r\nvarit i Afrika och de siffror jag angav om det för att\r\nse, att man i Afrika inte har nått någon framgång\r\ntrots ett massivt bistånd från både Sverige och\r\nandra länder. Mottagarländerna i Afrika har inte\r\ngått framåt.</pre><pre>Jag pekade i mitt anförande över huvud taget inte\r\npå några specifika projekt, så därför tycker jag att\r\ndet är märkligt att Karl-Erik Svartberg helt plötsligt\r\nbörjar tala om Expressenartiklar. Jag tror inte att\r\njag nämnde ett enda misslyckat projekt, utan jag\r\ntog mera allmänt upp på vilket sätt man egentligen\r\nbör gå till väga när man utformar biståndet.</pre><pre>Jag pekade på två faktorer som jag tror att alla,\r\näven Karl-Erik Svartberg, är överens om. Jag sade\r\natt det som skapar bäst förutsättningar för u-\r\nländerna är att man ser till att få en så stor andel\r\nfrihandel som möjligt. Det är inte nödvändigt att ha\r\nen total frihandel, men en minskning av tullmurar\r\noch handelshinder med 60--70 % motsvarar\r\nungefär det totala globala internationella biståndet.</pre><pre>Jag pekade också på skuldlättnadsåtgärder. Sverige\r\nhar i och för sig avvecklat många av sina krav på u-\r\nländerna för lån som har gått genom banker och\r\nolika fonder, och jag anser att det då inte finns\r\nnågon anledning för oss att bistå andra i-länder\r\ngenom att se till att deras banker får tillbaka en del\r\nav sina lån. Vi bör i stället se till att verka\r\ninternationellt för att också de andra i-länderna\r\navskriver sina skulder.</pre><pre>Avsaknaden av frihandel och skuldlättnader är till\r\nstor del roten till att det går så snett för många u-\r\nländer.</pre><pre>Anf. 17  KARL-ERIK SVARTBERG (s)\r\nreplik:</pre><pre>Fru talman! Om Lars Moquist studerar sitt\r\nanförande i protokollet eller läser det en gång till\r\nkommer han att finna att ordvalet talar klarspråk\r\noch förklarar mina formuleringar om\r\nvanföreställningar kring biståndet.</pre><pre>Jag ställer upp på det Lars Moquist säger om\r\nfrihandeln. Vi vet ju att världens samlade bistånd\r\ntill tredje världen är 50--60 miljarder dollar om\r\nåret, och vi vet att de fallande råvarupriserna och\r\nde restriktioner industriländerna har gentemot\r\nhandeln med tredje världens länder motsvarar\r\nungefär samma belopp, kanske t.o.m. litet mer.\r\nDetta påpekades också i utskottsutfrågningen.</pre><pre>Det räcker ändå inte, eftersom vi har hela\r\nfördelningsproblematiken kvar.</pre><pre>I sitt anförande nämnde Lars Moquist\r\nMoçambique som ett exempel på hur det har gått\r\nsnett för svenskt bistånd. Jag tycker att det är ett\r\ndåligt exempel. Moçambique skall man använda\r\nsom ett exempel på vad som händer med ett\r\nutvecklingsland när en militärmakt, i det här fallet\r\ngrannen Sydafrika, infiltrerar och saboterar allt vad\r\nutveckling heter i det landet. Det är sanningen om\r\nMoçambique. Renamo, stött av Sydafrikas\r\nmilitär, har saboterat utvecklingsprocessen i\r\nMoçambique. Då är det inte möjligt att\r\nåstadkomma de snabba resultat i utvecklingen som\r\nvi vill ha. Men svenskt bistånd har varit nödvändigt\r\nför att åtminstone rädda delar av\r\nutvecklingsprocessen i Moçambique. Det bör Lars\r\nMoquist tänka på.</pre><pre>Anf. 18  LARS MOQUIST (nyd) replik:</pre><pre>Fru talman! Karl-Erik Svartberg tar upp\r\nfördelningsproblematiken. Ja, hur är det egentligen\r\nmed fördelningsproblematiken i de afrikanska\r\nländerna? Hur har det blivit? Jo, har man inget\r\nvälstånd att fördela, finns det ju inget att fördela.\r\nDe länder i exempelvis Sydostasien som i stor\r\nutsträckning har litat till sin egen förmåga och sin\r\negen kreativitet har ett helt annat välstånd. Jag\r\ntänker på länder som t.ex. Thailand och Malaysia,\r\nmen det gäller även sådana länder som Vietnam. I\r\nländer där man mer har utgått ifrån att\r\nmänniskorna måste försöka bli sin egen lyckas\r\nsmed har man faktiskt lyckats mycket bättre.</pre><pre>Den fördelningsproblematik som Karl-Erik\r\nSvartberg talar om existerar alltså inte i de\r\nafrikanska länderna, eftersom där inte finns något\r\natt fördela.</pre><pre>Anf. 19  BERTIL MÅBRINK (v):</pre><pre>Fru talman! Jag kan till stora delar instämma i Karl-\r\nErik Svartbergs kritik mot Ny demokratis sätt att\r\ndebattera biståndsfrågorna. Jag tycker nog att det\r\nandas litet av Expressenartiklar. Jag skall skall ta en\r\nsärskild debatt med Lars Moquist om det sedan om\r\njag får tillfälle till det. Det är ju inte så enkelt som\r\nLars Moquist försöker göra gällande, och det gäller\r\ninte minst förhållandena i Afrika.</pre><pre>Det finns även motsättningar som man kanske\r\nockså bör ta upp så småningom. Å ena sidan talar\r\nNy demokrati om situationen för mänskliga\r\nrättigheter i u-länderna. Det finns mycket att säga\r\nom det. Å andra sidan har ni motionerat om att det\r\nskall vara möjligt att sälja vapen till kreti och pleti\r\nrunt om i hela världen, till de värsta\r\ndiktaturregimerna. Hur rimmar detta med talet om\r\nmänskliga rättigheter?</pre><pre>Fru talman! Enprocentsmålet skall överges. Det\r\nblev som bekant resultatet av överenskommelsen\r\nmellan regeringen och Socialdemokraterna i\r\nhöstas. Vi har inte råd att avsätta 1 % av BNI till\r\nbistånd, heter det nu. Det argumentet kan vi inte\r\nacceptera. Visst har vi råd. Nedskärningen\r\nmotsvarande 1,5 miljarder kronor kom strax efter\r\nett beslut om att ta bort lyxskatten på exempelvis\r\nparfymer och choklad, som också skulle ha\r\ninbringat 1,5 miljarder kronor.</pre><pre>Det finns annat än biståndet att skära ner på. Det\r\när en fråga om vad man vill skära ner på och vad\r\nman prioriterar.</pre><pre>Vänsterpartiet sätter solidariteten med världens\r\nfattiga högre än billigare parfym -- så kan man\r\nuttrycka sig. Vi anser att det är bättre\r\nsäkerhetspolitik att minska klyftorna mellan rika\r\noch fattiga i världen än att exempelvis köpa nya\r\nstridsvagnar.</pre><pre>Om vi vill verka för att u-länderna skall minska sina\r\nmilitärutgifter, måste också i-länderna, för att bli\r\ntrovärdiga, skära ner på sina. Det gäller även\r\nSverige. Det är ju faktiskt så att i-länderna, med\r\n20 % av världens befolkning, svarar för 86 % av\r\nvärldens militärutgifter. Dessutom är det i-\r\nländerna, även Sverige, som säljer vapnen. Här har\r\nvi dubbelmoralen!</pre><pre>Skär ner militärutgifterna och inte biståndet, och\r\nhåll fast vid enprocentsmålet. Jag kommer\r\nförmodligen att få upprepa detta många gånger,\r\neftersom biståndsministern tydligen räknar med att\r\ndet skall ta minst fem år innan Sverige återigen ''får\r\nråd'' med 1 % i bistånd. Det är i utländsk press jag\r\nhar läst att biståndsministern skall ha sagt att det\r\nkommer att ta fem år innan vi kan återställa\r\nenprocentsmålet. Biståndsministern får senare i\r\ndebatten tillfälle att dementera detta, om det inte\r\nskulle vara sant.</pre><pre>Är detta vad man kallar en tillfällig neddragning,\r\nsom det står beskrivet i en s-motion av Pierre Schori\r\nm.fl.? Frågan är också: Kommer vi tillbaka till 1 %\r\nav BNI i bistånd före år 2000? Det är skillnad på en\r\ntillfällig sänkning och en sänkning under en\r\nfemårsperiod eller kanske längre tid.</pre><pre>Vi kan på nedskärningarna se att det är fråga om\r\nmycket mer än att enprocentsmålet skall överges.\r\nDet handlar om en påbörjad omläggning av den\r\nsvenska biståndspolitiken. Nu skall högern -- av\r\ndiverse schatteringar -- göra upp med 70-talet och\r\nsolidariteten med dem som då kämpade för sin\r\nbefrielse. Det syns på de drastiska nedskärningarna\r\nav biståndet till Södra Afrika och Vietnam. Det\r\nsyns på nedskärningarna av anslagen till sådana\r\nFN-organ där principen ett land--en röst råder,\r\nmedan 2,8 nya miljarder utlovas till\r\nkapitalpåfyllnad i Världsbankens ''mjuka arm''\r\nIDA. Det märks på snålheten mot SAREC och\r\nNordiska Afrikainstitutet och generositeten mot\r\nBITS.</pre><pre>I måndags kunde vi läsa i tidningarna att biståndet\r\ntill ANC skall skäras ner från 240 miljoner till 95\r\nmiljoner och det skall stoppas helt så snart datum\r\nför val bestämts i Sydafrika. Enligt Alf Svenssons\r\nstatssekreterare skall biståndet omvandlas till\r\nutbildnig av de svarta inför valen.</pre><pre>Men vem skall utbilda de svarta? Efter vad jag\r\nförstår är det ANC som måste ta på sig\r\nhuvudansvaret, tillsammans med de andra\r\norganisationer, kyrkor m.fl., som ingår i den\r\ndemokratiska rörelsen, UDF. Dessa befinner sig i\r\nett enormt underläge gentemot de vitas partier. De\r\nsvarta väljarna är fattiga och till 60 % analfabeter.\r\nDe har alltså mindre pengar och större behov. Hur\r\nskall de få en chans att nu, för första gången,\r\nutnyttja rösträtten på någorlunda jämlika villkor?</pre><pre>Samtidigt är ANC och dess medlemmar dem som\r\ndet politiska våldet framför allt riktar sig mot.\r\nNationalistpartiet har inte bara tillgång till\r\nstatskassan utan också säkerhetspolisens beskydd.\r\nDet har inte ANC och de andra organisationerna.\r\nDet påmindes vi om med fruktansvärd kraft på\r\npåskaftonen, då Chris Hani mördades. Samma dag\r\nsom Chris Hani begravdes fick en ANC-delegation\r\nfrån den svenska regeringen beskedet att biståndet\r\nskall stoppas.</pre><pre>I omläggningen av biståndspolitiken ingår också en\r\nurholkning av de fem biståndspolitiska mål som\r\nriksdagen har fastställt. De olika\r\nbiståndsmyndigheterna tillämpar dessa mål olika.\r\nDet är intressant att notera att vi i den Engblomska\r\nutredningen får bekräftat vad vi länge kritiserat,\r\nnämligen att BITS inte beaktar något annat mål än\r\ntillväxtmålet.</pre><pre>Även SIDA tycks vara på glid. I deras skyltfönster\r\nhänger en lapp med de fem biståndspolitiska\r\nmålen. Det första kallas här ökad ekonomisk\r\ntillväxt, men det mål som riksdagen formulerade\r\nheter resurstillväxt, och det är inte samma sak. När\r\nden ekonomiska tillväxten sker genom rovdrift på\r\nnaturen då minskar resurserna. När BNP ökat i\r\nChile och några andra latinamerikanska länder har\r\nsamtidigt de fattigas antal ökat.</pre><pre>Och vad gagnar det de fattiga folken, när u-länder\r\nsatsar på den exportorientering, som Världsbanken\r\noch IMF kräver, om inkomsterna går till skuldtjänst\r\noch kapitalflykt?</pre><pre>Två år i rad har Afrika ökat sin exportvolym, men\r\nexportinkomsterna minskade. Det är effekten av\r\nde sjunkande råvarupriserna, som ju inte bestäms i\r\nAfrika.</pre><pre>Så länge IMF får fortsätta och dirigera u-ländernas\r\nekonomier med strukturanpassningsprogram,\r\nmotverkas samtliga våra fem biståndspolitiska mål.</pre><pre>Vi kräver att Sverige inte skall delta i IMF:s\r\nstrukturanpassningsprogram, utan verka för att\r\nskulderna skall avskrivas. Även Världsbanken skall\r\ngöra det och kan för detta använda sina vinstmedel.\r\nDet är en idé som SIDA framförde i sina förslag som\r\nhar rubriken En väg ut ur ''skuldfällan''.</pre><pre>I stället för att ge pengar till\r\nstrukturanpassningsprogrammen, skall Sverige ge\r\nbistånd som stöd för ekonomiska reformer som är\r\nsocialt acceptabla, som utvecklar människornas\r\nresurser, inte förstör dem, och som leder till en\r\nhållbar utveckling och inte förstör naturresurserna.\r\nVi har föreslagit att 1 miljard kronor skall användas\r\ntill stöd för sådana reformer.</pre><pre>En hållbar utveckling måste bygga på demokrati\r\noch respekt för de mänskliga rättigheterna. Vi är\r\növerens om detta, och det står i\r\nbiståndsbetänkandet. Men jag måste då fråga:\r\nVarför använder regeringen en icke oväsentlig\r\nsumma till insatser i diktaturländer? Detta går inte\r\nihop. Man kan inte bara tala om, utan man måste\r\nockså i praktiken tillämpa vad man säger i olika\r\nbetänkanden.</pre><pre>Om dessa pengar vore inriktade på sådant i dessa\r\ndiktaturländer som främjar en demokratisk\r\nutveckling skulle jag inte vara så kritisk. Men\r\nmotsatsen är faktiskt fallet, och jag skall ge några\r\nexempel.</pre><pre>BITS ser som sagt bara till ekonomisk tillväxt. U-\r\nkrediter anslås generöst till Kina -- men inte till det\r\nsom regeringen sade att de skulle gå till: insatser för\r\nmiljön och de fattiga. Det är i stället Ericsson som\r\nfår dem för att kunna sälja sina teleprodukter till\r\nGuandongprovinsen. Vad detta i realiteten leder\r\ntill är att öka klyftan mellan kustlandet, där de\r\nutländska investeringarna är stora och tillväxten\r\nsnabb, och de inre och mycket fattigare\r\nlandsdelarna. Den klyftan växte med mellan 110\r\noch 150 % 1985--90. I det fattiga inre Kina stegras\r\nde sociala spänningarna märkbart. Det har\r\nrapporterats om veritabla slag mellan polis och\r\nprotesterande folkmassor. Skall Sverige medverka\r\ntill en sådan utveckling, som jag nu har redovisat,\r\ngenom användningen av biståndsmedel?</pre><pre>Marocko är ett annat land som ges u-krediter, alltså\r\nbiståndspengar, men som gör allt för att sabotera\r\nFN:s fredsplan för Västsahara. Risken är just nu\r\nväldigt stor för att kriget på nytt skall blossa upp på\r\ngrund av Marockos agerande.</pre><pre>Sverige exporterar vapen till en rad u-länder, även\r\nsådana som är inblandade i regionala konflikter och\r\nsådana som grovt kränker de mänskliga\r\nrättigheterna, t.ex. Indonesien som har ockuperat\r\nÖsttimor och till Indien och Pakistan som har\r\nutkämpat tre krig om Kashmir. De kapprustar och\r\nutvecklar kärnvapen. I Indien torterar militären\r\noch praktiserar våldtäkt som en form av tortyr. Jag\r\nskulle kunna räkna upp ytterligare exempel.</pre><pre>Nu har regeringen givit grönt ljus för Kockums att\r\nsälja ubåtar till Pakistan. Hur går det ihop med vad\r\nbiståndsministern skrev i årets budgetproposition\r\nom biståndsförhandlingarna, att där ''bör\r\nmilitärutgifternas storlek granskas i förhållande till\r\nsatsningar på utbildning, sjukvård och andra\r\nområden med relation till mänskliga rättigheter och\r\ndemokratifrågor''?</pre><pre>Regimen i Pakistan satsar ju mer än dubbelt så\r\nmycket pengar på krigsmakten som på utbildning\r\noch hälsovård trots att 65 % av invånarna är\r\nanalfabeter och spädbarnsdödligheten över 10 %.</pre><pre>Jag skulle kunna fortsätta att räkna upp olika\r\nsådana här exempel. Men man skall hålla tiden i\r\ndenna talarstol om man har anmält sig dagen före,\r\nfru talman. Jag är så disciplinerad att jag därför\r\nskall sluta mitt anförande nu fast jag har några\r\nsekunder över. Jag får väl återkomma senare i\r\ndebatten, då det blir tillfälle att säga litet mera.</pre><pre>Jag har 50 moment i min meningsyttring, och jag\r\nskulle kunna begära votering om dem alla, men jag\r\nhar respekt för kammarens tid. Mina 50 moment är\r\ninte mindre värda om jag begränsar mig till att yrka\r\nbifall till tre, nämligen 1, 11 och 92.</pre><pre>(forts. 8 §)</pre><pre>Ajournering</pre><pre>Kammaren beslöt kl. 14.22 på förslag av talmannen\r\natt ajournera förhandlingarna till kl. 14.30, då\r\nfrågestunden skulle börja.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>5 §  Muntliga frågor till regeringen</pre><pre>Anf. 20  TALMANNEN:</pre><pre>Jag hälsar statsminister Carl Bildt, statsrådet\r\nReidunn Laurén, arbetsmarknadsminister Börje\r\nHörnlund, statsrådet Alf Svensson och statsrådet\r\nUlf Dinkelspiel välkomna.</pre><pre>Statsministern besvarar övergripande\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>Får jag be de ärade ledamöterna vänta med att\r\nställa sina frågor tills mikrofonerna är inkopplade i\r\nbänkarna. Jag vill också påminna om att frågorna\r\nbör vara korta.</pre><pre>Regeringens samtal med Ny demokrati</pre><pre>Anf. 21  IAN WACHTMEISTER (nyd):</pre><pre>Fru talman! Vi hade tidigare en extra remissdebatt.\r\nVid det tillfället ställde jag några frågor som jag vill\r\nställa igen till statsministern.</pre><pre>Vad som intresserar många, tror jag, är hur\r\nregeringen vill gå vidare med de samtal -- eller vad\r\nde kallas -- som förekommer med Ny demokrati\r\noch hur man ser på Ny demokratis ståndpunkter i\r\nfrågor som gäller biståndet. Vi tycker att det finns\r\nandra infallsvinklar än de regeringen hittills använt\r\nsig av.</pre><pre>Jag undrar också hur man ser på momsen som\r\nkrisregulator.</pre><pre>Anf. 22  Statsminister CARL BILDT (m):</pre><pre>Fru talman! Jag tackar för denna möjlighet att nu\r\nsvara på de frågor som Ian Wachtmeister ställde till\r\nmig i den tidigare debatten, vid vilket tillfälle jag av\r\nkammartekniska skäl var förhindrad att närvara.</pre><pre>Det är riktigt som Ian Wachtmeister påminner om\r\natt det har förts tekniska samtal under några veckor\r\nmellan framför allt företrädare för\r\nFinansdepartementet och företrädare för Ny\r\ndemokrati -- men också för andra. Jag har själv haft\r\nnågra samtal med Ian Wachtmeister.</pre><pre>Dessa samtal har varit, som vi tycker, konstruktiva\r\noch bra. Det är möjligt att de har lett till att några\r\nmissförstånd på ömse sidor har retts upp. Vi ser\r\ngärna att den typen av informell eller formell\r\ndialog -- kalla det vad man vill -- fortsätter. Nu\r\nbefinner vi oss på väg in i ett skede där vi har lagt\r\nfram vårt förslag till långsiktig inriktning framför\r\nallt när det gäller ansträngningar att sanera den\r\noffentliga sektorn. Ny demokrati kommer att lägga\r\nfram sitt förslag, Socialdemokraterna sitt och\r\nVänsterpartiet sitt. Därefter kommer det att bli\r\nförhandlingar och samtal i anslutning till\r\nfinansutskottets behandling. Vi hoppas att den\r\nkonstruktiva samtalston som hitintills förts skall\r\nkunna fortsätta att föras då. Jag skall själv försöka\r\natt till den processen lämna de bidrag som jag kan.</pre><pre>Ian Wachtmeister ställde också några konkreta\r\nfrågor. Momsen tillhör det som också under de här\r\ntekniska samtalen har diskuterats. Som Anne\r\nWibble redovisade tidigare i dag är det regeringens\r\nuppfattning att det behövs stimulans. Stimulansen\r\nbehövs framför allt via penningpolitiken och sänkta\r\nräntor. Vår uppgift är att skapa förutsättningar för\r\nsänkta räntor. Jag hoppas att vi har gjort det i dag.</pre><pre>Det är dessutom så, att när man befinner sig i en\r\nprocess av skuldkonsolidering och desinflation, har\r\nde traditionella finanspolitiska instrumenten\r\nbegränsad verkan. Det redovisar vi uttryckligen\r\nockså i finansplanen. Vi har därför också sagt att\r\nnågra insatser av den arten inte är aktuella nu.\r\nSamtidigt är det ju så, att instrumenten finns i\r\narsenalen. Vi gör en löpande prövning av den\r\nekonomiska utvecklingen och är även\r\nfortsättningsvis öppna för dialog i den frågan. Vi är\r\nberedda att använda de instrument som finns, när\r\nvi bedömer att det är lämpligt och nödvändigt. Av\r\nskäl som har att göra med flytande valutakurs,\r\nskuldsaneringsprocess och desinflation anser vi inte\r\natt detta är aktuellt nu. Men dialogen fortsätter och\r\ninstrumentet finns.</pre><pre>När det gäller biståndet finns det -- inte minst från\r\ndenna talarstol -- väl dokumenterade skillnader i\r\nuppfattning mellan företrädare för regeringen och\r\nNy demokrati. Det rör sig framför allt om\r\nanslagsvolymen. Det är samtidigt värt att notera att\r\ndet finns frågor som vi kunde ha en bredare enighet\r\nkring i denna kammare -- inkl. Ny demokrat -- dvs.\r\nnär det gäller att effektivisera biståndet. Det finns\r\nen del förslag framlagda av regeringen, vilka går ut\r\npå bättre styrning och kostnadskontroll. Vi skall\r\nalltså sätta de förväntade och uppnådda resultaten i\r\ncentrum för arbetet, inte förväntade utbetalningar.\r\nDet är ju en effekt av det hittills tillämpade\r\nsystemet för landramen.</pre><pre>Anf. 23  IAN WACHTMEISTER (nyd):</pre><pre>Fru talman! Får jag ta mig orådet före och samtidigt\r\nfråga om statsministerns inställning till de\r\nfallskärmsavtal som vi anser vara en skam i dagens\r\nSverige. Det finns många sätt för denna församling\r\noch för regeringen att ingripa.</pre><pre>Jag vill också fråga om den stora rättvisefrågan som\r\nkanske inte alla ekonomer uppfattat och\r\nuppskattat, nämligen behovsprövade barnbidrag.</pre><pre>Anf. 24  Statsminister CARL BILDT (m):</pre><pre>Fru talman! Jag hade ett lätt utbrott inför\r\nkonstitutionsutskottet häromdagen när det gäller\r\nfallskärmsavtalen. Det var ett uttryck för vad jag\r\nkänner inför en del av det som för mig uppdagats\r\ninom den statliga sektorn under den tid som gått\r\nsedan vid övertog regeringsansvaret. Jag ställer mig\r\nmycket frågande inför den moral som vägledde\r\nslutandet av en hel del av dessa avtal som vi\r\nsedermera har kommit att konfronteras med.</pre><pre>Regeringen har vidtagit åtgärder för att försöka\r\nstävja detta och riva upp avtalen. Vi skall\r\nundersöka vilka ytterligare åtgärder som kan vara\r\nmöjliga att vidta. Nyligen har jag bett\r\nJustitiedepartementet att studera en del konkreta\r\nuppslag. Vi välkomnar idéer från denna kammare --\r\näven från Ny demokrati -- och är beredda att pröva\r\ndem. Jag tror att vi är ense om att den typen av\r\növerdrivna fallskärmsavtal som har förekommit\r\nicke är moraliskt försvarbar, i synnerhet inte i\r\ndenna ekonomiska tid.</pre><pre>Behovsprövade barnbidrag har diskuterats länge.\r\nDet som under den senaste tiden inträffat i den\r\nfrågan är att Lindbeckkommissionen föreslog en\r\nmodell där första och andra barnbidraget ladeds\r\nsamman med bostadsbidragssystemet. Därmed\r\nskulle man få endast en behovs- eller\r\ninkomstprövning. Det finns invändningar mot\r\ndetta, framför allt därför att man får\r\nmarginaleffekter i det samlade skatte- och\r\nbidragssystemet. Det tycker vi från andra\r\nutgångspunkter är mindre bra.</pre><pre>Men jag medverkar gärna till att man på ett mer\r\ninträngande sätt belyser denna fråga när det gäller\r\nfördelar, nackdelar och effekter, så att vi på olika\r\nhåll här i denna kammare kan få ett bättre undelag\r\nför den fortsatta debatten.</pre><pre>Tidsplanen för förhandlingarna med EG</pre><pre>Anf. 25  MATS HELLSTRÖM (s):</pre><pre>Fru talman! Jag har en fråga till statsrådet Ulf\r\nDinkelspiel. Vi har ju fått besked om att det\r\nministermöte som var planerat att äga rum i början\r\nav maj om framgångarna i förhandlingarna mellan\r\nSverige och EG, med en delredovisning av det som\r\nsker i förhandingarna, nu är inställt -- om jag är rätt\r\nunderrättad. Mötet kommer att skjutas upp med\r\nnågon månad. Jag skulle vilja höra\r\nutrikeshandelsministerns motivering till varför\r\nmötet blir uppskjutet.</pre><pre>Anf. 26  Statsrådet ULF DINKELSPIEL\r\n(m):</pre><pre>Fru talman! Motiveringen är mycket enkel. Vi har\r\ninte fått bekräftelse ännu, men det förefaller som\r\nom EG ännu inte har lyckats formulera motbud på\r\nde bud som vi har lagt fram i förhandlingarna.\r\nInnan de motbuden föreligger, dvs. innan EG-\r\nsidans förhandlingsposition är klar, anser man att\r\ndet inte är mycket mening med ett nytt\r\nförhandlingsmöte.</pre><pre>Anf. 27  MATS HELLSTRÖM (s):</pre><pre>Fru talman! I ljuset av utrikeshandelsministerns\r\nsvar vill jag fråga hur han ser på möjligheten att\r\nåstadkomma det som tidigare har presenterats som\r\nen önskan, nämligen delresultat under den tid som\r\nDanmark har ordförandeskapet i EG?</pre><pre>Anf. 28  Statsrådet ULF DINKELSPIEL\r\n(m):</pre><pre>Fru talman! Vi har fortfarande siktet inställt på att\r\nnå delresultat under det första halvåret, dvs. under\r\nperioden med danskt ordförandeskap. Jag hoppas\r\noch tror att det skall finnas goda möjligheter att nå\r\ndelresultat i juni.</pre><pre>Abortförebyggande arbete</pre><pre>Anf. 29  ANITA PERSSON (s):</pre><pre>Fru talman! Jag har en fråga till biståndsministern.</pre><pre>Under dagens arbetsplenum behandlas biståndet\r\noch bl.a. familjeplaneringsfrågorna. För att komma\r\ntill rätta med överbefolkningen krävs det satsningar\r\npå utbildning av både kvinnor och män,\r\nförebyggande hälsovård och säkrare\r\npreventivmedel.</pre><pre>Jag har under det senaste året varit med på ett\r\nflertal befolkningskonferenser, senast i Genève i\r\nmars. Det har då framkommit att det finns behov\r\ninte bara i u-länderna, utan även i östra Europa. I\r\nRyssland har man, som vi alla vet, brist på det\r\nmesta, bl.a. preventivmedel och särskilt kondomer\r\nav hög kvalitet. Detta får till följd oönskade\r\ngraviditeter och därigenom mycket höga aborttal.</pre><pre>Min fråga till biståndsministern är om han är\r\nberedd att medverka till att stödja\r\nabortförebyggande arbete i Ryssland, så att\r\ntillgången på preventivmedel ökar och kvinnorna\r\ndär slipper gå igenom ett flertal aborter.</pre><pre>Anf. 30  Statsrådet ALF SVENSSON (kds):</pre><pre>Fru talman! Jag är i alla sammanhang beredd att\r\nmedverka till insatser och verksamheter som är\r\nabortförebyggande, vare sig de äger rum i Sverige,\r\ni forna Sovjetunionen eller i u-länderna.</pre><pre>Anf. 31  ANITA PERSSON (s):</pre><pre>Fru talman! Jag är tacksam för det svaret. Det är\r\nstora problem med att få fram preventivmedel i\r\nRyssland, och det finns ett skriande behov av\r\nsådana. Jag hoppas därför att biståndsministern\r\nhjälper de olika kyrkorna där att se till att det finns\r\npreventivmedel.</pre><pre>Anf. 32  Statsrådet ALF SVENSSON (kds):</pre><pre>Fru talman! Vi måste komma ihåg att denna\r\nproblematik existerar icke enbart i Ryssland, utan\r\nden finns runt om i världen. Vi kan tala om Asien\r\noch Afrika. Vi kan även dra in aidsproblematiken i\r\nsammanhanget, som har uppmärksammats för litet.\r\nJag tycker själv att den är den största tänkbara\r\nkatastrofen, och vi måste försöka engagera oss för\r\natt få stopp på den.</pre><pre>Därför är det inte precis min uppgift att isolera mig\r\noch tala bara om Ryssland, utan vi måste engagera\r\noss i hela frågekomplexet för att skona människor\r\nfrån både illegala aborter och inte minst hiv/aids.</pre><pre>Bistånd till Eritrea</pre><pre>Anf. 33  LENNART BRUNANDER (c):</pre><pre>Fru talman! Jag skulle vilja ställa en fråga till\r\nbiståndsminister Alf Svensson.</pre><pre>Vi för i dag en debatt om biståndsfrågor. Samtidigt\r\ngenomförs en folkomröstning om självständighet i\r\nEritrea. Det är sannolikt att Eritrea blir en\r\nsjälvständig stat. Jag vill fråga biståndsministern\r\nom det är hans och regeringens uppfattning att\r\nEritrea då också blir ett svenskt programland.</pre><pre>Anf. 34  Statsrådet ALF SVENSSON (kds):</pre><pre>Fru talman! Enligt min uppfattning sker det en\r\nfixering vid frågan om vilka länder som skall vara\r\nprogramländer. Saken är entydig: Vi skall hjälpa\r\nEritrea -- vi har gjort det, och vi kommer att göra\r\ndet. Men jag kan inte stå här och säga att vi\r\nkommer att utöka antalet programländer -- det må\r\ndiskuteras. Jag kan däremot säga att vi\r\nfortsättningsvis kommer att hjälpa Eritrea.</pre><pre>Icke så sällan får jag signaler från parlamentariker\r\nom att vi måste koncentrera oss mer. Det är ingen\r\nkonst att räkna upp länder som vi borde anta som\r\nprogramländer, men hur många orkar vi med? Jag\r\nhade ett samtal med ledamöter från\r\nutrikesutskottet häromdagen, och de påpekade\r\ndetta igen. Skall vi anta fler programländer,\r\nsamtidigt som vi talar om att koncentrera oss?</pre><pre>Låt oss vara överens om att Eritrea skall ha vår\r\nhjälp och vårt stöd.</pre><pre>Euratom</pre><pre>Anf. 35  ROLAND LÉBEN (kds):</pre><pre>Fru talman! Jag har en fråga till\r\nutrikeshandelsministern som gäller Euratom.</pre><pre>Vi vet alla att Euratom är en gammal konstruktion\r\nsom inte fungerar som det var tänkt från början.\r\nEuratom uppstod i en annan situation än den vi har\r\ni dag. Man kan ifrågasätta skälen för att ansluta sig\r\ntill ett omodernt Euratom med en specialskrivning.</pre><pre>Jag vill fråga: Vilka skulle konsekvenserna bli av att\r\nhelt enkelt inte ansluta sig till Euratom, utan bara\r\ntill EG eller EU?</pre><pre>Anf. 36  Statsrådet ULF DINKELSPIEL\r\n(m):</pre><pre>Fru talman! Ansökan till EG resp. den europeiska\r\nunionen är odelbar. Den avser alltså de tre\r\ngemenskaperna.</pre><pre>Det är helt riktigt att Euratoms bestämmelser är\r\ndelvis föråldrade. Det har utvecklats en praxis på\r\nområdet som inte går att utläsa i de grundläggande\r\nbestämmelserna i Euratomfördraget. Därför är det\r\nen viktig uppgift för oss att nu under\r\nförhandlingarna kartlägga vad EG:s egentliga\r\npolitik är på det här området och hur den står i\r\növerensstämmelse med våra egna bestämmelser.\r\nDen kartläggningen pågår, med sikte på att\r\nfastställa om vi har anledning att formulera några\r\nsärskilda krav på undantag, övergångsregler eller\r\nsärbehandling. Den diskussionen är ännu inte\r\navslutad.</pre><pre>Vårdnadsbidrag</pre><pre>Anf. 37  EVA ZETTERBERG (v):</pre><pre>Fru talman! Jag vill vända mig till statsministern.</pre><pre>Vi har i dag fått kompletteringspropositionen.\r\nSveriges ekonomi ser väl inte alltför ljus ut, om man\r\nuttrycker det milt. Trots detta har det under senare\r\ntid förekommit olika uttalanden från\r\nregeringsledamöter om inställningen till\r\nvårdnadsbidraget.</pre><pre>Jag skulle vilja veta senaste nytt på den fronten, om\r\nstatsministern har planer på att införa\r\nvårdnadsbidrag under den här valperioden.</pre><pre>Anf. 38  Statsminister CARL BILDT (m):</pre><pre>Fru talman! Jag tycker nog att vi nu börjar se\r\nljuspunkter i ekonomin. Jag vill alls icke säga att vi\r\nhar gått ut ur mörkret, men gradvis under detta år\r\nkommer vi att se att det ena lilla ljuset efter det\r\nandra börjar tändas. Eva Zetterbergs nattsvarta\r\nbild känner jag inte igen.</pre><pre>Statsministern har förvisso planer när det gäller\r\nvårdnadsbidraget. Det är en situation som\r\nstatsministern delar med regeringen i övrigt, vilket\r\nklart har uttryckts i regeringsförklaringen. Jag har i\r\ndag sagt att vi har aviserat en proposition om\r\nändringar i socialtjänstlagen under maj--juni, före\r\nsommaren, och i det sammanhanget kommer vi att\r\nlägga fram ett förslag på denna punkt.</pre><pre>Förslaget till ökat antal utbildningsplatser</pre><pre>Anf. 39  ELVER JONSSON (fp):</pre><pre>Fru talman! Jag vill ställa en fråga till\r\narbetsmarknadsministern, med anledning av att det\r\ni kompletteringspropositionen föreslås en oerhört\r\nstor satsning på framför allt\r\narbetsmarknadsutbildning. Det är den som står i\r\nfokus, av förklarliga skäl.</pre><pre>Det kanske ändå finns ett memento, statsrådet\r\nHörnlund, nämligen att det är de minst\r\nutbildningsbenägna som nu erbjuds dessa goda\r\nutbildningsmöjligheter. Det gör att man kan känna\r\nett visst tvivel: Går det verkligen att fylla de många\r\nplatser som regeringen har föreslagit? Kan\r\nregeringen rent av deklarera en övertygelse om att\r\nde här utbildningsplatserna kommer att tas i\r\nanspråk?</pre><pre>Anf. 40  Arbetsmarknadsminister BÖRJE\r\nHÖRNLUND (c):</pre><pre>Fru talman! Elver Jonsson ställer en viktig fråga.\r\nPaketet innehåller i det närmaste 440 000\r\nårsplatser, eller ger möjligheter för en tiondel av\r\narbetskraften att erhålla utbildning, praktik eller\r\narbete.</pre><pre>Den punkt där man kan hysa bekymmer är de\r\n40 000 gymnasieplatserna. Det är drygt 40 000\r\nelever som går ut från den tvååriga linjen, och vi\r\nvädjar till föräldrar och till ungdomar att passa på\r\natt gå det tredje gymnasieåret nu.</pre><pre>Vi vädjar till kommunerna att de skall svara upp\r\nmed sin andel, så att vi får de gymnasieplatser som\r\ndet finns elever till.</pre><pre>Det finns ett antal ungdomar som nu har varit ute\r\npå praktik i en eller två perioder. Vi vill gärna att\r\nde skall gå det tredje gymnasieåret. När det sedan\r\nblir andra tider kommer dessa ungdomar att\r\nkonkurrera med dem som har gått den nya\r\nordinarie 3-åriga gymnasieskolan. Om de inte tar\r\nchansen kommer de då att vara litet sämre rustade.</pre><pre>Om vi skall nå detta resultat behövs det faktiskt\r\nmånga goda krafter som samverkar. Jag hyser inga\r\nbekymmer när det gäller att fylla komvuxplatser,\r\nnya högskoleplatser eller nya folkhögskoleplatser,\r\nutan det handlar om de här 40 000\r\ngymnasieplatserna.</pre><pre>En annan fråga handlar om företagen. Vi föreslår\r\nju 100 000 nya praktikplatser för ungdomar. Det\r\nkräver faktiskt att företagen är beredda att ställa\r\nupp. Jag vädjar också till företagen att de skall\r\nbehålla ungdomar i företagen i stället för att dessa i\r\ndet här skedet -- när det är på väg att vända -- skall\r\ngå ut i arbetslöshet. Vi kommer med förslag om ett\r\nutbildningspaket. Det gäller sammantaget 28 000\r\nplatser för utbildning i företag.</pre><pre>Jag har gott hopp, men jag behöver goda vänner för\r\natt genomföra detta.</pre><pre>Ungdomars arbete under sommaren</pre><pre>Anf. 41  ULRICA MESSING (s):</pre><pre>Fru talman! Jag har också en fråga till\r\narbetsmarknadsminister Börje Hörnlund.</pre><pre>Som arbetsmarknadsministern vet närmar sig\r\nsommarlovet. Det innebär bl.a. att de tiotusentals\r\ngymnasieelever som ni nyss pratade om kommer att\r\nlämna gymnasieskolan. För de allra flesta av dem\r\ninnebär detta tyvärr att det är arbetslöshet som\r\nväntar på dem. Risken är ganska stor att det för\r\nmånga kommer att bli en lång het sommar.\r\nSamtidigt skall ju de ungdomspraktikplatser som vi\r\ntidigare har tillsatt upphöra i och med sommaren.</pre><pre>Jag undrar om arbetsmarknadsministern har några\r\nnya planer för alla dessa ungdomar.</pre><pre>Anf. 42  Arbetsmarknadsminister BÖRJE\r\nHÖRNLUND (c):</pre><pre>Fru talman! Vi får ju en sommararbetsmarknad --\r\nvikariearbetsmarknad. Vi vet inte hur stor den blir.\r\nDet ryktas och talas mycket om att det kommer att\r\nbli en bra turistsommar, både genom att vi svenskar\r\nmer kommer att vara inom landet och genom att\r\nutlänningar i större utsträckning kommer att\r\nbesöka det i dag billiga Semestersverige. Därför har\r\nvi i samarbete med Arbetsmarknadsverket sagt att\r\nvi denna sommar inte kan ha i gång alla dessa\r\nungdomspraktikanter. Det skulle med stor\r\nsannolikhet förstöra ungdomsarbetsmarknaden --\r\nvikariearbetsmarknaden. Detta innebär att vi gör\r\nett avbrott i ungdomspraktiken på ett par månader.\r\nMan väljer att ha avbrottet antingen under juni--\r\njuli eller juni-augusti. Detta gör vi för att både\r\ngymnasieelever och ungdomspraktikanterna skall\r\nförsöka få vikariat i stället.</pre><pre>Pappaledighet</pre><pre>Anf. 43  DAN ERIKSSON i Stockholm\r\n(nyd):</pre><pre>Fru talman! Jag skulle vilja höra statsministerns\r\nuppfattning om tvingande regler för pappaledighet.</pre><pre>Anf. 44  Statsminister CARL BILDT (m):</pre><pre>Fru talman! Jag tycker mig ha hört talas om det här\r\nunder de senaste dagarna.</pre><pre>Detta härrör sig väl till den pressdiskussion som har\r\nförts med anledning av förslagen i\r\nkompletteringspropositionen om en sänkning av\r\nersättningsnivån i föräldraförsäkringen från 90 %\r\ntill 80 %.</pre><pre>Det har diskuterats olika åtgärder som kan vidtas\r\nför att fördelningen av detta skall bli rimlig, så att\r\ndet inte från jämställdhetsutgångspunkt blir en\r\nalltför negativ effekt. Regeringen har inte fattat\r\nnågra beslut om detta. Men i samband med att vi\r\nlägger fram det här förslaget -- när det nu blir --\r\nkommer den diskussionen säkert att fortsätta. Då\r\nkommer någonting också att komma upp, kanske\r\ninte just det som frågan avsåg, men kanske\r\nnågonting annat.</pre><pre>Mellanöstern</pre><pre>Anf. 45  BERNDT EKHOLM (s):</pre><pre>Fru talman! Jag skulle vilja ställa min fråga till\r\nbiståndsministern i egenskap av minister för\r\nmänskliga rättigheter.</pre><pre>Vi ser ju en katastrofal situation i Jugoslavien, men\r\nvi har också en utomordentligt allvarlig situation i\r\nMellanöstern. Västbanken och Gaza är avstängda,\r\noch vi kan i TV se dels de deporterade palestinierna\r\ni stenöknen norr om Israel, dels hur israeliska\r\nsoldater skjuter och slår palestinska ungdomar.</pre><pre>Jag undrar om regeringen stillatigande kan åse\r\ndetta. Hela fredsprocessen är i fara. Borde inte\r\nregeringen sätta in kraftfulla åtgärder och ta\r\ninitiativ i MR-frågorna? Kan vi förvänta oss några\r\nsådana?</pre><pre>Anf. 46  Statsrådet ALF SVENSSON (kds):</pre><pre>Fru talman! Om man gör gällande att det bara är\r\nfrån israelisk sida som våld används är det en något\r\nensidig beskrivning. Vi vet faktiskt att israelerna\r\nhar att hantera fundamentalistiska rörelser --\r\nHizbollah och Hamas. Dessa använder sig faktiskt\r\nockså av en hel del våld.</pre><pre>Min uppfattning är att våldet, vem som än använder\r\ndet, är värt att brännmärkas.</pre><pre>Ex-Jugoslavien</pre><pre>Anf. 47  HANS GÖRAN FRANCK (s):</pre><pre>Fru talman! Jag vill ställa en fråga till statsministern\r\nom Ex-Jugoslavien.</pre><pre>Vilka initiativ och vilka ytterligare åtgärder -- av\r\nnytt slag -- vill regeringen verka för, eller själv ta,\r\ntill förmån för freden, för de hemlösa, för krigets\r\noffer och för flyktingarna?</pre><pre>Dess bättre är opinionen betydligt starkare nu än\r\nvad den har varit på länge, men behoven är också\r\nså oändligt mycket större. Det måste äntligen bli ett\r\nslut på blodbadet i Ex-Jugoslavien.</pre><pre>Anf. 48  Statsminister CARL BILDT (m):</pre><pre>Fru talman! Jag tackar Hans Göran Franck för\r\nfrågan. Det är dessa dagar få frågeställningar som\r\negentligen sysselsätter oss mer -- med all respekt för\r\nkompletteringspropositionen -- än den om vad som\r\nhåller på att hända nere i Bosnien och i övriga delar\r\nav före detta Jugoslavien.</pre><pre>Vi har ju spelat, och spelar, en viktig roll i den\r\ninternationella dialogen. Jag tror att vi nu befinner\r\noss i ett skede då den internationella dialogen håller\r\npå att intensifieras. Man diskuterar inom och\r\nmellan regeringar i framför allt västvärlden, men\r\nockså i Ryssland, vilka ytterligare steg som kan tas.</pre><pre>Utrikesministern var i måndags i Moskva. Hon\r\nhade överläggningar med den ryske\r\nutrikesministern Kozyrev. Jag kommer under\r\nhelgen vid ett besök nere i Zagreb att sammanträffa\r\nbåde med EG-medlaren David Owen och med\r\nchefen för FN-styrkorna för att på platsen\r\ninformera mig om vilka möjligheter som finns.</pre><pre>En möjlighet är att man tydligare etablerar det som\r\nkallas safe havens. Det förutsätter ökade militära\r\ninsatser runt dessa. Det finns ett risktagande i\r\ndetta. Det finns också en möjlighet, som\r\ndiskuteras, att man går in med militära insatser. Det\r\nkan t.ex. handla om flygattacker mot serbiska\r\nartilleriställningar. Det finns uppenbara risker med\r\ndetta.</pre><pre>Vi skall väl i Sverige iaktta en viss försiktighet i\r\ndenna debatt av den enkla anledningen att det är\r\nlätt att vara fåtöljkrigare när det är andras soldater\r\noch andras piloter som skall stå för riskerna. Det\r\nförs också en diskussion om mera massiva militära\r\ninsatser. Också här vill jag anbefalla viss\r\nförsiktighet.</pre><pre>Det avgörande är att vi får en politisk lösning. Det\r\nfinns inga militära instrument som kan säkra en\r\nfred, som inte har en politisk förankring. Därför\r\nmåste fortfarande Vance--Oven-planen vara\r\ngrunden. Sanktionsinstrumentet måste fortfarande\r\nskruvas åt allt hårdare runt Serbien. Vi måste\r\ntvinga de bosniska serberna tillbaka till\r\nförhandlingsbordet.</pre><pre>Jag ser ingen anledning att nu kasta denna strategi\r\ni sjön, men det finns samtidigt anledning att nu\r\nmycket intensivt mellan regeringar diskutera vad\r\nsom kan komma att bli nödvändigt om detta\r\nmisslyckas. Även om man i utrikespolitik, även i\r\nTV-åldern måste inse att inte alla problem har en\r\nsnabb och enkel lösning har vi en skyldighet att\r\ngöra allt vi kan för att försöka få stopp på lidandet,\r\ngrymheten och blodbadet.</pre><pre></pre><pre>Öststatsbistånd</pre><pre>Anf. 49  AGNE HANSSON (fp):</pre><pre>Fru talman! Jag vill ställa en fråga till\r\nbiståndsministern.</pre><pre>Det skulle finnas mycket att vinna på att öka det\r\nbundna biståndet till Ryssland och Baltikum till att\r\nomfatta byggande av svenska småhus, som skulle\r\nförbättra bostadssituationen för återvändande\r\nsoldater eller för människor i Baltikum. Jag skulle\r\nvilja fråga vilka initiativ som biståndsministern och\r\nregeringen är beredda att ta för att göra detta\r\nmöjligt.</pre><pre>Anf. 50  Statsrådet ALF SVENSSON (kds):</pre><pre>Fru talman! Det är så fördelat att jag inte har hand\r\nom just de biståndsärenden som gäller Östeuropa,\r\nBaltikum, det forna Sovjetunionen, utan jag har\r\nhand om katastrofbiståndet för dessa områden. Jag\r\ntycker att det är ytterst angeläget att undersöka\r\ndessa möjligheter, som också har varit\r\naktualiserade i samband med de förfärande krigen\r\npå Balkanhalvön. För min del har jag ingenting\r\nemot att man är med och gör insatser för att få de\r\nryska soldaterna ut ur Baltikum genom att erbjuda\r\ndem bostäder när de vänder hem.</pre><pre>Kulturprojekt som arbetsmarknadsstöd</pre><pre>Anf. 51  CHARLOTTE BRANTING (fp):</pre><pre>Fru talman! Jag har en fråga till\r\narbetsmarknadsministern.</pre><pre>Vad beror det på att en så liten del av\r\nsysselsättningspengarna går till kulturen? Det finns\r\nonekligen en hel del projekt som ganska snabbt\r\nskulle kunna komma till stånd.</pre><pre>Anf. 52  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag tror att när man summerar inte\r\nbara direkt anslagna medel utan också\r\narbetslivsutvecklingsmedel för det här året och\r\nnästa budgetår, blir nog detta år det största år\r\nnågonsin när det gäller kultur och\r\nkulturminnesvård.</pre><pre>Grundlagsändringar inför EG-medlemskap</pre><pre>Anf. 53  INGVAR SVENSSON (kds):</pre><pre>Fru talman! Jag har en fråga till statsrådet Reidunn\r\nLaurén.</pre><pre>Enligt uppgift har Justitiedepartementet fått i\r\nuppdrag att inför EG ta fram alternativ till\r\ngrundlagsutredningen. Min fråga är om denna\r\nåtgärd kommer att försena och försvåra\r\nremissarbetet när det gäller utredningens\r\nbetänkande.</pre><pre>Anf. 54c1 &gt;   Statsrådet REIDUNN LAURÉN (-):</pre><pre>c0 &gt; </pre><pre>Fru talman! Det kommer det inte att göra. Det\r\narbetet är nästan klart, och det kommer att skickas\r\nsom en efterremiss till den remiss som har skett\r\nkring utredningsbetänkandet. Tiden går ut den 20\r\naugusti, om jag inte missminner mig. Det är alltså\r\ngott om tid för remissinstanserna att överväga även\r\nde alternativa förslagen.</pre><pre>Ny AMU-chef</pre><pre>Anf.55  LAILA STRID-JANSSON (nyd):</pre><pre>Fru talman! Jag har en fråga till\r\narbetsmarknadsministern.</pre><pre>Efter den berättigade kritik som har framförts\r\nangående det eventuellt politiska tillsättandet av en\r\nny AMU-chef -- ett hett namn är bl.a. Larz\r\nJohansson -- undrar jag: Hur kommer tillsättandet\r\natt ske?</pre><pre>Anf. 56  Arbetsmarknadsminister BÖRJE\r\nHÖRNLUND (c):</pre><pre>Fru talman! Tillsättandet kommer att ske av den för\r\nAMU centralt tillsatta styrelsen. Det är styrelsen\r\nsom handhar tillsättningsärenden.</pre><pre>Överläggningen var härmed avslutad.</pre><pre>Anf. 57  TALMANNEN:</pre><pre>Jag ber att få tacka statsministern, statsråden\r\nLaurén, Hörnlund, Svensson och Dinkelspiel.</pre><pre>\r\n6 §  Information från regeringen om\r\nberedningen för ny ordning för sjuk- och\r\narbetsskadeförsäkringen</pre><pre>Anf. 58  Statsrådet BO KÖNBERG (fp):</pre><pre>Fru talman! Regeringen har vid\r\nregeringssammanträde den 15 april 1993 beslutat\r\nom direktiv till en beredning med uppdrag att\r\nlämna förslag till en ny ordning för lagfästa\r\nförsäkringsersättningar vid sjukdom och\r\narbetsskada.</pre><pre>Bakgrunden är den överenskommelse som den 20\r\nseptember 1992 träffades mellan företrädare för\r\nregeringen och Socialdemokraterna.\r\nÖverenskommelsen innebär bl.a. att en beredning\r\nsnarast skall tillsättas i syfte att lämna förslag till en\r\nny försäkringsmodell som innebär att sjuk- och\r\narbetsskadeförsäkringarna flyttas ut ur\r\nstatsbudgeten.</pre><pre>Som allmänna utgångspunkter för\r\nutredningsuppdraget gäller att beredningen bör\r\nlämna förslag till en ny ordning för lagfästa\r\nersättningar vid sjukdom och arbetsskada, som\r\ninnebär att försäkringsutgifterna inte ingår i\r\nstatsbudgeten. I den nya ordningen skall\r\nunderskott inte kunna uppkomma.</pre><pre>Huvudalternativet skall vara att föra över\r\nförsäkringarna till arbetsmarknadens parter och\r\ndärmed skapa förutsättningar för att kostnaderna\r\nför sjuk- och arbetsskadeförsäkringarna beaktas\r\ninom ramen för lönebildningen. Beredningen skall\r\nockså överväga dels vilka alternativ det finns att\r\nutveckla de nuvarande försäkringssystemen, dels\r\nett alternativ där sjuk- och\r\narbetsskadeförsäkringarna tecknas som\r\nobligatoriska försäkringar hos konkurrerande\r\nförsäkringsgivare.</pre><pre>Den nya försäkringsordningen skall vara generell i\r\nden meningen att rätten till ersättning liksom de\r\ngrundläggande villkoren skall garanteras i lag och i\r\nprincip omfatta alla invånare mellan 16 år och den\r\nallmänna pensionsåldern. Ersättningen skall ligga\r\npå en nivå som ger en rimlig ekonomisk\r\nkompensation. Hälsoprövning får inte finnas i\r\nförsäkringen.</pre><pre>De olika alternativen bör analyseras och värderas\r\nmed hänsyn till såväl den enskildes behov av en väl\r\nfungerande försäkring som kravet på en\r\nsamhällsekonomi i balans.</pre><pre>Det är väsentligt att beredningen prövar i vilken\r\nmån den nya ordningen kan utformas, så att\r\nskillnaden mellan å ena sidan vad arbetsgivaren\r\nutger i form av löneförmåner och socialavgifter och\r\nå den andra vad arbetstagaren erhåller i form av\r\nfaktiska löneförmåner och försäkringsförmåner\r\nreduceras.</pre><pre>Beredningen bör fästa särskild vikt vid att\r\nutformningen av försäkringen bidrar till en väl\r\nfungerande lönebildning. I sitt arbete bör\r\nberedningen vidare beakta att den nya ordningen\r\nbör bidra till rörligheten på arbetsmarknaden samt\r\nförhindra utestängning av arbetskraft från\r\narbetsmarknaden eller en minskning av\r\narbetskraftsutbudet.</pre><pre>Förslagen skall utformas så, att de ger naturliga\r\nincitament för att upprätthålla arbetslinjen och att\r\nbetydelsen av aktiva förebyggande och\r\nrehabiliterande insatser betonas. Därvid bör\r\nförsäkringens effekter på arbetsmiljöarbetet och\r\nsamordningen med arbetsmiljölagstiftningens krav\r\nbeaktas.</pre><pre>Beredningen bör vidare söka finna olika incitament\r\nför att begränsa kostnadsutvecklingen. En viktig\r\nutgångspunkt för beredningens arbete bör vara att\r\nförslagen till försäkringslösning skall innehålla ett\r\nvisst mått av självrisk.</pre><pre>Beredningens arbete bör inledas med en bred\r\ngenomlysning av hittillsvarande försäkringar för\r\nsjukdom och arbetsskada. Denna bör omfatta en\r\nanalys av hur det nuvarande svenska systemet\r\nfungerar och vilka problem som skulle kunna\r\navhjälpas genom en ny ordning. Vidare bör\r\nerfarenheter från andra industriländer beaktas.</pre><pre>I fråga om försäkringens omfattning skall\r\nberedningens uppdrag i första hand avse sjuklön\r\nenligt lagen om sjuklön, sjukpenning och\r\nrehabiliteringsersättning enligt lagen om allmän\r\nförsäkring och ersättningar från\r\narbetsskadeförsäkringen samt\r\nförtidspensioneringen.</pre><pre>När det gäller ersättning i form av förtidspension\r\nbör beredningens utgångspunkt vara att en\r\nfinansiering baserad på fördelningsprincipen skall\r\nbibehållas vad beträffar förtidspensioneringen. Om\r\nberedningen skulle komma att förorda att\r\nförtidspensioneringen skall ligga kvar på det\r\nallmänna, måste reglerna utformas på ett sådant\r\nsätt att det inte finns någon risk för\r\nkostnadsövervältring till den allmänna\r\nförsäkringen på grund av ökad förtidspensionering.\r\nFörslaget bör, oberoende av vem som får ansvaret\r\nför förtidspensioneringen, utformas så, att det\r\nunderlättar för arbetskraften att vara kvar på\r\narbetsmarknaden.</pre><pre>Sjukpenningförsäkringen, sjuklönen och\r\nförtidspensioneringen täcker alla sjukdomstillstånd\r\nsom medför nedsatt arbetsförmåga oavsett orsaken\r\ntill insjuknandet.</pre><pre>Arbetsskadeförsäkringen täcker de risker som är\r\nförenade med det arbete som den försäkrade utför.\r\nEtt grundläggande motiv för en särskild\r\narbetsskadeförsäkring är att den som skadas i\r\narbetet skall ha ekonomisk ersättning och att den\r\narbetsgivare som tillgodogör sig nyttan av den\r\nförvärvsarbetandes arbetsinsats skall bära det\r\nekonomiska ansvaret för den risk den\r\nförvärvsarbetande löper att skada sig i arbetet.</pre><pre>Med beaktande av skillnaden mellan de olika\r\nförsäkringarna, inte minst vad avser de\r\nskadeståndsrättsliga inslagen i\r\narbetsskadeförsäkringen, bör beredningen\r\növerväga om det är ändamålsenligt med skilda\r\nförsäkringar eller om de kan integreras.</pre><pre>I fråga om ersättning vid arbetslivsinriktad\r\nrehabilitering bör särskilt belysas hur det ansvar\r\nsom sedan den 1 januari 1992 åvilar dels\r\narbetsgivarna, dels försäkringskassorna skulle\r\nkunna utformas. Om inget hinder bedöms föreligga\r\nmot att inordna förmånen i den nya försäkringen\r\nbör beredningen lämna förslag till en sådan lösning.</pre><pre>Tillfällig föräldrapenning, som utges bl.a. vid vård\r\nav sjukt barn, har sådana likheter med ersättning\r\nsom utgår vid egen sjukdom. Det finns därför skäl\r\nför beredningen att överväga om denna förmån bör\r\nomfattas av den nya ordningen.</pre><pre>I uppdraget bör även ingå att studera de\r\navtalsbundna försäkringarna och deras relation till\r\nden nya försäkringsordningen.</pre><pre>Övriga förmåner som enligt nuvarande regler\r\nfinansieras med bl.a. sjukförsäkringsavgifter\r\n(hälsooch sjukvård inkl. tandvård och\r\nläkemedelsförmåner, föräldrapenning och\r\nersättning vid närståendevård) bör kvarstå inom\r\nramen för den allmänna försäkringen. Vad gäller\r\narbetslöshetsförsäkringen utreds frågan om en\r\nobligatorisk arbetslöshetsförsäkring av en särskild\r\nutredare (dir. 1992:24). I sin analys av olika\r\nalternativ och i utformningen av förslagen skall\r\nberedningen beakta samverkan med andra\r\nsamhällssektorer såsom hälso- och sjukvården och\r\nsocialtjänsten och så långt möjligt eftersträva\r\nkonsistens med andra förmånssystem såsom\r\nersättning vid arbetslöshet, föräldraledighet och\r\nutbildning.</pre><pre>När det gäller finansieringen skall utgångspunkten\r\nför beredningens förslag vara att den skall ske med\r\nenhetliga avgifter. Beredningen bör dock överväga\r\nom och i så fall i vilken utsträckning\r\narbetsgivaravgifterna bör differentieras utifrån\r\nföretagens kostnader för arbetsskador och\r\nsjukfrånvaro bl.a. för att stimulera till\r\narbetsmiljöförbättringar.</pre><pre>Eftersom arbetsgivare har ansvaret i fråga om\r\nersättning för arbetsskada bör utgångspunkten vara\r\natt arbetsskadeförsäkringen i sin helhet bekostas av\r\narbetsgivaren.</pre><pre>Egenföretagare, uppdragstagare, oorganiserade\r\narbetsgivare och övriga icke anställda som omfattas\r\nav försäkringen skall åläggas att erlägga premier till\r\nförsäkringen motsvarande vad som skall gälla för\r\nanställda. Beredningen bör samtidigt överväga\r\nmöjligheterna att lösa de problem som\r\ngränsdragningen mellan arbetstagar- och\r\nuppdragstagarbegreppen kan ge upphov till.</pre><pre>Beredningen bör samtidigt uppmärksamma en ny\r\nförsäkrings ställning gentemot andra försäkringar,\r\nbl.a. möjligheterna att rikta ersättningskrav\r\ngentemot andra försäkringar som kan vara\r\ninblandade i olika försäkringsfall.</pre><pre>Enligt huvudalternativet skall förslag lämnas som\r\ninnebär att arbetsmarknadens parter ges\r\nhuvudansvaret för en ny försäkringsordning med\r\nskyldighet att utveckla och finansiera\r\nförsäkringarna. Beredningen skall därvid överväga\r\ntill vilken del generella principer för försäkringarna\r\nskall regleras i lag resp. vad som bör stå parterna\r\nfritt att bestämma i avtal.</pre><pre>Utgångspunkt skall vara att arbetsgivare i lag åläggs\r\nskyldighet att teckna försäkring till förmån för sina\r\nanställda och att de anställda skall bära en del av\r\nförsäkringskostnaden genom en egenavgift.</pre><pre>Beredningen bör överväga om ansvaret för\r\nförtidspensioneringen skall läggas över på\r\narbetsmarknadens parter, antingen inom ramen för\r\nen ny ordning för sjuk- och arbetsskadeförsäkring\r\neller på annat sätt, eller bibehållas inom den\r\nallmänna pensionsförsäkringen enligt nuvarande\r\nregler.</pre><pre>Förutom huvudalternativet bör som tidigare\r\nnämnts ytterligare två alternativa\r\nförsäkringslösningar övervägas.</pre><pre>Utgångspunkten för alternativet att utveckla de\r\nnuvarande försäkringssystemen bör vara en\r\nutveckling av den nuvarande allmänna\r\nförsäkringen så att försäkringarna vad gäller\r\nfinansieringen ges en helt fristående ställning i\r\nförhållande till statsbudgeten och med inriktning på\r\natt förstärka försäkringsmässigheten i systemet.\r\nKortsiktiga variationer mellan å ena sidan\r\nförsäkringsutgifter och å andra sidan avgiftsintäkter\r\nskall regleras över den allmänna\r\nsjukförsäkringsfonden resp. arbetsskadefonden.</pre><pre>Som ett led i detta arbete bör beredningen överväga\r\nolika alternativ för att tydliggöra avgifternas\r\nkaraktär av försäkringspremier, såsom att öka den\r\nandel som egenavgifterna svarar för och att\r\narbetsgivaravgifter inte skall tas ut för lönedelar\r\novanför det tak som gäller för utgivna\r\nsjukersättningar.</pre><pre>Vidare bör en tydlig åtskillnad göras mellan å ena\r\nsidan de arbetsgivaravgifter som är knutna till en\r\nförsäkringsförmån och å andra sidan de delar av\r\nnuvarande arbetsgivaravgifter som snarare är att\r\nbetrakta som löneberoende indirekta skatter.</pre><pre>Utgångspunkten för en obligatorisk försäkring som\r\ntecknas hos konkurrerande försäkringsgivare skall\r\nvara att belysa ett alternativ i form av en\r\nobligatorisk försäkring som kan tecknas under\r\nkonkurrens mellan olika -- offentliga och privata --\r\nförsäkringsgivare. Alla skall vara garanterade en\r\nförsäkringsanslutning och ingen försäkringsgivare\r\nskall kunna neka någon att försäkra sig.</pre><pre>Utgångspunkten bör vidare vara att finansieringen\r\nav det skydd som de lagfästa grundvillkoren ger\r\nskall ske med enhetliga premier men att möjlighet\r\nför den enskilde att teckna tilläggsförsäkringar skall\r\nfinnas. Försäkringen bör kunna tecknas hos\r\nförsäkringsgivare av den enskilde eller dennes\r\narbetsgivare.</pre><pre>Vad avser administrationen skall beredningens\r\nförslag ges en sådan utformning att förutsättningar\r\nskapas för en handläggning som karaktäriseras av\r\nobjektivitet, god service, likformighet och\r\nrättssäkerhet samtidigt som\r\nadministrationskostnaderna hålls låga.</pre><pre>I sin analys av de olika alternativen bör\r\nberedningen bl.a. uppmärksamma behovet av att\r\nde sammantagna systemen skall vara överblickbara\r\nför den enskilde.</pre><pre>Beredningen bör överväga vilka former som skall\r\ngälla för beslut om ersättning och överprövning av\r\nersättningsbeslut och därvid särskilt beakta\r\nbehovet av offentlighet och av sekretessregler som\r\nskall skydda den enskildes integritet i de olika\r\nalternativen.</pre><pre>Beredningen skall studera och belysa de olika\r\nförslagens fördelningspolitiska effekter.</pre><pre>Beträffande övergången till en ny ordning skall\r\nförsäkringsfall, som uppstått före övergången till en\r\nny försäkringsordning, handläggas enligt de\r\nförsäkringsregler som gällde då fallen inträffade.\r\nBeredningen bör lämna förslag om hur\r\nadministration och finansiering av sådana fall skall\r\nkunna ske.</pre><pre>Beredningen skall bestå av 16 ledamöter, varav 10\r\nrepresenterande de i riksdagen företrädda\r\npartierna och de övriga representerande\r\narbetsmarknadens parter.</pre><pre>Vidare bör beredningen till sig knyta en särskild\r\nexpertgrupp med uppgift att som utgångspunkt för\r\nberedningens arbete analysera såväl det nuvarande\r\nsvenska systemet som erfarenheter från\r\nmotsvarande system i andra länder.\r\nExpertgruppens rapport bör presenteras för\r\nberedningen senast den 1 november i år.</pre><pre>Beredningens arbete bör bedrivas skyndsamt och\r\nbör ha avslutats senast vid utgången av 1994.</pre><pre>Anf. 59  BIRGITTA DAHL (s):</pre><pre>Fru talman! Låt mig börja med att tacka statsrådet\r\nKönberg för redovisningen. Jag vill också deklarera\r\natt vi socialdemokrater tycker att det är bra att man\r\nnu äntligen, efter lång försening, som jag förstår\r\nhar sin grund i kamratliga samtal i regeringen --\r\neftersom där finns olika uppfattningar -- kan\r\nkomma i gång med arbetet.</pre><pre>Vi har diskuterat direktiven med regeringen. Även\r\nom det finns punkter där våra synpunkter inte har\r\nblivit fullt tillgodosedda, tycker vi ändå att vi har\r\nkommit så långt att det skall vara möjligt att driva\r\narbetet på ett konstruktivt sätt inkl. att få sådana\r\nförslag, som vi vill få belysta, lika seriöst prövade\r\nsom andra.</pre><pre>Det är också bra att regeringen äntligen gav med sig\r\nnär det gäller parternas representation. Vi tyckte\r\natt det var självklart att parterna och inte minst de\r\nfackliga organisationerna måste vara med på lika\r\nbas i detta arbete, eftersom de kommer att få ett så\r\nstort ansvar för den nya försäkringen. Vi har heller\r\ninget att frukta eller invända mot när det gäller att\r\nolika alternativ skall belysas. Tvärtom är vi\r\növertygade om att det kommer att visa på\r\nsvagheterna i de alternativ som vi socialdemokrater\r\ninte tror på och på styrkan i de förslag som vi tycker\r\när riktiga. Vi kommer nu att gå in i det här arbetet\r\nmed ambitionen att mycket noggrant pröva olika\r\nvägar att nå de mål som vi är överens om.</pre><pre>För oss är det mycket viktigt att försäkringen skall\r\nomfatta alla och att den skall vara solidariskt\r\nfinansierad. De som är friska, de som har jobb och\r\nhyggliga inkomster skall bidra till att täcka\r\nkostnaderna för dem som är sjuka och har låga\r\ninkomster. Ett sådant inslag bör finnas i den\r\nkommande försäkringen. Samma sak gäller för\r\ninkomstbortfallsprincipen som grund för den\r\nkommande försäkringen. Alla vet att det här råder\r\nolika uppfattningar. Men jag vill fråga Bo Könberg:\r\nStår Folkpartiet nu fast vid sin uppfattning att\r\ninkomstbortfallsprincipen skall utgöra en grund för\r\nden framtida försäkringen?</pre><pre>Vi ställer upp på tidsplanen, dock naturligtvis med\r\nförbehållet att vi, liksom när det gäller\r\npensionerna, måste ge oss den tid som behövs för\r\natt verkligen hinna pröva alla förslag noggrant, så\r\natt vi träffar rätt och kan bli överens på så bred bas\r\nsom möjligt.</pre><pre>Jag vill slutligen, fru talman, vända mig till Bo\r\nKönberg med anledning av det som regeringen nu\r\naviserar om pensionerna. Vi tycker självfallet inte\r\natt det är acceptabelt att under pågående\r\nberedningsarbete genomföra stora förändringar.\r\nDärför vill jag ha en försäkran från Bo Könberg om\r\natt ni inte kommer att göra likadant med de\r\nsocialförsäkringar som vi nu gemensamt skall pröva\r\nutformningen av inför framtiden, utan att vi skall\r\nfå göra färdigt det arbetet utan att den borgerliga\r\nregeringen går in och försöker att förändra i de\r\nsystem som nu finns.</pre><pre>Anf. 60  Statsrådet BO KÖNBERG (fp):</pre><pre>Fru talman! Det var många synpunkter Birgitta\r\nDahl tog upp. Jag skall försöka att kommentera\r\nnågra av dessa, och då framför allt de som var\r\nuttryckta i frågeform.</pre><pre>Till att börja med kan jag försäkra Birgitta Dahl\r\noch kammaren att vi alltid för kamratliga samtal\r\ninom regeringen och att det är en stor glädje att få\r\ndelta i dem. Däremot är det en felaktig beskrivning\r\nfrån Birgitta Dahls sida att de skulle ha något\r\nspeciellt att göra med den tidpunkt för vilken\r\ndirektiven nu presenteras. Som Birgitta Dahl och\r\nkanske även någon annan kan erinra sig skedde\r\nlångtgående uppgörelser i samband med\r\nkrisuppgörelsen i september i fjol, varav många\r\nberörde mitt verksamhetsområde inom regeringen.\r\nMan hade i riksdagen glädjen att dagarna före jul\r\nta ställning till sju tunga propositioner från min del\r\nav Socialdepartementet.</pre><pre>Jag tror att det var en riktig prioritering att vi först\r\nskulle ta fram frågor som rörde mer brådskande\r\nfrågor, t.ex. pensionsåldern, karensdagen, KBT,\r\nsämst ställda pensionärer, m.m.</pre><pre>Sedan vill jag gärna säga att jag tycker att samtalen\r\nmed Socialdemokraterna, då vi har tagit fram\r\ndirektiven, har varit mycket bra. Jag har uppfattat\r\natt det från socialdemokratiskt håll och från\r\nregeringens håll har varit fråga om en förhandling i\r\nordets egentliga mening, där man har fått ge och ta.\r\nJag tycker att vi har haft relativt lätt att komma\r\növerens i dessa samtal. Jag hade för min del från vår\r\nsida inte tänkt använda formuleringar av den typ\r\nsom Birgitta Dahl använde om att vi har haft\r\nsynpunkter som inte har blivit fullt tillgodosedda\r\netc., eftersom det är självklart att en förhandling\r\ninnebär att man inte har fått igenom allt från någon\r\nsida.</pre><pre>Jag har möjligen sedan gammalt uppfattningen att\r\nman kanske inte i detalj skall gå igenom vad som\r\nhar avtalats i en förhandling. Men jag har under det\r\ngångna året noterat att det finns socialdemokrater,\r\ndäribland Birgitta Dahl, som har en något\r\navvikande uppfattning på den punkten. Därför kan\r\njag bekräfta att vi har haft diskussioner om man\r\nsom ledamöter i beredningen skulle ha inte bara\r\nparlamentariker utan även andra. Sådana\r\ndiskussioner har förekommit.</pre><pre>Jag blev litet förvånad när Birgitta Dahl till mig som\r\nansvarig för socialförsäkringsfrågorna och som\r\nfolkpartist ställde frågan om Folkpartiet står fast\r\nvid inkomstbortfallsprincipen. Jag tycker att vi från\r\nvår sida någorlunda klart, framför allt från\r\npartiledarens sida men även från min sida, under de\r\nsenaste månadernas debatt, mycket tydligt har\r\nklargjort var vi står i den frågan. Frågan skulle\r\nmöjligen med något större fog kunna ställas till\r\nnågon socialdemokrat, med tanke på att det i den\r\nallmänna debatten tycks ha funnits avsevärt fler\r\nsocialdemokrater än medlemmar i Folkpartiet\r\nliberalerna som har ifrågasatt\r\ninkomstbortfallsprincipen.</pre><pre>Vi har naturligtvis även resonerat om tidsplanen\r\nmed Socialdemokraterna. Jag delar där Birgitta\r\nDahls uppfattning att om man skulle behöva något\r\nmer tid, skall man naturligtvis ta på sig den för\r\ndenna viktiga fråga.</pre><pre>Till sist, fru talman, blev jag något förvånad över\r\nangreppet från Birgitta Dahl i fråga om\r\npensionerna. Pensionsfrågan behandlas för\r\nnärvarande inom ramen för den\r\npensionsarbetsgrupp som regeringen tillsatte i\r\ndecember 1991 och där samtliga riksdagspartier är\r\nföreträdda. Där har vi kommit långt när det gäller\r\natt hitta ett samförstånd i en fråga som i decennier\r\nhar varit föremål för politiska motsättningar i vårt\r\nland.</pre><pre>Regeringen har i dag i\r\nkompletteringspropositionen, utöver det som vi har\r\nvarit överens om, pekat på att det kan vara bra om\r\nman i framtiden klarar av en del av finansieringen\r\ndelvis eller helt med egenavgifter. Jag tyckte mig\r\nuppsnappa en liknande ståndpunkt i den rapport\r\nsom förre finansministern Allan Larsson\r\npresenterade i början av veckan. Jag hade därför\r\nlitet svårt att se var de stora\r\nmeningsskiljaktigheterna skulle finnas på den\r\npunkten.</pre><pre>Jag vet från tidigare debatter med Birgitta Dahl att\r\nhon gärna ser att alla frågor på\r\nsocialförsäkringsområdet utreds länge och väl och\r\nlångt in i framtiden, oavsett hur mycket det brinner\r\ni knutarna. Det har vi diskuterat flera gånger i\r\ndenna kammare. Men en försäkran till Birgitta\r\nDahl i dag att ingenting kommer att hända på ett\r\noch ett halvt eller två år inom socialförsäkringarna\r\nkan jag inte ge i ett läge där vi har ett\r\nbudgetunderskott på 190 miljarder, som jag vet\r\nbekymrar mig mycket mer än vad det bekymrar\r\nBirgitta Dahl.</pre><pre>Anf. 61  BIRGITTA DAHL (s):</pre><pre>Fru talman! Det var just därför att det är så bråttom\r\nmed dessa frågor som vi har fått tjata på regeringen\r\natt ta fram denna fråga. Jag tycker då, enkelt\r\nuttryckt, att regeringen har gjort fel prioritering om\r\nden har låtit den här frågan stå efter för allt annat.\r\nJag hade lättare accepterat att det faktiskt var\r\noenighet i regeringen än att man tyckte att detta\r\ninte var så viktigt att komma fram med.</pre><pre>Jag tycker faktiskt också att det är bättre med en\r\nöppen redovisning och att det ökar medborgarnas\r\nförtroende, än om vi sitter och talar med varandra\r\ni hemlighet. Vi har inget att dölja, och därför\r\nredovisar vi det gärna.</pre><pre>Slutligen är det inte utan fog som vi frågar er i\r\nFolkpartiet om ni står fast vid\r\ninkomstbortfallsprincipen, när det är så oklart var\r\nni står i fråga om vårdnadsbidraget, som är en\r\nannan principiellt lika viktig fråga. Jag ställer den\r\nfrågan mycket seriöst, liksom jag mycket seriöst vill\r\nha en utfästelse att ni inte skall komma med\r\nprincipiellt betydelsefulla förändringar medan\r\nutredningsarbete pågår. Det som ni har kommit\r\nmed i fråga om pensionerna, är av sådan principiell\r\nbetydelse att vi inte kan acceptera det.</pre><pre>Anf. 62  Statsrådet BO KÖNBERG (fp):</pre><pre>Fru talman! Jag kan mycket väl tro att Birgitta Dahl\r\ngärna hade sett att vi hade skjutit på en rad\r\nimpopulära beslut från krisförhandlingarna i\r\nseptember i fjol och i stället tagit fram\r\nutredningsdirektiv. Vi har inte bedömt det som\r\nmöjligt i den ekonomiska situation som landet\r\nbefinner sig i. Vi betraktar alltså inte frågan som\r\noviktig, men det har funnits en rad mycket viktigare\r\nfrågor av den art som Birgitta Dahl inte gärna vill\r\nvara med om, nämligen beslut som är impopulära.\r\nMen dessa frågor har vi tagit fram, eftersom de\r\nmåste genomföras. Det betyder alltså inte att vi\r\ntycker att detta är oviktigt på något sätt.</pre><pre>Sedan hade jag, och möjligen några fler i\r\nkammaren, svårt att förstå kopplingen mellan\r\nFolkpartiets syn på inkomstbortfallsprincipen och\r\nsynen på vårdnadsbidraget. Det är, för att vara än\r\ntydligare än i mitt förra inlägg, ju så att om det är\r\nnågon som under de senaste månadernas debatt har\r\nstått upp för inkomstbortfallsprincipen som\r\ngrundprincip för våra socialförsäkringar så är det,\r\nsom alla har noterat, Folkpartiet liberalerna.\r\nDärför tyckte jag att det var litet märkligt att\r\nBirgitta Dahl försökte göra sak med mig i den\r\nfrågan i dagens debatt, då vi gemensamt har tagit\r\nfram direktiv som berör ett annat område.</pre><pre>När det gäller vårnadsbidraget förmodar jag, fru\r\ntalman, att det inte är en huvudpunkt i denna\r\ngenomgång. Men jag kan väl bara påminna om det\r\nsom jag flera gånger har sagt i kammaren, nämligen\r\natt Folkpartiet liberalerna är för ett\r\nvårdnadsbidrag. Vi har varit med om att utforma en\r\nregeringsförklaring där detta ingår. Vi har också\r\nvarit med om att göra bedömningen att det skall\r\ninföras när det finns samhällsekonomiskt utrymme.</pre><pre>Till sist återigen frågan om förändringar. Birgitta\r\nDahl preciserade sig nu något genom att vilja ha en\r\nutfästelse från min sida att det inte skall ske stora\r\nprincipiella förändringar i systemen under\r\nutredningstiden. Några sådana avsikter har inte\r\nregeringen.</pre><pre>Anf. 63  BIRGITTA DAHL (s):</pre><pre>Fru talman! Frågan om vårdnadsbidrag hänger\r\nfaktiskt mycket nära samman med\r\njämställdhetspolitiken. Att vara för jämställdhet\r\noch för vårdnadsbidrag är inte förenligt. Det är den\r\ndubbeltydigheten som jag vill få bort från denna\r\nfråga. Jag sökte inte sak med Bo Könberg, utan jag\r\nville att vi gemensamt skulle konstatera att vi\r\nsocialdemokrater och ni i Folkpartiet i denna\r\nberedning kommer att driva frågan om\r\ninkomstbortfallsprincipen. Eftersom jag tolkar Bo\r\nKönberg så att han har försäkrat mig detta, kan jag\r\ntill min glädje konstatera att ni har lovat att inte\r\ngöra er skyldiga till samma tvetydighet som när det\r\ngäller vårdnadsbidraget och jämställdheten, och\r\ndet tackar jag för.</pre><pre>Anf. 64  Statsrådet BO KÖNBERG (fp):</pre><pre>Fru talman! Jag noterar att Birgitta Dahl nu på\r\nnågot vis frikänner mig från ett brott som hon själv\r\nhar uppfunnit att jag har begått. Jag får väl vara\r\nglad och tacksam för att hon visar den\r\ngenerositeten.</pre><pre>Fru talman! Folkpartiet är förstås anhängare av en\r\ninkomstbortfallsprincip. Vi är anhängare av\r\njämställdhet. Och vi tycker att det vore bra att\r\nkomplettera den nuvarande familjepolitiken med\r\nett vårdnadsbidrag.</pre><pre>Överläggningen var härmed avslutad.</pre><pre>Anf. 65  TALMANNEN:</pre><pre>Jag får meddela att anslag om kvällsplenum nu har\r\nsatts upp.</pre><pre>7 §  Beslut rörande utskottsbetänkanden som\r\nslutdebatterats den 21 april</pre><pre>Företogs till avgörande justitieutskottets\r\nbetänkanden 1992/93:JuU25, JuU26, JuU27 och\r\nJuU28 samt näringsutskottets betänkanden\r\n1992/93:NU27 och NU26 (betr. debatten i dessa\r\närenden, se prot. 96).</pre><pre>Justitieutskottets betänkande JuU25</pre><pre>Mom. 4 (ersättning till lekmannaövervakarna)</pre><pre>Utskottets hemställan bifölls med 152 röster mot\r\n123 för reservation 1 av Lars-Erik Lövdén m.fl.</pre><pre>Mom. 6 (beläggning och differentiering inom\r\nkriminalvården)</pre><pre>Utskottets hemställan bifölls med 155 röster mot\r\n122 för reservation 2 av Lars-Erik Lövdén m.fl.</pre><pre>Mom. 11 (Österåkeranstalten som förebild)</pre><pre>Utskottets hemställan bifölls med 255 röster mot 22\r\nför reservation 6 av Ulf Eriksson. 1 ledamot astod\r\nfrån att rösta.</pre><pre>Mom. 14 (kemisk kastrering)</pre><pre>Utskottes hemställan bifölls med 252 röster mot 22\r\nför reservation 8 av Ulf Eriksson m.fl. 2 ledamöter\r\navstod från att rösta.</pre><pre>Mom. 15 (narkotikafria anstalter)</pre><pre>Utskottets hemställan bifölls med 255 röster mot 22\r\nför reservation 9 av Ulf Eriksson. 1 ledamot avstod\r\nfrån att rösta.</pre><pre>Mom. 16 (visitationspatruller)</pre><pre>Utskottets hemställan bifölls med 250 röster mot 28\r\nför reservation 10 av Ulf Eriksson.</pre><pre>Mom. 20 (ökade insatser inom frivården)</pre><pre>Utskottets hemställan bifölls med 155 röster mot\r\n122 för reservation 14 av Lars-Erik Lövdén m.fl.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU26</pre><pre>Mom. 1 (timkostnadsnormen m.m.)</pre><pre>Utskottets hemställan bifölls med 253 röster mot 22\r\nför reservation 1 av Ulf Eriksson.</pre><pre>Mom. 2 (dämpad kostnadsutveckling för\r\nbiträdesersättningen)</pre><pre>Utskottets hemställan bifölls med 163 röster mot\r\n114 för reservation 2 av Lars-Erik Lövdén m.fl.</pre><pre>Mom. 3 (nedsättning av grundavgiften)</pre><pre>Utskottets hemställan bifölls med 155 röster mot\r\n122 för reservation 3 av Lars-Erik Lövdén m.fl.</pre><pre>Mom. 5 (rätten till offentlig försvarare)</pre><pre>Utskottets hemställan bifölls med 254 röster mot 23\r\nför reservation 5 av Ulf Eriksson.</pre><pre>Mom. 7 (förordnande av offentligt biträde i\r\nutlänningsärenden)</pre><pre>Utskottets hemställan -- som ställdes mot\r\nmeningsyttringen av Berith Eriksson i motsvarande\r\ndel -- bifölls med acklamation.</pre><pre>Mom. 15 (avveckling av allmänna advokatbyråer)</pre><pre>Utskottets hemställan bifölls med 155 röster mot\r\n121 för reservation 7 av Lars-Erik Lövdén m.fl.</pre><pre>Mom. 18 (ersättning till nämndemän)</pre><pre>Utskottets hemställan bifölls med 152 röster mot\r\n121 för reservation 8 av Lars-Erik Lövdén m.fl. 2\r\nledamöter avstod från att rösta.</pre><pre>Mom. 19 (information för nämndemän m.m.)</pre><pre>Utskottets hemställan -- som ställdes mot\r\nmeningsyttringen av Berith Eriksson i motsvarande\r\ndel -- bifölls med acklamation.</pre><pre>Mom. 22 (tillsyn av advokatverksamheten)</pre><pre>Utskottets hemställan bifölls med 253 röster mot 22\r\nför reservation 10 av Ulf Eriksson.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU27</pre><pre>Mom. 2 (bidrag till Brottsofferjourernas\r\nriksförbund)</pre><pre>Utskottets hemställan -- som ställdes mot\r\nreservation 1 av Ulf Eriksson -- bifölls med\r\nacklamation.</pre><pre>Mom. 3 (anslag till Brottsskadenämnden:\r\nErsättning för skador på grund av brott)</pre><pre>Utskottets hemställan -- som ställdes mot dels\r\nreservation 2 av Ulf Eriksson, dels\r\nmeningsyttringen av Berith Eriksson -- bifölls med\r\nacklamation.</pre><pre>Mom. 4 (generösare ersättningsregler)</pre><pre>Utskottets hemställan -- som ställdes mot\r\nreservation 3 av Ulf Eriksson -- bifölls med\r\nacklamation.</pre><pre>Mom. 5 (jämkning av skadestånd)</pre><pre>Utskottets hemställan -- som ställdes mot\r\nreservation 4 av Ulf Eriksson -- bifölls med\r\nacklamation.</pre><pre>Mom. 6 (översyn av medelsfördelningen m.m.)</pre><pre>Utskottets hemställan -- som ställdes mot\r\nreservation 5 av Ulf Eriksson -- bifölls med\r\nacklamation.</pre><pre>Mom. 7 (central brottsofferfond)</pre><pre>Utskottets hemställan -- som ställdes mot\r\nreservation 6 av Ulf Eriksson -- bifölls med\r\nacklamation.</pre><pre>Mom. 9 (kriscentra för brottsoffer)</pre><pre>Utskottets hemställan -- som ställdes mot\r\nreservation 7 av Ulf Eriksson -- bifölls med\r\nacklamation.</pre><pre>Mom. 10 (brottsofferombudsman)</pre><pre>Utskottets hemställan -- som ställdes mot\r\nreservation 8 av Ulf Eriksson -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU28</pre><pre>Utskottets hemställan bifölls.</pre><pre>Näringsutskottets betänkande NU27</pre><pre>Mom. 1 (privatiseringen av statligt ägda företag)</pre><pre>Utskottets hemställan bifölls med 152 röster mot\r\n120 för reservation 1 av Axel Andersson m.fl.</pre><pre>Mom. 2 (förvaltningsbolag för de statligt ägda\r\nföretagen)</pre><pre>Utskottets hemställan bifölls med 151 röster mot\r\n119 för reservation 2 av Axel Andersson m.fl.</pre><pre>Mom. 3 och 4</pre><pre>Utskottets hemställan bifölls.</pre><pre>Näringsutskottets betänkande NU26</pre><pre>Mom. 2 (statens engagemang i\r\nprospekteringsverksamheten)</pre><pre>Utskottets hemställan bifölls med 151 röster mot\r\n119 för reservation 1 av Birgitta Johansson m.fl.</pre><pre>Mom. 3 (baskartering)</pre><pre>Utskottets hemställan bifölls med 152 röster mot\r\n120 för reservation 2 av Birgitta Johansson m.fl.</pre><pre>Mom. 5 (mineraljakt)</pre><pre>Utskottets hemställan -- som ställdes mot\r\nreservation 3 av Birgitta Johansson m.fl. -- bifölls\r\nmed acklamation.</pre><pre>Mom. 7 (oljeutvinning i Östersjön)</pre><pre>Utskottets hemställan bifölls med 243 röster mot 34\r\nför reservation 4 av Bengt Dalström.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande vid arbetsplenum onsdagen den 28\r\napril.</pre><pre></pre><pre>8 § (forts. från 4 §)  Internationellt\r\nutvecklingssamarbete</pre><pre>(forts. UU15)</pre><pre>Anf. 66  DANIEL TARSCHYS (fp):</pre><pre>Fru talman! Världen fortsätter att krympa. I de\r\nhemuniversitet som vi har utspridda i våra\r\nvardagsrum är den bara 20 eller 26 tum stor. Vi lär\r\noss oavbrutet mer om levnadsvillkoren för\r\nmänniskor i fjärran världsdelar. Vi lär oss om\r\nfattigdomen, men vi lär oss också om\r\nansträngningarna att häva den. Vi lär oss om kriget,\r\nmen vi lär oss också om försöken att mäkla fred, att\r\nskapa en bättre framtid.</pre><pre>Sverige och de andra rika länderna har en stor\r\nuppgift när det gäller att stödja de\r\nansträngningarna. Vi gör också mycket. Vi har\r\nanledning att vara stolta över det bistånd som\r\nSverige nu i flera decennier har givit. Genom detta\r\nhar vi spritt goodwill över världen, och vi har gjort\r\nen utomordentligt stor nytta i de fattiga länderna.\r\nVi bör fortsätta detta arbete. Vi bör fortsätta att\r\nvara solidariska med de fattiga folken, och vi bör\r\nfortsätta att stödja deras egna ansträngningar. I den\r\nandan tillstyrker den överväldigande majoriteten\r\nav utskottet förslagen i årets budgetproposition vad\r\ngäller biståndet.</pre><pre>Vi har anledning att vara stolta, men vi har även\r\nanledning att lära oss av våra egna misstag. Bistånd\r\när svårt, och vi måste hela tiden försöka dra\r\nlärdomar av våra erfarenheter. Det bedrivs ett\r\nflitigt och ambitiöst utvärderingsarbete i det\r\nsvenska biståndet. Vi måste hela tiden kritiskt\r\ngranska de resultat som vi har uppnått för att\r\ndärigenom dra slutsatser om hur vi skall kunna\r\nförbättra biståndet.</pre><pre>Olikheterna mellan utskottets majoritet och\r\nsocialdemokraterna i utskottet är inte stora. Karl-\r\nErik Svartberg utvecklade här kritiken mot\r\nregeringen. Den är i själva verket mycket mild.\r\nDen nya majoriteten har velat införa en starkare\r\ntonvikt för demokratimålet i vårt bistånd.\r\nSocialdemokraterna vantrivs med denna starkare\r\ntonvikt och vill hellre sluddra en aning på målet.\r\nMan vill vara mer relativistisk och mer tolerant\r\ngentemot länder som inte anstränger sig så mycket\r\nför att nå högt ställda mål vad gäller demokratin.</pre><pre>Den nya vägen lägger också mycket stor vikt vid\r\nmarknadsekonomin. Vi tror att det är oerhört\r\nviktigt att vi skapar förutsättningar för ekonomisk\r\ntillväxt i de olika länderna i tredje världen. Det är\r\ninte så att marknadsekonomin löser alla problem;\r\ndet har ingen påstått. Men det är mycket angeläget\r\natt vi skapar förutsättningar för en realistisk\r\nekonomisk tillväxt i länder där man tidigare har\r\nprövat olika typer av misslyckade socialistiska\r\nstrategier. Även på denna punkt tycker\r\nsocialdemokraterna att vi är för tydliga och för\r\nskarpa. De vill sluddra mer på målet.</pre><pre>Jag minns att en av de första åtgärder som\r\nsocialdemokraterna sade sig vilja vidta när de kom\r\ntill makten 1982 var att sanera utredningsväsendet.\r\nDe klagade över att det hade skett för stora och\r\nvidlyftiga offentliga utredningar. Ingvar Carlsson\r\nförklarade att det hädanefter skulle bli bara små,\r\nkonkreta och snabba utredningar. Ingen utredning\r\nfick ta längre tid än två år. I allmänhet skulle en\r\nutredning ta bara sex månader. Alla uppdrag skulle\r\nvara klara, koncisa och definierade. Det var nog en\r\nbra politik.</pre><pre>Nu föreslår Socialdemokraterna i en reservation att\r\nvi skall tillsätta en mammututredning, en\r\ntotalglobal kommission, som skall se över svensk\r\nutrikespolitik i alla avseenden: bistånd, östbistånd,\r\nsäkerhetspolitik och Sveriges internationella\r\nansvarstaganden. En kommission skall se över alla\r\nvärldens problem och fundera över vad Sverige\r\nskall göra åt dessa.</pre><pre>I utskottsmajoriteten har vi sagt oss att alla dessa\r\nfrågor är utomordentligt viktiga och självfallet\r\nmåste bearbetas. Men det är inte särskilt\r\nmeningsfullt att försöka be en enda utredning att\r\nlösa alla dessa problem i ett sammanhang. Därför\r\nhar vi avvisat det förslaget.</pre><pre>I en annan reservation har Socialdemokraterna\r\nandra idéer om hur man bör prioritera. Självfallet\r\nfinns det inte givna argument för fördelningen av\r\nresurserna mellan olika länder och mellan olika\r\nändamål. Det finns alltid ett utrymme för tyckande\r\noch preferenser om vad som är viktigast. Jag har\r\nrespekt för att Socialdemokraterna i några\r\navseenden har andra prioriteringar än regeringen\r\nhar i sin budget.</pre><pre>På någon punkt reagerar jag dock mot\r\nSocialdemokraternas prioriteringar. När de i ena\r\nandedraget kräver större insatser av Sverige i\r\nsamband med FN:s fredsbevarande operationer,\r\nmen i nästa andedrag föreslår radikalt minskade\r\nbudgetmedel för precis samma sak, då undrar jag\r\nvart konsekvensen i den socialdemokratiska\r\npolitiken har tagit vägen. I fjol hade vi precis\r\nsamma problem. I likhet med vad Karl-Erik\r\nSvartberg gjorde här talade Socialdemokraterna\r\nmycket om att man borde göra större insatser för\r\nskuldsanering. Men i sitt eget budgetalternativ\r\nförslog Socialdemokraterna mindre resurser till\r\nskuldsanering. I år har inkonsekvensen flyttats och\r\nhandlar nu om FN:s fredsbevarande operationer.</pre><pre>Jag blir också litet orolig när jag från\r\nsocialdemokrater utanför utrikesutskottet får\r\nsignaler om betydande förändringar i biståndet. I\r\nmåndags kom Göran Persson med en\r\nnäringspolitisk rapport, vari han förde fram tankar\r\nom att biståndet borde bindas i större utsträckning\r\nän som är fallet nu. I tisdags kom Allan Larsson och\r\nsade att man borde slå ihop flyktingpolitik,\r\nsäkerhetspolitik och biståndspolitik till ett paket. I\r\ndetta paket borde man hitta varaktiga besparingar\r\npå 10 miljarder kronor. Detta är signaler som\r\nväcker en del oro. Det vore bra om\r\nSocialdemokraternas talesman här kunde stilla min\r\noro på den punkten.</pre><pre>Herr talman! Det fanns en del uppmuntrande drag\r\ni Lars Moquists anförande. Ny demokrati fortsätter\r\ninte längre med greppet att det är bra att lejonen\r\näter upp afrikanerna. Nu gör man ändå ett försök\r\natt föra en seriös debatt i biståndspolitiska frågor.\r\nSamtidigt måste jag säga att avståndet fortfarande\r\när väldigt stort mellan Ny demokrati och flertalet\r\nledamöter i utskottet, när Ny demokrati så radikalt\r\nvill minska volymen på det svenska biståndet.</pre><pre>Ett drag hos Ny demokrati är särskilt irriterande.\r\nSå fort det handlar om anslag till forskning eller\r\nkunskaper är Ny demokrati framme och vill skära\r\nner radikalt. Det verkar som om man inte gillar\r\nkunskaper. Ta en sådan symbolfråga som\r\nAfrikainstitutet i Uppsala. Detta institut är en\r\nmycket viktig inrättning, som samlar just kunkaper,\r\nvetande och analys om utvecklingen i Afrika. Detta\r\ninstitut vill Ny demokrati lägga ner. När jag i fjol\r\nfrågade Lars Moquist om just denna sak, svarade\r\nhan att SAREC kunde ta över uppgifterna. Sedan\r\nvisade det sig att Ny demokrati ville skära ner även\r\nSAREC kraftigt. Hur man än förföljer Ny\r\ndemokrati, vill partiet skära ner på allt som har med\r\nkunskapsinhämtande, analys och allvarlig\r\nforskning beträffande u-länderna att göra. Jag\r\ntycker att detta är ett obehagligt och samtidigt\r\navslöjande drag i Ny demokratis biståndsalternativ.</pre><pre>Herr talman! Jag yrkar bifall till utskottets\r\nhemställan på samtliga punkter.</pre><pre>Anf. 67  KARL-ERIK SVARTBERG (s)\r\nreplik:</pre><pre>Herr talman! Det är inte möjligt att på tre minuter\r\nbemöta allt det som Daniel Tarschys, utskottets\r\nordförande, har tagit upp.</pre><pre>Daniel Tarschys tolkar oss fel och beskyller oss för\r\natt sluddra på målet när det gäller frågan om\r\ndemokrati och marknadsekonomi. Det gör vi\r\nförvisso icke! Vi står för demokratin, och vi står för\r\nmarknadsekonomin. Men som jag betonade\r\ntidigare skall det vara en marknadsekonomi med en\r\nsocial dimension. Detta är viktigt, och det borde\r\nutskottets ordförande också ta upp.</pre><pre>Vidare har vi frågan om prioriteringar och\r\ninkonsekvenser. Jag inviterar utskottets\r\nordförande att ta repliker på Kristina Svenssons\r\nanförande. Hon har den delen av vår\r\nbiståndspolitik på sin lott.</pre><pre>Vidare har vi signalerna från Göran Persson och\r\nAllan Larsson. Jag vill ge vår syn på detta. Först\r\noch främst har vi frågan om bundet bistånd. All\r\npraktik och all teori visar att bundet bistånd blir\r\nbåde dyrare och mindre effektivt. Vad Göran\r\nPersson-gruppen är ute efter är att svenska företag\r\nskall engagera sig mer i både det bilaterala men\r\nframför allt det multilaterala biståndet. Där finns\r\nmycket för svenska företag att göra. Vi ställer oss\r\nbakom Göran Perssons uppfattning om vikten av\r\natt svenska företag engagerar sig.</pre><pre>Vidare har vi Allan Larsson. Det finns ett område\r\nsom vi kallar säkerhet och solidaritet. Det rör\r\nutrikes-, försvars-, bistånds- och flyktingpolitik.\r\nAllan Larsson-gruppen föreslår omprioriteringar\r\noch besparingar på 10 miljarder kronor främst på\r\nde militära utgifterna. De vill samtidigt\r\nåstadkomma en fortsatt förskjutning från militära\r\ntill civila ändamål.</pre><pre>Det finns ingen som helst anledning för Daniel\r\nTarschys att befara angrepp på den\r\nsocialdemokratiska biståndspolitiken i den här\r\nfrågan.</pre><pre>Anf. 68  DANIEL TARSCHYS (fp) replik:</pre><pre>Herr talman! Jag välkomnar självfallet de\r\nförsäkringar som Karl-Erik Svartberg här ger. I\r\nfråga om demokratimålet tyckte jag att jag i hans\r\nförsta anförande hörde ett avsnitt som handlade om\r\natt ha förståelse för att demokratin har många olika\r\nformer, att det kan vara litet olika i olika länder, att\r\nvillkoren kan vara disparata och att man måste ta\r\nhänsyn till specifika historiska förhållanden.</pre><pre>Just den typen av strykande med hartassen har\r\nunder lång tid präglat svensk biståndspolitik och\r\nhar gett felaktiga signaler till våra partners i u-\r\nländerna. Det är viktigt att vi är klara och tydliga\r\nnär vi talar för att mångfald är angeläget, att\r\nmänskliga rättigheter skall respekteras, att det\r\nmåste finnas utrymme för olika åsikter och att den\r\ndemokratiska processen inte får inskränkas till ett\r\nenda parti. Det är med klarhet och tydlighet som\r\nvi kan göra nytta för de demokratiska värdena inte\r\ngenom att relativisera och säga att det är litet olika\r\npå olika håll och att ett visst land kan få fortsätta att\r\nagera som hittills.</pre><pre>Vidare har vi rapporten från Göran Persson. Där\r\nframgår följande: Biståndet från Sverige är inte\r\nförenat med villkoret att mottagarländerna skall\r\nköpa svenska varor eller tjänster. Därvidlag skiljer\r\nsig Sverige från de flesta andra länder som ger\r\nbistånd. Vi måste fråga oss om det är rimligt att ha\r\nhelt andra principer än andra länder.</pre><pre>Jag kan inte tolka detta på annat sätt än att\r\nSocialdemokraterna är intresserade av att införa\r\nmera av bindning i det svenska biståndet. Vi är helt\r\növerens om det det är fråga om att svenska företag\r\nskall vara mera aktiva i att ta upp order när\r\nmultilaterala biståndsorganisationer skall stödja\r\ninvesteringar. Men vi är inte överens om det\r\nhandlar om att införa bindningsregler i det svenska\r\nbiståndet.</pre><pre>Karl-Erik Svartberg har en betydande uppgift\r\nframför sig att sprida de kloka synpunkter han har\r\nframfört i kammaren till sitt parti.</pre><pre>Anf. 69  KARL-ERIK SVARTBERG (s)\r\nreplik:</pre><pre>Herr talman! Det här är en debattskrift. Daniel\r\nTarschys utelämnade en mening i det stycke han\r\nläste upp. Där står följande: Utan att ändra\r\nhuvudinriktningen på svensk biståndspolitik borde\r\ndet vara möjligt att i större utsträckning koppla\r\ndenna till svensk industris exportmöjligheter.</pre><pre>Vi har resonerat med Göran Persson om detta. Som\r\njag sade i min första replik tycker jag personligen\r\natt detta är en dålig och felaktig formulering, dvs.\r\natt vi skiljer oss från de flesta andra länder. Det gör\r\nvi inte. De stora givarländerna har obundet\r\nbistånd.</pre><pre>Vidare har vi frågan om demokratimålet. Vi svävar\r\ninte alls på målet. Daniel Tarschys kan få låna mitt\r\nanförande. Vi talar i klartext i fråga om\r\ndemokratimålet.</pre><pre>För en tid sedan var det parlamentariker från\r\nAfrika på besök i riksdagen. De sade att de har\r\nvillkor på sig. Man vill strypa biståndet när landet\r\när en enpartistat. Sedan blir landet en flerpartistat.\r\nDå vill man också strypa biståndet.</pre><pre>Det ges olika signaler från regeringen och SIDA.\r\nBesökarna redovisade dessa problem. Det är detta\r\nvi socialdemokrater syftar på. Det måste ske en\r\ndiskussion. Däremot går det aldrig att tolerera\r\növergrepp mot mänskliga rättigheter.</pre><pre>Vi ställer principen om mänskliga rättigheter högt.\r\nFör oss är det inte bara fråga om de politiska och\r\nmedborgerliga rättigheterna. Det är för oss också\r\nfråga om ekonomiska, sociala och kulturella\r\nrättigheter. Vi vill betona det. Demokratin är\r\nsjälvklar för oss. Det gäller också värnandet om\r\ndemokratin i utvecklingssamarbetet.</pre><pre>Men för många länder är det en lång väg dit. Det är\r\nbara att konstatera. Bara analfabetismen utgör i sig\r\nett problem för demokratin.</pre><pre>Anf. 70  DANIEL TARSCHYS (fp) replik:</pre><pre>Herr talman! Jag är överens med Karl-Erik\r\nSvartberg om mycket. Jag är t.ex. överens med\r\nhonom att det är en dålig fomulering i Göran\r\nPerssons rapport. Det gläder mig att Karl-Erik\r\nSvartberg har den inställningen. Jag hoppas att han\r\nför en debatt inom sitt parti på den punkten.</pre><pre>Jag är också överens med Karl-Erik Svartberg att\r\nvi självfallet inte får strypa biståndet till länder som\r\nhåller på att demokratiseras. I Sydafrika pågår en\r\nhoppingivande omvälvning. Trots att\r\ndemokratiseringen sker under mycket dramatiska\r\nformer med mycket våld, är det ändå en tydlig\r\nutveckling mot det bättre. Den vita minoriteten har\r\nefter många år gett upp sitt principiella motstånd\r\nmot lika rösträtt och är beredd att acceptera en\r\nsådan utveckling.</pre><pre>Det måste självfallet vara en oerhört viktig uppgift\r\nför Sverige att fortsätta att stödja\r\ndemokratiseringen i Sydafrika. Ingen, Karl-Erik\r\nSvartberg, vill strypa detta bistånd. Jag talar för de\r\npartier som utgör huvuddelen i riksdagen. Jag lovar\r\natt jag inte talar för Lars Moquists parti på den\r\npunkten.</pre><pre>Anf. 71  LARS MOQUIST (nyd) replik:</pre><pre>Herr talman! Daniel Tarschys nämner i sitt\r\nanförande att det är nedslående att höra Ny\r\ndemokrati ständigt och jämt uttala sig negativt om\r\nforskning. Det är kanske inte så märkligt att Daniel\r\nTarschys hör sådana signaler, eftersom Tarschys\r\nmest har hört mina anföranden och argument.</pre><pre>Vi i Ny demokrati är mycket positiva till forskning.\r\nMen den del av forskningen som vi är negativa till\r\när den som mest berör utrikesutskottets område,\r\nnämligen u-landsforskningen, forskning för\r\nsäkerhet och nedrustning och fredsforskning. Men\r\nvi är positiva till mycket annan forskning, främst\r\nteknikforskning och medicinsk forskning m.m.</pre><pre>Sedan förstår jag inte riktigt Daniel Tarschys. Jag\r\nhar aldrig framfört några synpunkter om lejon här i\r\nkammaren. Jag förstår inte varför Daniel Tarschys\r\nnämner just detta. Jag tar självfallet inte ansvar för\r\nvad andra kan ha sagt om lejon utanför denna\r\nkammare. Jag förstår inte varför Daniel Tarschys\r\nnämner lejon i detta sammanhang. De har aldrig\r\ndryftats i denna kammare.</pre><pre>Anf. 72  DANIEL TARSCHYS (fp) replik:</pre><pre>Herr talman! Jag förklarade att det skett framsteg\r\ni Ny demokratis argumentering om biståndet. Jag\r\ntyckte att det var välgörande att höra ett nyanserat\r\nresonemang i stället för de något mer primitiva\r\nsynpunkter vi har hört tidigare från en del av Lars\r\nMoquists partikamrater. Jag hoppas att Lars\r\nMoquist mottar denna komplimang utan att börja\r\nbegrunda hur det var med dessa litet mer burdusa\r\npartivänners synpunkter.</pre><pre>Vad sedan gäller forskningen finns det oerhört\r\nstora behov att öka våra kunskaper om\r\nutvecklingsländerna. Det finns många mycket svåra\r\nfrågor om hur man bär sig åt i utvecklingsprocessen\r\nsom måste begrundas. Det är samtidigt mycket\r\nviktigt att utveckla en forskningskapacitet och en\r\nvetenskaplig kapacitet hos u-länderna själva.</pre><pre>Det har sedan länge varit en viktig del av svenskt\r\nbistånd att vi stödjer utveckling av en sådan\r\nforskningskapacitet. Vi har också själva försökt att\r\nse till att vi har en resursbas inom landet som kan\r\nbacka upp vårt eget bistånd.</pre><pre>Afrikainstitutet, som Ny demokrati vill lägga ner,\r\nhar just till syfte att analysera utvecklingen i Afrika.\r\nDet skall utgöra en bas för överväganden om vilka\r\ninsatser som behövs. Det är mycket avslöjande att\r\nman vill sopa bort hela denna resurs och att man\r\nsäger att vi skall ha en sådan. Vi skall inte ha något\r\nkvalificerat tänkande och forskande om Afrika. Vi\r\nskall helt enkelt inte bry oss om vad som händer på\r\nden kontinenten.</pre><pre>Anf. 73  LARS MOQUIST (nyd) replik:</pre><pre>Herr talman! Att vi i Ny demokrati inte har ställt\r\noss positiva till fredsforskning, u-landsforskning\r\noch mycket annat har att göra med att vi anser att\r\nvi i dagens samhälle inte har råd med detta. Med ett\r\nbudgetunderskott som är över 200 miljarder har vi\r\nvalt att prioritera. Vi har då prioriterat en annan del\r\nav forskningen och nedprioriterat denna typ av\r\nforskning.</pre><pre>Anf. 74  DANIEL TARSCHYS (fp) replik:</pre><pre>Herr talman! Om man inte har råd att skaffa sig\r\nkunskaper kommer man så småningom inte att ha\r\nråd att föra en bra politik.</pre><pre>Anf. 75  BERTIL MÅBRINK (v) replik:</pre><pre>Herr talman! Jag instämmer i det Daniel Tarschys\r\nsade i inledningen av sitt huvudanförande om den\r\nroll vårt bistånd skall spela och den mångåriga\r\nsolidariteten med de fattiga och förtryckta. Man\r\nmåste naturligtvis hela tiden ompröva bistånd och\r\nrätta till felaktigheter. Det är en process som hela\r\ntiden måste pågå.</pre><pre>Jag har två frågor till Daniel Tarschys. De gäller\r\ndetta att vi skall granska länders militärutgifter vid\r\nförhandlingar om biståndsinsatser. Jag tycker att\r\ndet är ett alldeles utmärkt förslag. Det har också\r\nkommit ut en bok där man redovisar fakta -- jag vet\r\ninte om det var u-avdelningen på UD eller SIDA\r\nsom gav ut den. Informationen måste naturligtvis\r\nytterligare förbättras. Men jag tycker att det är en\r\nmycket bra början. Man kan se vad de olika\r\nländerna satsar i form av militärutgifter.</pre><pre>Men det finns ändå en inkonsekvens i vårt\r\nagerande. Å ena sidan skär vi inte ner våra egna\r\nmilitärutgifter, och å andra sidan exporterar vi\r\nvapen nästan hej vilt till olika länder vilka\r\nsannerligen inte respekterar de mänskliga\r\nrättigheterna. Daniel Tarschys talade mycket i sitt\r\ninledningsanförande om inkonsekvenser. Är inte\r\ndetta en inkonsekvens som ändå måste vara rätt\r\nbesvärande, Daniel Tarschys? Hur skall vi få u-\r\nländerna att respektera oss i detta avseende när de\r\nkan peka på hur vi själva gör? Detta är inte bra. Jag\r\nskulle vilja få en kommentar av Daniel Tarschys på\r\ndenna punkt.</pre><pre>Anf. 76  DANIEL TARSCHYS (fp) replik:</pre><pre>Herr talman! Det är ett mycket viktigt ämne som\r\nBertil Måbrink berör, nämligen frågan om hur man\r\nskall kunna nedbringa militärutgifterna i tredje\r\nvärlden. Det råder inget tvivel om att militära\r\nrustningar i många länder sväljer resurser som\r\nskulle kunna användas på ett mycket bättre sätt.</pre><pre>Det har ibland föreslagits i debatten att man skulle\r\ninföra ett villkor. Om ett land använder mer än\r\nungefär 3 % eller 4 % av sin bruttonationalprodukt\r\ntill militära ändamål skulle man inte ge något\r\nbistånd. Sådana villkor slår alldeles för blint. Vi vet\r\natt u-länder lever under radikalt olika villkor.\r\nMocambique har kanske behov av säkerhetsstyrkor\r\npå en annan nivå än vad Costa Rica har, för att ta\r\ntvå extrema exempel. Dessa enkla villkor är\r\nantagligen omöjliga att genomföra.</pre><pre>Däremot är det mycket angeläget att vi försöker\r\nbidra till att exportera säkerhet till tredje världen.\r\nDet kan vi t.ex. göra genom att stödja en dialog\r\nmellan länder som är rädda för varandra. Man kan\r\nsom exempel ta sådana länder som Indien och\r\nPakistan, eller Indien och Kina. Det är\r\nutomordentligt angeläget att det kommer till stånd\r\nESK-liknande mekanismer och\r\nförtroendeskapande åtgärder mellan sådana\r\nländer, vilket gör det möjligt för dem att dra ner\r\nsina rustningar.</pre><pre>Jag tror att Sverige och de västliga länderna\r\ntillsammans har en roll att spela i försöket att stödja\r\nolika typer av säkerhetspolitiska initiativ och\r\narrangemang i olika u-landsregioner i syfte att\r\nnedbringa de militära rustningskostnaderna. Här\r\nkan vi göra konstruktiva insatser. Det är angeläget\r\natt vi arbetar för att finna sådana vägar. Men det är\r\ninte enkla kvantitativa villkor som måste användas,\r\nutan mer kvalitativa metoder.</pre><pre>Anf. 77  BERTIL MÅBRINK (v) replik:</pre><pre>Herr talman! Detta är inte så enkelt, vilket jag\r\nockså sade. Jag åberopade den skrift som har\r\nkommit från u-avdelningen. Den är en bra början,\r\nmen den måste naturligtvis bearbetas ytterligare.\r\nDet tror jag att vi kan vara överens om. Vi kanske\r\nkan hitta en vettig lösning på hur man skall mäta\r\ndetta. Men jag är medveten om att det inte är så\r\nenkelt.</pre><pre>Daniel Tarschys svarade inte på det sista jag\r\nfrågade om. Låt mig först kommentera det som\r\nsades om att Sverige kan medverka till att\r\nförebygga konflikter. Där finns FN och det s.k.\r\nSkagendokumentet. Det var ett dokument som de\r\nnordiska FN-ambassadörerna gemensamt\r\nutarbetade. Det innehåller konkreta förslag till hur\r\nman skall förebygga att konflikter mellan olika\r\nländer i världen bryter ut. Det finns mycket väl\r\nfastlagt. Var det dokumentet har tagit vägen vet jag\r\ninte riktigt. Det kan ha begravts i FN-byråkratin,\r\neller man kanske håller på att bearbeta det\r\nytterligare.</pre><pre>Sverige kan naturligtvis spela en roll, som Daniel\r\nTarschys säger. Men Daniel Tarschys gick förbi det\r\nandra problemet när det gäller Sverige. På vilket\r\nsätt föregår vi med gott exempel med\r\nrustningskostnaderna här hemma och vår\r\nvapenexport?</pre><pre>Jag ser här en motsättning. Det är i och för sig ett\r\nutmärkt förslag att man skall titta på u-ländernas\r\nrustningskostnader. Men detta förtas genom att\r\nSverige är ett av de få länder som fortfarande ökar\r\nsina rustningskostnader. Enligt min mening\r\nbedriver Sverige alltjämt en ohämmad vapenexport\r\ntill en mängd diktaturländer. Det finns här en\r\nmotsättning och ett problem. Jag vill få Daniel\r\nTarschys syn på detta.</pre><pre>Anf. 78  DANIEL TARSCHYS (fp) replik:</pre><pre>Herr talman! Jag tvekar att fortsätta debatten.\r\nBertil Måbrink vill nu föra en försvarsdebatt. Det\r\nfinns tillfällen i denna riksdag då vi för en\r\nförsvarsdebatt och funderar över hur stort försvar\r\nSverige skall ha.</pre><pre>Vi för inte den debatten i dag. Men jag kan försäkra\r\nBertil Måbrink att jag stödjer det som är\r\nhuvudlinjen i svensk försvarspolitik, nämligen att vi\r\nskall försvara vårt territorium mot de angripare\r\nsom vi kan räkna med kan vilja kasta sig över oss\r\npå olika sätt, inte bara i dag utan också fem, tio år\r\nfram i tiden.</pre><pre>Vår säkerhetspolitik är byggd på föreställningen att\r\nSverige skall kunna försvara sig mot fientliga\r\nangripare. Jag menar att det är en riktig politik.</pre><pre>Anf. 79  ALF WENNERFORS (m):</pre><pre>Herr talman! Det är ett digert betänkande vi har att\r\nbehandla. Det omfattar 250 sidor. Det är väl många\r\nsom tycker att vi är litet väl mångordiga.\r\nBetänkandet trycks i 3 500 exemplar enligt uppgift.\r\nRiksdagen tar hand om 1 500. Resten går till\r\nprenumeranter. Det är mest myndigheter,\r\ninstitutioner och bibliotek. Det är få enskilda\r\nmänniskor som prenumerar eller köper exemplar\r\npå vårt försäljningsställe. Det är trist att det är så få\r\nenskilda som köper det, med tanke på allt det\r\narbete som ligger bakom betänkandet.</pre><pre>Jag säger detta i min inledning med tanke på den\r\nallmänna debatten om biståndspolitiken. Det sägs\r\noch skrivs mycket klokt och intressant om detta. Vi\r\nfår hoppas att man i någon mån har tagit intryck av\r\nvad vi gör i riksdagen. Vi tar i alla fall intryck av alla\r\ndessa debattinlägg i den mån vi har tid att läsa allt.</pre><pre>Men debatten har också skuggsidor. Expressens\r\nnästan veckolånga kampanj för några veckor sedan\r\nvar uppseendeväckande ovederhäftig. I varje\r\nnummer handlade flera sidor om biståndet. Jag\r\nskall referera några citat: ''Svenskt bistånd är en\r\nberättelse om mutor, mygel och korruption.'' ''Vid\r\nett jordbrukskooperativ i Zambia försvann 80\r\nmilj.kr. av de 200 milj. kr. som SIDA givit i\r\nbistånd.'' ''8 mdr har inte nått fram.'' ''SIDA slösar\r\nbort stora delar av det svenska biståndet.'' ''Sida-\r\nanställda utomlands kostar i snitt 930 000 kr. per\r\når.''</pre><pre>Låt mig först säga, och jag tror att Daniel Tarschys\r\nvar inne på det också, att samarbete med ett\r\nmottagarland som är underutvecklat vad gäller\r\nadministration, myndigheter, kommunikationer,\r\nkompetens, allmän utbildningsnivå och\r\nlevnadsstandard är svårt. Det är mycket svårt.</pre><pre>Alla som i något avseende medverkar i\r\nbiståndspolitiken och det praktiska samarbetet vill\r\nsjälvfallet att biståndspengarna skall nå ända fram.\r\nDet finns ingen som rycker på axlarna om pengarna\r\nhamnar på presidentens konto i Schweiz. Det finns\r\ningen som accepterar att tjänstemän i en myndighet\r\ntar emot mutor eller skor sig på annat sätt.\r\nTvärtom! Korruption skall polisanmälas och\r\nutredas. Korruption är ett tillräckligt skäl för att\r\nfrysa samarbetet eller att avbryta det helt.</pre><pre>Utrikesutskottet har fått information om hur SIDA\r\nser på Expressenkampanjen. SIDA säger att 25 års\r\nverksamhet gjort SIDA mycket medvetet om\r\nriskerna för korruption. Utöver det löpande arbete\r\nmed kontroll och revision genomförs 67 extra\r\nkontroll- och revisionsinsatser. Bara i\r\nMoçambique görs i år 19 revisioner.</pre><pre>När det ingås avtal med mottagarländerna krävs\r\ngodkända revisionsrapporter. På SIDA finns en\r\nsärskild kontrollenhet som främst arbetar med\r\nrevision i biståndet. SIDA granskas kontinuerligt\r\nav Riksrevisionsverket. Riksdagens revisorer\r\ngranskade SIDA för två år sedan. En privat\r\nrevisionsbyrå, Ernst  &amp;  Young, självfallet med\r\nauktoriserade mycket kompetenta revisorer,\r\ngranskar också verksamheten i mottagarländerna.\r\nJag må ju säga att verksamheten är utsatt för\r\nkontroll, insyn och utvärdering.</pre><pre>Jag menar inte att Expressen eller andra\r\nmassmedier skall hålla tyst när t.ex. korruption\r\neller andra missförhållanden i biståndet upptäcks.\r\nMen tänk om Expressen kom med lika många\r\nartiklar om alla de biståndsprojekt som lyckas och\r\nsom verkligen är en hjälp till självhjälp för våra\r\nmedmänniskor som dagligen lever på gränsen till\r\nsvältdöd. Skattebetalarna har rätt att bli\r\ninformerade om både misslyckade och\r\nframgångsrika projekt.</pre><pre>Låt mig litet mera konkret få peka på ett vanligt sätt\r\natt kritisera. Biståndet hjälper inte, säger man.\r\nExpressen påstod att det bara har blivit sämre. Man\r\npåstod att det svenska biståndet till Tanzania -- 13\r\nmiljarder på 20 år -- bara har försvunnit.</pre><pre>Visst har det varit problematiskt i Tanzania, inte\r\nminst när man enbart trodde på socialism,\r\nplanhushållning, centralstyrning och reglering.</pre><pre>Varför kan inte en av våra största tidningar peka på\r\ndet positiva? SIDA har informerat utrikesutskottet\r\nom att det svenska biståndet till Tanzania bl.a.\r\nbidragit till att fyra miljoner skolböcker trycks per\r\når, att fem miljoner tanzanier skyddats mot\r\njodbrist, att 650 000 tanzanier fått tillgång till rent\r\nvatten, att 126 hälsocentraler byggts på\r\nlandsbygden, att ett naturvårdsverk byggts upp, att\r\nett omfattande byskogsprogram påbörjats, att två\r\nstora kraftverk har byggts, att Tanzania fått 300\r\nmiljoner kronor i skuldlättnader, att hamnen i Dar\r\nes Salaam nu fungerar och att 3,4 miljoner barn\r\ngick i skolan 1990 mot 1,2 miljoner 1974.</pre><pre>Herr talman! Jag hyser ingen öppen eller blind\r\nkärlek till SIDA. SIDA kan göra misstag, och det\r\nskall kritiseras. SIDA kan bli ännu bättre.\r\nBiståndssamarbetet kan ständigt utvecklas och bli\r\nbättre. Men rätt skall vara rätt. Kritiken skall vara\r\nnyanserad. Vi skall både peka på och glädja oss åt\r\nsåväl SIDA:s som de övriga\r\nbiståndsmyndigheternas liksom de enskilda\r\norganisationernas framgångsrika insatser.</pre><pre>Bryr sig Expressen om det vi säger här? Nej, det\r\ntror jag inte. Expressen bryr sig inte ett dugg om\r\nvad jag står och säger här. Det är inte det positiva\r\nsom gör att de kan sälja lösnummer. Men jag tror i\r\nalla fall -- det kanske är litet blåögt -- att flera andra\r\nmassmedier lyssnar och kanske väger in vad jag har\r\nsagt i sina bedömningar.</pre><pre>Det finns politiker som, särskilt när de befinner sig\r\ni opposition, ibland desillusionerat menar att det\r\ninte är lönt att driva politiska frågor och göra\r\ninlägg, skriva artiklar och motioner. Visst kan det\r\nvara segt ibland, men då och då lyckas det. I\r\nbiståndspolitiken har jag faktiskt nått framgång\r\nmed bl.a. två viktiga frågor.</pre><pre>Den ena gäller kravet att mottagarlandet skall ha\r\neller införa flerpartisystem, demokratiska och fria\r\nval och respekt för mänskliga rättigheter för att vi\r\nskall ha biståndssamarbete med dem.</pre><pre>Landramen för diktaturen Vietnam var 1991/92 325\r\nmiljoner kronor. För innevarande budgetår är den\r\n225 miljoner kronor. Eftersom Vietnam\r\nfortfarande inte visar någon som helst vilja att\r\ninföra flerpartisystem minskas nu landramen till\r\n180 miljoner kronor.</pre><pre>På samma sätt minskar anslaget till Uganda från\r\n110 miljoner kronor till 85 miljoner kronor. Om\r\ninte diktatorn Museveni ändrar inställning till\r\ndemokrati och flerpartisystem måste vi överväga\r\natt ytterligare minska landramen.</pre><pre>Den andra frågan där jag och många med mig, bl.a.\r\ntjänstgörande talmannen när han för några år sedan\r\nvar ledamot av SIDA:s styrelse och ordförande i\r\nutrikesutskottet, har nått framgång är\r\nfamiljeplanerings- och befolkningsfrågan. I SIDA\r\nläggs i dag faktiskt större vikt vid frågan. I\r\npropositionen har befolkningsfrågan fått ett mycket\r\nstörre utrymme än tidigare.</pre><pre>På s. 53 i betänkandet skriver ett enigt utskott\r\nföljande: ''Befolkningsutvecklingen är i dag en av\r\nde viktigaste framtidsfrågorna''. Jordens\r\nbefolkning är i dag 5 miljarder. Vid sekelskiftet --\r\nom bara sex och ett halvt år -- uppgår befolkningen\r\ntill 6,3 miljarder. Flera av länderna i Afrika\r\nfördubblar sin befolkning på 20--25 år. Kenyas\r\nbefolkning, exempelvis, omfattar i dag 25 miljoner.\r\nOm 20--25 år har befolkningen ökat till 45--50\r\nmiljoner med den befolkningstillväxt man har i dag.</pre><pre>Det skulle ta 311 år för Sveriges befolkning att\r\nfördubblas. Det kan vara bra att göra den\r\njämförelsen.</pre><pre>''En fortsatt snabb ökning av världens befolkning\r\nfår allvarliga följder på många områden'' skriver\r\nutskottet på s. 53 i betänkandet. Det rör sig om\r\nmiljöförstöring, okontrollerad urbanisering,\r\ntilltagande migration, svält, ökat tryck på hälso-\r\noch sjukvård och utbildning.</pre><pre>Vi är alla medvetna om att det är mycket svårt och\r\nkomplicerat att driva familjeplaneringsarbete i\r\nmånga av våra samarbetsländer. Det är tradition att\r\nha många barn. Det är en trygghet på ålderns höst\r\natt ha många barn. Religiösa uppfattningar hindrar\r\nfamiljeplanering.</pre><pre>Jag är övertygad om att familjeplaneringsfrågan\r\nframför allt måste gå via sjuk- och hälsovården och\r\nutbildningen. Den viktiga målgruppen är\r\nkvinnorna -- alldeles särskilt kanske de unga\r\nkvinnorna. Det är som sagt svårt och komplicerat,\r\nmen människan har klarat mycket annat som har\r\nvarit svårt. Detta borde vara en av de största\r\nutmaningarna för alla som arbetar med\r\nbiståndssamarbete.</pre><pre>Nu vill jag tala om en tredje fråga. Den skulle jag\r\nockså vilja nå framgång i. Jag är förmodligen än så\r\nlänge ganska ensam om min önskan. I anledning av\r\nden s.k. styrproposition som vi har fått i dagarna\r\nhar dock Lennart Fridén väckt en motion med\r\nungefär samma budskap.</pre><pre>Alla är överens om att vi ständigt måste arbeta med\r\natt öka effektiviteten och kvaliteten i biståndet, inte\r\nminst för att minska möjligheterna till och riskerna\r\nför korruption. Ett sätt att nå syftet är att vi\r\nkoncentrerar oss. Under årens lopp har splittringen\r\ni biståndet bara ökat. Vi är så ambitiösa, och vi vill\r\nstödja så många. Antalet programländer har ökat\r\ntill 19 under senare år. Utanför denna krets bedrivs\r\nett omfattande och långsiktigt biståndsarbete med\r\n9--10 länder. Utöver med dessa sammanlagt 28--29\r\nländer bedrivs samarbete i form av stöd till enstaka\r\nprojekt med ett sextiotal mottagarländer.\r\nÖstbiståndet är inte medräknat där.</pre><pre>Det svenska biståndet är således vad gäller antalet\r\nländer, tycker jag, alldeles för splittrat. Här måste\r\nprioriteras. Här krävs koncentration. Om det\r\nsaknas koncentration vad beträffar antalet\r\nsamarbetsländer, så gäller det ännu mer vad\r\nbeträffar antalet sektorer och ämnesområden som\r\nomfattas av biståndet inom resp. mottagarland. En\r\nlista på alla dessa sektorer skulle bli mycket,\r\nmycket lång.</pre><pre>Visst är varje ämnesområde mycket viktigt. Men\r\nnär människor lever på svältgränsen, när det nästan\r\nvarje dag dör 35 000 barn av svält eller\r\nbristsjukdomar, upplever jag att biståndsprojekt\r\ninom t.ex. kulturen eller inom trafiksäkerheten är\r\nnågot malplacerat. Därmed skall det inte sägas att\r\nt.ex. kulturprojekt på något sätt är onödiga eller av\r\nringa värde, men nu måste vi gå in för att få en\r\nstörre effektivitet. Det är särskilt viktigt när det\r\ngäller hur man arbetar på SIDA:s huvudkontor och\r\nute på biståndskontoren.</pre><pre>Jag har på resor många gånger från\r\nbiståndsarbetare fått höra just önskemål om att vi\r\nmåste koncentrera biståndet mycket mer.</pre><pre>Informationssamhället är i sanning en realitet för\r\noss politiker. Vi översvämmas av böcker, tidskrifter\r\noch tidningar. Vi har tyvärr inte tid att läsa allt, men\r\nvi försöker att bläddra i dem. För några dagar sedan\r\nfick jag tidningen UNICEF i dag. Detta nummer\r\ninnehåller information om flickornas situation i\r\nvärlden och om en kampanj som behandlar detta\r\ntema. När jag hade bläddrat och läst kände jag\r\nännu mer hur viktigt det är att vi har ett bra och\r\nomfattande bistånd.</pre><pre>Jag skall inte citera ur denna tidning, även om det\r\nkanske vore lämpligt. Jag skall bara säga att\r\nbiståndet verkligen behövs. Det känner man när\r\nman läser i en sådan här tidning om hur kvinnor har\r\ndet i världen. Här nämns t.ex. att 130 miljoner barn\r\nsaknade tillgång till grundläggande utbildning 1990.\r\nAv dessa var 81 miljoner flickor. En annan uppgift\r\nberättar att 2/3 av världens 948 miljoner analfabeter\r\när kvinnor. Bistånd behövs verkligen.</pre><pre>För att vi skall kunna ha ett bra bistånd måste vi\r\nsanera vår svenska ekonomi -- det känner jag\r\nverkligen ännu mer. På längre sikt kan vi inte hålla\r\npå att låna pengar för att kunna ha ett bra bistånd.</pre><pre>Med detta ber jag att få yrka bifall till hemställan i\r\nutskottets betänkande.</pre><pre>Anf. 80  INGBRITT IRHAMMAR (c):</pre><pre>Herr talman! Det känns tragiskt att behöva frångå\r\n1-procentsmålet vad gäller vårt svenska bistånd,\r\nsärskilt mot bakgrund av den sänkta kronkursen\r\nsom i sig själv innebär en nedskärning av biståndet.\r\nDet är ju alls inte så att behovet av bistånd världen\r\növer har minskat. Behovet av stöd och hjälp är\r\noerhört omfattande. Det totala biståndet i världen\r\nhar t.ex. ännu inte nått upp till hälften av den volym\r\nsom FN bedömde som nödvändig för 30 år sedan.</pre><pre>Detta kan dock inte skyllas på Sverige, som enligt\r\n1991 års statistik jämte Danmark, Finland, Norge\r\noch Nederländerna är de enda land som uppfyller\r\nFN:s 0,7-procentsmål. Från svensk sida ligger vi\r\ndärmed trots minskningen klart över FN-målet.</pre><pre>Men eftersom behoven är närmast omättliga är det\r\nviktigt med ett politiskt fastlagt mål för hur stor del\r\nav våra svenska resurser vi är beredda att avstå från\r\nför att angripa de globala fattigdomsproblemen\r\nframöver. 1-procentsmålet måste därför återställas\r\nså snart som möjligt. Flera har vittnat om det här i\r\ndag.</pre><pre>Inom Centern anser vi också att det bör vara\r\nmöjligt att i framtiden, när ekonomin medger det,\r\nkunna överskrida 1-procentsmålet, för att\r\ndärigenom eventuellt kunna kompensera för de\r\nnedskärningar som vi måste göra i dag. Jag undrar\r\nhur biståndsministern ser på en sådan lösning.</pre><pre>Det är angeläget att ta till vara erfarenheterna av\r\ndet hittillsvarande biståndet -- det är många som\r\nhar sagt det också -- och söka vägar att göra det mer\r\neffektivt och ändamålsenligt. Vi måste med andra\r\nord få ut mer för pengarna.</pre><pre>Flera felsatsningar har gjorts. Vi har fått höra\r\nbeskrivningar av det. Det har bl.a. lett till att\r\nklyftorna mellan u-länder och i-länder har ökat i\r\nstället för att minska. Vi menade ju att biståndet\r\nskulle minska klyftorna. De fattiga ländernas\r\nutvecklingsmöjligheter har försvårats genom den\r\nhandelspolitik som förts. U-länderna har och har\r\nhaft svårt att få tillgång till marknader, kapital och\r\nkunnande. Under det s.k. kalla kriget bidrog\r\ndessutom stormakterna till att underbygga\r\nkonflikter i tredje världen för egna syften. Det har\r\nvi sett flera exempel på.</pre><pre>Svårigheterna att skapa en gynnsam utveckling i\r\ntredje världen kan på sikt få katastrofala följder för\r\noss alla. Vi måste därför tillsammans med länderna\r\ni tredje världen finna lösningar på många problem\r\nav bl.a. global karaktär. Dit hör problem som\r\nökenutbredning, skövling av tropiska regnskogar\r\noch en stor del av de globala luft- och\r\nvattenföroreningarna. Hit hör också\r\nbefolkningsexplosionen och naturligtvis\r\nmassfattigdomen. Nuvarande stora ekonomiska\r\nklyftor och den växande ekonomiska och\r\nekologiska misären skapar säkerhetspolitiska\r\nproblem som kan bli ödesdigra och få\r\nvärldsomfattande konsekvenser. Dessa problem\r\nmåste vi ta på mycket stort allvar.</pre><pre>Det är mot denna bakgrund viktigt att få till stånd\r\nett effektivare, mera internationellt och mera\r\nomfattande bistånd. Vår handelspolitik måste\r\nförbättras och den internationella\r\nkunskapsöverföringen reformeras för att bättre\r\ngynna u-ländernas utveckling. Biståndet måste\r\nkoncentreras på människors grundläggande\r\nbasbehov och på att stärka deras förmåga att lokalt\r\nlösa sina problem. Beträffande biståndets roll\r\nanges också i propositionen att\r\nfattigdomsbekämpning även fortsättningsvis måste\r\nvara ett övergripande mål för hela\r\nbiståndspolitiken.</pre><pre>Herr talman! Skuldkrisen är ett av de största\r\nhindren för utveckling i många länder i tredje\r\nvärlden. Länderna tvingas satsa på produktion för\r\nexport, för att få medel att betala av sina skulder.\r\nDå allt fler länder konkurrerar med samma typ av\r\nvaror pressas priserna ner.</pre><pre>Bönderna i u-länderna tvingas t.ex. överge odling\r\nav mat för familjens försörjning till förmån för\r\nexportprodukter. Priserna stiger på grund av att\r\ninflationen ofta är rekordhög samtidigt som\r\ninkomsterna för bonden krymper. Han måste då\r\nproducera än mer på sin jord, som riskerar att\r\nutarmas ju hårdare den exploateras. Det innebär i\r\nsin tur miljöproblem. Det blir en ond cirkel, om\r\nprocessen inte avbryts.</pre><pre>För att klara av räntebetalningar och amorteringar\r\ntill bl.a. Världsbanken och IDA måste de fattiga\r\nländerna ta nya lån. Ett lappverk av lån på lån har\r\nutvecklats. Många u-länder betalar ut mer pengar i\r\nform av amorteringar och räntor än vad de lånar.\r\nSom en följd av utlandsskulden och de hårda villkor\r\nsom ställs av Världsbanken uppstår också sociala\r\noch politiska problem. Därmed sätts de nya, sköra\r\ndemokratierna på mycket hårda prov.</pre><pre>I betänkandet framhålls att Sverige fortsättningsvis\r\nskall spela en aktiv roll för att medverka till\r\nytterligare skuldlättnader och ökade resursflöden\r\ntill de fattigaste länderna. Detta är absolut\r\nnödvändigt.</pre><pre>Herr talman! Från centerns sida vill vi också\r\nframhålla hur viktigt det är med ökat stöd till\r\nlandsbygdsutveckling.</pre><pre>Det är ett känt faktum att den största delen av u-\r\nländernas befolkning bor på landsbygden. Dock\r\nhar många under senare år sökt sig till städerna,\r\neftersom möjligheterna att försörja sig på jordbruk\r\nhar blivit sämre. Möjligheterna till biinkomster vid\r\nsidan av jordbruket har blivit alltmer begränsade.\r\nTrots detta sysselsätter jordbrukssektorn dock\r\nfortfarande den största delen av den arbetsföra\r\nbefolkningen i de flesta u-länder.</pre><pre>Inflyttningen till städerna har skapat väldiga\r\nproblem för länderna i tredje världen.\r\nArbetslösheten är enorm. Slumområden som växer\r\nfram tär på miljön, och där uppstår sjukdomar på\r\ngrund av trångboddhet och andra förhållanden. I\r\nspåren härav följer också brottslighet. Många,\r\nframförallt kvinnor, som flyttat till städerna finner\r\nockså att deras förmåga att upprätthålla traditioner\r\noch kulturmönster alltmer försvagas.</pre><pre>Om människorna i stället ges bättre möjlighet att\r\nförsörja sig på landsbygden och om de där får\r\nförbättrad tillgång till sjukvård, utbildning, bra\r\nmiljö, rent vatten m.m., kan de välja att stanna\r\nkvar i sin hemmiljö. De är några skäl till att det är\r\nså viktigt att satsa på landsbygdsutveckling och\r\njordbruk inom biståndet. I centermotionen U267\r\nyrkas att svensk u-landshjälp i större utsträckning\r\nbör kanaliseras genom bondeorganisationer till\r\nbonde- och landsbygdsbefolkningen, i syfte att få\r\nen minskning av jordförstöringen, få rent vatten, få\r\nstöd för utveckling av småindustri och hantverk\r\nsamt att främja självägande.</pre><pre>I en annan centermotion anges att utvecklingen i\r\nhögre grad bör bygga på kunskap och erfarenhet\r\nsom finns på plats i u-länderna. Det påpekas att det\r\nfinns behov av framtagning och överföring av enkel\r\nvardagsnära teknik. Det är viktigt att biståndet\r\nmera kan inriktas på anpassad teknikutveckling.</pre><pre>Utskottet uttalar att jordbruket är av central\r\nbetydelse för de fattiga ländernas ekonomi. Det\r\nframhålls också, som svar på motionerna, att\r\nbiståndet kan spela en viktig roll för att underlätta\r\nlandsbygdens utveckling, vilket jag ser som ett\r\npositivt svar.</pre><pre>Herr talman! Jag vill också tillägga att kvinnorna\r\nhar en viktig roll att spela inom jordbruket.\r\nVerkligheten är ju den att långt mer än hälften av\r\nallt jordbruksarbete i Afrika utförs av kvinnor och\r\natt kvinnor utgör majoriteten av bönderna. Även i\r\nAsien utförs cirka hälften av jordbruksarbetet av\r\nkvinnor, men andelen kvinnliga självständiga\r\nbönder är däremot ganska låg. Kvinnornas insatser\r\när mot denna bakgrund av avgörande betydelse när\r\ndet gäller att genomföra nödvändiga förändringar\r\nför lantbruksutvecklingen.</pre><pre>I olika centermotioner tar man upp behovet av ett\r\nkvinnoinriktat bistånd. Det framhålls att stöd till\r\nkvinnor dels mer än vad som sker i dag bör ges till\r\nseparata kvinnoprojekt, dels bör vara en integrerad\r\ndel i olika biståndsprojekt.</pre><pre>Bakgrunden är att kvinnor spelar en avgörande roll\r\ninte bara inom landsbygsutvecklingen och inom\r\njordbruket utan också inom en mängd andra\r\nområden. Jag tänker framför allt på miljöarbetet.\r\nEftersom miljöproblemen är ett av de svåraste\r\nhindren för en hållbar ekonomisk utveckling, måste\r\nalla projekt planeras med utgångspunkt i\r\nmiljöaspekten, med målet att skapa en ekonomiskt\r\nuthållig utveckling. Det är i det sammanhanget\r\nintressant att konstatera att det i Agenda 21 läggs\r\nstor tonvikt vid kvinnors betydelse för att en\r\nekonomiskt uthållig utveckling skall komma till\r\nstånd i tredje världens länder.</pre><pre>Ett fullföljande av Agenda 21 bör därför i stor\r\nutsträckning prägla såväl det bilaterala som det\r\nmultilaterala biståndet. FN:s utvecklingsfond för\r\nkvinnor, UNIFEM, spelar en viktig roll i detta\r\narbete, vilket framhållits bl.a. i en centermotion\r\noch i en socialdemokratisk motion. Från utskottets\r\nsida framhålls att det är viktigt och angeläget med\r\nförstärkt stöd till UNIFEM. Enligt utskottets\r\nmening bör regeringen överväga att höja det\r\nsvenska bidraget till organisationen. Detta ser jag\r\nsom mycket positivt.</pre><pre>Herr talman! Den mycket snabba\r\nbefolkningsökningen utgör ett mycket stort och\r\nallvarligt hot på vår jord. Världens befolkning ökar\r\ni en takt som saknar motstycke i historien. Jag\r\ntänker inte upprepa den information som vi nyss\r\nfick av Alf Wennerfors. Jag vill bara instämma i den\r\nbild som han gav i sitt anförande och säga att det är\r\noerhört viktigt att det görs insatser för kvinnor för\r\natt komma till rätta med den explosionsartade\r\nbefolkningsökningen.</pre><pre>Regeringen har inlett en ny fas i biståndspolitiken.\r\nI stället för att acceptera fundamentala brott mot\r\ndemokrati och mänskliga rättigheter hos\r\nmottagarlandet, under förevändningen att det\r\nhandlar om interna angelägenheter och kulturella\r\nskillnader, ställer vi i dag krav på mottagaren.</pre><pre>Denna problematik berörs i olika motioner, särskilt\r\nvad gäller mottagarländer i vilka det också\r\nförekommer MR-brott. Jag tänker framför allt på\r\nMarocko och Indonesien. Eftersom vi har litet\r\ntidsbrist, vill jag utan att gå in på några detaljer\r\nbetona hur viktigt jag anser det vara att\r\nmottagarländerna förbättrar situationen på MR-\r\nsidan för att fortsättningsvis kunna komma i fråga\r\nför bl.a. u-krediter. Samtidigt vill jag också betona\r\nvad vi har framfört i centermotioner om vikten av\r\nge bistånd till de förtryckta folken i Västsahara och\r\nÖstra timor.</pre><pre></pre><pre>I en annan motion har jag krävt ökat stöd till\r\ncivilbefolkningar, främst kurderna i norra Irak. Jag\r\när mycket nöjd med utskottets uttalande om att\r\nman förutser att ytterligare svenska insatser\r\nkommer att bli aktuella under kommande\r\nbudgetår. Förutsättningen är att allt inte\r\nnormaliseras i området, men det är tyvärr inte att\r\nvänta.</pre><pre>Jag vill också nämna motion U276, som föreslår\r\nSwedecorp bör utreda möjligheterna till fördjupat\r\nsamarbete med Afro Art. Det vore oerhört\r\nolyckligt om biståndet till Afro Art skulle tvingas\r\nupphöra. Det säger jag som representant för en av\r\nde organisationer, Centerkvinnorna, som ligger\r\nbakom möjligheterna för Afro Art att verka.\r\nUtskottet skriver att Afro Arts verksamhet enligt\r\nutskottets uppfattning är av sådan karaktär att man\r\nbör kunna få stöd från Swedecorp men att det inte\r\när riksdagen som skall besluta i den här frågan.\r\nMan kan då undra varför jag tar upp frågan här i\r\nriksdagen. Jag gör det för att uppmärksamma\r\nSwedecorp på att det finns starka önskemål från\r\nutskottets sida om att det här skall kunna lösa sig.</pre><pre>Med det vill jag yrka bifall till utskottets\r\nhemställan.</pre><pre>Anf. 81  FANNY RIZELL (kds):</pre><pre>Herr talman! Sverige bedriver sedan länge en\r\nbiståndspolitik som syftar till att hjälpa de fattigaste\r\nländerna i världen. Sedan regeringsskiftet hösten\r\n1991 har vi i biståndspolitiken kraftigt påpekat att\r\ndemokrati, mänskliga rättigheter och\r\nmarknadsekonomi bör ha en framträdande plats.</pre><pre>Regeringens biståndspolitik har fått bekräftelse\r\nfrån utvecklingsekonomer, som i dag är närmast\r\neniga. De hävdar som bekant att villkoren för att u-\r\nländerna skall kunna skapa en bärkraftig och\r\nlångsiktig utveckling och komma till rätta med\r\nförsörjningskrisen är just fortsatt demokratisering\r\noch förändring mot friare marknader.</pre><pre>Således ligger Sveriges biståndspolitik i dag i bättre\r\nsamklang med dagens kunskap och anda än vad den\r\ngjort tidigare. Det intressanta är dock hur vi går\r\nvidare och vad vi vill göra i framtiden.</pre><pre>Kravet på demokrati måste utvecklas, kvinnornas\r\nsituation har ännu inte fått tillfredsställande\r\nuppmärksamhet, utvecklingsländernas villkor för\r\nfrihandel liksom skuldsituationen är fortfarande\r\notillfredsställande, de enskilda organisationernas\r\npotential har inte tillräckligt utnyttjats, och\r\nmiljöbiståndet har knappt börjat. De som därmed\r\ninte inser att antalet biståndsprojekt överstiger\r\nbefintliga resurser och därmed enprocentsmålet är\r\nantingen okunniga eller sällsynt cyniska.</pre><pre>Herr talman! Demokratin har vunnit flera\r\navgörande slag i världen, men den är långt ifrån\r\nsäkerställd. I dialogen med mottagarländernas\r\nregeringar förutsätts därför att Sverige fortsätter att\r\ntydligt framföra sin syn på ekonomisk och politisk\r\nfrihet. Denna dialog skall kompletteras med lika\r\nstor dos av aktivt demokratistöd.</pre><pre>Sveriges avståndstagande från brott mot mänskliga\r\nrättigheter måste därför framstå mycket klart i\r\ndialog och agerande. Ännu tydligare markeringar\r\nmåste göras när det gäller biståndet till regimer som\r\nförtrycker eller militärt bekämpar sitt eget eller\r\nandra folk.</pre><pre>Vid Riokonferensen sommaren 1992\r\nundertecknades ett omfattande program för en\r\nhållbar utveckling, Agenda 21, av 153 länder. En ny\r\nFN-kommission har tillsatts för inte så länge sedan.\r\nDen har i uppgift att övervaka hur programmet\r\nföljs upp. En av de viktigaste uppgifterna för denna\r\nFN-kommission blir att se till att i-länderna lever\r\nupp till sina åtaganden om överföring av finansiella\r\noch tekniska resurser till miljö- och\r\nutvecklingsprogram i u-länderna.</pre><pre>Miljöproblemen är mycket stora i u-länderna och\r\norsakas inte så sällan av fattigdom. Detta\r\nunderstryker betydelsen av en nära koppling\r\nmellan begreppen miljö och utveckling. På sina håll\r\nkan ingen utveckling komma till stånd om inte\r\nmiljöproblemen löses -- och vice versa. Det\r\nankommer till en del på oss att se till att problemen\r\ninte blir bestående.</pre><pre>Herr talman! I den nya inriktningen av biståndet\r\nmåste kvinnans situation i världen lyftas fram mer\r\nän tidigare. En viktig del i biståndets demokratimål\r\nbör vara främjandet av jämställdhet, så att\r\nmannens och kvinnans lika värde poängteras.</pre><pre>Kvinnans situation i olika länder måste lyftas fram\r\ni allt biståndsgivande. Hon måste bli accepterad\r\nsom en fullvärdig individ och ha rätt till fullständigt\r\nmännsikovärde. Ett sådant arbete måste ingå i\r\nsjälva förutsättningen för ett bistånd.</pre><pre>Familjesammanhållning, barns hälsa och utbildning\r\ni u-länderna kan vi i stor utsträckning tacka\r\nkvinnorna för. Detta har de, förutom i några\r\nundantagsfall, uppnått utan att ha tillträde till\r\nkrediter eller äganderätt till den mark de brukar\r\noch trots att en mängd kulturella, sociala,\r\nekonomiska och juridiska hinder systematiskt\r\ndiskriminerar dem.</pre><pre>Stora slumområden har under de senaste\r\nårtiondena växt upp runt de flesta städerna i u-\r\nländerna. Undersökningar pekar på att omkring\r\n70 % av familjerna i många av dessa slumområden\r\nhar endast en familjeförsörjare -- en kvinna.</pre><pre>En grundläggande mänsklig rättighet är rätten till\r\nutbildning, som i sin tur är avgörande för\r\nmöjligheten att åtnjuta och ta i anspråk andra\r\nrättigheter. I det moderna samhället är utbildning\r\ndet väsentligaste och mest verkningsfulla villkoret\r\nför utveckling. En kvinna av tre är i dag analfabet,\r\nmedan förhållandet bland män är en av fem.</pre><pre>Herr talman! I UNDP:s Human Development\r\nReport 1992 räknar man med att\r\nutvecklingsländerna årligen går miste om 500\r\nmiljarder US-dollar i uteblivna välfärdsvinster och\r\ninkomster på grund av reglerade varu- och\r\nproduktionsfaktorsmarknader. 500 miljarder US-\r\ndollar är tio gånger mer än vad utvecklingsländerna\r\nerhåller i form av bistånd. Rapporten nämner\r\nspeciellt områden där industriländerna har en lång\r\noch tragisk tradition av regleringar, nämligen\r\ntextilindustrin och jordbruket.</pre><pre>Frihandeln är det enskilt största faktorn bakom\r\nbåde OECD-ländernas NIC-ländernas ekonomiska\r\nframgångar. Allt tyder på att det gäller även\r\nutvecklingsländerna. Inslagen av frihandel i\r\nSveriges relation med utvecklingsländerna måste\r\ndärför öka. Sverige måste också i internationella\r\nsammanhang enträget fortsätta att hävda\r\nutvecklingsländernas behov av frihandel.</pre><pre>Mellan 1972 och 1982 var industriländerna netto\r\nlångivare till utvecklingsländerna, men efter 1982\r\nvände flödet. Några år senare vände också\r\nkapitalströmmarna från Internationella\r\nvalutafonden och Världsbanken, så att fattiga\r\nländer blev ännu fattigare. På grund av obestånd\r\noch betalningsmoratorier är många\r\nutvecklingsländers kreditvärdighet mycket låg.\r\nMånga utvecklingsländer använder också stora\r\ndelar av sina exportinkomster till att betala räntor\r\noch i vissa fall amorteringar.</pre><pre>Den sammanlagda bilden är således dyster när det\r\ngäller utvecklingsländernas tillgång på kapital.</pre><pre>Sverige har länge verkat i fråga om\r\nutvecklingsländernas tillgång till och behov av\r\nkapital. I dag är frågan inte lika uppmärksammad.\r\nSveriges uppgift måste därför vara att ständigt föra\r\nupp frågan på dagordningen, så att\r\nutvecklingsländerna beviljas en definitiv och snar\r\nskuldsanering.</pre><pre>Herr talman! Sverige tillhör en priviligierad del av\r\nvår jord. Vårt land tillhör de rikaste och mest\r\nförskonade från krig och katastrofer. Befolkningen\r\ni Sverige tillhör den femtedel av jordens befolkning\r\nsom disponerar ca 82 % av jordens inkomster. Av\r\nsolidaritetsskäl och rättviseskäl bör därför vårt land\r\nanstränga sig att ånyo nå upp till enprocentsmålet.</pre><pre>Ytterligare ett skäl till att vi bör sträva efter att\r\nåterigen nå upp till 1 % av BNI är att vi på så sätt\r\nbättre skulle kunna utöva påtryckningar vid ett EG-\r\nmedlemskap. Inom EG skulle Sverige tillsammans\r\nmed andra skandinaviska länder och\r\nNederländerna kunna föregå med gott exempel och\r\ndärmed i en samfälld aktion förmå övriga\r\neuropeiska länder att öka sin andel av BNP till\r\nbistånd från nuvarande 0,42 % till den av FN\r\nrekommenderade nivån på 0,7 %. En sådan\r\nhöjning skulle för utvecklingsländerna innebära\r\nextra biståndsresurser, värda åtminstone 100\r\nmiljarder kronor.</pre><pre>Socialdemokraterna har i en av sina motioner\r\nföreslagit att vårt land skulle utveckla en politik för\r\nglobal säkerhet och solidaritet. Det är att slå in\r\nöppna dörrar, eftersom det vidgade\r\nsäkerhetsbegreppet från början har präglat\r\nregeringens arbete. Vad som är allvarligt är\r\nSocialdemokraternas verkliga syfte med vad de\r\nkallar ''en ny politik för säkerhet och solidaritet''.</pre><pre>I deras skrift ''Sätt Sverige i arbete'' framgår syftet\r\nklart: att spara pengar. Där hävdas att ett samlat\r\ngrepp på utrikes- och säkerhetspolitiken medger\r\nbesparingar inom i första hand försvaret och\r\nflyktingpolitiken. Men att nå upp till besparingar på\r\n100 miljarder utesluter inte implicit att vidta\r\nytterligare besparingar inom biståndet.</pre><pre>Herr talman! Biståndsviljan i Sverige har sin\r\nryggrad hos folkrörelser och ideellt engagerade\r\nmänniskor. Där finns ofta en stark vilja till fortsatt\r\nhjälp för de fattiga folken även när deras ledare\r\ngjort sig oförtjänta av stöd.</pre><pre>Ett sätt att påskynda demokratiseringsprocessen är\r\natt bättre stödja de frivilliga organisationernas\r\narbete och att också försöka bygga upp sådana\r\norganisationer i u-länderna. Det måste finnas en\r\nmottagande organisation i biståndslandet som\r\ntillsammans med givarorganisationer kan\r\nvidareutveckla, fördjupa och föra projekten vidare.\r\nFolkrörelser och enskilda organisationer kan här\r\nspela en mycket stor roll.</pre><pre>Det statliga biståndet har under 1970- och 80-talen\r\nägnat alltför liten omsorg och stöd till\r\norganisationer och institutioner utanför den\r\noffentliga sektorn. Det finns ett stort behov av\r\ngräsrotsorganisationer som kan göra\r\nutvecklingsarbetet effektivare och stärka basen för\r\nen demokratisering. Det gäller också att ta vara på\r\nden kunskap och det engagemang som finns hos\r\nbåde enskilda och frivilliga organisationer.</pre><pre>Herr talman! Jag yrkar bifall till hemställan i\r\nutskottets betänkande 15.</pre><pre>Anf. 82  KARL-ERIK SVARTBERG (s)\r\nreplik:</pre><pre>Herr talman! Det är tydligt att Fanny Rizell inte\r\nlyssnade på mitt replikskifte med Daniel Tarschys.\r\nJag får väl repetera.</pre><pre>Hon hänvisade till en debattskrift som Allan\r\nLarsson m.fl. har skickat ut. Jag skall läsa upp ett\r\nstycke i p. 10, och jag skall sedan lämna över sidan\r\ntill Fanny Rizell så att hon själv kan läsa. I p. 10 står\r\ndet:</pre><pre>Vi vill omprioritera de utgifter som gäller nationell\r\nsäkerhet, dvs. utrikes-, försvars-, bistånds- och\r\nflyktingpolitiken, sammanlagt ca 67 miljarder\r\nkronor. Syftet är att få till stånd långsiktigt hållbara\r\nbesparingar inom detta område i storleksordningen\r\n10 miljarder kronor främst på de militära\r\nutgifterna. Vi vill samtidigt åstadkomma en fortsatt\r\nförskjutning från militära till civila ändamål.</pre><pre>Fanny Rizell kan vara fullkomligt lugn när det\r\ngäller Socialdemokraterna och biståndspolitiken.</pre><pre>Jag skulle också kunna citera yttranden och\r\nutlåtanden som gjorts om de motioner till\r\npartikongressen som gäller biståndet. De är\r\nentydiga.</pre><pre>\r\nAnf. 83  FANNY RIZELL (kds) replik:</pre><pre>Herr talman! Jag kan inte känna till vilka motioner\r\nman lägger fram på den socialdemokratiska\r\npartikongressen, men jag är mycket tacksam om\r\nman från gräsrotsnivå har ett sådant tryck att också\r\nvi märker av det här.</pre><pre>Men det finns skäl att känna en viss oro när man ser\r\ndessa besparingar. Jag har tittat på dem. Jag tycker\r\nnog att det kan bli svårt att spara så mycket på\r\nflyktingar och försvar att biståndet slipper undan.\r\nMen jag är mycket glad om Karl-Erik Svartberg\r\nkan ge mig en sådan garanti. Jag skall lägga det på\r\nminnet när vi i fortsättningen diskuterar biståndet.</pre><pre>Anf. 84  KARL-ERIK SVARTBERG (s)\r\nreplik:</pre><pre>Herr talman! Om Fanny Rizell hade lyssnat på mitt\r\nhuvudanförande hade hon också hört att jag starkt\r\nbetonade -- det är den socialdemokratiska\r\npolitiken -- att neddragningen av biståndet i år är\r\natt se som tillfällig. Vi vill så snabbt som möjligt\r\ntillbaka till enprocentsmålet.</pre><pre>Anf. 85  FANNY RIZELL (kds) replik:</pre><pre>Herr talman! Jag beklagar att jag inte hade\r\nmöjlighet att lyssna på Karl-Erik Svartbergs\r\nhuvudanförande, men jag skall ta det till mig. Jag\r\när mycket glad om vi i fortsättningen kan arbeta\r\ngemensamt för ett så stort bistånd som möjligt.</pre><pre>Anf. 86  Statsrådet ALF SVENSSON (kds):</pre><pre>Herr talman! Jag tar mig friheten att först uttrycka\r\nbesvikelse över hur den här debatten har\r\nregisserats, om jag får använda det uttrycket. Jag\r\ntycker att de här frågorna borde auktoriseras så\r\npass här i kammaren att denna debatt inte skulle\r\nstyckas sönder. Dessa frågor är för oss alla, tror jag,\r\neller borde i varje fall vara det, så centrala att vi inte\r\nskulle ha behövt få in annat emellan och måst gå\r\nhärifrån.</pre><pre>Herr talman! Jag hoppas att inte detta verkar alltför\r\nirriterande. Det är oerhört svårt att disponera sin\r\ndag när man först kl. 18 kvällen innan får höra hur\r\ndet hela kommer att läggas upp. Jag ber talare som\r\nhar anmält sig om ursäkt för att jag inte klarar av\r\natt vara här hela kvällen och lyssna på anförandena.\r\nJag kommer naturligtvis att ta del av dem i\r\nprotokollet.</pre><pre>Jag har med stort intresse följt det som har sagts\r\nhär. Jag tror att det är väldigt viktigt att vi har detta\r\nmeningsutbyte. Vi har att lära av varandra.</pre><pre>Herr talman! Sedan jag väl sagt detta vill jag övergå\r\ntill mitt egentliga anförande.</pre><pre>Sedan den förra biståndspolitiska debatten för ett\r\når sedan har världen på många sätt blivit mörkare.\r\nAntalet flyktingar har ökat. Risken för nya\r\nkonflikter är överhängande, inte minst i det tidigare\r\nkommunistblocket. Men låt oss också se tecknen på\r\nen ljusning. Många länder i t.ex. Afrika har infört\r\npolitiska reformer som syftar till demokrati och\r\nbättre respekt för mänskliga rättigheter. Samtidigt\r\nminskar åtskilliga i-länders förmåga, eller skall vi\r\nsäga vilja, att lämna bistånd till u-länderna. Detta\r\när illavarslande, eftersom ekonomiska bakslag i u-\r\nländerna kan medföra att de demokratiska\r\nreformerna stannar av eller rent av sopas bort.</pre><pre>Det finns en risk att vi i Sverige blir så\r\nsjälvcentrerade att vi inte ser skillnaden på den kris\r\nvi nu går igenom och de skriande behov som finns i\r\nstora delar av u-världen. Därför måste vi gång på\r\ngång slå fast att vårt viktigaste motiv till en stark,\r\neffektiv och generös biståndspolitik gäller\r\nmänniskovärdet, varje människas värde -- oavsett\r\nfödelseort -- och respekten för varje individs\r\npersonliga värdighet. Ofta uttrycks det med ordet\r\nsolidaritet. Själv har jag intrycket att detta ord\r\nalltmer kommit att betyda gruppsolidaritet. Men vi\r\nfår under inga omständigheter glömma individen,\r\nbroderskapet.</pre><pre>Det därnäst viktigaste motivet gäller vårt\r\nömsesidiga beroende av varandra som invånare på\r\nplaneten jorden. Inte minst den ökade\r\nmiljöförstöringen har visat inom vilket snävt\r\nintervall livet existerar, hur tunt livets skal är. I\r\nårets budgetproposition uttrycks det så här:</pre><pre>''Vi bör ställa oss frågan hur vi gemensamt kan\r\nforma en framtid som erbjuder möjligheter för hela\r\nmänskligheten, inte bara för den rika delen av\r\nvärlden. Vårt mål måste vara att skapa en\r\nlångsiktigt hållbar utveckling för framtidstro och\r\nutvecklingshopp för alla människor i alla länder och\r\nolika kulturer. Det finns ingen annan väg mot detta\r\nmål än internationell samverkan. Fred och säkerhet\r\nkan inte uppnås utan utveckling. Trygghet och\r\nstabilitet kan inte i längden samexistera med\r\nfattigdom och orättvisor.''</pre><pre>Kanske skulle västvärldens kris ha varit mindre och\r\nenklare att hantera om vi alla engagerat oss för en\r\nvidare världsgemenskap eller -- uttryckt med\r\nmodernt ekonomispråk -- för de utvecklingsbara\r\nmarknaderna. Åtskilliga spänningar i Europa och\r\npå andra håll i världen skulle ha dämpats om vi\r\ninsett och agerat därefter att\r\nbefolkningsomflyttningar måste motverkas genom\r\natt fattigdomen trängs tillbaka.</pre><pre>Att motarbeta fattigdomen är också att dämpa\r\nvärldens befolkningstillväxt. Det har flera talare\r\nvarit inne på. Nästa år håller FN sin stora\r\nbefolkningskonferens i Kairo. Den svenska\r\nnationalkommittén för konferensen betonar att de\r\nkommande diskussionerna måste se\r\nbefolkningsfrågan i ett helhetsperspektiv -- i ett\r\nsocialt, kulturellt, etiskt och ekonomiskt\r\nsammanhang. Jag instämmer i detta och vill\r\nframhålla att kvinnoperspektivet måste genomsyra\r\nvåra förslag till konferensen. Erfarenheterna hittills\r\nvisar att insatser som höjer kvinnors sociala\r\nställning genom bl.a. utbildning och sociala\r\nreformer har betydligt större effekter och acceptans\r\nän traditionell födelsebegränsning. Vi måste också i\r\nsammanhanget diskutera livsstilen i u- och i-länder.\r\nVärlden har inte råd med oss i i-länderna om vi\r\nfortsätter vår rovdrift på naturen.</pre><pre>När vi diskuterar biståndets resultat och\r\nmöjligheter är det viktigt att vi utgår från våra egna\r\nerfarenheter som människor och från vår egen\r\nhistoria. Det är inte så ovanligt att man talar om u-\r\nvärlden som om vi aldrig haft erfarenhet av\r\ntillkortakommanden i vårt eget land.</pre><pre>Vi kan till att börja med påminna om att människan\r\när -- med ett välfunnet engelskt ord -- uncomplete.\r\nAll mänsklig verksamhet är ofullkomlig. Det gäller\r\ngivetvis också biståndsverksamheten. Men i\r\ndebatten glöms det ofta bort. Bank- och\r\nfinanskrisen i Sverige är en nyttig påminnelse om\r\natt mänskliga brister existerar även inom andra\r\nområden än biståndets. Ofullkomligheten leder till\r\natt mycket av den mänskliga verksamheten har, för\r\natt låna en term från tekniken, låg ''verkningsgrad''.\r\nDen här låga verkningsgraden är för det första\r\nkopplad till att vi inte lyckas skapa administrativt\r\neller tekniskt perfekta system och lösningar.</pre><pre>Var och en som på sin arbetsplats umgås med en\r\ndator eller kopiator blir ofta påmind om detta, i viss\r\nmån deprimerande, faktum. Den positiva sidan av\r\nsaken är förstås att vi genom träget tänkande och\r\nutvecklingsarbete gradvis kan förbättra resultaten.</pre><pre>Vi har på flera sätt tagit itu med frågan om\r\nbiståndets verkningsgrad. Det gäller att få ut så\r\nmycket resultat som möjligt för varje\r\nbiståndskrona. Regeringen har lagt fram en\r\nproposition som grundas på utredningen om\r\nstyrnings- och samarbetsformer i biståndet, den\r\ns.k. Engblomska utredningen. Syftet är att öka\r\neffektiviteten genom att göra regeringens resp.\r\nbiståndsmyndigheternas ansvar och uppgifter\r\ntydligare. Det här är en debatt som vi naturligtvis\r\nfår hänge oss åt framöver.</pre><pre>Jag tror att det är viktigt att riksdagen får bättre\r\nunderlag för sina beslut om biståndets innehåll,\r\nmål, organisationsstruktur och övriga riktlinjer för\r\nverksamheten. I årets proposition och den s.k.\r\nfaktabilagan om svenskt bistånd 1991/92 har vi\r\npåbörjat en förändring -- tycker vi själva -- i denna\r\nriktning.</pre><pre>Vad gäller samarbetet med enskilda\r\nmottagarländer tror jag att det är en god idé att\r\ninföra långsiktigt syftande landstrategier, som\r\nbeskriver biståndsmålen i ett brett perspektiv. På\r\ngrundval av dessa utarbetas planeringsramar, som\r\nskall omfatta all långsiktig sektor- och\r\nprojektbunden verksamhet. Den förändringen\r\nleder till att de uppnådda resultaten sätts i\r\ncentrum -- inte utbetalningarna. Det har nämligen\r\nofta varit följden av nuvarande avtalsbundna\r\nlandramssystem. Det här blir dessutom en\r\norganisation som liknar den som finns i närstående\r\ngivarländer som Norge, Danmark och\r\nNederländerna.</pre><pre>Vi vill också förändra fältorganisationen. Slår man\r\nihop biståndskontor och ambassader, minskas\r\notydligheten utåt, och dubbelarbetet i\r\nadministrationen minskas också. Samtidigt kan det\r\nleda till ökad kostnadseffektivitet.</pre><pre>Sverige har, tillsammans med övriga nordiska\r\nländer, också sökt förbättra verkningsgraden i det\r\ninternationella biståndet genom FN.\r\nAnsträngningar genom det s.k. Nordiska FN-\r\nprojektet verkar nu krönas med framgång.</pre><pre>Herr talman, jag tar mig friheten att harangera\r\nmedhjälpare på U-avdelningen som gjort en\r\nutomordentlig insats för att så skulle bli fallet.</pre><pre>Våra gemensamma förslag till bättre styrnings- och\r\nfinansieringsformer kan äntligen stoppa den\r\nmarginalisering av FN:s verksamhet som kunnat\r\niakttas inom det sociala och ekonomiska området.\r\nBl.a. innebär förslagen att FN:s biståndsorgan skall\r\nfå små, effektiva styrelser med regelbundna möten\r\nunder året. Efter mycket intensiva förhandlingar,\r\nhar en arbetsgrupp nått en överenskommelse om\r\nstora förändringar i linje med det nordiska FN-\r\nprojektets förslag. Det är min förhoppning att\r\ngeneralförsamlingen inom kort kommer att anta\r\ndenna överenskommelse. En glädjande framgång\r\nför nordiskt samarbete är detta. Kanske kan vi nu\r\nfå se ett effektivare FN även inom\r\nutvecklingsområdet.</pre><pre>Herr talman! Också de svenska företagen, vilket\r\näven andra talare tidigare varit inne på, behöver\r\nförbättra sin verkningsgrad, sin effektivitet när det\r\ngäller insatser på den upphandlingsmarknad som\r\ngenereras av Världsbanken, de regionala\r\nutvecklingsbankerna och FN:s\r\nbiståndsverksamhet. Marknaden är växande och\r\nsvåröverskådlig. Svenska företag och konsulter har,\r\ntrots stora svenska bidrag till dessa internationella\r\norganisationer, haft begränsade framgångar på den\r\nhär marknaden. Statistiken visar att jämförbara\r\nindustriländers näringsliv lyckas bättre på\r\nutvecklingsmarknaden.</pre><pre>Vi arbetar nu med att skapa mer offensiva insatser\r\nför att främja den multilatera upphandlingen. Jag\r\nhoppas kunna återkomma med ytterligare förslag i\r\nnästa budgetproposition. Jag vill samtidigt utmana\r\ndet svenska näringslivets organisationer genom att\r\nsäga: Bättre kan ni! Vi här i riksdagen kan\r\nunderlätta därför, men i näringslivet måste man bli\r\nbättre på att sälja.</pre><pre>Den andra viktiga orsaken till låg verkningsgrad är\r\natt våra möjligheter att i förväg bedöma resultaten\r\nav det vi planerar naturligtvis är ofullkomliga. Inom\r\nreklambranschen brukar man ofta säga att hälften\r\nav allt som satsas på reklam är bortkastat.\r\nSvårigheten är bara att säga vilken hälft. Därmed\r\när det ingalunda sagt att det skulle vara så illa inom\r\nbiståndet. Men den som vill ha en illustrativ\r\nbekräftelse på den här typen av ofullkomlighet,\r\nbehöver bara lyssna på ett antal nationalekonomer\r\noch bankekonomer, som nu söker förklara varför\r\nman inte tydligare såg förspelet till dagens\r\nfinanskris.</pre><pre>Herr talman! Som underlag för framtidsplaner\r\nbehöver man goda prognosinstrument och en god\r\nbeskrivning av tidigare resultat. Vi har nu inrättat\r\nett utvärderingssekretariat för biståndet. Arbetet\r\nleds av en kommitté med fristående experter från\r\nolika områden. Kommittén skall analysera\r\nbiståndets effektivitet, göra egna undersökningar\r\noch lämna förslag till hur regeringen gradvis kan\r\nförbättra styrningen av biståndet.</pre><pre>Ännu svårare än att bedöma utvecklingen i våra\r\negna biståndsprojekt är förstås att förutse den\r\nallmänna utvecklingen i olika regioner. Katastrofer\r\nav skilda slag är inte välplanerade.</pre><pre>Vi måste dra säkrare slutsatser av vad vi ser i de\r\nolika konflikter och katastrofer där man med\r\nsvenskt bistånd gör insatser. Vi kan här ha hjälp av\r\nfreds- och konfliktforskningen när vi skall finna bra\r\nsystem för ''early warnings'' -- tidiga\r\nvarningssignaler.</pre><pre>Katastrofbiståndet är den största enskilda\r\nutgiftsposten inom hela biståndsbudgeten. Den\r\nkonkurrerar därmed med det långsiktiga biståndet\r\nsom bl.a. skall förebygga katastrofer. Vi måste\r\nfinna allt bättre möjligheter att inom de\r\nkatastrofinsatser som vi gör förbereda långsiktigt\r\nbistånd.</pre><pre>Antalet katastrofer i världen ökar. De flesta är inte\r\nnaturkatastrofer utan av människan producerade\r\nkatastrofer. Katastrofanslaget är ett av de få anslag\r\nsom föreslås utökade nästa år, med hänsyn till de\r\nstora behoven.</pre><pre>Största delen av katastrofbiståndet förbrukas i\r\ntredje världens länder, men de politiska och\r\nekonomiska omvälvningarna i Central- och\r\nÖsteuropa har lett till katastrofer som blivit allt mer\r\nresurskrävande. FN:s roll att leda och samordna\r\nkatastrofbiståndet har ökat. Sverige ger\r\nekonomiska bidrag till FN:s arbete, men vi måste i\r\nhögre grad vara beredda att bidra med kompetent\r\npersonal och bistå FN i rollen som koordinator.</pre><pre>I en del fall är militärt skydd och militära insatser\r\nnödvändiga för att bryta en katastrofal utveckling\r\noch för att skydda hjälpsändningar. Från svensk\r\nsida ser vi den här typen av militära insatser som\r\nden absolut sista utvägen när inga andra medel står\r\ntill buds.</pre><pre>Herr talman! I Somalia har sådana insatser varit\r\nnödvändiga. FN och ESK måste nu ta till skarpare\r\nmaktmedel i Jugoslavien. Vi skall fortsätta att bistå\r\nmed humanitär hjälp. Samtidigt är det outhärdligt\r\nför oss att se det förakt för människovärdet som\r\ndagligen demonstreras. Det vill jag gärna ha sagt.</pre><pre>En annan möjlig konflikthärd som oroar oss är\r\nSydafrika. Jag träffade häromdagen representanter\r\nför ANC och försäkrade dem att den svenska\r\nregeringen fortsätter att stödja\r\ndemokratiseringsprocessen. Jag upprepade också\r\natt det svenska stödet till ANC kommer att upphöra\r\nnär ANC blir ett politiskt parti, som deltar i ett\r\ndemokratiskt allmänt val.</pre><pre>Vi vill naturligtvis även i fortsättningen stödja den\r\ndemokratiska processen genom skilda kanaler, inte\r\nminst genom de enskilda organisationer som sedan\r\ntidigare gör ett mycket betydelsefullt arbete i\r\nlandet.</pre><pre>Ett resultat av de pågående konflikterna är, herr\r\ntalman, ökade flyktingströmmar. En FN-rapport\r\nhar visat att antalet flyktingar i världen det gångna\r\nåret har ökat med mer än 1 miljon. Sverige tar\r\nemot -- låt oss slå fast det -- en bråkdel. De största\r\nbördorna ligger på de fattiga länderna i Afrika.</pre><pre>Vi inriktar mer och mer av arbetet på att så långt\r\nmöjligt bistå flyktingarna i närområdet. Sverige har\r\nhittills satsat ungefär 300 miljoner kronor på\r\ninsatser i och nära Ex-Jugoslavien. Sverige är\r\ndärmed på tredje plats som givare i det här\r\nområdet, efter USA och EG. Vi kommer att\r\nytterligare stärka arbetet med att ställa i ordning\r\nflyktingförläggningar och hjälp på plats både i\r\nBosnien och Kroatien.</pre><pre>När tiden kommer för att bosniska flyktingar och\r\nflyktingar från Kosovo skall återvända, kommer\r\nSverige att ställas inför stora krav på att bistå\r\nåtervändandet i stor skala. Formerna för detta bör\r\nsnarast ses över. Vi arbetar tillsammans med\r\nKulturdepartementet på en handlingsplan.</pre><pre>Över huvud taget måste vi inrikta mer av biståndet\r\nmot fred, försoning och återuppbyggnad.\r\nFredsforskare som studerat praktiskt taget alla krig\r\nsom startat de senaste 200 åren, säger att det\r\nvanligaste kriget är det som startar i ett område där\r\nfreds- och försoningsprocessen efter närmast\r\nföregående krig inte blivit bearbetad på djupet.</pre><pre>Inom anslaget ''FN:s aktioner för fred och\r\nåteruppbyggnad'' arbetar Sverige för att vidsträckta\r\ncivila insatser skall komplettera militära och\r\npolisiära sådana. Vi vill ha åtgärder som stöder\r\nsåväl fred, demokrati, mänskliga rättigheter som en\r\nhållbar utveckling.</pre><pre>Inte bara krig och katastrofer kan kullkasta våra\r\nplaner. Också en otillräcklig satsning på t.ex. ett\r\nlands infrastruktur kan betyda att missväxt får\r\nkatastrofala följder. I vår egen historia kan vi dra\r\nslutsatser av det som hände det stora hungeråret\r\n1867. Sverige fick då internationell hjälp mot\r\nhungersnöden. Men järnvägarna var inte utbyggda\r\ni Norrland, varför hjälpen inte nådde de norra\r\ndelarna av landet i tid. Liknande händelser kan vi i\r\ndag se upprepas i många u-länder.</pre><pre>För en tid sedan riktade en grupp kända svenskar\r\nuppmaningen till regeringen och SIDA att satsa\r\nmer på jordbruket i u-länderna. Jag vill betona att\r\ndet säkert går att göra mer, men bonden är också\r\nstarkt beroende av hela det samhälle som omger\r\nhonom eller henne. Det behövs därför stöd till\r\nbättre infrastruktur, vägar, energi, lagerhållning\r\nm.m. -- annars kan bonden inte bevattna sina\r\ngrödor och inte transportera sina produkter till\r\nköparna, och inte heller kan produktionen\r\nvidareförädlas eller lagras. Vid missväxt kan inte\r\nhjälpen komma fram i tid. Bonden är också\r\nberoende av landets totala ekonomi, av att han kan\r\nlita på lagar, lånevillkor osv. Jag kommer senare att\r\ninbjuda till en konferens för att belysa jordbrukets\r\nsituation i u-länderna i ett större perspektiv.</pre><pre>Herr talman! Ett annat sätt att förbättra planering\r\noch framförhållning är, som jag nämnde, bättre\r\nsystem för ''early warnings''. Konfliktforskare\r\npekar nu på att ett av de bästa tidiga tecknen på en\r\nannalkande konflikt i ett land är en ökning av\r\nbrotten mot de mänskliga rättigheterna.</pre><pre>Det är därför naturligt att vi som ett av kriterierna\r\nför biståndsinsatser i ett land har just bedömningen\r\nav läget för de mänskliga rättigheterna. Som\r\nmänniskorättsminister har jag all anledning att\r\nbetona sambandet mellan utveckling, demokrati\r\noch mänskliga rättigheter.</pre><pre>Vid den konferens om mänskliga rättigheter som\r\njag hade inbjudit till i Saltsjöbaden i februari var\r\njust detta ämnet för den inledande paneldebatten.\r\nEtt nittiotal deltagare hade personligen inbjudits --\r\nregeringsmedlemmar, politiker, ledare för\r\ninternationella organisationer, frivilliga\r\norganisationer, jurister, domare och andra.</pre><pre>Ett av de genomgående inslagen i konferensen var\r\nbetoningen på ''rule of law'' och rättssystemets roll\r\nför att upprätthålla mänskliga rättigheter och för att\r\nutveckla och befästa demokratin.\r\nGeneralsekreteraren för OAU, den afrikanska\r\nenhetsorganisationen, Mr. Salim A. Salim,\r\nframhöll i sitt anförande att samarbete, mänskliga\r\nrättigheter och demokrati är delar i en helhet när\r\ndet gäller mänsklig utveckling. De kan inte åtskiljas\r\neller behandlas individuellt utan att syftet\r\nförvrängs. ''Rule of law'' är förknippat med\r\nsamhällets välfärd.</pre><pre>Den här betoningen på ''rule of law'' har inte haft\r\nsärskilt stor genomslagskraft i det svenska\r\nbiståndstänkandet. Utvecklingslinjerna har lagts\r\nupp av samhällsbyggare, ekonomer och tekniker av\r\nskilda slag. Vi har därmed försökt överföra delar av\r\nvårt välstånd till tredje världen. Varaktiga resultat\r\ni biståndsarbetet kräver att man också beaktar de\r\nfaktorer som bestämmer samverkan mellan\r\nmänniskor i ett samhälle. Att människor kan och\r\nvågar lita på varandra är av fundamental betydelse\r\nför uppkomsten av ett samhälle. Mänskliga\r\nrättigheter kan därför ses som en förutsättning för\r\ndet civila samhällets självständighet.</pre><pre>Vår konferens i Saltsjöbaden kan sägas vara ett\r\navstamp inför FN:s andra världskonferens om\r\nmänskliga rättigheter, som skall hållas i Wien i juni.\r\nFN:s förberedelser för denna konferens har gått\r\nmycket trögt. Ett antal u-länder har sökt krångla till\r\nförberedelserna för att dölja den egna politiken på\r\nde mänskliga rättigheternas område.</pre><pre>Vi hade i Saltsjöbaden en intressant diskussion om\r\nbl.a. villkoren för bistånd och fick i gång en\r\nfruktbar dialog, som kanske kan underlätta\r\nförarbetet för Wienmötet. Vi kommer i\r\nförhandlingarna inför världskonferensen att driva\r\nfrågorna om kvinnors och barns situation. Vi vill\r\nockså att konferensen skall framhålla betydelsen av\r\natt länder som ansluter sig till olika konventioner\r\ngör färre reservationer. Det gäller både civila och\r\npolitiska rättigheter, ekonomiska och sociala\r\nrättigheter, rasdiskriminering, tortyr, barn- och\r\nkvinnokonventionerna och dödsstraffets\r\navskaffande.</pre><pre>På konferensen betonade flera av deltagarna risken\r\nför bakslag i u-länder på grund av en misslyckad\r\nekonomisk politik. Demokratisering och mänskliga\r\nrättigheter måste självfallet åtföljas av ekonomiska\r\nframsteg.</pre><pre>Det är därför som Världsbankens och de regionala\r\nutvecklingsbankernas s.k.\r\nstrukturanpassningsprogram är så viktiga för u-\r\nländerna. De här bankerna har i många kretsar ett\r\noförtjänt dåligt rykte. Det kan förklaras av att man\r\ninte har satt sig in i den inriktning bankerna har i\r\ndag, utan bedömer deras insatser på grundval av\r\näldre fakta. Bankernas inriktning på att bekämpa\r\nfattigdom är betydligt mer långtgående än t.o.m.\r\ndet svenska biståndets.</pre><pre>Sveriges stöd till strukturanpassningsprogrammen\r\nmedför att vi kan påverka programmens\r\nutformning, bl.a. för att lindra de negativa effekter\r\npå utsatta befolkningsgrupper som kan bli följden i\r\nprogrammens inledningsskede.</pre><pre>Många av de fattigaste länderna har en orimligt\r\ntung skuldbörda, vilket omintetgör möjligheterna\r\ntill utveckling. Regeringen kommer att arrangera\r\nett internationellt seminarium för att diskutera\r\nskuldproblemets omfattning och möjliga åtgärder.\r\nFörberedelserna för detta pågår.</pre><pre>Herr talman! För att återkomma till att resultaten\r\ninte alltid blir som vi vill, finns en tredje viktig\r\norsak. Alla spelar inte rent spel. Bristande etik och\r\nren brottslighet är också människans ständiga\r\nföljeslagare. Vi har ju strävan mot\r\nmarknadsekonomi som ett av kriterierna för\r\nbiståndet. Jag vill betona att det gäller en\r\nmarknadsekonomi med social accent och med klara\r\netiska gränser.</pre><pre>Vi har nyligen sett kritik i massmedia om\r\nomfattande korruption i biståndsverksamheten.\r\nDet har ofta gällt Moçambique. Vi fick bl.a. veta\r\natt i ett aktuellt fall -- det gällde dock inte svenskt\r\nbistånd -- försvann kanske hälften av\r\nkatastrofbiståndet i form av mat innan det nådde\r\nmålet. Det är förstås helt oacceptabelt. Men hälften\r\nnådde faktiskt fram till dem som hade det största\r\nbehovet.</pre><pre>Vi har på senare tid blivit varse att många aktörer i\r\nvårt land skulle behöva en lektion i\r\nmarknadsekonomins etik. Det har försvunnit\r\nganska många miljarder också här. Jag är mån om\r\natt säga det, herr talman, därför att jag möter så\r\nofta människor som talar om korruption som om\r\ndet var någonting som bara fanns långt borta i\r\nAfrika. Det finns faktiskt på närmare håll.</pre><pre>Vi kan känna oss trygga i försvaret av biståndet.\r\nOm man i en kommun har en tafflig brandkår, som\r\ni en given situation bara lyckas rädda två\r\nmänniskoliv när man kunde ha räddat tre, slutar\r\nman inte med att försöka släcka bränder, utan man\r\nförbättrar i stället brandkåren. Framför allt\r\nförbättras inte brandsläckningsförmågan av att man\r\nhalverar anslaget.</pre><pre>Vi vet genom internationella jämförelser att\r\nsvenskt bistånd står sig väl och har gott rykte. Och\r\ntrots att många i Sverige vill minska biståndet finns\r\ndet en stark opinion för. Den kampanj som är i gång\r\nför att Sverige skall återgå till enprocentsnivån i\r\nbiståndet har hittills lett till att 120 000 kr flutit in\r\npå UD:s konto. Vi har haft svårigheter att hantera\r\nde här pengarna, men de föreslås nu gå till insatser\r\nför bl.a. gatubarn. Jag hoppas att det är någonting\r\nsom kan accepteras av de många givarna.</pre><pre>Bortåt hälften av vad vi satsar på det bilaterala\r\nbiståndet kommer tillbaka till Sverige i olika\r\nformer. Det bör också någon gång sägas, att om vi\r\nger 1 % får vi också någonting tillbaka. Jag har\r\ntidigare varit inne på att våra svenska företag borde\r\nbli bättre. Samtidigt vill jag säga att detta inte skall\r\ntolkas så att vi kan minska biståndet, utan det borde\r\nsnarast inspirera oss att göra mer.</pre><pre>Sverige har råd, och vi bör vara så kloka att vi tar itu\r\nmed de problem som nord--syd-dialogen uppmanar\r\noss att ta itu med. Ingen går väl omkring och tror --\r\ni varje fall ingen här i kammaren -- att man kan\r\nbilda ett ländernas Securum och slippa problemen.\r\nVi har bara en jord, och den är odelbar.</pre><pre>Anf. 87  FÖRSTE VICE TALMANNEN:</pre><pre>Statsrådet Alf Svensson valde att inledningsvis\r\nkritisera riksdagen för debattordningen, vilket är\r\nmycket ovanligt. Jag har förståelse för att statsrådet\r\när irriterad över denna splittring av debatten. Men\r\ndagens debatt har bestämts i överläggningar mellan\r\nriksdagskansliet och regeringskansliet.</pre><pre>När dagen bestämdes stod det klart att regeringen\r\ni dag skulle vara här och svara på muntliga frågor.\r\nDessutom begärde regeringen att få komma hit och\r\nlämna information genom socialministern.\r\nRegeringen har också valt att denna dag lägga fram\r\nsin kompletteringsproposition, som enligt\r\nbestämmelser i riksdagsordningen kan leda till\r\ndebatt. En sådan debatt inleddes dagen med.</pre><pre>Dessutom har utrikesutskottet meddelat att man\r\nräknade med att debatten skulle ta tre och en halv\r\ntimme. Som alla ser är det glädjande nog ett så stort\r\nintresse för biståndsfrågorna att debatten kommer\r\natt ta betydligt längre tid.</pre><pre>Jag noterar detta samtidigt som jag har förståelse\r\nför att man kan tycka att det är irriterande att\r\ndebatten delas upp på det här sättet.</pre><pre>Eftersom Alf Svensson redovisade sin uppfattning\r\nanser jag det angeläget att även talmannen\r\nmarkerar sin uppfattning i riksdagens protokoll.</pre><pre>Anf. 88  BERTIL MÅBRINK (v) replik:</pre><pre>Herr talman! I budgetpropositionens bil. 4 säger\r\nbiståndsministern att det för närvarande inte är\r\naktuellt att ge u-krediter till Indonesien. Detta\r\nsäger också utrikesutskottet i betänkandet. Hur\r\nlänge varar ''för närvarande''?</pre><pre>Vi vet ju att BITS, som den Engblomska\r\nutredningen konstaterade, endast beaktar\r\ntillväxtmålet och har gett, och ger, u-krediter till\r\nländer som grovt kränker de mänskliga\r\nrättigheterna. Det är viktigt att man från\r\nbiståndsministern får höra att det inte kommer att\r\nges några u-krediter till Indonesien så länge\r\nockupationen av Östtimor fortsätter och så länge de\r\nmänskliga rättigheterna kränks i Östtimor, Asien\r\noch Indonesien. För att skingra oron kring detta\r\n''för närvarande'' skulle jag vilja höra en sådan\r\ndeklaration från biståndsministern.</pre><pre>Alf Svensson nämner situationen i Restjugoslavien\r\noch serbiernas härjningar i Bosnien. Han nämner\r\ninsatser i Bosnien och Kroatien och dessutom\r\ninsatser mot Serbien. Jag kan instämma i detta,\r\nmen vi får faktiskt inte glömma bort Kosova i\r\nsammanhanget. Jag kom därifrån för ett par dagar\r\nsedan. Jag var inte i Kosova eftersom jag inte fick\r\nnågot visum, men jag har befunnit mig i Skopje i\r\nMakedonien och träffat kommittéer för mänskliga\r\nrättigheter från Pristina och Kosova. Jag har även\r\nträffat andra organisationer och personer som jag\r\nav förklarliga skäl inte tänker nämna här i\r\nkammaren.</pre><pre>Vad som pågår i Kosova är också en etnisk\r\nrensning, herr biståndsminister. Jag skall\r\nåterkomma till det, men jag reagerar när man nära\r\nnog antyder att det inte är några större problem.</pre><pre>Det viktigaste är frågan om Indonesien och att jag\r\nfår ett svar från biståndsministern på den punkten.</pre><pre>Anf. 89  Statsrådet ALF SVENSSON (kds):</pre><pre>Herr talman! Jag vill faktiskt bestrida att BITS\r\nendast beaktar tillväxtmålet. Först skall jag säga att\r\nBITS naturligtvis inte ger några u-krediter om det\r\ninte finns beslut om att sådana får ges. De besluten\r\nfår ju de politiskt ansvariga ta på sig.</pre><pre>Jag lyssnade mycket noggrant på Måbrinks\r\nanförande och på det han sade om detta med Kina.\r\nEricssons insatser där kan faktiskt verka\r\ndemokratiserande. Jag läste ganska nyligen en\r\nartikel som handlade om hur man nu inom små\r\nMR-grupper i Kina använde sig av telefax. Det var\r\nväldigt svårt för myndigheterna att komma åt detta.\r\nTelefonerna kunde man avlyssna, men de telefax\r\nsom man bar omkring och skickade budskap från\r\növer gränserna till dessa grupper hade man svårt att\r\nkomma åt. Se där! Tekniken kan alltså vara med\r\noch underlätta demokratiseringen.</pre><pre>Jag skall vara mycket ärlig, Bertil Måbrink, och\r\nsäga att jag, som biståndsminister, har oerhört svårt\r\natt förklara varför vi skall ge u-krediter till Kina och\r\ninte till Indonesien. I sammanhanget har jag också\r\nsvårt att förklara varför vi skall stötta en regim som\r\nVietnam, om vi inte stöttar andra länder där\r\ndemokratiseringen ännu inte har nått dit den borde\r\nha nått.</pre><pre>Sanningen är ju den att det runt om oss, i Afrika\r\noch i Asien -- jag höll på att säga land efter land --\r\nfinns ofantligt mycket övrigt att önska när det gäller\r\nMR-politik och demokratisering. Jag tror\r\nemellertid att det är väldigt viktigt att man har\r\nfönster öppna och försöker tala om att det förhåller\r\nsig si och så och att vi vill se det och detta. Jag\r\nundrar om man inte når längre på det viset. Detta\r\n''för närvarande'' gäller för närvarande, hur länge\r\nkan jag inte uttala mig om.</pre><pre>Anf. 90  BERTIL MÅBRINK (v) replik:</pre><pre>Herr talman! Jag tycker inte att vi skall ge några\r\nsom helst biståndspengar vare sig till Indonesien\r\neller till Kina.</pre><pre>Vietnam har ju med all rätt tidigare kritiserats för\r\nbrott mot de mänskliga rättigheterna, för sitt\r\nenpartisystem och för en statsdirigerad ineffektiv\r\nekonomi. Av den anledningen har biståndet\r\nsuccessivt skurits ner. Men Vietnam har ju ändå\r\ntagit till sig kritiken. Ekonomin har ändrats och det\r\ngörs ansträngningar -- dock inte tillräckliga -- för att\r\nde mänskliga rättigheterna skall respekteras. Jag\r\ntror också att det ganska snabbt kommer att bli ett\r\nflerpartisystem. Vi måste ändå göra den skillnaden\r\nnär det gäller Vietnam.</pre><pre>Kina har ju från 1989 gått den motsatta vägen, Alf\r\nSvensson. I Kina har brotten mot de mänskliga\r\nrättigheterna ökat. Då går vi in och ger\r\nbiståndspengar till detta land som jag vill beteckna\r\nsom ett diktaturland, där man grovt förföljer -- och\r\näven använder sig av tortyr -- dem som inte tycker\r\noch tänker som makthavarna i Beijing.</pre><pre>I Indonesien fortsätter man att grovt kränka det\r\nnationella oberoendet, Alf Svensson. I dag driver\r\nman där en systematisk brutal terror mot\r\nbefrielserörelsen Fretilin på Östtimor. I det läget\r\ngår vi också in med u-krediter och biståndspengar.\r\nVi gör det inte direkt från Sverige till Indonesien.\r\nDäremot går vi omvägen, Alf Svensson, via\r\nNordiska investeringsbanken och Nordiska\r\ninvesteringsfonden. Det är osmakligt och det är\r\ndubbelmoraliskt.</pre><pre>Jag tycker också att man skall ha ett fönster öppet\r\nmot de här länderna, men då måste man vara klar\r\növer vad det är för sorts biståndsresurser som man\r\nskall ge.</pre><pre>Jag anser att man skall ge bistånd för kulturutbyte,\r\nför forskning osv., så att forskare från dessa länder\r\nhar möjlighet att också komma till vårt land och vi\r\nkan komma över till deras länder. Det är ett bra och\r\neffektivt bistånd för att man skall kunna driva på\r\nutvecklingen mot demokrati och uppmärksamma\r\nde brott som de här regimerna begår mot de\r\nmänskliga rättigheterna.</pre><pre>Anf. 91  Statsrådet ALF SVENSSON (kds):</pre><pre>Herr talman! Jag är den förste -- i alla fall vill jag\r\nvara bland de första, för jag vill inte göra gällande\r\natt jag skulle vara bätte än någon annan -- att\r\nverkligen kritisera Kina för tortyr och för de fasor\r\nsom enskilda medborgare där utsätts för. Det finns\r\ninget försvar i det avseendet.</pre><pre>Kina är inte vilken nation som helst. Det är en\r\ngigantisk människomassa, som vi väl vet. Jag tror --\r\ndet är min ärliga övertygelse -- att Sverige kan\r\npåverka mer genom att ta kontakt med vissa\r\ngrupper, och på visst sätt, i Kina än om vi bara\r\nvänder Kina ryggen till.</pre><pre>Jag kan, naturligtvis, inte låta bli att undra om\r\nBertil Måbrink stod upp här i kammaren på den\r\ntiden då han inte kunde lovorda Vietnam -- dvs. för\r\ntio år sedan då han föreslog att vi skulle dra oss bort\r\nfrån Vietnam, ett land där vi inte skulle finnas med.</pre><pre>När det gäller Indonesien vet jag att vi för\r\nnärvarande har oerhört litet verksamhet där. Det\r\nhandlar om bräckliga och få relationer. Men vi har\r\nvia Svenska advokatsamfundet bl.a. en relation till\r\nen fristående MR-organisation i Jakarta.</pre><pre>Det som skett, och sker, på Östra Timor är ytterligt\r\nbeklagligt. Jag har alltså inte tänkt komma med en\r\nenda försvarande sats. Men fortsättningsvis undrar\r\njag om det inte kan vara rim och reson att vi\r\nförsöker komma på talefot för att riktigt göra\r\ngällande hur vi vill se utvecklingen i denna\r\nexpansiva region som så gott som alla länder igen\r\nhar dragit sig till. Jag avser då de nordiska länderna\r\nbland många andra.</pre><pre>Anf. 92  KARL-ERIK SVARTBERG (s)\r\nreplik:</pre><pre>Herr talman! Det senaste replikskiftet visar klart\r\nhur svårt det är att vara konsekvent när det gäller\r\nmänskliga rättigheter och bistånd.</pre><pre>Själv vill jag ta upp två frågor.</pre><pre>Den första frågan gäller den uppmärksammade\r\nkampanj för en hållbar utvecklingspolitik och en\r\nsärskild landsbygdsutveckling med tyngdpunkten\r\npå livsmedelsproduktionen för att tillgodose de\r\nfattigaste gruppernas näringsbehov som en rad\r\nsvenskar med kyrkornas U-forum i spetsen gjort sig\r\ntill tolk för.</pre><pre>Vi i utskottet har faktiskt sagt ifrån där. Vi\r\ninstämmer i vad som sägs om behovet av en\r\nförstärkt strategi på detta område och säger att\r\nregeringen och SIDA under det kommande\r\nbudgetåret bör se över insatserna för\r\nlandsbygdsutveckling och livsmedelsproduktion för\r\nSveriges samarbetsländer i Afrika. Detta är alltså\r\nen direkt uppmaning till regeringen och SIDA. Den\r\nskrivningen tillkom efter det att bl.a. vi\r\nsocialdemokrater hade uppvaktats av just\r\nkyrkornas U-forum och Sveriges\r\nLantbruksuniversitet.</pre><pre>Den andra frågan som jag vill ta upp gäller den s.k.\r\nstyrningspropositionen. Främst ser vi här en klar\r\nrisk att riksdagens inflytande över biståndet\r\nminskar. Riksdagen har ju tidigare uttalat sig för ett\r\nstarkare inflytande.</pre><pre>Vidare säger biståndsministern att ansvar och\r\nuppgifter blir tydligare -- om jag nu antecknat\r\nkorrekt. Vi tolkar propositionen precis tvärtom.</pre><pre>Först och främst: Regeringen vill minska SIDA:s\r\noch biståndsmyndigheternas roll. Vi vill ha starka\r\nmyndigheter som kan garantera effektivitet,\r\nkompetens och långsiktighet.</pre><pre>Regeringen har redan i dag alla möjligheter att\r\nstyra myndigheterna. Brister det här, är det en brist\r\ni regeringsutövandet -- inte i beredningsordningen.</pre><pre>När det gäller de förändringar som föreslås finns\r\nrisken att ansvarsfördelningen blir oklar enligt vårt\r\nsätt att se saken. Samma sak gäller den integrerade\r\nfältadministrationen. Ambitionen är riktig. Men\r\npropositionen är oklar vad gäller myndigheternas\r\nroll i förhållande till ambassaden eller\r\nbiståndskontoret.</pre><pre>Anf. 93  Statsrådet ALF SVENSSON (kds):</pre><pre>Herr talman! Jag tror inte att man någonsin hittar\r\nen sådan tingens ordning som innebär att man har\r\natt välja mellan svart och vit ruta när det gäller\r\nmänskliga rättigheter och bistånd, utan vi får finnas\r\ni en process -- väl medvetna om att vi aldrig\r\nkommer att nå ända fram. Men låt oss sträva ivrigt\r\noch understryka detta gång på gång!</pre><pre>Jag tycker att det är en väldig styrka att få göra det\r\noch samtidigt veta att riksdagens partier står\r\nbakom. Det är vad jag känner när jag träffar\r\nmänniskor -- ledamöter eller kolleger -- i\r\nutvecklingsländer.</pre><pre>Sedan sade jag i mitt anförande beträffande\r\njordbruksproblematiken, som Karl-Erik Svartberg\r\nnämnde, att vi förbereder en konferens. Jag hoppas\r\natt den snarast kan komma till stånd.</pre><pre>I förra propositionen skrev vi åtskilligt om detta.\r\nJag har texten framför mig, men jag jag tror inte att\r\njag skall ta tid i anspråk för att repetera vad som där\r\nsägs.</pre><pre>Vidare vill jag faktiskt ha sagt här i kammaren att\r\nvi har utarbetat ett svar på den artikel som varit\r\ninförd i Dagens Nyheter, men svaret publicerades\r\ninte. Det tycker jag är väldigt trist. Det hade\r\nkanske befruktat debatten något om vi hade fått gå\r\ni svaromål. Men över sådant råder vi som bekant\r\ninte.</pre><pre>Vi har olika uppfattningar om detta med\r\nstyrningsfunktioner. Jag för min del menar, och det\r\när min ärliga uppfattning, att det som föreslagits\r\nkommer att gagna riksdagens insyn och kunskap\r\nom hur vi tänker och hur vi arbetar. Jag menar\r\nfaktiskt -- Karl-Erik Svartberg kan naturligtvis säga\r\natt möjligheterna existerar och att det bara är att ta\r\nför sig för oss politiker -- att ett större ansvar bör\r\nläggas på politikerna. Politikerna kan inte bara\r\nkomma in i slutfasen för att leverera ''akten'' till\r\nkammaren.</pre><pre>Jag tror alltså att det skulle vara hälsosamt och\r\nbefruktande om det politiska ansvarstagandet kom\r\nsteget tidigare än som för närvarande är fallet.</pre><pre>Anf. 94  KARL-ERIK SVARTBERG (s)\r\nreplik:</pre><pre>Herr talman! Samtidigt, biståndsministern, är det\r\nviktigt att slå vakt om professionalismen. Jag tror\r\natt det är farligt om politiker går in i biståndet på\r\ndet sätt som antyds i biståndsministerns replik. Det\r\ngäller att slå vakt om de professionella\r\nbiståndsmyndigheter och biståndsarbetare som vi\r\nhar. Det är där som vi behöver en klar fördelning\r\nav uppgifter och ansvar.</pre><pre>Det är fråga om samma fördelning mellan\r\nregeringen och biståndsmyndigheterna. I det\r\navseendet har vi alltså en annan uppfattning än\r\nstatsrådet. Vid utskottsbehandlingen får man\r\nförsöka slita den tvisten. Men nog är det beklagligt\r\natt vi i en så här viktig principiell fråga inte kunde\r\nfå det samråd och det samförstånd som vi tidigare\r\nhaft när det gällt viktiga biståndsfrågor.</pre><pre>Anf. 95  Statsrådet ALF SVENSSON (kds):</pre><pre>Herr talman! Jag tycker inte att vi skall behöva\r\nhamna i den situationen att vi talar om\r\nprofessionalism hos myndigheterna och säga att en\r\nsådan inte existerar när det gäller politikerkåren.\r\nMen jag tror inte det var vad Karl-Erik Svartberg\r\nmenade.</pre><pre>Runt statsrådet och även runt statssekreteraren på\r\nu-avdelningen -- vilka dessa nu än är och vilket parti\r\neller vilken konstellation de än företräder -- finns\r\ndet väldigt mycket av professionalism. Jag kan inte\r\ntänka mig att den politiskt ansvarige så att säga\r\nlåter bli att tillägna sig den professionalismen. Jag\r\ntror faktiskt -- och det är vad jag också tycker -- att\r\ndet skulle vara en styrka även för myndigheterna\r\nom den professionalismen användes mer än som för\r\nnärvarande kan vara möjligt.</pre><pre>Förste vice talmannen anmälde att Karl-Erik\r\nSvartberg anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 96  LARS MOQUIST (nyd) replik:</pre><pre>Herr talman! Tiden lider, så jag skall fatta mig kort.</pre><pre>Biståndsministern säger att vi har råd att bibehålla\r\nett bistånd på dagens nivå och t.o.m. att snarast\r\nmöjligt återgå till enprocentsnivån.</pre><pre>Precis som biståndsministern nämner har bl.a.\r\nsvindlerierna inom bankväsendet lett till att\r\nSveriges ekonomi börjat närma sig de s.k.\r\nbananrepublikernas nivå.</pre><pre>Ny demokrati anser att vi, med 250 miljarder i\r\nberäknat underskott, inte har råd att fortsätta att\r\nsatsa 13 miljarder i bestånd. Det räcker att vi låter\r\nvåra kommande generationer få vara med och\r\nbetala tillbaka de 7 miljarder som vi föreslår skall\r\nbeviljas i bistånd.</pre><pre>Anf. 97  Statsrådet ALF SVENSSON (kds):</pre><pre>Herr talman! Det är den gamla vanliga skivan som\r\nspelas upp mellan Nydemokraterna och dem som\r\nförsvarar solidariteten med de fattiga och utsatta.</pre><pre>Jag förstår faktiskt inte resonemanget.\r\nUtrikesutskottets ledamöter är ju ute på resor.\r\nHerr Moquist är ju med på resor, så han måste\r\nockså möta fattigdomen och eländet -- allt det som\r\ngriper oss och vädjar till våra sinnen så till den grad\r\natt vi tycker att vi gör alldeles för litet. Många\r\nkvällar har jag gått in på mitt hotellrum och gråtit\r\növer vad jag sett på dagen. Vad gör herr Moquist\r\nnär han är ute och reser? Ser han inte eländet och\r\nnöden och tycker att vi gör för litet?</pre><pre>Herr talman! Jag utgår inte längre från att det är\r\nsolidariteten som skall driva herr Moquist i de här\r\nfrågorna. Men jag hade hoppats att det skulle vara\r\nfråga om ren självbevarelsedrift -- för det är ju vad\r\ndet handlar om.</pre><pre>Om vi i den rika världen, i i-världen, inte inser att\r\nnord--syd-dialogen är vår största och viktigaste\r\nuppmaning begriper vi nog inte vad begreppet\r\nsjälvbevarelsedrift innehåller.</pre><pre>Anf. 98  LARS MOQUIST (nyd) replik:</pre><pre>Herr talman! Jo, biståndsministern, jag har visst\r\nvarit med på resor, bl.a. till Vietnam, Laos och\r\nCambodja. Jag har sett mycket av det som nämns\r\nhär. Men jag har också sett väldigt mycket som har\r\ngått snett. Jag har tidigare tagit upp den saken här\r\ni kammaren, och jag tror att också andra kan\r\nbekräfta detta. Det gäller t.ex. de vägprojekt som\r\när på gång i Laos.</pre><pre>Jag kan mycket väl hålla med om att vissa projekt\r\ngår bra. Men vissa går sämre.</pre><pre>Vad som egentligen behövs är, precis som jag\r\nnämnde i mitt huvudanförande, att i-länderna\r\nslutar med sitt hyckleri och ser till att man mycket\r\nmera går in för frihandel och även att\r\nskuldavskrivningarna inte bara betonas av Sverige.\r\nÄven andra länder får gå in för den biten.</pre><pre>Biståndsministern sade att man från svensk sida\r\ninternationellt har för avsikt att se till att andra\r\nländer tar sitt ansvar, så att u-länderna befrias från\r\nmycket av deras skulder. Men de stora bitarna i\r\nbiståndet är egentligen att se till att frihandeln -- det\r\nbehöver inte vara en total frihandel -- väsentligt\r\nökar i förhållande till dagens nivå. Så uppnår vi det\r\nsom biståndet avser. Därmed ger vi människorna\r\nmöjlighet att själva genom bl.a. kreatitivitet se till\r\natt det blir välstånd. Vi har sett exempel på det bl.a.\r\ni Sydostasien.</pre><pre>Anf. 99  Statsrådet ALF SVENSSON (kds):</pre><pre>Herr talman! Jag har hört den relativt nyvalde vice-\r\npresidenten i USA säga följande: Fortfarande ges\r\nblodtransfusioner från den sjuke och svage till den\r\nrike och starke. Detta säger han i samband med att\r\nhan han talar om nord--syd-dialogen -- och det är\r\nockså vad som sker. Nettoströmmarna fortsätter ju\r\natt gå från de svaga till de rika.</pre><pre>Jag har väldigt svårt att förstå förda resonemang.\r\nLars Moquist säger: Jag har sett en hel del som gått\r\nsnett. Ja, visst, men jag begriper inte logiken i att\r\ndet tas till intäkt för en minskning av biståndet. I\r\nstället borde det uppmana och inspirera Lars\r\nMoquist att göra formidabla insatser för att man ser\r\ntill att ingenting går snett. Det är inte möjligt att\r\nnågon i det här huset, i den här kammaren, inte ser\r\natt det finns behov som behöver tillfredsställas, att\r\ninsatser behöver göras.</pre><pre>Jag känner dock till den här sortens argumentering,\r\nherr talman! När något gått snett försöker man att\r\nrycka åt sig det hela och använda det som argument\r\nför en neddragning på satsningen. Jag tycker att det\r\när ett mycket olustigt sätt att argumentera.</pre><pre>(forts.)</pre><pre>Ajournering</pre><pre>Kammaren beslöt kl. 18.04 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>8 § (forts. från 4 §)  Internationellt\r\nutvecklingssamarbete</pre><pre>(forts. UU15)</pre><pre>Anf. 100  KRISTINA SVENSSON (s):</pre><pre>Herr talman! Jag vill lyfta fram fyra områden som\r\njag anser vara av stor vikt när det gäller att nå en\r\nhållbar utveckling i biståndet. De områdena är\r\ndemokratifrågor, miljöfrågor, kvinnofrågor och\r\nbefolkningsfrågor.</pre><pre>I många afrikanska länder har man nyligen\r\ngenomfört eller skall man inom en nära framtid\r\ngenomföra sina första demokratiska val.\r\nEnpartistater går in i ett nytt politiskt skede. Flera\r\nafrikanska nationer har arbetat fram en ny\r\nkonstitution, som garanterar flerpartisystem och\r\nfria val. Men vägen mot pluralism och demokrati är\r\nlångt ifrån lätt att vandra.</pre><pre>Nyckelord i många afrikanska nationer är i dag\r\nnational unity och reconciliation. Det handlar om\r\natt överbrygga gamla stammotsättningar och att\r\nundvika att etniska konflikter blossar upp. Det är\r\nförsoning och nationell enighet som skall utgöra\r\nfundamentet på vilken demokratin skall vila och\r\nutvecklas.</pre><pre>Men demokrati kan aldrig påtvingas människor,\r\nvare sig uppifrån eller utifrån. Demokratin\r\nutvecklas i sin egen takt och ur krav från\r\nmedborgarna själva. Vi som lever i ett land med\r\ndjupa demokratiska rötter glömmer ibland att det\r\näven i vårt land tog lång tid att utveckla vår\r\npolitiska demokrati. Det är något förmätet av oss\r\natt ibland begära att fattiga utvecklingsländer\r\nsnabbt och på kort tid skall bli lika demokratiska\r\nsom vi är.</pre><pre>Jag menar att vi har ett mycket stort ansvar för att\r\ni vårt samarbete och utvecklingsbistånd stödja och\r\nstimulera den demokratiutveckling som pågår i\r\nflera av våra programländer. Vi socialdemokrater\r\nanser att regeringen skickar fel signaler, när den\r\nminskar landramarna till länder som just är på väg\r\natt etablera flerpartisystem och demokratiska\r\ninstitutioner. Tvärtom är det nu som vårt stöd\r\nbehövs -- i dubbel bemärkelse.</pre><pre>Våra insatser på detta område måste vara av både\r\nkortsiktig och långsiktig karaktär. De mer\r\nkortsiktiga kan handla om det arbete som krävs för\r\natt förbereda en ny konstitution. Vi kan t.ex.\r\nmedverka i projekt som ger möjligheter för flertalet\r\nmedborgare att ta aktiv del i arbetet. Det är också\r\nnödvändigt att kvinnornas krav på lika villkor\r\ntillgodoses i en ny grundlag. Det kan handla om\r\ntekniskt stöd till registreringsförfarande och\r\nvalprocedurer.</pre><pre>Den förra socialdemokratiska regeringen tog\r\ninitiativ till att utreda förutsättningarna för ett\r\noberoende, internationellt valinstitut. Det arbetet\r\nhar nu kommit så långt att det finns ett konkret\r\nförslag. Behovet av ett sådant valinstitut är väl\r\ndokumenterat.</pre><pre>Jag vill här framhålla att jag instämmer i det som\r\nbiståndsministern sade när han talade om behovet\r\nav rule of law och, vill jag tillägga, även good\r\ngovernments. De är väldigt viktiga komponenter i\r\ndetta arbete.</pre><pre>Det internationella samfundet skulle genom ett\r\nsådant här institut kunna främja den pågående\r\növergången till flerpartisystem och politisk\r\ndemokrati på ett mer samordnat sätt än man nu gör.\r\nMan skulle kunna medverka med professionellt\r\nstöd på ett betydligt mer effektivt och koordinerat\r\nsätt än tidigare.</pre><pre>Dessa insatser får dock inte utesluta mer långsiktiga\r\ninsatser. Det mest grundläggande i en demokrati är\r\nnaturligtvis att dess medborgare har möjlighet att\r\ntillägna sig information och kunskap, att de äger\r\ninstrumenten för att kunna uttrycka sina åsikter.</pre><pre>Att kunna läsa och skriva är den grund som all\r\ndemokratisering vilar på. Tillgång till information\r\noch kunskap är en förutsättning för att\r\nmedborgarna skall kunna utöva grundläggande\r\ndemokratiska rättigheter och skyldigheter. Därför\r\när behovet av långsiktiga strategier för att utplåna\r\nanalfabetism, långsiktiga planer för att höja\r\nkunskapsnivå samt långsiktiga åtgärder för att höja\r\nlevnadsnivå ett absolut behov i arbetet för att\r\nutveckla och stärka demokratiska system.</pre><pre>Vi socialdemokrater ser det därför såsom minst sagt\r\nmärkligt att regeringen minskar landramarna för de\r\nav våra programländer som är i störst behov av stöd\r\nav just denna art. Jag kan nämna Angola, Guinea\r\nBissau, Mocambique, Tanzania och Vietnam såsom\r\nexempel. Dessa länder är bland de fattigaste\r\nländerna i världen. Några av dem är dessutom djupt\r\nsargade av krig. Flera befinner sig i\r\növergångsstadier på väg mot politisk demokrati och\r\nmarknadsekonomi. Skall vi då inte fullt ut stödja en\r\nsådan utveckling?</pre><pre>Jag har svårt att förstå att ni i stället skär så djupt i\r\nlandramarna och på sätt och vis faktiskt straffar\r\ndessa länder för det de försöker åstadkomma. Jag\r\när helt på det klara med att landramarna inte är ett\r\nuttryck för det totala svenska biståndet till ett\r\nmottagarland, men de har en stor symbolisk\r\nbetydelse, eftersom det långsiktiga biståndet ryms\r\ninom just landramarna. Vi menar att majoriteten\r\nsänder totalt fel signaler till dessa länder.</pre><pre>Skiljelinjen mellan utskottsmajoriteten och oss\r\nsocialdemokrater kan man också avläsa i vår syn på\r\nanslaget till Sydafrika, vilket ryms inom anslaget till\r\ndemokrati och mänskliga rättigheter. Sydafrika\r\nbalanserar som vi alla vet på randen till\r\ninbördeskrig. För att stödja den så sköra\r\ndemokratiprocessen där föreslår vi i förhållande till\r\nmajoriteten ytterligre 25 miljoner kronor.</pre><pre>Jag övergår så till miljöfrågorna. Agenda 21 som\r\nhar nämnts här av flera talare är det dokument som\r\nundertecknades i somras på Riokonferensen. Det\r\nställer högre krav än tidigare på riktade insatser för\r\natt skapa en hållbar miljöutveckling. I vår\r\npartimotion framhåller vi att de bilaterala\r\nmiljöinsatserna måste prioriteras. Vi föreslår\r\ndärför ett högre anslag än majoriteten, nämligen\r\nytterligare 25 miljoner kronor.</pre><pre>När det gäller insatser på miljöområdet som\r\nförmedlas genom multilaterala kanaler är det\r\nuppseendeväckande att majoriteten föreslår en\r\nnedskärning på 110 miljoner kronor i jämförelse\r\nmed innevarande års anslag. Man motiverar denna\r\nnedskärning med att det finns en stor reservation.\r\nMen jag kan inte finna den argumenteringen\r\nspeciellt övertygande, eftersom\r\nutskottsmajoriteten på s. 47 i betänkandet\r\nframhåller vilka omfattande överföringar som nu\r\nkrävs för att förverkliga Agenda 21. Vi menar att\r\ndet för att leva upp till Riokonferensens åtagande\r\när nödvändigt att anslaget här uppgår till 75\r\nmiljoner kronor. Det handlar faktiskt om\r\ntrovärdighet.</pre><pre>Flera talare har berört kvinnofrågorna. Vi menar\r\natt budgetpropositionen inte tillräckligt har betonat\r\nkvinnornas roll för en hållbar utveckling.</pre><pre>Med anledning av en socialdemokratisk motion har\r\nutskottet däremot markerat sin inställning. Bl.a.\r\nger utskottet regeringen till känna att anslaget till\r\nFN:s kvinnofond Unifem skall ökas. På samma sätt\r\nuttalar vi klart och tydligt i betänkandet att en\r\nnationell kommitté måste tillsättas inför FN:s\r\nkvinnokonferens i Kairo. Det har fortfarande inte\r\nskett.</pre><pre>Utskottet säger också att det är viktigt att det finns\r\nstrategier inom varje biståndsmyndighet som visar\r\nhur biståndet skall nå kvinnorna. Det är ett viktigt\r\npåpekande som gäller samtliga\r\nbiståndsmyndigheter. De flesta myndigheter har en\r\nstrategi, men det saknas hos vissa.</pre><pre>När det gäller befolkningsfrågorna instämmer jag i\r\nmycket av det som biståndsministern uttalade i\r\nfråga om förberedelsearbetet inför den stora\r\nkonferensen i Kairo. Man har i nationalkommittén\r\nkommit ett bra stycke på väg från svensk sida för att\r\nformulera vår position och vilka frågor som vi vill\r\nlyfta fram. Det är bra att dessa befolkningsfrågor\r\nses från ett kvinno- och individperspektiv.</pre><pre>Vidare är det viktigt att man konstaterar den balans\r\nsom krävs mellan befolkning och resurser.\r\nSambandet mellan produktions-, konsumtions-,\r\noch livsmönster måste lyftas fram.</pre><pre>Befolkningsfrågorna är inte något som enbart skall\r\nses med utgångspunkt i ett demografiskt synsätt.\r\nUtgångspunkten är till stor del en fråga om social\r\nutveckling.</pre><pre>Min slutsats i dessa frågor är att Sverige är\r\npådrivande i arbetet inför konferensen. Det\r\nkommer bl.a. till uttryck i den Prepcon-konferens\r\nsom skall hållas i New York i maj. Det här kommer\r\nnaturligtvis att ställa krav på våra myndigheter. Vi\r\nmåste leva upp till det vi föreslår. Våra myndigheter\r\nmåste i det här fallet i första hand vara SIDA och\r\nSAREC.</pre><pre>Anslaget till FN:s befolkningsfond har skurits ned i\r\nbetänkandet. Men jag vill påpeka att det innebär de\r\nfacto ingen nedskärning, eftersom det har kommit\r\nklara besked om att USA åter skall gå in som\r\ngivare.</pre><pre>Jag tycker att det finns en ganska klar skiljelinje\r\nmellan Socialdemokraterna å ena sidan och\r\nutskottsmajoriteten å den andra sidan. Den syns\r\nbl.a. i våra prioriteringar när det gäller de\r\ninternationella biståndsprogrammen. Vi\r\nSocialdemokrater anser det oförenligt med\r\nSveriges initiativ till att reformera FN att ställa upp\r\npå de nedskärningar till UNDP som majoriteten\r\nföreslår. Det handlar också här om trovärdighet i\r\ninternationella åtaganden. Sverige har tillsammans\r\nmed övriga nordiska länder initierat det s.k.\r\nnordiska FN-projektet med konkreta förslag om\r\nhur FN-systemet skall reformeras. Tilltron till\r\nSveriges vilja urholkas om man följer majoritetens\r\nförslag till en kraftig nedskärning av anslaget till\r\nFN:s utvecklingsprogram.</pre><pre>Daniel Tarschys förmedlade en reflektion om att\r\ndet inte är så stor skillnad på socialdemokratisk\r\nbiståndspolitik och regeringens biståndspolitik.\r\nMen jag tycker nog att det blir tydligare och\r\ntydligare att det går en rågång mellan vår syn och\r\nmajoritetens syn på biståndspolitiken. Vi\r\nsocialdemokrater har lyft fram det långsiktiga\r\nperspektivet i biståndet. Det är de fattigaste\r\nländerna som måste få landramar. Ramarna skall\r\ninte vara av samma volym som tidigare, men vi är\r\nförsiktiga i nedskärningarna till de fattigaste\r\nländerna. Vi lyfter fram miljöfrågorna. Här är det\r\nen alldeles klar skillnad mellan majoriteten och\r\nSocialdemokraterna. Vi prioriterar anslagen till\r\nFN-organen.</pre><pre>Biståndet är mycket mångfasetterat -- och skall så\r\nvara. Det är många aktörer som spelar på den\r\nscenen. Där finns våra egna myndigheter, enskilda\r\norganisationer, multilaterala organ och\r\nvärldsbanksgruppen. Det är klart att det finns en\r\nrisk för överlappning, dvs. att flera uträttar samma\r\nsaker. Vi är alla överens om att det är viktigt med\r\nen tydlig rollfördelning.</pre><pre>Jag tycker att det är bra att\r\nutvärderingssekretariatet äntligen skall börja\r\narbeta. Sekretariatets tillkomst går tillbaka till ett\r\nutredningsförslag från 1990. Vi fattade ett beslut i\r\nriksdagen för ganska exakt ett år sedan om\r\nutvärderingssekretariatet. Det är först nu som det\r\nhar kommit igång. Det är otroligt viktigt att vi får\r\nvårt bilaterala bistånd utvärderat. Jag tror att en\r\nmycket viktig del i sekretariatets arbete blir att ge\r\nunderlag för en bredare biståndsdebatt. Det känns\r\nsärskilt angeläget när vi har sett så många osakliga\r\npåhopp på biståndet under våren i debatten i\r\nmedia. Jag har efterlyst sekretariatet under lång\r\ntid, och det är bra att det äntligen har börjat arbeta.</pre><pre>Herr talman! Jag instämmer i de yrkanden som\r\nformulerades av Karl-Erik Svartberg.</pre><pre>Daniel Tarschys påpekade en inkonsekvens i det\r\nsocialdemokratiska förslaget om FN:s insatser för\r\nfred och återuppbyggnad. Vi föreslår en\r\nfördubbling av det anslaget. Ni föreslår en\r\ntredubbling. Vi säger dessutom att vi vill att denna\r\nfråga skall utredas, och vi vill framför allt diskutera\r\nvem det är som skall betala detta. Skall det gå över\r\nbiståndsbudgeten eller skall det ligga på\r\nförsvarsbudgeten?</pre><pre>Anf. 101  DANIEL TARSCHYS (fp) replik:</pre><pre>Herr talman! Ett utredningskrav bekostar inga FN-\r\noperationer. Om ni driver frågan om att satsa mer\r\npå att delta i FN-operationer hårt, får ni faktiskt\r\nvara med och bekosta dessa operationer. Att ta bort\r\n50 miljoner kronor från regeringens budget innebär\r\natt det blir svårare att delta i FN:s fredsbevarande\r\noperationer. Det råder inget tvivel om den saken.</pre><pre>Socialdemokraterna ägnar sig åt ett antal optiska\r\növerföringar i sitt förslag. Olika afrikanska länder\r\ntillförs 105 miljoner kronor. Det är riktigt. Men\r\nsamtidigt tas 90 miljoner kronor bort från den\r\nafrikanska utvecklingsfonden. 7,5 miljoner kronor\r\ntas bort från BITS, 45 miljoner kronor tas bort från\r\nu-krediterna och 50 miljoner tas bort från\r\nkatastrofanslaget. Alla dessa överföringar gör att\r\ntotalresultatet för Afrika blir negativt.</pre><pre>Kristina Svensson gick också in på frågan om\r\ndemokrati. Här finns uppenbarligen en viss\r\nskillnad. Ni har ett övermått av förståelse inför alla\r\nde länder som inte lever upp till de krav som man\r\nbör ställa på demokrati och respekt för mänskliga\r\nrättigheter. Vi menar att förståelse är inte vad dessa\r\nländer behöver. De behöver faktiskt krav och\r\nstarka synpunkter utifrån.</pre><pre>Kristina Svensson sade att det är förmätet att\r\nanlägga synpunkter. Det är aldrig förmätet att\r\nkräva respekt för mänskliga rättigheter. Det är\r\naldrig förmätet att begära att olika åsikter skall få\r\nuttalas utan att man kastas i fängelse. Det är aldrig\r\nförmätet att hävda yttrande- och åsiktsfrihet och\r\nfrihet för politiska organisationer att arbeta. Därför\r\när det oerhört viktigt att Sverige som biståndsgivare\r\nhar modet att ställa krav och skicka ut starka\r\nsignaler.</pre><pre>Under er tid i ledningen för biståndspolitiken har\r\ndet funnits ett övermått av förståelse för\r\nofullkomligheter på området. Nu bör det komma\r\nstarka och klara signaler.</pre><pre>Anf. 102  KRISTINA SVENSSON (s)\r\nreplik:</pre><pre>Herr talman! Den första synpunkten gällde FN-\r\nanslaget. Vår jämförelsepunkt är anslaget för\r\ninnevarande år. Det är det som är utgångspunkten.\r\nMed vårt förslag fördubblas anslaget, ni vill å er\r\nsida tredubbla det. Det är helt riktigt. Vi pekar\r\nockså på möjligheten att diskutera var man skall ta\r\ndessa pengar ifrån i framtiden. Vi vill ha detta\r\nutrett. Men det har utskottet inte ställt upp på.</pre><pre>När det gäller det totala anslaget till de afrikanska\r\nländerna gör vi olika prioriteringar. Det är vad det\r\nhandlar om. För oss socialdemokrater är det viktigt\r\natt markera långsiktigheten i biståndet. Man skall\r\nkunna lita på de avtal som vi sluter med våra\r\nprogramländer. Jag ser ytterligare hot mot detta i\r\ndet förslag som ligger på utskottets bord när vi\r\nbehandlar propositionen om nya styrningsformer.</pre><pre>Vi menar att det är viktigt att landramarna är\r\navtalsfästa. I de länder som jag räknade upp pågår\r\nen positiv utveckling när det gäller demokrati. Jag\r\nvar själv nyligen i Afrika och deltog i ett symposium\r\nom demokratiutveckling. Jag fick återigen\r\nbekräftat vilka uppenbara svårigheter man har och\r\nvilken vilja det finns att förverkliga ett\r\ndemokratiskt styrelseskick. Det är då viktigt att vi\r\nverkligen ger ett stöd och medverkar på olika sätt\r\ntill att genomföra detta. Vi skall inte i detta skede\r\nstraffa dessa länder genom att minska våra anslag.</pre><pre>Jag tror att vi i grund och botten har samma syn i\r\nden här frågan. Det vore fel att göra detta till en\r\nsärskiljande fråga. Jag är övertygad om att vi har en\r\ngemensam hållning och att vi strävar efter en\r\ndemokratiutveckling mot pluralism i\r\nutvecklingsländerna och i våra samarbetsländer.</pre><pre>Om vi ser i backspegeln kan vi se att det faktiskt tog\r\nganska lång tid för vår egen politiska demokrati att\r\nutvecklas. Det påpekade jag tidigare, och det står\r\njag fast vid.</pre><pre>Anf. 103  DANIEL TARSCHYS (fp) replik:</pre><pre>Herr talman! Jag delar Kristina Svenssons\r\nuppfattning om att det i grund och botten inte är så\r\nkolossalt mycket som skiljer. Men Kristina\r\nSvensson själv svajar möjligen litet grand i debatten\r\nmellan denna ståndpunkt och en annnan, nämligen\r\natt det är mycket som skiljer och att det finns en\r\nrågång mellan oss. Jag ser inte så mycket av den\r\nrågången. Men jag ser nyansskillnader.</pre><pre>En sådan nyansskillnad är just synen på vilken roll\r\nkraven på demokrati och respekt för mänskliga\r\nrättigheter skall spela i vår biståndspolitik. Det är\r\nbra att vi har starka och klara signaler. I det\r\nförflutna har vi enligt min mening haft litet väl\r\nmycket av förståelse och inlevelse i de stora\r\nproblemen.</pre><pre>Det är klart att det går att tala om alla problem som\r\nfinns för u-länder att utveckla denna respekt och\r\nmångfald. Jag menar att vi skall ta klar ställning för\r\natt från vår sida göra vad vi kan för att se till att\r\nutvecklingen går så snabbt som möjligt och att\r\nmänniskor som tillhör andra partier än det\r\nregerande skall ha möjlighet att arbeta, för att nu\r\nta ett viktigt exempel.</pre><pre>Man kan självfallet jämföra den skuggbudget som\r\nni nu har lagt fram med fjolårets budget eller med\r\nden som regeringen föreslår i årets proposition.\r\nJämför man era förslag beträffande Afrika och\r\nprogramländerna i Afrika, är ni inne på en\r\nminskning för samtliga programländer i Afrika,\r\ndvs. alla 14 plus Sydafrika.</pre><pre>Jämfört med fjolårets budget innebär\r\nSocialdemokraternas skuggbudget en minskning på\r\nalla punkter, liksom regeringens förslag i årets\r\nproposition. Det är självfallet en effekt av att vi i\r\nhöstas var överens om det besparingspaket som har\r\nbeklagliga effekter för biståndet. Man kan då\r\nsjälvfallet landa på litet olika grad eller mått av\r\nnedskärningar. Det har vi gjort. Men skillnaderna\r\när enligt min mening mycket små.</pre><pre>Om man sedan ser efter vad ni tar bort på anslaget\r\ntill Afrikanska utvecklingsfonden, BITS och\r\nkatastrofanslaget, blir det inte någon nettovinst för\r\nAfrika med det förslag som ni har lagt fram i er\r\nmotion. Jag tror inte att det för de afrikanska\r\nländerna är en avgörande fördel att pengar\r\nkanaliseras just via SIDA:s landram och inte via de\r\nandra viktiga instanser som jag har talat om.</pre><pre>Anf. 104  KRISTINA SVENSSON (s)\r\nreplik:</pre><pre>Herr talman! Utgångspunkten för vårt\r\nbudgetarbete är gemensam. Det är\r\nkrisuppgörelsen. Vi var överens om att vi tyvärr var\r\ntvungna att skära även i biståndsanslaget. När man\r\ntar bort en och en halv miljard är det klart att detta\r\nmärks. Det är alldeles självklart. Vi har gjort olika\r\nprioriteringar. Jag kan se hur dessa prioriteringar\r\nförstärks genom det förslag om nya styrformer som\r\nnu ligger hos utskottet. Regeringen har lagt fram ett\r\nförslag som försvagar landramstänkandet.</pre><pre>Jag tycker inte att man skall diskutera det förflutna.\r\nJag tycker att vi skall diskutera var vi står i dag och\r\nhur vi ser på framtiden. Det är alldeles uppenbart\r\nnär man betraktar de biståndspolitiska målen att\r\nolika mål har betonats vid olika tillfällen. Vi är\r\növerens om att demokratimålet är mycket viktigt.\r\nVi vill alla stödja den utvecklingen.</pre><pre>Utvecklingen är som vi ser det positiv inte bara i\r\nafrikanska länder. Den är det också i Vietnam. Vi\r\nkunde ana ett litet korn till demokratiutveckling\r\nockså i Laos. Jag säger inte att en sådan utveckling\r\npågår, men vi kunde ana det under vårt besök där.</pre><pre>Det är mycket viktigt att man stöder denna process\r\nmed olika insatser. Man kan t.ex. ta emot\r\nparlamentariker från de nya demokratierna så som\r\nvi gjorde här i riksdagen i början på året med\r\nparlamentariker från Zambia, Zimbabwe och\r\nTanzania.</pre><pre>Jag hoppas att riksdagen kommer att bjuda in\r\nparlamentariker från andra nya demokratier i\r\nAfrika, kanske från sådana länder som inte hör till\r\nvåra programländer. Det händer väldigt mycket i\r\ndet frankofona Afrika. Jag hoppas att vi kommer\r\natt vända oss också mot den delen av Afrika.</pre><pre>Jag tror mycket på det arbete som Afrikainstitutet\r\ngör när det tar initiativ till symposier av den typ\r\nman nyligen hade i Burundi och som riktar sig till\r\nnya afrikanska ledare och MR-förkämpar. Det\r\narbetet görs inom Africa Leadership Forum, som\r\nSverige också har medverkat till att stödja. Det\r\nfinns många exempel.</pre><pre>Anf. 105  RICHARD ULFVENGREN\r\n(nyd):</pre><pre>Herr talman! När man ser ut över kammaren känns\r\ndet nästan litet ironiskt med det ämne jag skall tala\r\nom. Jag tänker tala om befolkningsexplosionen.</pre><pre>Vi har nu upplevt en explosionsartad\r\nbefolkningsökning sedan 1950-talet. Den första\r\nmiljarden människor fanns i världen i slutet på\r\n1800-talet. 1930 fick vi den andra miljarden\r\nmänniskor. Sedan har det rasat på. 30 år senare fick\r\nvi den tredje, 15 år senare den fjärde, osv. Med den\r\nbefolkningstakt vi har i dag kommer vi att få den\r\nsjätte miljarden innan år 2000 enligt de beräkningar\r\nsom finns.</pre><pre>Eftersom flera ledamöter i kammaren -- kanske\r\ninte just i kväll, men när den är fullsatt -- är födda\r\nunder den tid då befolkningen i världen inte hade\r\nnått två miljarder får de med litet sunt leverne vara\r\nmed om den andra, tredje, fjärde, femte, sjätte och\r\nkanske t.o.m. den sjunde miljarden människor\r\nunder en mansålder.</pre><pre>En rad forskare har påvisat att de samlade\r\nresurerna i form av mat, vatten och energi trots allt\r\när begränsade. Vissa har påpekat att om man skulle\r\nleva på en sådan nivå som vi gör i i-världen skulle\r\nresurserna räcka till ca 2,5 miljarder människor.\r\nOm man skulle leva på någon slags medelnivå, en\r\nlitet vegetarisk nivå, skulle man kanske kunna få\r\nhela världen med den befolkning vi har i dag, dvs.\r\nca 5,5 miljarder, att leva på en sådan nivå. Om vi\r\nskulle gå ner rejält i nivå skulle vi klara ungefär 10\r\nmiljarder människor i världen.</pre><pre>Detta kan vara bra som motpol till de skrifter som\r\nSIDA har gett ut under åren, t.ex. Rum för\r\nmiljarder. Man talar om att hela världens\r\nbefolkning ryms på Gotland osv. Det är dags att se\r\ntill realiteterna. Sedan kan det bli 10 eller 12\r\nmiljarder. Vi vet ändå att jorden inte blir större,\r\noch vi konsumerar hela tiden. Det räcker inte.</pre><pre>Nu fördubblas världens befolkning enligt FN:s\r\nsiffror på 41 år. Afrikas befolkning fördubblas på 23\r\når. Bara för att ni skall få en jämförelse kan jag\r\nnämna att Europas befolkning fördubblas på 368 år\r\nenligt dessa beräkningar.</pre><pre>Jag tänkte nämna Zambia särskilt eftersom jag har\r\nbott och jobbat där. Det är också spännande\r\neftersom de har lika stor befolkning som Sverige,\r\ndvs. 8,5 miljoner. De har en befolkningsökning som\r\ninnebär en fördubbling på 18 år. I Sverige tar det\r\n211 år.</pre><pre>Det är större chanser för Sverige, även om\r\nekonomin är knackig just nu, att klara att fördubbla\r\nvåra resurser på 211 år än vad det är för Zambia att\r\nklara det 18 år. Om man skall klara den här\r\nfördubblingen på 18 år skall man alltså fördubbla\r\nantalet skolor, arbetstillfällen, bostäder, sanitära\r\nförhållanden, vatten, mat osv. för att då, om 18 år,\r\nha samma standard som i dag. Vi vill ju höja deras\r\nstandard, eller hur? Då måste vi göra ännu mer än\r\natt fördubbla dessa resurser. Det är en orimlighet.</pre><pre>Jag jobbade tidigare på Skanska. Det skulle vara\r\nomöjligt att bygga dubbelt så mycket bostäder och\r\ninfrastruktur i Zambia på 18 år. Detta är ett ämne\r\nsom är viktigt. Vi måste göra än mer. Det har\r\nnämnts av flera här i dag. Jag är glad att det är ett\r\nämne som faktiskt tas upp. Alla de behjärtansvärda\r\ninsatser vi gör i biståndsländerna, oavsett om vi har\r\nolika syn på hur man kan effektivisera och om man\r\nskall ha 1 %, 0,7 %, 1,5 % eller 2 %, får ju en\r\nstörre effekt om vi även hjälper till med det behov\r\nsom dessa människor har om familjerna blir\r\nmindre.</pre><pre>Det viktiga i detta är att det handlar om att\r\ntillgodose ett behov, ett önskemål, från dessa\r\nmänniskor att kunna ha mindre familjer.</pre><pre>Herr talman! Detta hänger också ihop med\r\nmiljöproblemen. Det är viktigt att vi i i-världen lär\r\noss att konsumera mindre och tära mindre på\r\nnaturen. Vi utgör ungefär en fjärdedel av jordens\r\nbefolkning, men vi konsumerar kanske tre\r\nfjärdedelar av de totala resurserna. Samtigt som vi\r\nskall hjälpa dem i u-länderna måste vi också föregå\r\nmed gott exempel och försöka se över våra\r\nresursslöserier och införa återvinning osv.</pre><pre>Anders Wijkman, som jag tycker är en klok man,\r\ngav mig en tänkvärd uppgift vid ett tillfälle. Jag är\r\nfödd 1965, och han sade att om man -- bildigt talat --\r\nsatte ner ett spett i marken i mitten på 60-talet och\r\nräknade på vår resursförbrukning sedan dess,\r\nskulle man kunna säga att vi därifrån räknat har\r\nförbrukat lika mycket naturresurser som vi har\r\ngjort i hela världshistorien före 1965. Det är ganska\r\ntänkvärt.</pre><pre>Herr talman! Låt mig också peka på ett annat stort\r\nproblem som hänger ihop med detta. Det är ju inte\r\nalla graviditeter som leder till att det föds barn. Har\r\nman blivit gravid och det verkligen är oönskat,\r\ngenomförs det aborter. Man beräknar att det\r\ngenomförs minst 50 miljoner aborter varje år i\r\nvärlden. 100 000 kvinnor dör varje år på grund av\r\nkomplikationer efter illegala aborter. Som en\r\njämförelse kan nämnas att det är ungefär som om\r\nett jumbojetplan med 250 kvinnor skulle störta\r\nvarje dag. Det står också i en motion som jag har\r\nskrivit. Det är ganska otäckt.</pre><pre>Detta sker alltså i det tysta därför att vi inte har\r\ntillräckligt med information och\r\nmotivationskampanjer och därför att det inte finns\r\ntillräckligt med preventivmedel som dessa\r\nmänniskor önskar få. Där man verkligen har satsat\r\npå familjeplanering har det visat sig att det har\r\neffekter. Det är också bevisat. Det finns så många\r\nbevis och så mycket material om detta. Jag undrar\r\nvarför man inte gör mer. Det förvånar mig väldigt\r\nmycket.</pre><pre>Låt oss gå in litet grand på vad vi gör. Det finns ett\r\norgan i USA som heter Population action\r\ninternational. De har beräknat att u-ländernas\r\ninsatser måste fördubblas inom det här området\r\noch i-världens måste åttafaldigas för att man skall\r\nkunna täcka den efterfrågan som finns i dag. Det\r\ninnebär inte att man har löst problemen till 100 %,\r\nutan det är för att täcka upp dem som önskar det i\r\ndag. Sedan sprids detta, och det kanske blir fler och\r\nfler som önskar detsamma. Men för att klara den\r\nefterfrågan som finns i dag måste man göra detta.</pre><pre>Vi vet att OECD-länderna i dag satsar ungefär 1 %\r\nav sitt samlade bistånd på detta. 99 % går alltså till\r\nekonomisk och social utveckling. Jag vet att man\r\nhar motiverat detta tidigare med att egentligen går\r\nalla dessa 99 % till befolkningsfrågan eftersom det\r\njust är för att främja den ekonomiskt sociala\r\nutvecklingen och höja kompetensen, bekämpa\r\nanalfabetismen,uppmärksamma kvinnornas roll\r\nosv. Det har också nämnts av flera talare tidigare.</pre><pre>Men Zambia är inte hjälpt av detta på 18 år. Det\r\nfinns inga möjligheter att vi på 18 år klarar att höja\r\nderas kompetens så att det får en effekt så att de\r\nkan undgå en fördubbling av befolkningen. Därför\r\nmåste man jobba hand i hand med detta och inte\r\nfnysa åt preventivmedel. Det görs faktiskt i en del\r\nkretsar inom SIDA och UD.</pre><pre>Låt mig gå tillbaka till OECD-länderna. Om alla\r\ndessa länder lämnade ett bistånd på 0,7 % av BNI,\r\nvilket är FN:s mål, skulle 4--5 % av detta räcka för\r\natt täcka de behov som finns i dag. Eftersom inte\r\nalla länder har nått dit måste vi göra ännu mer.</pre><pre>Vad gör då Sverige på det här området? Jag vill\r\nhänga kvar en stund till vid detta. Vi gör väl i och\r\nför sig en ganska bra insats. Det är väl ca 2,5 % av\r\nvårt totala bistånd som går till det som kan\r\nkategoriseras som familjeplanering och rena\r\nbefolkningsåtgärder. Av detta går 85 %\r\nmultilateralt in i FN-systemet till UNFPA och IPPF\r\noch 4 % bilateralt. Sedan har vi 11 % på särskilda\r\nprogram. Men även där, om man synar det som\r\nSIDA har gett, har en del gått till de multilaterala\r\nbidragen, som om det inte var nog med dessa 85 %.</pre><pre>Jag håller med om det som Kristina Svensson sade.\r\nDet var 1985 som USA på grund av sin abortpolitik\r\ndrog tillbaks sina bidrag till de stora organen. Nu\r\nhar ju både Clinton och Al Gore lovat vissa pengar,\r\noch jag tror t.o.m. att de har blivit utbetalda. Då\r\nbehöver kanske inte Sverige ligga kvar på 10--20 %.\r\nVi är ju dock ett ganska litet land, åtminstone\r\njämfört med USA.</pre><pre>Det är bra att Sverige är framåt på det här område\r\nnationellt. Vi är jätteduktiga på detta. Jag såg en\r\nrapport där vi av 29 länder hamnade på 2:a plats när\r\ndet gäller att tillgodose befolkningen med\r\ninformation och spridning av preventivmedel. Vi är\r\nett land som verkligen borde kunna gå i bräschen\r\nför detta och kämpa för det.</pre><pre>Jag tror att tiden är mogen för en rejäl satsning i\r\nSverige. Man kan ju tycka att vi redan gör det. Men\r\njag tror att det behövs mer engagemang från\r\nsvenska organ och från svenskar i dessa system. Vi\r\nskall inte bara skjuta över allt på USAID, IPPF och\r\nUNFPA. Vi måste få i gång svenska intressekrafter.</pre><pre>För att göra detta skrev vi en fempartimotion.\r\nTanken var att det skulle vara en sjupartimotion,\r\nmen vi hann inte riktigt få med Socialdemokraterna\r\noch Vänsterpartiet. Jag tror i och för sig att de flesta\r\nskulle kunna skriva under motionen som sådan.</pre><pre>I den här motionen fanns det ett okonventionellt\r\ngrepp. Det var att man, utöver dessa stora ramar\r\noch alla stora belopp som leder fram till dessa\r\nmiljarder, skulle anslå ett par miljoner till en ny\r\nbefolkningsorganisation i Sverige. Den skulle bli en\r\navknoppning från en holländsk stiftelse som jobbar\r\nmed de här frågorna. På det sättet skulle man\r\nkunna få i gång några frivilliga organisationer i\r\nSverige.</pre><pre>Men det gick inte därför att det klarar inte ett\r\nutskott av, har jag förstått nu. Det var ett försök i\r\nalla fall. Vi får försöka vidare på andra håll med den\r\norganisationen. Jag tycker ändå att det är en\r\nsvaghet att vi inte har mer flexibilitet, inte ens för\r\nett par miljoner. Vi skulle kunna ha en fond i\r\nutskottet. Då säger man att vi skulle få så mycket\r\nkrav dit.</pre><pre>FN har ju nästan varje år en konferens. Nästa år\r\nhandlar den om befolkningsfrågan. Då skulle vi\r\nkanske kunna ''nischa in'' det för litet fräscha idéer\r\noch litet experimenttänkande. Jag vet inte, det är\r\nbara en idé.</pre><pre>Jag tror också att vi skulle behöva ett mer operativt\r\nbistånd. För ett år sedan stod jag i denna kammare\r\noch talade om det som alla vet att jag förespråkar,\r\ndvs. en biståndsbrigad. Jag tror att man skulle\r\nkunna göra om SIDA så att det skulle bedriva ett\r\nmer operativt bistånd, kanske med utgångspunkt i\r\nett regemente. Där skulle SIDA kunna jobba ihop\r\nmed enskilda organisationer, kyrkor, näringsliv\r\nosv. för att t.ex. samla ihop material, skicka ut\r\nkatastrofhjälp och jobba med de tekniska\r\nprojekten. Man skulle även flytta Sandöskolan. Vi\r\nhar inte alls föreslagit att Afrikainstitutet skall\r\nläggas ned, utan det skulle i så fall integreras i\r\ndenna enhet.</pre><pre>Om man gjorde så, skulle allt finnas på ett ställe.\r\nSverige är inte så stort så att man inte skulle kunna\r\nsamla denna verksamhet på ett ställe. Människor\r\nskulle komma dit efter att ha varit ute i världen och\r\njobbat innan de stack ut igen. Det skulle finnas en\r\nnärhet till fältet som jag tror är önskvärd. Detta\r\nskulle man göra i stället för att sitta i skjortärmarna\r\npå SIDA:s högkvarter på Birger Jarlsgatan.</pre><pre>Det finns säkert många personer inom SIDA:s\r\norganisation som skulle tycka att det var ganska\r\nskönt att kasta av sig slipsen och sitta på just ett\r\nsådant här ställe där de hade mer närhet till\r\nverksamheten. Jag tror inte att problemen har med\r\npersonkemin att göra. Jag har möjligtvis viss kritik\r\nmot ledningen.</pre><pre>Jag hade tänkt att ställa ett par frågor till Alf\r\nSvensson, men han har gått. Jag kanske kan få\r\nsvaren via fax. Jag vill få fört till protokollet att han\r\nkan faxa från Gränna på mitt faxnummer 08--\r\n14 00 35.</pre><pre>Kan Alf Svensson tänka sig att, utöver SIDA:s\r\nramar och de mutilaterala bidragen, satsa mer på\r\nfamiljeplanering? När vi visar upp oss i Kairo skulle\r\nvi då kunna säga att vi i Sverige det senaste året har\r\nhöjt beredskapen.</pre><pre>Är Alf Svensson villig att i direktiven till den\r\nEngblomska utredning som det talas om möjliggöra\r\natt frågan om ett mer operativt bistånd utreds? Man\r\nskulle kunna skapa en myndighet som var mer\r\nkonkret och operativ genom att slå ihop\r\nRäddningsverket och vissa delar av BITS och\r\nSIDA.</pre><pre>Slutligen vill jag nämna något som jag tycker är\r\nväldigt viktigt, nämligen att få i gång det personliga\r\nengagemanget hos människor. Vi hörde att man\r\nhade skickat in pengar till UD, 110 000 tror jag det\r\nvar, för att Sverige skall kunna nå 1-procentsmålet.\r\nEtt fel vi har begått i Sverige är att vi även inom\r\nbiståndet har för mycket offentlig verksamhet.</pre><pre>Gemene man tycker att han eller hon betalar så\r\nmycket skatt att SIDA får ta hand om biståndet. Vi\r\nhar tagit bort förutsättningarna för det personliga\r\nengagemang och den välgörenhet som finns i\r\nmånga andra länder. Varför finns det sådant i dessa\r\nandra länder? Jo, man har en avdragsrätt för\r\nvälgörenhet. Jag tror att det skulle vara mycket bra\r\nför Sverige att införa något liknande. Människor\r\nsom har ett överskott och sparade pengar skulle då\r\ninte behöva skatta för att de skickar i väg litet\r\npengar. De skulle kunna dra av dessa pengar. Det\r\nskulle även gälla företag.</pre><pre>Jag föreslår att Alf Svensson tar en lunch med Bo\r\nLundgren och diskuterar detta vidare.</pre><pre>Lars Moquist har yrkat bifall till de reservationer\r\nsom vi i Ny demokrati tycker är de viktigaste, men\r\nvi står självfallet bakom de flesta. Eftersom alla\r\nfjäskar inför talmannen för att korta ned tiden i\r\nkammaren, tänker inte heller jag göra flera\r\nyrkanden.</pre><pre>Anf. 106  GÖRAN LENNMARKER (m):</pre><pre>Herr talman! Jag tycker att det är angeläget att i\r\nvarje diskussion om u-länderna framhålla att det\r\nsker mycket glädjande i det vi kallar tredje världen\r\neller u-världen. Den bild av kompakt mörker eller\r\nbrist på utveckling som man ibland kan se i\r\nmassmedier och på andra ställen är inte korrekt.\r\nDet sker en mycket snabb utveckling på åtskilliga\r\nhåll. Vi ser en förändringens vind i u-världen, som\r\nfaktiskt är lika omfattande som den som finns i\r\nÖsteuropa.</pre><pre>Det finns exempel på länder som har gått från\r\nabsolut fattigdom med hungersnöd till relativt\r\nvälstånd på så kort tid som en generation, dvs. 25--\r\n30 års tid. En så snabb utveckling är nog unik i\r\nvärldshistorien.</pre><pre>Det leder till att den typ av utveckling som man\r\nklarat av i dessa länder kommer att smitta av sig.\r\nLänderna blir föredömen för andra länder när det\r\ngäller att kunna ha en hög tillväxt -- kanske 8--\r\n10 % -- under inte bara några få år utan hela\r\ndecennier i rad.</pre><pre>Den diskussion som ibland förs om att det blir en\r\nökad klyfta mellan i-länder och u-länder är till stora\r\ndelar inte korrekt. Det blir en ökad klyfta mellan\r\nvissa u- och i-länder, men klyftan minskas i många\r\nandra fall ganska snabbt. Den klyfta som uppstår\r\nfinns inom u-världen. Den uppstår mellan länder\r\nsom har kommit in i en mycket snabb tillväxt och\r\nett mycket snabbt utraderande av fattigdom och de\r\nländer som fortfarande är stagnerande. Skillnaden\r\nmellan reformländer och stagnerande länder i u-\r\nvärlden är på väg att bli stor.</pre><pre>Reformländerna, dvs. de länder som växer snabbt,\r\nhar stora befolkningar. Mer än hälften av u-\r\nvärldens befolkning finns i de snabbväxande\r\nländerna. Det finns också grupper av länder som\r\nlitet trevande är på väg att komma in i denna goda\r\ntillväxttakt. Det är naturligtvis de delar av Asien\r\nsom ligger vid Stilla havet som utgör det stora\r\ntillväxtområdet. Vi kan se tendenser till att vissa\r\nländer i Latinamerika också börjar få ordning på\r\nsina ekonomier och få en stark tillväxt. Det kanske\r\nmest glädjande av allt är att se att Indien, det land\r\nsom så länge har varit präglat av konsekvent stor\r\nfattigdom och låg tillväxt, nu också börjar ta sina\r\ntrevande steg för att kanske möjligen komma in i\r\nsamma glädjande utveckling. Det är ännu för tidigt\r\nför att säga det definitivt.</pre><pre>De reformländer som har lyckats för konsekvent en\r\nmycket enkel politik. Den innebär att man satsar på\r\nen marknadsekonomi som leder till en ekonomisk\r\noch social utveckling. Den självägande bonden är\r\nryggraden i det här, därför att lantbruket är det\r\ncentrala -- den viktiga och riktiga startpunkten i all\r\nutveckling. Man kan inte gå förbi lantbruket om\r\nman skall få en hållbar utveckling för den breda\r\nbefolkningen.</pre><pre>Man gör också en stark satsning på småföretag. Vi\r\nkan observera att hela u-världens\r\nbefolkningstillskott, det som bl.a. Richard\r\nUlfvengren talade om, faktiskt skall sysselsättas i\r\nsmåföretag. Hela detta väldiga tillskott av\r\nmänniskor skall finna sin utkomst i småföretag. Det\r\nunderstryker hur viktigt det är att man för en\r\nnäringspolitik som just ser till att man får en mycket\r\nstark och dynamisk småföretagsutveckling.</pre><pre>Man har en begränsad men effektiv offentlig\r\nsektor. Det som med nödvändighet måste ske i\r\noffentlig sektor skall skötas väl och utan\r\nkorruption. Man överlåter däremot till den privata\r\nsektorn att sköta mycket av det som sköts bäst där.</pre><pre>Dessa mycket enkla tumregler får nu stor\r\nefterföljd. Från att tidigare ha tittat mycket på\r\nEuropa och Nordamerika förändrar man\r\nperspektivet i u-världen. Man är mindre intresserad\r\nav våra råd och föredömen och mer intresserad av\r\nde länder som faktiskt har presterat ett gott\r\nresultat. Denna förskjutning i perspektivet är en\r\nannan intressant förskjutning.</pre><pre>Tyvärr är den ljusa bild jag tecknar inte\r\nheltäckande. Det finns fortfarande många länder\r\nsom ligger kvar i stagnation och som har fastnat i\r\nfeodalism eller socialism och har svårt att ta sig ur\r\nden. Det verkar som om det fortfarande finns\r\nmånga länder i Afrika och Mellanöstern som har\r\nmycket svårt att få till stånd denna goda cirkel.\r\nMonopol, statsägande och stagnation präglar\r\nekonomin.</pre><pre>Det är nu viktigt att vi i Sverige genom\r\nbiståndspolitiken ser till att våra programländer\r\nsnarast möjligt förflyttar sig från den stagnerande\r\ngruppen, i den mån de tillhör den, till den\r\ndynamiska gruppen -- den som utvecklas snabbt.\r\nDet kommer att bli en mycket stor och central del\r\ni biståndspolitiken att se till att länderna får goda\r\ntillväxttal och att de kommer in i den goda cirkeln.</pre><pre>Man skall också komma ihåg, för att åter anknyta\r\ntill det som Richard Ulfvengren sade om\r\nbefolkningstillväxten, att en snabb ekonomisk\r\ntillväxt normalt -- om även inte alltid -- också visar\r\nsig vara det bästa sättet att få ned den mycket höga\r\nbefolkningstillväxten. När man får ett materiellt\r\nvälstånd utöver det rena minimibehovet verkar det\r\nfaktiskt ganska generellt, om än med vissa\r\nundantag, också vara så att man minskar\r\nfamiljestorleken.</pre><pre>Den klyfta som jag nu har talat om gäller framför\r\nallt ekonomiskt och socialt. Det är på motsvarande\r\nsätt på väg att uppstå en klyfta inom u-världen\r\nmellan länder som är demokratier och dem som\r\nfortsätter med förtryck, enpartistater etc. Här\r\npågår på många håll en diskussion, inte minst i\r\nSydostasien, kanske med start i Singapore, om att\r\nen regim med ett visst mått av auktoritär inriktning\r\nskulle vara nödvändig för att få till stånd en snabb\r\nekonomisk utveckling. Det finns ingenting som\r\ntyder på detta.</pre><pre>Vi har också sett att en hel del av de länder som har\r\nvuxit mycket snabbt har gjort det samtidigt som de\r\nvarit demokratier eller genomgått en mycket snabb\r\nutveckling mot demokrati. Det är viktigt att\r\nSveriges röst här är klar och tydlig, eftersom denna\r\ndebatt ännu inte är riktigt avgjord. Man kan säga\r\natt den står och väger. Sverige kan nog göra en\r\ninsats genom att ständigt peka på just dessa\r\nförhållanden.</pre><pre>Jag kan för övrigt nämna att utrikesministern just i\r\nSingapore höll ett tal om att demokrati och\r\nutveckling låter sig väl förenas -- något som på sina\r\nhåll väckte irritation i den aktuella regionen.</pre><pre>Vi har en just nu pågående mycket viktig process\r\nsom gäller Hongkongs demokratisering.\r\nGuvernören Chris Patten driver ståndpunkten att\r\nHongkongs befolkning skall få så långt möjligt\r\ndemokratiska rättigheter innan Hongkong\r\nåterförenas med Fastlandskina. Skulle det lyckas,\r\nkommer det att vara viktigt inte bara för Hongkong\r\nsjälvt utan framför allt för världens i särklass största\r\nland, där demokratin på detta sätt skulle kunna få\r\nett stöd.</pre><pre>För vår del bör vi naturligtvis känna ett alldeles\r\nsärskilt ansvar för våra samarbetsländer i u-\r\nvärlden. Vi kan där trots vår ringa vikt ändå ha ett\r\ninflytande. Då är det viktigt att vi talar klartext och\r\nhär i riksdagen påtalar de brott som sker mot\r\nmänskliga rättigheter och de ofullkomligheter som\r\nfinns i demokratin. Det största inflytande som vi\r\nkan ha på detta område har vi väl just i de länder\r\nsom vi har samarbete med.</pre><pre>Herr talman! Ekonomi och demokrati är två viktiga\r\ndelar i detta sammanhang. Jag tänker ta upp en\r\nliten fråga som kan vara värd att beröra, nämligen\r\nintresset för regionala samarbetsformer. Jag har\r\nmärkt att man på åtskilliga håll i u-världen är\r\nmycket intresserad av det föredöme som det\r\neuropeiska ekonomiska samarbetet utgör.</pre><pre>Man har tyvärr på åtskilliga håll inte något starkt\r\nekonomiskt samarbete med sina grannar. Det är\r\nlitet bisarrt, eftersom det normalt är med grannar\r\nsom man har det tätaste utbytet. Man har kanske\r\ntraditionellt haft större kontakter med Europa eller\r\nmed de utvecklade industriländerna. Men nu har\r\nman glädjande nog ett begynnande intresse för att\r\nockså samarbeta med sina nära grannar.</pre><pre>Detta växer fram i Stillahavsasien. Vi ser det också\r\ni Latinamerika, där NAFTA, det nordamerikanska\r\nfrihandelsområdet, för första gången inkluderar\r\nsamarbete mellan utvecklade industriländer, USA\r\noch Canada, och ett stort u-land. Att ett sådant\r\nsamarbete är på gång är världshistoriskt unikt. Vi\r\nfår nu innerligt hoppas att den nya amerikanska\r\nadministrationen med kraft driver att detta\r\nkommer i gång.</pre><pre>Men vi kan också se detta på andra håll. I Sydasien\r\när Indien med grannländer på väg att söka former\r\nför samarbete. Kanske kan vi hoppas att vi, om vi\r\nfår ett demokratiskt och vitalt Sydafrika, får se ett\r\nmotsvarande regionalt samarbete växa fram där.\r\nDet vore av oerhört stor betydelse för Afrika att få\r\nen region med tillväxtmöjligheter, vilken kunde ge\r\nmera hopp till denna kontinent, som så väl behöver\r\nutveckling.</pre><pre>Vi skulle naturligtvis behöva detta också i\r\narabvärlden. Jag har varit på Arabförbundet och\r\nberättat om de europeiska samarbetssträvandena.\r\nMan konstaterade då att vi i Europa har börjat i en\r\nklok ände, nämligen med handel och med att ta\r\nbort gränshinder. Vi har börjat med saker som\r\nberör hela ekonomin och vanliga människor. I\r\narabländerna har man däremot mera ägnat sig åt\r\nutrikespolitiska uttalanden, som inte trängt ned till\r\nbefolkningen och därför inte har kunnat få någon\r\nförankring.</pre><pre>Jag tror att de europeiska samverkanssträvandena,\r\ndär man bygger upp ett fredligt samarbete mellan\r\nländer som tidigare har befunnit sig i krig med\r\nvarandra mer eller mindre konstant -- vi skall inte\r\nglömma att Europa historiskt sett är den blodigaste\r\nav alla världsdelar -- kommer att bli ett viktigt\r\nföredöme också i tredje världen. Genom vår\r\nsträvan att gå in i den europeiska gemenskapen har\r\nvi ytterligare något att tillföra i vår dialog med\r\nutvecklingsländerna.</pre><pre>Med detta, herr talman, ber jag att få yrka bifall till\r\nutskottets hemställan i utrikesutskottets\r\nbetänkande.</pre><pre>Anf. 107  RICHARD ULFVENGREN (nyd)\r\nreplik:</pre><pre>Herr talman! Jag kanske missförstod vad Göran\r\nLennmarker syftade på när han påstod att en snabb\r\nekonomisk utveckling skapar en lägre\r\nbefolkningsökningstakt. Det fungerar säkerligen\r\nexempelvis i Stillahavsasien och de regioner som\r\nGöran Lennmarker talade mest om, men vi vet ju\r\natt det i Afrika i dag inte finns någon möjlighet att\r\nskapa en snabb ekonomisk tillväxt. Därför är det\r\nviktigt att i stället arbeta på med annan inriktning.</pre><pre>Det paradoxala, som jag undrar om Göran\r\nLennmarker har några synpunkter på, är att de\r\nområden som Göran Lennmarker beskriver har fått\r\nbetydligt mindre bistånd än exempelvis allt det som\r\nvi har pumpat in i Afrika under alla år. Bland annat\r\nhar president Chiluba i Zambia uttryckt sig ungefär\r\npå det sätt som Lars Moquist litet grand hånades\r\nför, nämligen att man har bedövats av bistånd. Man\r\nhar där faktiskt fått mera bistånd än man från\r\nbörjan begärt. Åtminstone har man fått en del\r\nsaker som man inte hade önskat. Detta har litet\r\ngrand förlamat länder i Afrika och fört in dem på\r\nen kollisionskurs.</pre><pre>Det vore intressant att höra om Göran Lennmarker\r\nhar någon synpunkt på detta.</pre><pre>Anf. 108  GÖRAN LENNMARKER (m)\r\nreplik:</pre><pre>Herr talman! Sambandet mellan snabb ekonomisk\r\ntillväxt och fallande befolkningssiffror är faktiskt\r\nmycket tydligt. Enda undantaget är egentligen\r\noljestaterna i Mellanöstern, där man inte kan se en\r\nsådan utveckling.</pre><pre>Jag tror vidare att Richard Ulfvengren har fel om\r\nhan menar att man inte kan räkna med snabb\r\nekonomisk tillväxt i Afrika. Jag tror visst att det är\r\nmöjligt. Afrika är inte dömt att fortsätta i\r\nstagnation. Något motsvarande sade man tidigare\r\nockså om många andra områden. Jag minns att man\r\nför länge sedan talade om att Korea skulle vara\r\nomöjligt att utveckla, eftersom koreanerna var\r\nkonfucianer. Nu säger man tvärtom att de kunde\r\nutvecklas just därför att de var konfucianer. Man\r\nhar ibland haft en tendens att för snabbt stämpla ut\r\nländer.</pre><pre>Jag tror alltså att Richard Ulfvengren har fel i detta\r\navseende. Jag menar att Afrika har goda\r\nmöjligheter att utvecklas och även att utvecklas\r\nsnabbt. Förhoppningsvis får vi se en snabb\r\nförskjutning både mot marknadsekonomi och mot\r\ndemokrati.</pre><pre>Däremot är det kanske korrekt, som Richard\r\nUlfvengren säger, att biståndsflödena och\r\nutvecklingstakten inte alltid står i\r\növerensstämmelse med varandra. Något som gett\r\nStillahavsasien mycket har varit tillgång till\r\nmarknader, framför allt USA:s marknader, som\r\nbetytt och -- det skall vi veta -- betyder oerhört\r\nmycket för Stillahavsasiens utveckling.</pre><pre>Det väldiga Kina hade 19 miljarder i\r\nhandelsöverskott i förhållande till USA förra året.\r\nDet motsvarar en tredjedel av hela världens u-\r\nhjälp. Jag säger detta bara för att illustrera\r\nstorleken av de ekonomiska strömmar som det\r\ngäller. Självfallet är det handeln som kommer att\r\nvara det centrala.</pre><pre>Förhoppningsvis skulle ett demokratiskt Sydafrika\r\nfå möjligheter att bli en snabbt växande ekonomi,\r\nom man nu får en både demokratisk och klok\r\nekonomisk politik. Därmed skulle man kanske\r\nkunna dra nytta av världshandeln. Det är svårt att\r\ngöra det, om man är mycket fattig. Biståndet\r\nbehövs för att se till att det blir en sådan utveckling\r\natt man kommer upp på den nivån att handeln blir\r\nviktigare än biståndet. Men om man är på en\r\nmycket låg nivå, krävs det bistånd för att hjälpa till\r\nmed detta.</pre><pre>Anf. 109  RICHARD ULFVENGREN (nyd)\r\nreplik:</pre><pre>Herr talman! Jag håller med Göran Lennmarker\r\nom att man i de områden där man fått en snabb\r\nekonomisk tillväxt kan se en lägre\r\nbefolkningsökning. Men jag delar inte den\r\nuppfattningen att det skulle kunna gå så snabbt i\r\nAfrika, om vi fortsätter med dagens\r\nbiståndspolitik, den som vi nu har haft i 25--30 år.</pre><pre>Jag skulle uppskatta om Göran Lennmarker med\r\nsina framtidsvisioner och idéer var litet mera aktiv i\r\nutskottet för att hjälpa oss andra som vill ha en\r\nmera genomgripande förändring av biståndet.</pre><pre>Också jag tror att det går, men vi måste ta nya,\r\nfräscha tag. Vi kan inte tillämpa samma\r\nsocialdemokratiska modeller som vi har haft i 25--\r\n30 år. Jag hoppas att Göran Lennmarker hjälper till\r\nmed detta. Jag har ännu inte riktigt sett det, men\r\ndet ligger nu på utskottets bord en proposition och\r\nnågra motioner, en från oss och en från\r\nModeraterna. Det vore spännande om de\r\nmotionerna för en gångs skull kunde få litet gehör\r\noch inte bara sopades under mattan.</pre><pre>Anf. 110  GÖRAN LENNMARKER (m)\r\nreplik:</pre><pre>Herr talman! Jag tror att vi också i Afrika kommer\r\natt kunna se en ganska snabb utveckling framöver.\r\nDen lärdom som sprider sig stannar inte i Asien och\r\nLatinamerika, varifrån den har börjat sprida sig\r\nvidare. Den kommer ganska snart till Afrika, och\r\npå sina håll är den redan på gång. Kan man bara få\r\ndetta att ta fäste någonstans -- det goda exemplets\r\nmakt är ganska betydande -- så är jag inte alls så\r\npessimistisk.</pre><pre>Jag tror också att ett klokt bistånd kan hjälpa till\r\natt föra länderna över den här tröskeln, men på den\r\npunkten kanske vi har något olika uppfattningar. Vi\r\nvet nämligen att omställningsprocedurerna i sig\r\nibland kan vara ganska smärtsamma. Att gå från en\r\nskyddad, centraldirigerad ekonomi till en öppen,\r\nexportledd ekonomi tar sin tid och det kräver\r\nibland också litet smärtsamma\r\nomställningsperioder. Om det är smärtsamt i t.ex.\r\nRyssland, med den betydligt högre levnadsnivå\r\nsom ändå finns där, är det klart att en sådan\r\nsmärtsam övergång i mycket fattiga länder ibland\r\nkan vara en fråga om liv eller död. I det avseendet\r\ntror jag att just bistånd har en viktig effekt.</pre><pre>Frågan om system måste naturligtvis trots allt\r\navgöras av länderna själva. Vi kan inte, hur höga\r\nambitioner vi än har, tvinga på andra länder\r\nrecepten. Vi kan möjligtvis peka på exemplen, men\r\ni grunden, och framför allt i demokratier, måste\r\nfolket självt vara övertygat om detta.</pre><pre>Anf. 111  KARL-GÖRAN BIÖRSMARK\r\n(fp):</pre><pre>Herr talman! Det har varit en i långa stycken\r\nmycket intressant diskussion. Tonen har varit\r\nkonstruktiv, det har diskuterats sakfrågor, och man\r\nhar verkligen lyssnat på argument. Detta är enligt\r\nmin mening något som också karakteriserar\r\nutrikesutskottets arbetsklimat.</pre><pre>Flera talare, bl.a. Alf Svensson, har i debatten sagt\r\natt bistånd är svårt. Det är det förvisso. Misstag har\r\ngjorts. De görs i dag, och de kommer också att\r\ngöras framöver.</pre><pre>Jag tror att det kanske kan vara nyttigt att i det här\r\nsammanhanget lägga ett historiskt perspektiv, dels\r\npå utvecklingsländernas egen historia, dels på\r\nbiståndets historia. Jag kom att tänka på detta när\r\njag lyssnade på Lars Moquist tidigare i dag. Han\r\nmenade att förklaringen till den bristande\r\nutvecklingen i utvecklingsländerna kunde\r\nsammanfattas i tre punkter. Han talade om den\r\nokontrollerade invandringen till städerna,\r\nurbaniseringen, om näringsstrukturens brister och\r\nom ineffektiviteten i statsapparaten. Förvisso är det\r\nhär problem som utvecklingsländerna i dag har att\r\nbrottas med, men jag tror att det är viktigt att vi\r\nockså sätter in dessa förhållanden i ett historiskt\r\nsammanhang.</pre><pre>Det var inte så länge sedan som dessa länder var\r\nkolonier. De var utsatta för kraftig utsugning,\r\nibland folkmord. Vi känner väl till att de\r\ngränsdragningar som har gjorts i många av dessa\r\nländer är helt felaktiga. Gränser har dragits genom\r\nfolkgrupper och folkslag, och folkgrupper och\r\nfolkslag som inte hör ihop har sammanförts. Under\r\nkolonisationstiden har också gamla fina kulturer\r\nbrutits ner. Det är klart att detta sätter ärr och spår i\r\nfolksjälen, och dessa tar lång tid, decennier, kanske\r\nårhundraden, att läka.</pre><pre>Det är bara 40 år sedan som premiärminister\r\nHarold Macmillan stod i Kapstaden och talade om\r\n''The wind of change'', förändringens vind som\r\nskulle blåsa över den kontinenten. Det gjorde den\r\nförvisso -- det blåste kraftigt. Bara mellan 1960 och\r\n1990 har många länder blivit självständiga. Man har\r\nförsökt forma en bra stat av något som från början\r\ninte var en stat, och en mängd enorma svårigheter\r\nhar byggts in i systemet. Det är kanske inte så\r\nkonstigt att en del av dessa länder tog socialismen\r\neller kommunismen som sin ideologi. De hade ju\r\nsett hur kolonisatörerna, som kom från andra\r\nekonomiska system, hade burit sig åt.</pre><pre>Jag tror att detta är viktigt att ha som bakgrund när\r\nvi närmar oss problemen och att vi har en viss\r\nödmjukhet inför det sammanhang vi skall vara med\r\noch arbeta i, tillsammans med dessa länder och\r\nmänniskorna där, som brottas med sina problem.</pre><pre>Jag vill också lägga ett historiskt perspektiv på\r\nbiståndet som sådant. Vad är det egentligen för\r\ntidsrymder som vi talar om? Det traditionella\r\nbistånd som vi här talar om är inte så gammalt. Litet\r\nlängre bak i tiden ligger den verksamhet som\r\nbedrevs av de första biståndsarbetarna,\r\nmissionärerna. De gav sig ut i världen för drygt 100\r\når sedan, och de gjorde då samma saker som\r\nbiståndsarbetare gör i dag. Visserligen hade deras\r\nverksamhet andra förtecken, men de arbetade ändå\r\nmed samma instrument och samma metoder. De\r\nförsökte åtminstone, men omständigheterna var\r\nmycket knappa.</pre><pre>Vi har här i dag talat om åtgärder för exempelvis\r\nutbildning och läskunnighet. Detta var något av det\r\nförsta som missionärerna satsade på -- människor\r\nskulle lära sig läsa för att kunna tillägna sig andra\r\nkunskaper. Trots alla de satsningar som gjorts, dels\r\nav de tidiga missionärerna, dels i samband med\r\nbyggandet av skolor under kolonisationstiden, dels\r\nunder dessa länders nuvarande självständighet, så\r\nväxer skaran av analfabeter.</pre><pre>Deklarationen om de mänskliga rättigheterna slår\r\nfast att alla har rätt till utbildning. Ändå är\r\nbristerna vad gäller grundutbildning i världen\r\nenorma i dag, 40 år efter det att den historiska\r\ndeklarationen undertecknades. Det finns i världen\r\ni dag nästan 1 miljard vuxna analfabeter -- mer än\r\nen vuxen av fyra är analfabet. Kvinnorna drabbas\r\nhårdare än männen. I utvecklingsländerna är\r\nnästan hälften av alla vuxna kvinnor analfabeter,\r\noch de har inte tillgång till tryckt kunskap, som\r\nskulle kunna hjälpa dem att förbättra sina liv och\r\nskapa en bättre framtid.</pre><pre>Dessutom har mer än 100 miljoner barn i\r\ngrundskoleåldern aldrig varit inne i ett klassrum,\r\noch om inte omedelbara åtgärder vidtas löper de\r\npåtaglig risk att bli 2000-talets vuxna analfabeter.\r\nAv dessa 100 miljoner barn är 60 miljoner flickor.</pre><pre>På tröskeln till det nya århundradet möter världen\r\nallvarliga globala utmaningar, såsom enorma\r\nskuldbördor, en snabb befolkningsökning, som det\r\nhar talats om i debatten, krig, våldsbrott och\r\nmiljöproblem. Läskunnighet och grundutbildning\r\när viktigt, ja avgörande, eftersom det erbjuder\r\nmöjligheter att frigöra och mobilisera intelligens\r\nför att bekämpa dessa problem.</pre><pre>UNDP, Unicef, Unesco och Världsbanken har\r\ntillsammans med 155 länder antagit en aktionsplan\r\nför att komma till rätta med analfabetismen i\r\nvärlden. Man har tillsammans satt upp tre mål.</pre><pre>För det första: Grundutbildningen skall göras\r\ntillgänglig för alla barn, ungdomar och vuxna.</pre><pre>För det andra: Inlärningsmålen skall förbättras för\r\nen överenskommen procent av en åldersgrupp,\r\nexempelvis 80 % av alla 14-åringar, så att de kan\r\ntillgodogöra sig en definierad kunskapsnivå.</pre><pre>För det tredje: Antalet vuxna illitterata skall skäras\r\nner till hälften av 1990 års nivå till slutet av detta\r\nårtionde, och skillnaden och ojämlikheten mellan\r\nantalet manliga och kvinnliga analfabeter skall\r\nkraftigt reduceras.</pre><pre>Det här är en målsättning som ligger något lägre än\r\nden man drog upp 1990. Då var målet att utrota\r\nanalfabetismen till 2000-talets början. Man har nu\r\nmärkt att man inte klarar det, men den nuvarande\r\nmålsättningen är ambitiös som den är.</pre><pre>Om vi skall fortsätta den historiska återblicken: en\r\nannan sak som missionen arbetade med var\r\nsjukvården. Det ledde till byggande av kliniker och\r\nsjukhus, utbildning, hälsovård och barnavård.\r\nDetta har lett vidare, till det vi hört mycket om i\r\ndag: befolkningsfrågan och familjeplanering.</pre><pre>Afrika är en kontinent som mycket sent startade\r\narbetet med familjeplanering, men i många\r\nafrikanska länder har man börjat känna optimism,\r\ndå man sett att det är möjligt att på mycket kort tid\r\nvända ökningstakten hos befolkningen.</pre><pre>I Kenya har man mellan 1984 och 1989 lyckats få\r\nned det antal barn en kvinna föder under sin\r\nfruktsamma period av livet, det s.k.\r\nfruktsamhetstalet, från 8 till 6,7 barn. I Botswana\r\nhar det gått från 6,5 till 5 barn under en\r\nfyraårsperiod.</pre><pre>I u-länder måste politiker och opinionsbildare få\r\nkunskap om befolkningsökningens konsekvenser.\r\nIbland kan det finnas anledning att överväga lagar\r\nsom hindrar människor att gifta sig vid alltför låg\r\nålder. I Etiopien är den legala åldersgränsen för\r\näktenskap tydligen 12 år.</pre><pre>Inte sällan kan det uppstå konflikter mellan å ena\r\nsidan radikala krav på upplysning om\r\nfamiljeplanering och tillgång till preventivmedel\r\noch å andra sidan både kulturella och religiösa\r\nvärderingar.</pre><pre>Detta måste lösas från land till land och på ett sätt\r\nsom inte motverkar familjeplaneringens syfte.</pre><pre>Infrastruktur var också en sak som man tidigt tog\r\nitu med. Missionen byggde vägar, dammar och\r\nbroar. Man byggde upp administration. Allt ingick\r\ni det vardagliga arbetet. Det fortsätter det nutida\r\nbiståndet med.</pre><pre>Allt detta kostar pengar. Det engagemang vi hört i\r\ndag från Ny demokratis talare är mycket lovvärt.\r\nMen det rimmar litet illa med de resurser som Ny\r\ndemokrati är beredd att sätta till i biståndsarbetet.\r\nLåt mig bara ta en sak från betänkandet här i dag:\r\nom Ny demokrati skulle få majoritet skulle det\r\nbetyda att tolv av de länder vi stöder i dag på olika\r\nsätt ekonomiskt i biståndet skulle få noll kronor i\r\nfortsättningen. Det framgår av betänkandet att\r\nländer som Botswana, Lesotho, Sydafrika, Kap\r\nVerde, Bangladesh, Indien, Laos, Sri Lanka,\r\nVietnam, Nicaragua, utvecklingsarbetet i\r\nCentralamerika och utvecklingssamarbetet i\r\nSydamerika skulle få noll kronor. Jag är av den\r\nuppfattningen, och det är också Folkpartiet och\r\nandra partier som står bakom betänkandet, att den\r\nrika världen måste vara beredd att inte bara med\r\nord tala om dessa saker, utan också göra\r\nuppoffringar och ge ekonomiska resurser för att\r\nklara en rättvisare värld.</pre><pre>Med dessa ord, herr talman, önskar jag yrka bifall\r\ntill hemställan i utskottets betänkande.</pre><pre>Anf. 112  RICHARD ULFVENGREN (nyd)\r\nreplik:</pre><pre>Herr talman! Karl-Göran Biörsmark tog först upp\r\natt Lars Moquist hade kritiserat att vi bidragit till\r\natt bygga upp deras statsapparater och gjort dem\r\nmera byråkratiska. När han säger ''vi'' menar han\r\nbåde kolonisatörerna, kanske engelska eller\r\nfranska, men även de svenska insatserna med den\r\nsocialdemokratiska förkärleken till personer som\r\nKaunda och andra.</pre><pre>För att ta Zambia igen -- eftersom det är där jag\r\nspenderat mest tid i Afrika -- så har man sett hur\r\nden byråkratin fungerar efter 25 års diktatoriskt\r\nstyre. Man blir litet förvånad över att inte ett\r\nvästland som Sverige, eller de andra givarna, har\r\nkunnat påverka mer och ställt litet större krav på\r\nmottagarlandet att gå i en annan riktning om det\r\nskulle uppnås en utveckling.</pre><pre>Men man hade sin tro. Det är vår förhoppning nu\r\natt den nya regeringen kan förändra.</pre><pre>Karl-Göran Biörsmark går mera rakt på sak när\r\nhan kritiserar Ny demokratis bidragsdel. Vi vill ha\r\nett lägre bistånd än vad Karl-Göran Biörsmark\r\nförespråkar.</pre><pre>Han säger att vi inte vill ge några pengar alls till 12\r\nav 19 programländer. Men detta är inte riktigt sant.\r\nDetta rör sig ju om landramar, och Ny demokrati\r\nhar föreslagit att man skall ta bort landramarna. Vi\r\nstöder i princip de andra resonemang som framgår\r\nav regeringens proposition. Man skall jobba på ett\r\nannat sätt med mer strategier, kanske koncentrera\r\nsig på vad man skall göra i dessa länder totalt sett,\r\neller i regioner, eller i hela världen. Man skall lägga\r\nupp en policy för detta. Det behöver inte sluta med\r\natt det inte blir några pengar till dessa länder.</pre><pre>Vi vill fortfarande satsa på katastrofbistånd över\r\nhela världen. Vi vill jobba mer med\r\nexportkreditgarantier. Vi vill göra rena\r\nprojektsatsningar, få i gång frihandel osv.</pre><pre>Det är därför litet orättvist att säga som Karl-Göran\r\nBiörsmark gör, men visst: stirrar man sig blind på\r\nden 25-åriga socialdemokratiska modellen med\r\nprogramländer osv, fungerar det så här i riksdagen.\r\nÄven om vi framlägger en väldigt visionär tanke\r\nblir det avslag på den rakt av. Vi måste försöka hitta\r\nnågon sorts transfereringsmodell, och då har vi\r\nskurit radikalt i de enskilda belopp som nämns i\r\npropositionen och i betänkandet. Men Karl-Göran\r\nBiörsmark vet att vår långsiktiga plan, på kanske\r\ntvå år, är att göra en radikal förändring i både\r\nbiståndsmyndigheter och inriktning.</pre><pre>Karl-Göran Biörsmark kan vara lugn: Det blir\r\nsäkert pengar till dessa länder också i vettiga\r\nprojekt. Finns det inga vettiga projekt, och uppstår\r\ninget tycke mellan länderna, då blir det inga\r\npengar.</pre><pre>Anf. 113  KARL-GÖRAN BIÖRSMARK (fp)\r\nreplik:</pre><pre>Herr talman! Först detta med ländernas struktur.\r\nRichard Ulfvengren tar exempel från Zambia, från\r\nKaundas land. Visst, för det landet gick det snett så\r\nsmåningom. Men jag försökte i dag framföra att vi\r\nmåste se med en viss ödmjukhet på den historiska\r\nverklighet som man har verkat i. Vi måste tänka på\r\nden svåra frihetskamp som kom först, efter den\r\nkoloniala tiden. Dessa länder vände sig då ofta till\r\nde motpoler som fanns till kolonisatörerna,\r\nnämligen de kommunistiska socialistiska länderna.\r\nDet var ofta där de hämtade sin ideologiska\r\ninspiration, och det tycker jag inte är så konstigt\r\negentligen. De fastnade i detta, som andra\r\nkommunistiska socialistiska länder också gjorde.\r\nDet skedde inte bara i gamla kolonier, utan även i\r\nÖsteuropa, vilket vi känner till, tills detta system\r\nbrakade samman. Då har man att ta itu med den\r\nsituationen och bygga upp något ur de ruiner som\r\ndet systemet lämnade efter sig.</pre><pre>Det är ju bra att det nu har kommit klara och\r\ntydliga signaler till demokratiutveckling. I dessa\r\nländer är många i opposition. I Zambia fanns\r\nmånga som var i opposition med Kaunda, och den\r\noppositionen var tacksam för de signaler som\r\nkommer från västvärlden om att satsa på\r\ndemokrati. Det var precis en sådan signal de\r\nbehövde. Detta systemskifte har svept över många\r\nländer. I detta har vi, tror jag, i västerlandet med\r\nvåra klara signaler om demokrati haft stor\r\nbetydelse.</pre><pre>När det gäller resurserna kommer vi naturligtvis\r\naldrig att bli överens. Min enkla filosofi är att de\r\nuppgifter vi har framför oss är oändliga. Det finns\r\nett rättvisekrav däri att vi som ändå sitter i en helt\r\nannan ekonomisk situation i västvärlden har ett\r\nmoraliskt ansvar för att hjälpa till ekonomiskt. Då\r\ngår vi tyvärr i dag i fel riktning när vi minskar\r\nbiståndet i stället för att öka det.</pre><pre>Anf. 114  RICHARD ULFVENGREN (nyd)\r\nreplik:</pre><pre>Herr talman! Helt kort vill jag bara säga att den här\r\ndemokratiutvecklingen är lovvärdig och är\r\nuppskattad.</pre><pre>Låt oss ta Zambia som exempel igen. Det är ett\r\nland där mycket bra saker har hänt. Den nye\r\npresidenten Chiluba har uttryckt att det är jättebra\r\nmed demokratisering, därför att man tidigare i\r\nmånga år i sina valkampanjer försökt nå fram men\r\ninte lyckats. Nu är de där. Han har faktiskt belyst\r\nen rad problem med lämnat bistånd. Därför tycker\r\njag att det är viktigt att man inte bara säger att man\r\nnu infört demokratiseringsdelen och\r\nmarknadsekonomin, utan att det här måste\r\nfullföljas rakt igenom hela vår organisation.</pre><pre>Man måste kanske också se över vissa\r\npersonligheter inom vårt biståndsagerande, vilka\r\ninte riktigt tagit det här till sig. Det kan gälla\r\npersoner som lättvindigt byter partifärg. Jag tror att\r\ndet vore lämpligt att se över det här så att man även\r\nute på fältet agerar så som regeringen önskar.</pre><pre>Jag återgår till att diskutera anslagsfrågan. Karl-\r\nGöran Biörsmark och jag har tidigare i denna\r\nkammare flera gånger diskuterat denna. Jag har vid\r\ndessa tillfällen sagt att utmaningen för ett land som\r\nfaktiskt inte är särskilt ekonomiskt starkt -- Karl-\r\nGöran Biörsmark kan ju inte påstå att Sverige är\r\ndet med en skuld om 1 biljon, som\r\nSocialdemokraternas gruppledare, Jan Bergqvist, i\r\ndag sade -- är att se över alla bidrag. Jag kommer\r\nfrån en företagsvärld där man är van vid\r\nrationalisering och effektivisering, och jag är\r\növertygad om -- det tror jag Karl-Göran Biörsmark\r\när också -- att verksamheten inom de svenska\r\nbiståndsorganen inte är hundraprocentigt effektiv,\r\nvarken inom UD, SIDA eller BITS. Är det då så fel\r\natt föreslå FN:s långsiktiga mål på 0,7 % av BNI\r\noch säga att vi skall krama ur lika mycket -- helst\r\nmer -- bistånd till fler människor; detta till en lägre\r\nkostnad? Det är en utmaning Karl-Göran\r\nBiörsmark, och den tror jag att Karl-Göran\r\nBiörsmark kan skriva under på.</pre><pre>Jag kan hålla med om vikten av 1 % effektivt\r\nbistånd. Men jag tror inte att man kan få det om\r\nman inte först börjar krympa organisationen och\r\nbygga om den. Sedan kan man, när det går bra för\r\nSverige igen, öka på.</pre><pre>Anf. 115  KARL-GÖRAN BIÖRSMARK (fp)\r\nreplik:</pre><pre>Herr talman! Jag tror att de signaler som vi nu både\r\ntydligare och klarare ger när det gäller\r\ndemokratiutvecklingen är av godo för utveckligen i\r\nmånga av våra mottagarländer. Under debatten i\r\ndag har det kanske målats upp en något konstlad\r\nmotsättning mellan Folkpartiets företrädare Daniel\r\nTarschys och Socialdemokraterna. Jag tror att vi\r\nligger ganska nära varandra i vår uppfattning, och\r\natt det är meningen att vi för att påverka skall ge\r\ndessa klara signaler.</pre><pre>Har Sverige råd eller inte? Man kan ju diskutera\r\nom det är just på det här området som man skall\r\nspara i den totala budgeten, eller om det är på\r\nandra områden som man skall spara för att få ned\r\ndet totala budgetunderskottet. Statsskulden är på 1\r\nbiljon kronor, medan vi här talar om 1,5 miljard.\r\nSamtidigt talar vi om att inköpa exempelvis\r\nstridsvagnar. Det har också talats om lyxskatt här i\r\ndag. Personligen tycker jag att det rimmar mycket\r\nilla att vi kostar på oss sådana saker och samtidigt\r\ndrar ned på biståndet. Det ger fel signal, och det är\r\nett klart problem.</pre><pre>Anf. 116  CLAUS ZAAR (nyd):</pre><pre>Herr talman! Erfarenheterna av\r\nbiståndsverksamheten bör nu ge oss möjligheter till\r\nen rejäl omprövning av den traditionella\r\nverksamheten.</pre><pre>Utvärderingar och rapporter har kommit i ropet.\r\nDe har funnits förut, men har under en lång tid varit\r\n''friserade'' av de inblandade s.k. särintressena.\r\nMan talar nu om auktoriserade revisorer, som skall\r\nkontrollera verksamheten. En enorm framgång har\r\nalltså nåtts på det planet. Tidigare kände man inte\r\nigen rapporten i förhållande till verkligheten. Den\r\ninformationen har jag fått när jag besökt personer i\r\nAfrika. Man höll tyst, därför att man inte ville bli\r\nosams. Man var också beroende. Det var, kan man\r\nsäga, en vänskapskorruption.</pre><pre>Särintressena har alltså tidigare tagit makten.\r\nBesluten har fattats i denna kammare, men\r\nsärintressena har på ett effektivt sätt sett till att\r\nunderlaget för besluten varit avpassat så att\r\nbesluten skulle gå deras väg.</pre><pre>Om man döljer problemen blir det inga stora\r\nförändringar. Man går i traditionella spår, och det\r\nblir inga ny kreativa lösningar. Man försöker så gott\r\nman kan.</pre><pre>Men på några områden har man lyckats. Det skall\r\nerkännas. När jag var i Kenya och såg deras skolor\r\nblev jag förvånad över deras fina kvalitet. Jag\r\nberömmer också deras skolsalar, med 90 elever.\r\nDet tyder på ett stort intresse av att vilja utbilda\r\nelever.</pre><pre>Jag fick också kontakt med föräldrar. En förälder\r\ntalade om att han hade två hustrur och tolv barn.\r\nJag frågade honom hur han skulle kunna låta\r\nutbilda sina barn. Han svarade att han bara har råd\r\natt låta utbilda de två äldsta barnen. Han ångrade\r\natt han inte bara skaffat två barn, men nu var det\r\nju för sent. Grundproblemet är familjeplaneringen,\r\nfamiljeförsörjningen och utvecklingen. Jag oroar\r\nmig över att vi ser alldeles för lätt på dessa frågor,\r\nefter att ha hört på Göran Lennmarker, som var så\r\noptimistisk.</pre><pre>Om vi skall hjälpa till genom någon form av\r\norganisation, tror jag att det behövs helt nya\r\ntankegångar. SIDA är en stor organisation, och en\r\norganisation med stora resurser förlorar lätt sin\r\nkreativitet.</pre><pre>Vad är det som händer? I-världen bidrar totalt med\r\nca 460 miljarder kronor till dessa länder. Visst är\r\ndet bra. För att få en utveckling åt antingen\r\nöstsidan eller västsidan har ju konkurrens mellan\r\nde socialistiska och de borgerliga idéerna funnits i\r\nde här länderna. Befattningshavarna på hög nivå\r\nhar varit smarta nog att utnyttja det. Medborgarna\r\nhar inte fått mycket.</pre><pre>Det är resultat som man ser när det gäller att gå\r\nvidare. I-världen har byggt upp en korruption i de\r\nhär länderna. Det är inte länderna själva som gjort\r\ndet. Vi har nästan påtvingat dem en korruption. De\r\nvet inte vad man skall göra med alla dessa\r\nmiljarder. När man får så mycket pengar är det lätt\r\natt vissa krafter i sådana här länder tar hand om\r\npengarna. Det uppstår maffiatendenser, och de\r\nfinns redan.</pre><pre>Den italienska maffian har tagit hand om en del av\r\npengarna. Det finns också lokala maffiabossar som\r\nhar tagit hand om pengar.</pre><pre>Det är först nu som det har inträffat en viss\r\nförändring, åtminstone i det landområde som jag\r\nhar kontrollerat. Där har man börjat att köra utan\r\nen mängd penninglådor från banken i Afrika till\r\nEuropa. Tidigare mellanlandade man i Frankfurt\r\npå natten bara för att lasta av pengar från banken.\r\nDet var pengar som vi nu säkert får låna till vårt\r\nstora biljonunderskott -- dessa pengar blir alltid\r\ntvättade internationellt.</pre><pre>Det ruskiga i den här verksamheten är att det finns\r\nför mycket korruption, och vi måste bli\r\nuppmärksamma på den. Det är inte människorna\r\nsom får den stora hjälpen. Vi skickar mycket\r\npengar, men vi skall ha klart för oss att dessa länder\r\nhar ett annat kostnadsläge -- det kanske rör sig om\r\n4--5 biljoner i köpkraft årligen. Det är därför som\r\nvårt bistånd måste minska. En effektiv u-hjälp kan\r\nbli betydligt billigare än i dag, om det görs en\r\nkoppling till köpkraften i det land som pengarna går\r\ntill. Sedan måste vi se till att korruptionen inte har\r\nså stor omfattning som nu. Vi måste börja med det.</pre><pre>I-länderna har köpt sig fria med hjärtat och med\r\npenningbörsen. De har köpt sig fria från det\r\nmoraliska ansvaret. Det är oroande att vi först nu\r\nhar fått detta klart för oss. Det var i november förra\r\nåret som pengarna till Kenya stoppades, när\r\npresidenten sade: Jag skall inte ha någon\r\ndemokrati, utan jag skall ha det som jag har haft\r\ndet tidigare. Det är jag som bestämmer.</pre><pre>Då satte man hårt mot hårt, och först då kunde man\r\nfå till stånd en utveckling.</pre><pre>Det finns alltså en hel del statsledningar som vi\r\nmåste sätta press på för att de skall få en\r\ndemokratisk utveckling. Men människorna har\r\nfortfarande inte fått någon hjälp. Det är en\r\npyramid, där toppen och mellanskiktet tar\r\npengarna och medborgarna får det absolut minsta.</pre><pre>Jag träffade också en bonde som ägde en liten\r\nkaffeodling. Det lönade sig inte för honom att\r\nleverera kaffet till staten, därför att han fick 10 öre\r\nper kilo. Där fanns en statlig inköpsorganisation.\r\nVi vet ju själva vad vi betalar för kaffet.</pre><pre>Det måste alltså byggas upp ett system där all\r\nkorruption så småningom är borta. Det finns\r\nkorruption i Sverige också, och vi måste försöka\r\nhjälpas åt med detta.</pre><pre>Befolkningen ökar, och matproduktionen per\r\ncapita minskar. Det är dagens sanning. Det är vad\r\nsom har skett under 80-talet fram till 90-talet. Det\r\nvisar den statistik som jag har tittat på. Så ser det\r\nut i Afrika, som är den enda världsdelen med den\r\nutvecklingen. Matproduktionen minskar med 6 % i\r\nförhållande till befolkningsökningen.</pre><pre>Det måste alltså ske en förändring, så att vi dels\r\nbekämpar korruptionen, dels får till stånd en\r\nutveckling av samhället. Det är de här delarna som\r\nvi talade om tidigare, dvs. infrastrukturen,\r\nvägarna. Men det måste ske ett samarbete, som\r\nmåste växa fram. Det får inte vara affärsmännen\r\nsom roffar åt sig -- de kommer t.o.m. från andra\r\nländer -- utan vi måste använda lokala förmågor.\r\nDet finns kreativa och duktiga människor i dessa\r\nländer, och de måste också få ett ansvar och ett\r\ninflytande på ett helt annat sätt. Vi skall inte bara\r\nförsöka pådyvla dem våra idéer. Vi måste ge dem\r\nmöjligheter att utvecklas.</pre><pre>Jag anser alltså att familjeplaneringen är mycket\r\nviktig. Den skall ge möjligheter till försörjning av\r\noch skolgång för de barn som föds. På grund av att\r\ndet finns en illitterat del av befolkningen, är det\r\nsvårt att få till stånd en demokratisk utveckling i\r\nönskad omfattning. Det tar alltså tid -- det är min\r\nkänsla.</pre><pre>Till sist skulle jag vilja ta upp Botswana, som har\r\nnämnts. När jag var nere i Afrika frågade jag dem\r\nsom jobbade där vilka länder som vi kunde ta bort\r\nfrån biståndet. Det fanns ett land på den listan, och\r\ndet var Botswana. Där har man kommit så långt att\r\nman inte behöver hjälp. Låt oss titta åt det hållet\r\noch göra så! Det är alltså fakta från verkligheten.</pre><pre>Anf. 117  SIMON LILIEDAHL (nyd):</pre><pre>Herr talman! Som ni har hört under kvällen, har vi\r\ni Ny demokrati många uppfattningar som avviker\r\nfrån utskottsmajoriteten, vilket illustreras i en hord\r\nav reservationer.</pre><pre>Vi är några, bl.a. Richard Ulfvengren och jag, som\r\nhar bott flera år i Afrika, och vi vill verkligen göra\r\nvårt bästa för att hjälpa Afrika och göra mer för fler\r\ntill en lägre kostnad. Vi vill effektivisera vårt\r\nbistånd och så småningom, väl planerat, omfördela\r\ndelar av det från Afrika till vårt närområde på\r\nandra sidan Östersjön.</pre><pre>Vi känner -- i alla fall jag -- en viss olust över att\r\nman vid utrikesutskottets behandling genom två\r\nseparata betänkanden, nr 15 och nr 16, har försökt\r\nupprätta en järnridå mellan bistånd till u-länder och\r\nsamarbete med Östeuropa. Vi vill naturligtvis ge\r\nresurser åt bägge dessa grupperingar, och vi tror att\r\nman bör föra en debatt som omfattar både\r\nÖsteuropa och programländer i Afrika.</pre><pre>Vi vet i dag att Rudyard Kipling hade fel då han\r\nskanderade: ''Öst är öst, och väst är väst, och aldrig\r\nmötas de två.'' Verkligheten har gudskelov blivit en\r\nhelt annan.</pre><pre>Medan jag är inne på citat, undrar jag om inte Karl-\r\nGöran Biörsmark citerade Macmillan fel. Det skall\r\nvara ''the change of wind'' i stället för ''the wind of\r\nchange''.</pre><pre>Det viktiga är i alla fall att vi verkar för att det blir\r\nen förändring i Afrika och att den kommer så snart\r\nsom möjligt.</pre><pre>Min kollega Claus Zaar pratade engagerat om\r\nkorruption i Afrika och allmänt besvär. Jag vill på\r\nbasis av egen erfarenhet bara berätta att ett av de\r\nverkliga knepen är att importörer och exportörer\r\nförsöker att plocka ut den hårdvaluta som finns i\r\nlandet, genom att exportörerna underfakturerar\r\nexporten och importörerna låter sin västerländske\r\nexportör ordna med lämplig överfakturering.</pre><pre>På så sätt får man ut vinsten från sitt eget fattiga\r\nland. Det gäller därför för alla som kommer i\r\nkontakt med bistånd att ha detta fullt klart för sig,\r\nannars kommer stora belopp att försvinna från de\r\nfattiga länderna, som de gör i dagens läge.</pre><pre>Detta är ett exempel på vikten av att man i\r\nbiståndsförhandlingar använder sig av\r\ninternationella företagsledare snarare än\r\ntjänstemän från den offentliga sektorn.</pre><pre>Detta är några av de erfarenheter som jag har fått\r\nmed mig från Afrika.</pre><pre>Det är klart att man med rätt organisation och rätt\r\nmanagement kan göra stora besparingar, både\r\nutomlands och på hemmaplan. Ian Wachtmeister\r\nframförde vid dagens remissdebatt, som ett av sina\r\nmånga besparingsförslag, att man generellt skulle\r\ninföra ett 20-procentigt besparingsbeting, något\r\nsom i dessa vargatider är vanligt i näringslivet. Det\r\ngår alltid att spara 10 %, och 20 % ligger i\r\nallmänhet inom möjligheternas gräns.</pre><pre>Låt oss omedelbart börja att spara i Sveriges\r\nstatliga myndigheter utomlands. Vi har redan\r\nbörjat med detta. I den nyligen publicerade\r\nEngblomska utredningen om styrnings- och\r\nsamarbetsformer i biståndet har det, liksom i\r\nregeringens proposition i samma ämne, föreslagits\r\natt biståndskontor och ambassader skall integreras\r\noch att det skall utses en chef med totalansvar i\r\nlandet. Regeringen har med detta realiserat ett\r\ngammalt förslag från Ny demokrati. Vi har\r\nemellertid tänkt vidare, och som vi nyligen har\r\nframfört i en motion vill vi sammanföra de\r\nafrikanska biståndskontoren, med tillhörande\r\nambassader, så att det blir två fasta regionkontor i\r\nAfrika -- ett i Johannesburg och ett i Nairobi.</pre><pre>I Johannesburg kommer man därvid att ansvara för\r\nde närbelägna länderna Moçambique, Namibia,\r\nZimbabwe, Zambia, Malawi och Angola, som man\r\nnår på två timmar med flyg från Johannesburg. I\r\nNairobi skulle man då känna ansvar förutom för\r\nKenya för Tanzania, Zaire, Uganda, Somalia,\r\nSudan och Etiopien. Biståndsminister Alf Svensson\r\nlovade i dag i kammaren att inte glömma bort\r\nEtiopien.</pre><pre>En sådan här organisation kommer att medföra\r\navsevärda besparingar samtidigt som effektiviteten\r\nkommer att öka dramatiskt. De regionala kontoren\r\nkommer att ha råd att till sitt förfogande ha tunga\r\nexperter på krediter, teknik och förhandlingar. De\r\ntvå regionala enheterna bör i enlighet med tidigare\r\nmotioner från Ny demokrati kallas Sweden Center.\r\nBeträffande verksamheten i Johannesburg bör där\r\ninkluderas den svenska handelssekreterarens\r\norganisation. Därifrån har han då ansvar för alla\r\nSADC-länderna, dvs biståndsländerna kring\r\nSydafrika.</pre><pre>Jag har bott i Sydafrika i ett par år, och min fasta\r\nförvissning är att Johannesburg kommer att bli\r\ncentrum för alla aktiviteter som syftar till att\r\nindustrialisera och därmed höja levnadsstandarden\r\ni Sydafrikas utarmade randstater. Det kommer att\r\nbehövas mycket krediter. Det behövs u-krediter\r\nfrån BITS, investeringskrediter och icke minst\r\nexportkreditgarantier, både inom och utom\r\nSydafrika. Vi får inte glömma att det i dag finns inte\r\nmindre än 7 miljoner arbetslösa i landet. Det\r\nkommer inte att bli lätt att få fart på Sydafrika, men\r\ndet är nödvändigt om man skall kunna hjälpa\r\ngrannstaterna.</pre><pre>Jag tror i alla fall att hela södra Afrika kommer att\r\nfinansieras av Sydafrika, och icke minst kommer\r\nnog Världsbanken att se till att man därifrån\r\nkommer att hjälpa södra Afrika.</pre><pre>Jag har under min Afrikatid lärt känna många\r\nbiståndskontor, och jag har blivit måttligt\r\nimponerad. Jag blir kanske därför också influerad\r\nav den skepsis som man på fronten hyste mot\r\nmyndigheterna i Stockholm, inte minst SIDA.</pre><pre>Det är svårt för SIDA att med bibehållande av\r\nsamma chef tvätta av sig en stämpel av ineffektivitet\r\noch byråkrati. Samtidigt är det nödvändigt för de\r\nsvenska myndigheter som ansvarar för den totala\r\nSverigebilden i de fattiga länderna att samordna\r\nsina aktiviteter på ett helt annat och effektivare sätt\r\nän vad som görs i dag. Vi har därför föreslagit att\r\nman hemma i Sverige skall göra en kraftsamling\r\nkring en enda välbestyckad biståndsmyndighet som\r\ndirekt replierar på UD. I denna skulle då inte bara\r\nSIDA ingå utan även BITS, Swedecorp, Swedfund,\r\nEKN och halvstatliga Exportkredit och\r\nExportrådet.</pre><pre>Vi ser det som speciellt viktigt att en samordning\r\nunder förslagsvis EKN:s ledning kommer till stånd,\r\nför att all kreditgivning och alla\r\nexportkreditgarantier skall effektiviseras. Vi\r\nhoppas att regeringen gör en översyn av EKN, som\r\nleder till att man blir litet mera offensiv och villig\r\natt ta risker, till skillnad från i dag, då man inte är\r\nberedd att ta några som helst risker.</pre><pre>Jag tror att vi i södra Afrika och i Sydafrika behöver\r\nta risker. Man får inte glömma att det finns en\r\nsjälvrisk. De exporterande företagen ser nog till att\r\ndet inte blir för riskfyllt.</pre><pre>Tidigare i dag har man på sätt och vis varit kritisk\r\nmot Ny demokrati. Men man får inte glömma att vi\r\nvill balansera neddragningar med kraftiga ökningar\r\nav exportgarantiramarna, som antyddes av Richard\r\nUlfvengren. Det är på så sätt som de svenska\r\nexportföretagen kan visa tänderna, inte bara i\r\nAfrika, som vi tror kommer att lyftas upp med hjälp\r\nav sydafrikanska biståndspengar, utan framför allt i\r\nvåra grannländer på andra sidan Östersjön.</pre><pre>Vi har föreslagit att exportkreditgarantiramarna\r\nskall ökas från 1 till 4 miljarder, och jag tror att de\r\nbehöver ökas ännu mer.</pre><pre>Jag tror att det fattiga södra Afrika i ett något\r\nlängre perspektiv kommer att hjälpas av ett\r\nSydafrika, medan Sverige på halvlång sikt kommer\r\natt få Baltikum, Polen och Ryssland som vårt\r\nhinterland. Låt oss därför redan i dag planera för\r\nen omdisponering av våra biståndsinsatser så att vi\r\nåtminstone nästa år får en debatt baserad på ett\r\ntotalt internationellt utvecklingssamarbete, inte\r\nbara som i dag relaterad till u-länderna i Afrika.</pre><pre>Anf. 118  BERTIL PERSSON (m):</pre><pre>Herr talman! I den här omfattande och långdragna\r\ndebatten är det tre områden som jag tycker är\r\nsärskilt viktiga att ta upp till diskussion.</pre><pre>Det första gäller befolkningsfrågan, som är\r\navgörande för hela världens utveckling och\r\nvälstånd. Befolkningsexplosionen är en enorm\r\nbeslastning på jordens resurser, när det gäller\r\nvatten, livsmedel, naturresurser och\r\nmiljösituationen.</pre><pre>Denna fråga är komplicerad. Den handlar inte bara\r\nom preventivmetoder utan i lika hög utsträckning\r\nom kvinnans utbildning och ställning och om\r\nekonomisk tillväxt. Kairokonferensen kan bli ett\r\nviktigt avstamp i den här diskussionen.</pre><pre>Det andra området gäller utbildningsfrågan. Det\r\nhandlar då inte bara om den lägre utbildningen.\r\nSAREC har en oerhört viktig uppgift, som inte har\r\nbelysts så mycket under dagens debatt. Att hjälpa\r\nfram en god högre utbildning är kanske det mest\r\neffektiva sättet att ge hjälp till självhjälp åt de\r\nunderutvecklade länderna. Resonemanget om\r\nWHO-universitetet för medicinsk teknologi är ett\r\nexempel på positiva ställningstaganden i den här\r\nfrågan.</pre><pre>Det tredje området, som jag har skrivit ett särskilt\r\nyttrande om, gäller måldefinitionerna. De har\r\nunder lång tid varit förbisedda. Vi har haft vår\r\nbiståndspolitik i drygt 30 år, och ändå arbetar vi\r\nmed de gamla ursprungliga måldefinitionerna från\r\nverksamhetens start. Politikers uppgift är att leda,\r\ngenom att ange mål och medel för verksamheten.</pre><pre>Vårt gamla enprocentsmål är en nivåbestämning\r\nsprungen ur FN:s rekommendation att 0,7 % av\r\nbruttonationalprodukten skall gå till biståndet.\r\nDenna nivå är sedan lång tid accepterad. Men\r\nenprocentsmålet som mål för verksamheten\r\ninnebär, tyvärr, att det är medlen som är målet.\r\nMåluppfyllelsen nås om medlen har förbrukats.\r\nMen vi behöver faktiskt bli mer sofistikerade än så.</pre><pre>De fem biståndsmålen resurstillväxt, ekonomisk\r\noch social utjämning, ekonomisk och politisk\r\nsjälvständighet, demokratisk samhällsutveckling\r\nsamt framsynt hushållning med naturresurser och\r\nomsorg om miljön är alla bra. De är viktiga och\r\nvärdefulla, men de fungerar nu främst som etisk-\r\nmoraliska principer, mot vilka de olika projekten i\r\nbiståndet prövas och godkänns.</pre><pre>I dagens läge behöver vi gå vidare för att finna\r\nstrategiska och operativa mål -- mål som är mätbara\r\nvia nyckeltal och som gör det möjligt att värdera\r\neffektiviteten i biståndet. Det är ett mödosamt\r\narbete. Svårigheterna är stora. Men det skulle -- när\r\nvi når så långt -- ge både regering och riksdag helt\r\nnya möjligheter att styra och leda biståndet. Det\r\nskulle också ge helt andra möjligheter när det gäller\r\natt skapa en bred förståelse för våra insatser.</pre><pre>Jag vill understryka att jag anser att 1 % är en\r\nlämplig nivå för vårt bistånd när vi väl har vår\r\nekonomi under kontroll. Men som målsättning för\r\nverksamheten är det alldeles för svagt. Kraven på\r\neffektivitet och planering kommer lätt i\r\nbakgrunden, och i fråga om måluppfyllelsen ställs\r\ninte några effektivitetskrav.</pre><pre>Våra resurser skall disponeras för insatser i fråga\r\nom projekt och multilaterala åtaganden där\r\neffekten kan förutses och kan beräknas redan när\r\nmedlen anvisas.</pre><pre>Utvärderingen av erfarenheterna och\r\nresultatuppfyllandet måste utvecklas. Mätbarheten\r\nbeträffande måluppfyllelsen effektiviserar\r\nbiståndsverksamheten. Det är bra, särskilt för de\r\nfattigaste länderna. Det är resultaten som skall stå\r\ni centrum.</pre><pre>Herr talman! Med de här anmärkningarna yrkar jag\r\nbifall till hemställan i utskottets betänkande.</pre><pre>Anf. 119  MAJ-LIS LÖÖW (s):</pre><pre>Herr talman! Så här i uppsamlings-heatet i en\r\ndebatt som denna känns det faktiskt som om det\r\nmesta är sagt. Kanske har också en del sagts som\r\ninte borde ha sagts. Vidare upplever jag\r\nbiståndsdebatten så -- åtminstone som den varit i\r\ndag och även ett antal gånger tidigare här i\r\nkammaren under detta riksmöte -- att det är fritt\r\nfram att gå upp i talarstolen och påstå nästan vad\r\nsom helst utan att det finns ett riktigt\r\nverklighetsunderlag.</pre><pre>Jag har begärt ordet först och främst för att uttrycka\r\nmin uppskattning över att utrikesutskottet återigen\r\nhar ett ordentligt avsnitt om kvinnobiståndet och\r\nbetydelsen av att biståndet når kvinnorna och\r\nbarnen -- alltså den absolut övervägande delen av\r\nu-världens befolkning.</pre><pre>Väldigt mycket har hänt beträffande\r\nkvinnobiståndet. Vi behöver då bara blicka tillbaka\r\ntill 80-talet. Jag vet att det här i kammaren så sent\r\nsom i slutet av 70-talet sades väldigt många vackra\r\nord om vikten av att biståndet nådde kvinnorna.\r\nMen det var ganska litet av konkreta åtgärder.</pre><pre>Jag har på olika sätt noga följt dessa frågor och kan\r\nfaktiskt påstå att det i varje landprogram som SIDA\r\ngör upp i samband med planeringen tillsammans\r\nmed de olika programländerna finns ett särskilt\r\navsnitt om hur biståndet skall nå kvinnorna och om\r\nsärskilda projekt inom landramarna för att nå\r\nkvinnorna.</pre><pre>Men det betyder inte att vi en gång för alla har\r\nerövrat det här viktiga intresset i biståndet. Många\r\nintressen trängs, och mycket har sagts här i dag om\r\nvad som är viktigt i fråga om biståndet.</pre><pre>Således krävs det fortsatt uppmärksamhet på de här\r\nfrågorna. Ingenting är, naturligtvis, så bra att det\r\ninte kan bli bättre.</pre><pre>En framflyttning av positionerna tycker jag att det\r\nhade varit om vi nu hade haft den professur i\r\ninternationell mödrahälsovård som vi så många\r\ngånger har diskuterat här i kammaren.</pre><pre>Tänk så mycket lidande för kvinnor och barn som\r\nkunde undvikas om vi fortsatte att forska och skaffa\r\nkunskaper! Det gäller ju att utveckla metoder och\r\natt öka insatserna på det här området, som ju\r\nhandlar om graviditeter och barnafödande i u-land.</pre><pre>Det är ganska skrämmande uppgifter man möter\r\nnär man sätter sig in i vad många kvinnor utsätts för\r\ndärför att det råder brist på kunskap och resurser\r\nnär det gäller att möta komplikationer som kan\r\nuppstå.</pre><pre>I utrikesutskottets betänkande finns det en mycket\r\nbra beskrivning av den samlade kunskap som finns\r\njust i Sverige i dessa frågor. Det gäller också de\r\ninsatser på de här områdena som vi gör på olika håll\r\ni världen. Det tycker jag är skäl nog för att man nu\r\nborde komma till skott och inrätta nämnda\r\nprofessur. Just i Sverige tycker jag att det finns plats\r\nför en professur avseende internationell\r\nmödrahälsovård.</pre><pre>Frågan har diskuterats, tror jag, sedan mitten av 80-\r\ntalet. Jag tror att det var då som jag var med och\r\nskrev den första motionen. Så småningom blev det\r\nt.o.m. ett regeringsuppdrag till SAREK i frågan.\r\nÄndå fortsätter vi att traggla om det här. Litet av\r\nvanmakt upplevs här. Men även om alla är så ense\r\noch utrikesutskottet har en mycket stark skrivning\r\ni frågan, kan vi inte härifrån påverka det hela. Vi\r\ntvingas i stället konstatera att SAREK inte\r\nprioriterar den här frågan.</pre><pre>Jag kan bara hoppas att det inte har gått så långt --\r\nvilket Gud förbjude -- att det blivit fråga om\r\nprestige här och att det skulle ha fördröjt det hela\r\nytterligare. Jag hoppas alltså att den här\r\nprofessuren kommer till stånd.</pre><pre>Så några ord om det internationella, bilaterala,\r\nbiståndet också i ett kvinnoperspektiv.</pre><pre>Även här kan man se saken på två sätt. Man kan se\r\nhur mycket som avsätts från FN:s sida speciellt till\r\nkvinnobistånd. Man kan också se på vilka områden\r\ni det allmänna biståndsarbetet i FN:s regi som\r\nkvinnorna gynnas.</pre><pre>Inom t.ex. Unicefs och UNHCR:s\r\nverksamhetsområden är Sverige en av de absolut\r\nstörsta bidragsgivarna. Det är ju bl.a. dit som vi har\r\nkoncentrerat våra multilaterala insatser. Allt arbete\r\ndär som utförs av Unicef och UNHCR har väldigt\r\nstor betydelse just för kvinnor och barn.</pre><pre>Men det är också bra att det speciella\r\nbiståndsorganet Unifem nu får ökade resurser av\r\nSverige. Jag är verkligen glad över det\r\ntillkännagivande som utrikesutskottet har till\r\nregeringen om ökade resurser för Unifem. Men det\r\nfår inte utgöra ett alibi för att andra FN-organ inte\r\ngör insatser för kvinnorna. Framför allt får det inte\r\nbetyda att vi i Sverige förtröttas i våra\r\nansträngningar att, med hjälp av det inflytande som\r\nvi kan utöva på vad andra FN-organ gör, se till att\r\nkvinnorna nås även på det området.</pre><pre>Herr talman! Till sist bara ett par ord om det som\r\nverkligen har varit på dagordningen i denna\r\nbiståndsdebatt, nämligen befolkningsfrågan och\r\nfamiljeplaneringen.</pre><pre>Det är ett uttryck i den här debatten som har fastnat\r\ni mitt huvud. Någon talare här sade nämligen att\r\nSIDA bara fnyser åt det här med familjeplanering\r\noch preventivmedel. Så är det faktiskt inte.</pre><pre></pre><pre>Jag rekommenderar den som vill sätta sig in i denna\r\nfråga ytterligare att gå tillbaka i vår biståndshistoria\r\noch konstatera att det svenska biståndet i stor\r\nutsträckning började just med insatser på\r\nfamiljeplaneringens område. Sverige var tidigt\r\nsåsom biståndsland ute i den frågan.</pre><pre>Inte minst har Alf Wennerfors -- jag ser att han nu\r\nhar lämnat kammaren -- i SIDA:s styrelse mycket\r\nstarkt drivit frågan om familjeplanering och\r\nbefolkningsfrågan. Det är definitivt inte någonting\r\nsom negligeras av SIDA i dag, och så har inte heller\r\ntidigare varit fallet. Men ingenting är så bra att det\r\ninte kan bli bättre. Den plan som beskrivs i\r\nutskottets betänkande och som SIDA har gjort för\r\natt utveckla och fördjupa arbetet med\r\nbefolkningsfrågor är ett viktigt steg på vägen.</pre><pre>Anf. 120  DANIEL TARSCHYS (fp) replik:</pre><pre>Herr talman! Det är glädjande att\r\nbefolkningsfrågan har tagits upp av flera talare i\r\ndenna debatt. Det viktiga område som Maj-Lis\r\nLööw tog upp, nämligen mödrahälsovården, har ett\r\nmycket klart samband med det komplexet.</pre><pre>SAREC, som Maj-Lis Lööw också talade om, har\r\nett omfattande program för mödrahälsovård. Man\r\nbedriver verksamhet med inhemska forskargrupper\r\ni ett stort antal länder. Man kartlägger\r\nmödradödligheten och man gör ansträngningar för\r\natt förbättra det praktiska arbetet inom\r\nförlossningsvården i länder som Mocambique,\r\nTanzania, Zimbabwe, Zambia, Nicaragua,\r\nVietnam, Cap Verde och Kenya.</pre><pre>Det är också riktigt att det här i riksdagen under ett\r\nantal år har väckts motioner om inrättande av en\r\nSAREC-professur i mödrahälsovård. Ordningen är\r\nden att SAREC har fått i uppdrag att inrätta ett\r\nantal u-landsrelaterade professurer men även att\r\nsjälv gradera de olika angelägna behoven på detta\r\nområde. Då har man stegvis prövat olika önskemål\r\nom olika ämnen som kommit från den akademiska\r\nsidan och gjort prioriteringar inom de olika\r\nfakultetsområdena. Inom det medicinska området,\r\ninom läkarvetenskapen, har man i första hand\r\nprioriterat infektionssjukdomar och epidemiologi\r\noch i andra hand bl.a. just mödrahälsovården. Det\r\nfinns så att säga en väntelista, en kölista, inom\r\nSAREC på professurer. Man försöker beta av\r\ndenna kölista i den takt som man finner resurser\r\ninom den egna knappa budgeten.</pre><pre>Utrikesutskottet har under ett antal år konstaterat\r\nå ena sidan att detta är ett viktigt område, å andra\r\nsidan att det faktiskt är SAREC självt som har att\r\ngöra priorieringarna. Därför har utskottet inte\r\nnågonsin velat pressa på SAREC en bestämd\r\nprioritering på detta område. Det har utskottet inte\r\nvelat göra i år heller.</pre><pre>Anf. 121  MAJ-LIS LÖÖW (s) replik:</pre><pre>Herr talman! Jag har egentligen ingenting att\r\ninvända. Det är väl en riktig beskrivning som\r\nDaniel Tarschys ger. Vi kan inte härifrån göra\r\nprioriteringen åt SAREC. Just det faktum att\r\nSAREC bedriver så bra verksamhet på detta\r\nområde talar för att Sverige borde ha en sådan här\r\nprofessur.</pre><pre>Anf. 122  RICHARD ULFVENGREN (nyd)\r\nreplik:</pre><pre>Herr talman! Jag vet att Maj-Lis Lööw förut ville\r\natt jag skulle gå för att jag inte skulle dra ut på\r\ndebatten. Men när hon tar upp just mitt uttalande,\r\nmåste jag ju faktiskt slänga mig in igen.</pre><pre>Jag kanske uttryckte mig slarvigt. Men jag vill ändå\r\npåstå att de rådgivare som SIDA har knutit till sig\r\nhar uttalat sig i dessa termer. De säger att det inte\r\nfår bli fler preventivmedelskillar, som kommer in i\r\ndebatten. Man har t.ex. hävdat att hela världens\r\nbefolkning ryms på Gotland. I en skrift som heter\r\nRum för miljarder hävdar man att problemet inte\r\nalls är så stort. Man hänvisar till att det är en\r\nmänsklig rättighet för varje kvinna att föda så\r\nmånga barn hon vill. Jag kan hålla med om det,\r\nmen jag tycker att det är en mänsklig skyldighet att\r\nlåta dessa barn få en dräglig tillvaro. Först och\r\nfrämst skall de kunna överleva och växa upp.</pre><pre>Jag är den förste att vara glad om det inte är så här.\r\nMen jag har stött på så många sådana här personer.\r\nEftersom jag sitter med i Nationalkommittén för\r\nbefolkningsfrågor träffar jag ju ganska mycket folk\r\ni detta område just i dag. Jag tycker att det är litet\r\noroväckande, men inget skulle göra mig gladare än\r\nom detta är osant.</pre><pre>Anf. 123  MAJ-LIS LÖÖW (s) replik:</pre><pre>Herr talman! Det är i och för sig riktigt. Jag undvek\r\nt.o.m. att nämna Richard Ulfvengrens namn. Jag\r\nhoppades att han inte skulle begära replik. Jag\r\ntyckte att vi inte behövde förlänga denna debatt.\r\nMen å andra sidan vet jag att Richard Ulfvengren\r\när en receptiv yngling. Han lär sig säkert mer om\r\ndetta också i fortsättningen.</pre><pre>Jag vill dock påpeka att SIDA varken nu eller\r\ntidigare har negligerat denna fråga. Vi är överens\r\nom problematiken. Men man kan också konstatera\r\natt det finns en del erfarenheter ute i världen i dag\r\nsom visar att det går att göra befolkningsinsatser\r\nsom blir framgångsrika. Vi behöver inte måla upp\r\nhela det stora katastrofsceneriet utan kan ta till vara\r\ndet faktum att insatserna har givit en hel del\r\nresultat. Vi tycks nu få med oss resten av det\r\ninternationella samfundet igen på den här båten.\r\nDet är ju egentligen det som tidigare har stoppat\r\nupp arbetet.</pre><pre>Anf. 124  RICHARD ULFVENGREN (nyd)\r\nreplik:</pre><pre>Herr talman! Maj-Lis Lööw är kolleger i ett annat\r\nutskott. Därför är vi roade av att debattera. Det\r\nvore roligt att ha henne i utrikesutskottet också.</pre><pre>Poängen i det hela är att vi vet att det finns ett\r\nbehov som vi inte har tillfredsställt när det gäller\r\nmänniskors önskan att få tillgång till\r\npreventivmedel för att därmed undvika aborter och\r\nfå mindre familjer, som kan växa upp och bli starka\r\noch delta i den ekonomiska utvecklingen. Det är\r\nmålet. Om vi vet att detta behov finns, anser jag att\r\nvi med Sveriges budget på 13 miljarder kronor\r\nfaktiskt kan göra mer på detta område.</pre><pre>Jag vill inte dra ut mer på debatten. Den buss som\r\nUlf Bergqvist i kammarfoajén skall åka med går\r\nkl.22.15, och vi måste vara färdiga före den\r\ntidpunkten.</pre><pre>Anf. 125  INGELA MÅRTENSSON (fp):</pre><pre>Herr talman! Jag beklagar att denna debatt har\r\nblivit så splittrad. Men vi har ju fått en förklaring av\r\ntalmannen tidigare. Samtidigt är det glädjande att\r\nså många vill delta i biståndsdebatten, eftersom det\r\när en väldigt viktig debatt. Den engagerar ju många\r\ni det svenska samhället. Det ser jag ändå såsom\r\npositivt.</pre><pre>I år är det ursprungsbefolkningarnas år. Det har FN\r\nproklamerat. Just nu pågår i Tärnaby en konferens\r\nom ursprungsbefolkningar med representanter för\r\nbuschmänfolket, eller sanfolket som det numera\r\nkallas, samt indianer och naturligtvis samer. Man\r\nskall diskutera jämförelser mellan\r\nursprungsbefolkningen i syd och nord. Det är\r\nmycket bra att Sverige har tagit initiativet till detta\r\narrangemang.</pre><pre>Jag är däremot besviken över att Sverige inte har\r\nratificerat ILO-konvention 169, som just handlar\r\nom ursprungsbefolkningars rättigheter.</pre><pre>Jag är också besviken över utskottets behandling av\r\nmin och Barbro Westerholms motion om ökat stöd\r\ntill organisationer för ursprungsbefolkningar.\r\nMotionskravet nämns i betänkandet. Det är i\r\nprincip allt och därmed anses motionen vara\r\nbesvarad. Jag undrar vad svaret egentligen är.\r\nUtskottet uttalar sig i anslutning till denna motion\r\nsnarare om kvinnor och ungdomar men nämner\r\ninte med ett ord just ursprungsbefolkningen. Det\r\nhade varit på sin plats att utskottet åtminstone hade\r\nuttalat sig positivt för ett stöd till organisationer för\r\nursprungsbefolkningar, inte minst i år.</pre><pre>Regeringen har i en mängd sammanhang betonat\r\nvikten av att verka för att respekten för mänskliga\r\nrättigheter ökar i världen. Det har tagits upp i\r\ndebatten här i dag i många anföranden. Inte minst\r\nDaniel Tarschys har talat om behovet av forskning\r\noch kunskap. Jag reagerade själv starkt när jag läste\r\nforskningspropositionen och såg att den inte\r\ninnehöll ett ord om mänskliga rättigheter. Det\r\ntyckte jag var anmärkningsvärt. Därför skrev jag\r\ntillsammans med Ingbritt Irhammar en motion. Vi\r\nville att man skulle specialdestinera pengar för\r\nforskning om mänskliga rättigheter.</pre><pre>Vill man verkligen prioritera området måste man\r\nockså skaffa sig kunskap.</pre><pre>Utskottet säger att det finns en lång\r\nforskningstradition i fråga om demokrati inom\r\nstatsvetenskapen, och när det gäller mänskliga\r\nrättigheter hänvisas till forskningen inom\r\nfolkrätten. I vår motion tar vi upp kravet på att\r\nområdet mänskliga rättigheter skall studeras också\r\nav andra än jurister. Det är kanske inte traditionell\r\nforskning som vi behöver just i det här\r\nsammanhanget. Jag vill gärna referera till den\r\nkonferens om mänskliga rättigheter som Sverige\r\narrangerade i Saltsjöbaden i februari i år och som\r\njag hade nöjet av att få vara med på. Där försigick\r\nen livlig diskussion mellan företrädare för\r\nutvecklingsländer och den rika världen om just\r\nmänskliga rättigheter i relation till bistånd. Även\r\nförberedelserna inför FN:s världskonferens om\r\nmänskliga rättigheter visar på att detta är ett\r\nkomplicerat område och att det finns ett stort behov\r\nav ytterligare kunskaper.</pre><pre>Därför anser jag att det hade varit av stor vikt om\r\nriksdagen hade kunnat uttala sig för att en viss\r\nandel av forskningsmedlen skulle avsättas just för\r\nmänskliga rättigheter. Varför skulle man inte kunna\r\ngöra det när man kan avsätta särskilda medel för\r\nmilitär forskning eller säkerhetsforskning? Det\r\nräcker inte med, som utskottet hävdar, möjligheten\r\natt söka projektpengar. Det krävs en kontinuerlig\r\nsatsning på området om vi verkligen menar något\r\nmed att vi skall verka för mänskliga rättigheter.</pre><pre>Mänskliga rättigheter är också huvudtemat i min\r\nmotion om Östtimor och Västpapua. Jag skall inte\r\nhär och nu närmare gå in på att beskriva de brott\r\nmot mänskliga rättigheter som Indonesien gör sig\r\nskyldig till. De har redan tagits upp i debatten. Jag\r\nanser inte att Sverige skall medverka till att\r\nbiståndspengar, i vilken form det än är, skall gå till\r\nett land som uppenbarligen bryter mot de\r\nmänskliga rättigheterna. Dessutom obstruerar\r\nlandet mot FN:s beslut. Jag tänker då på beslutet\r\natt Östtimors befolkning skall själva i en\r\nfolkomröstning få bestämma hur de vill förhålla sig\r\ntill Indonesien.</pre><pre>Biståndsministern sade i dagens debatt att om u-\r\nkrediter kan ges till Kina, kan de lika gärna ges till\r\nIndonesien. Jag tycker inte att ett dåligt exempel\r\nrättfärdigar ett annat. Sedan sade ministern att det\r\när bra att hålla dörren öppen. Vad betyder kravet\r\npå mänskliga rättigheter i biståndssammanhang?</pre><pre>Det är svårt att försvara att Sverige ger u-krediter\r\ntill Indonesien. Även utskottet har uppenbarligen\r\nsvårigheter och bollar över frågan till SIDA.\r\nUtskottet säger ingenting om att Nordiska\r\ninvesteringsbanken har beviljat 50 miljoner US-\r\ndollar till Indonesien i år. I en tidigare debatt som\r\njag har haft med biståndsministern i denna fråga\r\nhar han sagt att det bara är kommersiella villkor\r\nsom gäller för Nordiska investeringsbanken. Jag\r\nundrar hur det är med den saken.</pre><pre>En parallell situation är konflikten mellan Marocko\r\noch Västsahara. Även här anser jag att vi inte skall\r\nge krediter eller biståndspengar i någon form till\r\nMarocko så länge landet obstruerar mot\r\nfredsplanen. Det gäller även den folkomröstning\r\nsom alla är överens om men som nu inte kommer\r\ntill stånd på grund av att Marocko ställer nya krav.\r\nUtskottet säger att fredsprocessen inte är betjänt av\r\natt biståndet till Marocko fryses. Men hur tror man\r\ndå att Marocko tolkar det faktum att Sverige och\r\nandra länder är villiga att ekonomiskt stödja\r\nMarocko? Kan inte det tydas som att Sverige\r\naccepterar Marockos agerande? Jag tycker att det\r\när så.</pre><pre>Det västsahariska folket har lidit tillräckligt länge.\r\nMånga västsahariska barn har levt hela livet i\r\nflyktingläger i Sahara i södra Algeriet. De har rätt\r\natt leva i sitt eget land. Det är nödvändigt att denna\r\nlånga konflikt kan få sin lösning. Därför måste\r\npress utövas på Marocko.</pre><pre>I betänkandet behandlas också motioner om\r\nhjälpinsatser till irakiska Kurdistan. Här är det inte\r\nbrott mot de mänskliga rättigheterna som är\r\nproblemet. Då avser jag den del av landet där\r\nkurderna med hjälp av FN själva kontrollerar\r\nområdet. Deltagarna i den här debatten har\r\nbetonat vikten av att stödja demokratisk\r\nutveckling. Irakiska Kurdistan är ett utmärkt\r\nexempel på ett försök att utveckla ett demokratiskt\r\nsystem. Det är mycket angeläget att stödja detta för\r\natt få se en demokratisk utveckling i regionen, som\r\nnu snarare präglas av diktatur. Hjälpinsatserna bör\r\ngå direkt till Kurdistan via den turkiska gränsen och\r\ninte via Bagdad -- en del av biståndet fastnar i\r\nBagdad.</pre><pre>Jag vill instämma med dem som har framhållit i\r\ndebatten angelägenheten av att biståndsmålet 1 %\r\nåterigen skall gälla för biståndspolitiken. Den\r\nspontana insamling som Alf Svensson talade om\r\noch som gav 120 000 kr visar på att svenska folket\r\nfaktiskt tycker att det är fel att biståndet har skurits\r\nned. Det är i alla fall en stor andel människor som\r\ntycker så. Jag tycker att det beslut som UD har\r\nfattat om att pengarna skall gå till gatubarnen är\r\nbra.</pre><pre>Anf. 126  BIRGITTA WISTRAND (m):</pre><pre>Herr talman! Det kan tyckas att vi har ägnat lång tid\r\nåt dessa frågor i dag. Men om man tänker på hela\r\nproblemet och alla de svårigheter som följer med\r\ndet och hur många människor det rör sig om, tycker\r\njag att vi hade kunnat använda mer än en dag för\r\natt diskutera dessa frågor. Det är också intressant\r\natt vi tar på oss att så i detalj bestämma hur andra\r\nmänniskor skall ha det.</pre><pre>Precis som många andra talare här i dag har jag\r\nockså ett förflutet i andra länder, framför allt i\r\nAfrika och Indien. Har man en gång mött\r\nproblemen i dessa länder är det svårt att glömma\r\ndem. Det är svårt att inte vilja påverka, även om\r\npåverkan inte blir så stor.</pre><pre>Många har i dag talat om befolkningsökningen.\r\nFram till år 2000 kommer 1 500 miljoner barn att\r\nfödas i världen. 90 % av dem kommer att födas till\r\nfattigdom. Under denna tid kommer befolkningen\r\natt öka med 900 miljoner.</pre><pre>Jag har i dag hört Maj-Lis Lööw tala om hur stolt\r\nhon är över vad som har åstadkommits i Sverige för\r\nkvinnohälsan. Men det är ändå viktigt att fortsätta\r\natt arbeta för att sänka födelsetalen. Det är en fråga\r\nsom också har tagits upp i dag. Det enda vi kan göra\r\nför att sänka födelsetalet är att minska\r\nbarnadödligheten. Men det är ingen som har tagit\r\nupp det sambandet i dag.</pre><pre>Vi vet att det finns ett starkt samband mellan hög\r\nbarnadödlighet och hög fertilitet. Vi vet också att\r\ndet finns ett samband mellan kvinnors\r\nutbildningsnivå och befolkningstillväxten. Det är\r\ndärför som det är viktigt att kvinnor får utbildning,\r\noch det är därför som vi vet att bättre utbildade\r\nkvinnor föder färre barn.</pre><pre>I allt fler länder i världen blir kvinnorna ensamma\r\nansvariga för familjen, både när det gäller\r\nförsörjningen och när det gäller omvårdnaden. Det\r\nbetyder ofta tunga och omänskliga arbetsinsatser. I\r\nmånga biståndsprojekt har inriktningen i första\r\nhand varit att få in kvinnorna i den ekonomiska\r\nprocessen. Då har man inte tagit hänsyn till att\r\nkvinnorna har haft ansvar för familjen i deras roll\r\nsom mödrar och vårdare utan bara som\r\nfamiljeförsörjare. Det är säkert ett av skälen till att\r\nSIDA rapporterar att det svenska biståndet tyvärr\r\nfortfarande gynnar männen, även om det inte har\r\nvarit avsikten.</pre><pre>Det förvånar mig något att Maj-Lis Lööw, trots\r\nSIDA:s rapporter som mycket klart säger att\r\nbiståndet inte nått fram till kvinnorna, är nöjd med\r\nhur biståndet fördelas. Jag skulle gärna vilja ha ett\r\nsvar, men hon har lämnat kammaren.</pre><pre>Det är kvinnorna som ofta mot alla odds håller\r\nsamman familj och ekonomi. I många u-länder är\r\ndetta ett särskilt problem när man vill ha in\r\nkvinnorna i de ekonomiska sammanhangen.</pre><pre>Mänskliga rättigheter är i många av dessa länder\r\ninte alltid kvinnornas rättigheter. I många länder\r\nkan kvinnor inte äga jord, de tillåts inte ha\r\nbankkonton, de får inte underteckna kontrakt, och\r\nde får över huvud taget inte delta i den formella\r\nbeslutsprocessen. Det är därför som det är särskilt\r\nviktigt att biståndet går fram direkt till kvinnorna.</pre><pre>I årets budgetproposition märks föga av kvinnornas\r\nroll i samhällsutvecklingen i u-land. Det är därför\r\nsom det är bra att det står mer om detta i utskottets\r\nbetänkande. Avsikten att integrera biståndet och\r\narbeta genom särskilda kvinnohandläggare kan på\r\nsikt ge ett bra resultat.</pre><pre>I många sammanhang betonar man betydelsen av\r\natt titta på hur olika kvinnors och mäns uppgifter\r\noch status är. Det borde också få praktiska\r\nkonsekvenser för hur man skall gå till väga när man\r\nskall förstärka kvinnornas ställning i samhället.</pre><pre>Kvinnornas situation har förändrats starkt under de\r\nsenaste tio åren i många länder i världen. Jag skulle\r\ndärför gärna se att man försökt omfördela biståndet\r\nytterligare mot kvinnor och familjer. I mycket\r\nhögre grad än vad som sker i dag borde kvinnornas\r\ndelaktighet i projekten finnas med redan från\r\nbörjan. I många fall handlar det inte om kortsiktiga\r\nprojekt utan om långa utvecklingsprojekt.</pre><pre>Här finns det en synpunkt till som är viktig att föra\r\nfram när man talar om kvinnor. Det är inte\r\nmiljarder, inte ens miljoner, utan kanske bara\r\nhundratusentals kronor som behövs för att stödja\r\nkvinnoprojekt. Kvinnor hushållar med pengar, och\r\nbiståndet räcker länge.</pre><pre>Ett sätt att nå fram till kvinnorna är att arbeta på\r\nannat sätt än i dag. Man arbetar mer med\r\nkvinnoorganisationer av olika slag, både svenska\r\noch internationella. UNIFEM och UNICEF har\r\nredan nämnts här i dag. Men man kan också se till\r\natt grupper startas, som t.ex. SEWA, Self\r\nEmployed Women's Association, eller SIDA:s\r\nkvinnoprojekt i Kenya, för att på detta sätt stötta\r\nkvinnorna själva. Det behövs nya modeller och nya\r\nmetoder för att se till att kvinnorna får bäst nytta av\r\nbiståndet.</pre><pre>Jag tror också att vi skall sluta att ge bidrag till\r\nineffektiva statsförvaltningar och i mycket högre\r\ngrad än i dag ge pengar till den informella sektorn.\r\nJag kan inte låta bli att här i kammaren berätta om\r\nguldgruvan i Nicaragua. Svenska pengar var med\r\nvid renoveringen av den. I somras såldes den till\r\ncanadensiska intressen. Jag undrar så om de\r\npengarna hamnade i Nicaragua eller i Miami.</pre><pre>Jag yrkar givetvis bifall till utskottets hemställan.\r\nJag vill med detta inlägg försöka visa på att kvinnor\r\nbehöver stödjas och att den demokratiska\r\nprocessen också måste omfatta kvinnorna. Tack.</pre><pre>Anf. 127  HANS STENBERG (s):</pre><pre>Herr talman! Jag tänkte säga några ord om en\r\ninstitution som på ett mycket bra sätt bidrar till att\r\ngöra biståndet effektivt.</pre><pre>Vid Sandö U-centrum bedrivs en verksamhet som\r\när unik i sitt slag i Norden. Sedan verksamheten\r\nstartade år 1972 har den hela tiden vuxit. Under de\r\nsenaste fem åren har den mer och mer kommit att\r\nomfatta utbildning om bl.a. landkunskap och\r\nkulturmönsterfrågor både för sådana som är\r\nnyrekryterade till tjänster i u-länder och för\r\naspiranter på sådana tjänster.</pre><pre>Man bedriver även utbildning i ett stort antal\r\neuropeiska och även utomeuropeiska språk.\r\nDessutom har man kortkurser för en rad olika\r\nmålgrupper inom olika sektorer av det svenska\r\nsamhället. Sandö U-centrum bedriver också\r\nutbildning av kursdeltagare från olika u-länder, så\r\natt de på ett bättre sätt kan delta i uppbyggnaden av\r\nsina hemländer.</pre><pre>Den samlade erfarenheten vid Sandö U-centrum\r\noch bredden i kursutbudet gör Sandös position unik\r\ni Norden. Det finns inget annat utbildningsinstitut\r\nsom erbjuder en liknande yrkesinriktad u-\r\nlandsförberedande utbildning, vare sig i fråga om\r\nspråk eller u-lands- och kulturkunskap.</pre><pre>Verksamheten på Sandö bedrivs i mycket moderna\r\noch ändamålsenliga lokaler med en mångkulturell\r\npersonalstab. Till skolan är knuten som ordinarie\r\neller extraanställda lärare personer av inte mindre\r\nän ett tjugotal olika nationaliteter. Det förhållandet\r\nskapar en unik internationell miljö som inget annat\r\nutbildningsinstitut i Sverige kan uppvisa. Det\r\nskapar också utomordentliga möjligheter till\r\nintegration mellan språkutbildning och land- och\r\nkulturkunskap.</pre><pre>När man ser den unika utbildningskapacitet som\r\nSandö U-centrum erbjuder, kan man konstatera att\r\ninstitutionen har utomordentliga möjligheter att\r\nfylla en allt viktigare funktion inom det svenska\r\nbiståndet. Det är därför mycket tillfredsställande\r\natt utskottet uttrycker sig så positivt om Sandö.\r\nMen det räcker inte med välvilliga uttalanden.</pre><pre>Jag anser att regeringen måste ge Sandö U-centrum\r\nmöjlighet att utveckla nya utbildningar. Det är\r\ndärför rimligt att regeringen verkar för att skolans\r\nutvecklingskapacitet utnyttjas fullt ut. Det gör man\r\nbäst genom att förlägga ytterligare\r\nutbildningsverksamhet inom biståndsområdet till\r\nSandö U-centrum.</pre><pre>Man skulle exempelvis kunna låta flyktingar som\r\ntillfälligt vistas i Sverige utbilda sig så att de får en\r\nhögre kompetens än tidigare. De skulle då kunna\r\ngöra en positiv insats i sina hemländer så snart de\r\nfår möjlighet att återvända.</pre><pre>Ett exempel på en grupp som skulle kunna vara\r\naktuell i detta sammanhang är de eritreaner som\r\nfinns i Sverige och bara väntar på en möjlighet att\r\nåtervända till sitt hemland. Det skulle vara mycket\r\nbättre att använda pengar till att låta dem få en\r\nsådan utbildning än att låta dem passivt ta emot\r\nbidrag. Det hela förutsätter emellertid att en\r\nsamordning sker mellan olika myndigheter så att\r\ndet hela inte stupar på vem som skall betala.</pre><pre>Herr talman! Jag anser att regeringen måste ta på\r\nsig ett samordningsansvar så att resurserna\r\nverkligen utnyttjas effektivt. Dessutom anser jag\r\natt Utrikesdepartementet i direktiven för nästa\r\nfördjupade anslagsframställan borde beakta Sandö\r\nU-centrums behov av medel för att kunna göra\r\nbredare operativa utbildningsinsatser än vad man\r\nnu har möjlighet att göra.</pre><pre>I detta anförande instämde Elvy Söderström (s).</pre><pre>Anf. 128  KARIN FALKMER (m):</pre><pre>Herr talman! Det har hittills i Sverige rått politisk\r\nenighet om att vi inte skall anslå pengar till ett parti\r\ni främmande land. Jag har i en motion hemställt om\r\natt Sverige inte skall ge ekonomiskt stöd till ANC.</pre><pre>Att Sverige ger ekonomiskt bidrag till ANC har\r\nväckt stor uppmärksamhet bland övriga partier i\r\nSydafrika. Det har riktats kraftig kritik mot Sverige\r\näven från representanter för partier som under\r\nmånga år har engagerat sig starkt mot\r\napartheidsystemet. Detta är lätt att förstå.</pre><pre>Alla som bor i Sydafrika vet att ANC är ett politiskt\r\nparti. ANC lever och verkar i symbios med det\r\nkommunistiska partiet. De förfogar tillsammans\r\növer en stor fastighet som tidigare var Shells\r\nhuvudkontor i Sydafrika.</pre><pre>Jag har själv varit på besök i denna byggnad i\r\ncentrala Johannesburg. För dem i Sverige som\r\ntvivlar på att ANC är ett parti kan jag berätta att\r\nväggarna var prydda med affischer med hammaren\r\noch skäran och slagord om ''viva socialismus'' och\r\nden ideologi som man står för.</pre><pre>I dag kan alla partier verka fritt i Sydafrika. Den\r\nstarka reaktionen i Sydafrika mot det svenska\r\nstödet till ANC är ett uttryck för det faktum att\r\nANC i praktiken är ett politiskt parti och betraktas\r\nsom ett sådant.</pre><pre>En av apartheidsystemets främsta kritiker, ledaren\r\nför det liberala demokratiska partiet Zach de Beer,\r\nhar i en tidningsintervju uttalat att det svenska\r\nstödet till ANC betyder att rika länder kan köpa\r\npolitiskt inflytande i andra länder genom att\r\nfinansiera utvalda partier. Detta är den grövsta\r\nformen av inblandning i andra länders inre\r\nangelägenheter, anser liberalen Zach de Beer. Han\r\nhar rätt!</pre><pre>Det är en demokratisk grundregel i vårt land att\r\nSverige inte skall ge finansiellt stöd till politiska\r\npartier i andra länder. Bryter vi mot denna\r\ngrundregel innebär det en direkt svensk\r\ninblandning i ett annat lands politik. Att detta är\r\norimligt borde vara självklart för alla partier i vår\r\nriksdag.</pre><pre>Lika väl som det skulle vara stötande om ett parti i\r\nSverige skulle erhålla ekonomiskt stöd från\r\nfrämmande makt, är det stötande om Sverige ger\r\nsådant stöd till ANC.</pre><pre>Även om det kan ifrågasättas om Sverige över\r\nhuvud taget bör ge bistånd till Sydafrika -- ett av\r\nAfrikas rikaste länder -- finns det motiv för en\r\nsvensk biståndsinsats. Fattigdomen är mycket\r\nutbredd, och levnadsförhållandena är svåra i\r\nmånga svarta bostadsområden.</pre><pre>Sydafrikas ekonomi befinner sig i djup kris. Den\r\nekonomiska situationen i landet begränsar\r\nmöjligheterna för politikerna att motsvara\r\nmänniskornas högt ställda förväntningar på att få\r\ndet bättre och lyftas upp ur misären.</pre><pre>Ett av de största hoten mot demokratin i Sydafrika\r\när, som jag ser det, de svåra förhållanden som\r\nmånga svarta lever under. Miljön i kåkstäderna\r\nskapar en grogrund för våld och kriminalitet. Ett\r\nvillkor för att trygga stabilitet och demokrati i\r\nSydafrika är att landets ekonomi kommer på fötter.\r\nOm inte människorna i kåkstäderna snart märker\r\natt de får det bättre, riskerar hela den demokratiska\r\nprocessen att förvandlas till nya oroligheter,\r\nkriminalitet, våld och kaos.</pre><pre>Därför är det viktigt att vi i Sverige medverkar till\r\nen bättre ekonomisk situation i Sydafrika. I det\r\nsammanhanget är det en helt felinriktad politik att\r\nsom enda land ha kvar sanktionspolitiken mot\r\nSydafrika. Alla andra länder har insett att\r\nhandelsutbyte och investeringar är den effektivaste\r\nbiståndsmetoden om man vill bidra till en\r\ndemokratisk utveckling.</pre><pre>Såväl det djupt inhumana apartheidsystemet som\r\nden destabiliseringsstrategi och de terroraktioner\r\nsom bl.a. ANC och andra grupper stått för har\r\nbidragit till att försämra levnadsförhållandena för\r\nde svarta. Det är främst de svarta som har fått\r\nbetala priset för apartheid- och\r\ndestabiliseringspolitiken. Det är också främst de\r\nsvarta som förlorat på sanktionspolitiken.</pre><pre>Behoven är mycket stora när det gäller\r\nbiståndsinsatser för att förbättra bostäder,\r\nutbildning, hälsovård, ekonomiska och sociala\r\nförhållanden.</pre><pre>Sverige kan och bör bidra till en demokratisk\r\nutveckling i Sydafrika genom att upphäva\r\nsanktionerna och genom att ge ett humanitärt\r\nbistånd som inriktas på att förbättra\r\nlevnadsvillkoren för dem som drabbats av\r\napartheidpolitikens konsekvenser.</pre><pre>Herr talman! Jag anser att Sveriges finansiering av\r\nANC:s verksamhet omedelbart skall upphöra och\r\nyrkar därför bifall till reservation nr 23, som jag\r\nkommer att stödja vid voteringen.</pre><pre>Anf. 129  KARL-ERIK SVARTBERG (s):</pre><pre>Herr talman! Det var ett beklagansvärt anförande\r\nav Karin Falkmer. Jag hade hoppats att få slippa\r\nhöra ett sådant anförande. Det var mer ett uttalat\r\nstöd för regimen i Sydafrika än för de människor\r\nsom strävar mot apartheidsystemet, bort från det,\r\nför frihet och människovärde.</pre><pre>Herr talman! Det är faktiskt så att ANC är en\r\nbefrielserörelse. ANC är inget politiskt parti. Det\r\nbehöver kanske framhållas för Karin Falkmer att\r\nANC:s medlemmar inte har rösträtt.</pre><pre>Vi har hälsat på Nelson Mandela här i vårt hus. Han\r\nhar talat till oss. Denne fantastiske företrädare för\r\nsitt folk, som kom hit obruten efter nästan tre\r\ndecennier i Sydafrikas fängelser, har alltså inte\r\nrösträtt i sitt land.</pre><pre>ANC är en befrielserörelse. ANC arbetar för ett\r\ndemokratiskt icke-rasistiskt Sydafrika. Därför\r\nstöder vi ANC. Vi hade en ANC-delegation hos oss\r\ni utskottet i tisdags. Vi lyssnade noga på dem.\r\nDeras budskap var klart också när det gäller\r\nsanktionspolitiken.</pre><pre>Det är på deras uppmaning vi har infört\r\nsanktionerna mot Sydafrika. Vi är också överens\r\nmed dem -- det finns en klar majoritet för det i\r\nutrikesutskottet -- om att vi lyfter sanktionerna den\r\ndag Sydafrika har tagit ett avgörande steg mot ett\r\ndemokratiskt Sydafrika. Detta steg är på väg, men\r\nfredsprocessen är skör. Mycket kan hända. Det\r\nförsta som gäller är val till en konstituerande\r\nförsamling.</pre><pre>Anf. 130  KARIN FALKMER (m) replik:</pre><pre>Herr talman! ANC är och verkar som ett politiskt\r\nparti. ANC värvar medlemmar bland de svarta\r\ngrupperna i Sydafrika på samma sätt som vi värvar\r\nmedlemmar till våra partier i Sverige.</pre><pre>ANC gör detta i den förhoppning som vi alla har,\r\noch som jag delar med dem, nämligen att den\r\ndemokratiseringsprocess som pågår i Sydafrika så\r\nsnart som möjligt skall leda fram till allmänna val.</pre><pre>Som ett led i att stabilisera landet och demokratin\r\när de biståndsmedel som vi i Sverige ger till\r\nSydafrika, som jag ser det, mer verkningsfulla om\r\nvi ger dem, inte till ett politiskt parti, utan på ett\r\nsådant sätt att de kommer fram till de svarta\r\nmänniskor i kåkstäderna som lever under urusla\r\nförhållanden. Det är bara om dessa människor får\r\ndet bättre och märker detta som vi kan undvika den\r\nrisk för kaos som jag ser finns i Sydafrika i dag\r\ngenom den stigande kriminalitet som sprider sig ur\r\nmisären.</pre><pre>Det är ganska avslöjande att lyssna till herr\r\nSvartberg. Det visar hur den här politiken har förts\r\ni Sverige. Man har lyssnat till ett parti, en\r\norganisation, från Sydafrika och rättat in den\r\nsvenska utrikespolitiken på detta område helt efter\r\ndetta partis linjer. Jag anser att det är\r\nanmärkningsvärt.</pre><pre>Det finns fler partier och organisationer i Sydafrika\r\nsom, liksom ANC, kämpar för en demokratisering\r\nav landet.</pre><pre>Anf. 131  KARL-ERIK SVARTBERG (s)\r\nreplik:</pre><pre>Herr talman! Det är faktiskt så att ANC, som jag\r\nsade, är en befrielserörelse som inom sig rymmer\r\nett stort antal grupperingar. Ja visst finns\r\nkommunistpartiet med som medlem. Men det finns\r\nflera medlemmar! ANC är i dag inget politiskt parti\r\noch har inga medlemmar som politiskt parti. Man\r\nhar medlemmar som befrielserörelse. Så är det,\r\noavsett vad Karin Falkmer säger här i kammaren.</pre><pre>Vi stödjer alltså denna befrielserörelse i dess kamp\r\nför ett fritt, demokratiskt, icke-rasistiskt Sydafrika.\r\nJag skulle vilja be Karin Falkmer att försöka sätta\r\nsig in i den vrede och det hat som växer i den misär\r\nsom finns i de fattiga delarna av landet, i\r\nkåkstäderna, i Sydafrika.</pre><pre>Då skulle Karin Falkmer måhända bli litet mer\r\npositivt inställd till fortsatt stöd åt ANC, som\r\nförsöker att företräda dessa människor -- framför\r\nallt de unga. Observera, Karin Falkmer, att även\r\nANC i dag har svårt att tygla vreden och hatet som\r\nväxer i Sydafrikas misär, i kåkstäderna. Det är\r\ndärför det är viktigt att fortsätta stödet så att\r\nbefolkningen kan utbilda sig och förbereda sig för\r\nden demokrati som vi förhoppningsvis snart skall\r\nse.</pre><pre>Innan Sydafrika kan betraktas som demokratiskt\r\nskall det hållas val till en konstituerande\r\nförsamling. Det skall finnas en övergångsregering\r\neller något motsvarande. Detta har vi varit överens\r\nom med bred majoritet i Sveriges riksdag. Jag är\r\növertygad om att vi som i utrikesutskottet just nu\r\nbehandlar denna fråga kommer till samma resultat\r\nigen.</pre><pre>Karin Falkmer kan vara lugn för att det breda\r\nstödet för Sydafrikapolitiken finns kvar.</pre><pre>Anf. 132  KARIN FALKMER (m) replik:</pre><pre>Herr talman! Karl-Erik Svartberg hävdar med en\r\ndåres envishet att ANC inte är ett politiskt parti.\r\nFaktum är ju att det betraktas som ett politiskt parti\r\ni Sydafrika -- det land där det verkar.</pre><pre>Jag tilläts att ta en titt i de svarta kåkstäderna. Jag\r\nkan berätta för herr Svartberg att jag har varit i\r\nKajlitza, Guguleto, Crossroads, i svarta kåkstäder\r\nutanför Durban, i Soweto och i Alexandra. Det är\r\nbl.a. slutsatserna av vad jag såg där och slutsatserna\r\nav de samtal som vi under 14 dagar i Sydafrika förde\r\nmed representanter för olika organisationer, inte\r\nbara för ANC, som har fått mig att ta den ställning\r\njag har tagit.</pre><pre>Det som Karl-Erik Svartberg säger stämmer. Det är\r\nANC som vill ha kvar sanktionerna och som vill att\r\nSverige skall vara sista hästen på vagnen. Andra\r\nsvarta organisationer och många andra människor i\r\nSydafrika gav oss ett helt annat budskap.</pre><pre>För att se till att göra vad vi kan för att lyfta\r\nsituationen för människorna i dessa kåkstäder\r\nträffade vi också organisationer som arbetar och\r\nbedriver verksamhet som fungerar mycket väl i\r\ndessa områden. Det märkliga med de två\r\norganisationer vi träffade var att ingen av dem fick\r\nnågot som helst bistånd från Sverige genom SIDA.\r\nDen ena organisationen var Get Ahead\r\nFoundation, som arbetar mycket framgångsrikt för\r\natt få i gång småföretagsamhet. Det har skapats\r\ntusentals arbeten för de svarta genom denna\r\norganisations initiativ. En annan organisation hette\r\nUrban Foundation, vilken främst arbetar med att\r\nskapa möjligheter för invånarna i kåkstäderna att\r\nkunna förbättra sina bostadsförhållanden.</pre><pre>Det är den formen av insatser jag anser vara\r\noerhört angelägen. Jag undrar om Karl-Erik\r\nSvartberg möjligen delar åtminstone den\r\nuppfattningen att det är anmärkningsvärt att de\r\norganisationer som drivs av svarta, vars verksamhet\r\nger resulat, inte har nåtts av det svenska biståndet.</pre><pre>Anf. 133  KARL-ERIK SVARTBERG (s)\r\nreplik:</pre><pre>Herr talman! Karin Falkmer betecknade mitt\r\nförsvar och stöd för befrielserörelsen ANC som en\r\ndåres envishet.</pre><pre>Herr talman! Jag tar det som ett beröm.</pre><pre>Andre vice talmannen anmälde att Karin Falkmer\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 134  KARL-GÖRAN BIÖRSMARK\r\n(fp):</pre><pre>Herr talman! Det finns säkert organisationer i\r\nSydafrika och på många andra håll som behöver\r\nsvenskt bistånd. Det kan säkert letas upp tusentals\r\nsådana organistaioner och bra projekt om pengarna\r\ninte räcker till. Det är säkert lätt att finna.</pre><pre>Herr talman! Jag tycker att utgångspunkten och det\r\nfundamentala för inställningen till stödet till ANC\r\nskall vara frågan vilken av de krafter som verkar i\r\nSydafrika man lyssnar till. Är det de krafter som i\r\nårtionden har arbetat för en demokratisering eller\r\när det de krafter som motarbetar en\r\ndemokratiutveckling? Det är bakgrunden till\r\nställningstagandet, och det är den avgörande\r\nfrågan.</pre><pre>Vi har klara signaler från dem som arbetar för\r\ndemokrati, bl.a. inom ANC. Det finns önskemål\r\nbl.a. om att Sverige skall ha kvar sanktionerna tills\r\ndatum för ett val finns på papper, och tills det finns\r\nen överenskommelse om ett s.k. övergångsråd --\r\nTransitionary Executive Council.</pre><pre>Innan vi har fått dessa signaler tycker jag att det\r\nskulle vara mycket olyckligt om Sverige gick emot\r\nANC:s -- den kraft som arbetar för demokrati --\r\nönskan. Varför skall vi lyssna på andra signaler?\r\nDet jag tyckte var mest märkligt i Karin Falkmers\r\nyttrande här i kväll var att det lät som om det var\r\nANC:s fel att det finns våld i Sydafrika. Jag förstod\r\ninte riktigt hur ANC kan vara orsaken till att det i\r\ndag finns våld i Sydafrika. Skulle jag kunna få en\r\nförklaring till vad Karin Falkmer menar med det?</pre><pre>Vi vet att det finns otroliga orättvisor vad beträffar\r\nresurser för de svarta och för de vita i den process\r\nsom nu pågår. Jag såg häromdagen en uppgift om\r\natt de vita har 100 kontor för förberedelser av det\r\nval som skall komma, under det att de svarta har 7.\r\nDet visar obalansen. Min inställning är att Sverige\r\nskall ha kvar bidraget till ANC så länge vi kan --\r\nända fram till den dag då man klart håller ett\r\npolitiskt val.</pre><pre>Anf. 135  KARIN FALKMER (m):</pre><pre>Herr talman! Det anmärkningsvärda med att de två\r\norganisationer som nämndes inte fick stöd från\r\nSIDA var ju, Karl-Göran Biörsmark, att det var två\r\norganisationer som Sydafrikadelegationen blev\r\npresenterad för. Man pratade om dem bl.a. på\r\nambassaden. Det anmärkningsvärda var ju att de\r\ninte fick något som helst stöd från Sverige. Jag\r\ntycker att det är konstigt, eftersom det är två\r\norganisationer som bevisligen jobbar på ett mycket\r\nbra sätt.</pre><pre>Karl-Göran Biörsmark talar om att det är fråga om\r\nvem man lyssnar på. För mig är det självklara svaret\r\natt man lyssnar på alla.</pre><pre>Det är enligt min mening fel att som Biörsmark\r\nlyssna bara till en part. Det är ett fel som jag anser\r\natt man i Sverige har gjort sig skyldig till under en\r\nlång tid. Detta gick upp för mig bl.a. när jag var i\r\nSydafrika, då jag träffade företrädare för de många\r\nandra organisationer som finns och för alla de\r\nmänniskor som har en avvikande uppfattning.</pre><pre>Vad gäller våldet vill jag säga att det är det\r\ninhumana apartheidsystemet som har skapat de\r\nvidriga förhållanden som Sydafrika kommer att få\r\nleva med under mycket lång tid. Det måste stå klart\r\nför alla och envar att det kommer att ta mycket lång\r\ntid att komma till rätta med de konsekvenser som\r\ndetta system har medfört. Men jag tycker att vi i\r\nSverige skall använda de medel som vi anslår till\r\nSydafrika för att försöka hjälpa upp förhållandena\r\nför de människor som lider mest av dessa\r\nkonsekvenser.</pre><pre>Det våld i Sydafrika som vi läser om i tidningarna\r\nberor till mycket stor del på den kriminalitet som i\r\ndag är en följd av misären. Men vi får inte blunda\r\nför att det också finns ett politiskt våld, i vilket\r\nmånga parter är delaktiga. Det är fråga om\r\nextremister på högerkanten och på vänsterkanten,\r\nmen också om ANC och Inkatha, som åtminstone i\r\nNatal bedriver ett regelrätt maktkrig mot varandra.</pre><pre>Vad gäller orättvisorna vill jag säga: Javisst, det är\r\nenorma orättvisor i Sydafrika. Möjligheterna att\r\nkomma till rätta med detta kan man erhålla genom\r\natt få ordning på Sydafrikas ekonomi. Det är på den\r\ngrunden som jag tycker att vår sanktionspolitik är\r\nså felaktig. Det finns ingen form av biståndspolitik\r\nsom är bättre och som har större verkan än att\r\nbedriva handel, att öppna sig mot och finnas i\r\nlandet. ''Handel är bättre än bistånd'' är en gammal\r\nkänd och erkänd devis.</pre><pre>Anf. 136  KARL-GÖRAN BIÖRSMARK (fp)\r\nreplik:</pre><pre>Herr talman! Jag är övertygad om att vi i dag inte\r\nhade varit inne i en demokratisk process, om vi inte\r\nhade genomfört massiva sanktioner mot Sydafrika.\r\nDet har ju också erkänts av de vita i Sydafrika att\r\ndetta har påskyndat utvecklingen mot en\r\ndemokratisk stat. Det blev kännbart.</pre><pre>Karin Falkmer kan vidare rätta mig om jag har fel,\r\nmen jag har aldrig hört att Karin Falkmer någonsin\r\nförordat sanktioner mot Sydafrika. På den punkten\r\nskiljer sig våra uppfattningar. Karin Falkmer menar\r\natt om vi bara hade haft en handel med Sydafrika\r\noch hade låtit Sydafrika utvecklas såsom det hade\r\nönskat, hade allting gått väl, och vi skulle ha haft en\r\ndemokrati i Sydafrika i dag. Jag tror inte det.</pre><pre>Det hade stärkt den vita minoritetsregimen, och\r\näven apartheidsystemet hade stärkts. Att\r\napartheidsystemet är på fallrepet beror bl.a. på\r\nsanktionspolitiken, men framför allt på de krafter\r\nsom har funnits bland de svarta i Sydafrika.</pre><pre>Jag har förundrat mig litet över den optimism som\r\nibland har framkommit, bl.a. från den\r\nSydafrikadelegation som gjorde ett besök där nere.\r\nNär den kom hem för cirka ett och ett halvt år sedan\r\nlät det som om det nu bara var att köra vidare --\r\ndemokratin var genomförd.</pre><pre>Jag varnade då och jag varnar i dag för den\r\noptimismen. Det finns mycket att göra, och det\r\nviktiga för oss nu är att gärna vara de sista som\r\nupphäver sanktionerna. De är ett moraliskt stöd för\r\ndem som arbetar i Sydafrika bland de svarta. De\r\nhar själva här i riksdagen denna vecka, i vårt\r\nutrikesutskott, suttit och sagt samma sak. Varför\r\nskall vi inte lyssna på dem utan på andra? Jag kan\r\ninte få det att gå ihop.</pre><pre>Anf. 137  KARIN FALKMER (m) replik:</pre><pre>Herr talman! Återigen: Den enda som Karl-Göran\r\nBiörsmark i detta sammanhang lyssnar på är en av\r\nparterna, ANC.</pre><pre>Javisst har sanktionerna bidragit till att dra ner\r\nSydafrikas ekonomi i botten. Sanktionerna har\r\nlockat Sydafrika att satsa på felinvesteringar för att\r\nkunna klara sig självt. Bland annat har man en egen\r\nförsvarsindustri, och man har konverterat kol till\r\nolja. Det har varit enormt oekonomiska och\r\ndumma projekt.</pre><pre>Men det som främst har bidragit till detta är inte de\r\nhandels- och investeringssanktioner som vi har\r\ndeltagit i, utan det är de ekonomiska sanktionerna.\r\nDet var USA som sade upp lånen och drog bort de\r\nekonomiska möjligheterna, och det var det som\r\ndrog ner ekonomin.</pre><pre>Är man i Sydafrika ser man att det där inte finns\r\nnågon som helst brist på varor. Det finns t.ex. ingen\r\nbrist på bilar. Det är bara det att det inte finns några\r\nVolvobilar eller Saab-bilar. Det utbud som finns i\r\nett västland finns också där. Andra länder har\r\nfortsatt att bedriva handel. En del har haft\r\nsanktioner på pappret, men ändå handlat. Andra\r\nhar inte haft några sanktioner alls.</pre><pre>Effekten av våra sanktioner är att de drabbar\r\nsvensk företagsamhet och svensk sysselsättning. I\r\nvarje fall jag är nu förhoppningsfull inför\r\nmöjligheten att landet står inför en\r\ndemokratisering, men om det tar lång eller kort tid\r\när svårt att säga efter de senaste händelserna.</pre><pre>Svenska företag borde vara med och bygga upp\r\nlandet. Vi har oerhört duktiga företag när det gäller\r\nelektrifiering, hushållsapparater och telefoner, just\r\nsådant som merparten av Sydafrikas befolkning\r\nsaknar. Majoriteten i Sveriges riksdag säger: Stopp\r\noch belägg! Här skall ni inte vara med. Vi låter i\r\nstället andra länders företag, våra svenska företags\r\nkonkurrenter i utlandet, gå in och ta marknaden.\r\nDe får göra det jobb som jag tycker att våra företag\r\nskulle bidra till.</pre><pre>Detta är intressant och viktigt även ur vår\r\nsynpunkt. I dag, när vi har så stora\r\nsysselsättningsproblem, finns det faktiskt\r\nmöjligheter för t.ex. ASEA i Ludvika att få ett par\r\nhundra nya jobb, om företaget kan vara med i\r\nSydafrika.</pre><pre>Anf. 138  KARL-GÖRAN BIÖRSMARK (fp)\r\nreplik:</pre><pre>Herr talman! Detta skall bli mitt sista inlägg här i\r\nkväll, så att det kan bli ett slut på denna debatt.</pre><pre>Jag vill till sist säga att våra uppfattningar skiljer sig\r\nfundamentalt. Karin Falkmer talar nu om vikten av\r\natt de svenska företagen skall få vara med.\r\nUtgångspunkten för sanktionspolitiken har\r\nnaturligtvis över huvud taget aldrig varit de svenska\r\nföretagen, utan den har varit situationen i\r\nSydafrika.</pre><pre>Som jag sagt tidigare har Karin Falkmer över huvud\r\ntaget aldrig -- rätta mig om jag har fel -- varit för\r\nnågra sanktioner mot Sydafrika. Skillnaden är den\r\natt jag och majoriteten i riksdagen har velat\r\nanvända sanktionerna som ett påtryckningsmedel.\r\nVi vet nu också att vi har lyckats komma ett bra\r\nstycke på väg, vilket vi inte hade varit, om vi följt\r\nKarin Falkmers recept.</pre><pre>Man kan vidare beklaga att andra länder inte har\r\nvarit uthålliga. Det beklagar också jag. Jag menar\r\natt det har varit ett misstag från världssamfundets\r\noch olika länders sida att backa tillbaka så tidigt.\r\nDet är egenintresset som har tagit över, inte\r\nSydafrikas sak.</pre><pre>Anf. 139  KARIN FALKMER (m) replik:</pre><pre>Herr talman! Jag anser att det är en fullständigt\r\norealistisk tanke att svenska sanktioner mot\r\nSydafrika i dag har någon som helst effekt i någon\r\nriktning på demokratiseringsprocessen i Sydafrika.\r\nDet är bara fråga om ett sätt för Karl-Göran\r\nBiörsmark och andra som tycker som han att\r\ntillgodose ANC:s intressen.</pre><pre></pre><pre>Men det är som jag ser det inte primärt ett intresse\r\nför den svarta befolkningen i Sydafrika att vi hejdar\r\nvåra företag och hindrar dem från att genomföra\r\ninvesteringar. Bl.a. har våra företag varit med och\r\nstartat en utveckling av småföretagsverksamheten i\r\nSydafrika. Vi träffade representanter för dessa\r\nsmåföretag, som bad oss att be våra svenska företag\r\natt fortsätta den här utvecklingen och upprätthålla\r\nkontakten med de sydafrikanska småföretagen,\r\neftersom de såg det som oerhört värdefullt.</pre><pre>Det är en mycket kluven inställning man möter\r\nbland dem som är ANC-medlemmar men inte sitter\r\ni den högsta toppen. De vill gärna att Sverige\r\nkommer in mer i landet och har mer verksamhet\r\ndär. Man får egentligen väldigt divergerande\r\nbudskap från olika ANC-medlemmar på olika nivå.</pre><pre>Om Sverige i morgon dag beslöt sig för att nu\r\nupphäva sanktionerna, att säga åt våra företag att\r\nvara med där nere och hjälpa till att bygga upp\r\nlandet, om vi lät de sydafrikanska företagen handla\r\nmed Sverige, tror Karl-Göran Biörsmark på allvar\r\natt detta då på något sätt skulle försena den\r\ndemokratiseringsprocess som vi i alla fall i denna\r\nkammare är eniga om är så önskvärd?</pre><pre>Anf. 140  HANS NYHAGE (m):</pre><pre>Herr talman! Tillsammans med ett par\r\nriksdagskolleger hade jag innevarande år tillfälle\r\natt delta i en 14 dagars studieresa i Sydafrika. Då\r\nträffade vi företrädare för närmare samtliga partier,\r\nfrån vänster till höger. Vi träffade företrädare för\r\nen rad skilda organisationer, och vi träffade\r\nföreträdare för svenska företag i Sydafrika.</pre><pre>Det var ingen, förutom givetvis ANC, som ansåg\r\natt pengarna till ANC var något korrekt och riktigt.\r\nAlla undrade hur Sverige kunde ge bistånd just till\r\nANC, som av samtliga andra betraktades som ett\r\npolitiskt parti.</pre><pre>Vi besökte ANC på deras högborg, och jag kan på\r\nheder och samvete intyga att även ANC ansåg att\r\nsanktionerna borde upphöra, med två undantag,\r\nnämligen vapen och olja. I båda fallen tycker jag att\r\ndet av naturliga skäl borde vara tämligen enkelt för\r\nSverige att avstå i det sammanhanget. Jag\r\nupprepar: På heder och samvete hörde jag\r\nföreträdare för ANC uttala att även de tyckte att\r\nsanktionerna borde upphöra.</pre><pre>Jag vill sedan helt kort redovisa besöket på SKF:s\r\nfabrik. Vi gjorde en rundvandring i fabriken, och\r\nnär vi kom till lagret förevisades vi bl.a. olika\r\nkomponenter som låg där. Vår guide sade till oss:\r\nDe här komponenterna hämtade vi tidigare från\r\nSKF i Katrineholm. Nu kan vi inte göra det. Nu tar\r\nvi dem från Japan i stället.</pre><pre>Var märks då skillnaden? Ja, den märks i varje fall\r\ninte i Sydafrika, men den märks möjligen här\r\nhemma i Sverige.</pre><pre>Anf. 141  KARL-ERIK SVARTBERG (s):</pre><pre>Herr talman! Jag vill för Hans Nyhage på heder och\r\nsamvete, precis som han, här i kammaren intyga att\r\nden delegation med höga företrädare för ANC som\r\nbesökte utrikesutskottet i tisdags självfallet dels\r\nvidhöll kravet på sanktioner, dels redovisade att\r\nANC, som är en befrielserörelse, är ett brett\r\nspektrum av politiska partier och av grupperingar\r\nav olika slag. Jag sade, när vi diskuterade det här\r\nefteråt, att det litet grand för tanken till Solidarnosc\r\ni Polen, som också var en bred rörelse för frihet och\r\ndemokrati i Polen och som sedan splittrades upp på\r\nmellan 10 och 20 partier -- jag tror att det i sejmen\r\ni dag finns ett trettiotal.</pre><pre>Överläggningen var härmed avslutad.</pre><pre>(Beslut skulle fattas den 28 april.)</pre><pre>9 §  Riksdagen och dess myndigheter</pre><pre>Föredrogs</pre><pre>konstitutionsutskottets betänkande</pre><pre>1992/93:KU29 Riksdagen och dess myndigheter\r\n(prop. 1992/93:100 delvis).</pre><pre>Anf. 142  HARRIET COLLIANDER\r\n(nyd):</pre><pre>Herr talman! Rubriken på mitt anförande lyder:\r\nRiksdagen måste också lära sig spara.</pre><pre>Privata företag, kommuner och landsting -- alla får\r\ndra åt svångremmen i dessa ekonomiskt svåra tider.\r\nOckså kompletteringspropositionen i dag ger den\r\nhär signalen.</pre><pre>Det är mot bakgrund av den ekonomiska krisen\r\nanmärkningsvärt att Finansdepartementet går ut\r\nmed en rekommendation till statliga myndigheter\r\natt räkna upp anslagen med 5 %.\r\nRekommendationen borde i stället ha varit att\r\nanslagen skulle minskas med 5 %.\r\nFinansdepartementets rekommendation är\r\nanmärkningsvärd, eftersom knappast någon\r\nkommunal eller privat administrativ enhet arbetar\r\nmed sparmål som är mindre än 10 %.</pre><pre>Vi i Ny demokrati upprepar gång på gång att staten\r\noch politikerna måste föregå med gott exempel.\r\nDet gäller naturligtvis i allra högsta grad också\r\nriksdagen, som också måste visa allmänheten att\r\nman genom omorganisation, rationaliseringar och\r\nrena sparåtgärder kan bidra till att landet tar sig ur\r\nkrisen.</pre><pre>Mot den här bakgrunden är det olämpligt och\r\nopsykologiskt att presentera en budget som visar på\r\nen 20-procentig ökning jämfört med förra\r\nbudgetåret. Men när man räknar bort\r\ninvesteringarna finner man att driftsbudgeten\r\nföreslås ökas med 2,4 %, en i och för sig låg siffra,\r\nsom vi anser skall vara lägre.</pre><pre>För att budgeten skall vara lättavläst och inte\r\nmissvisande krävde vi förra året att\r\ninvesteringsbudget och driftsbudget skulle hållas\r\nisär, och det gör vi även detta år. Varför kan inte\r\nriksdagen, som vilket annat företag som helst, hålla\r\ninvesteringar och drift åtskilda?</pre><pre>Ny demokrati föreslår att anslaget A 1, alltså\r\nanslaget till riksdagsledamöter, partier, m.m. inte\r\nräknas upp i förhållande till förra budgetåret.</pre><pre>Anslaget A 5 är riksdagens förvaltningskostnader.\r\nJag vill här ge förvaltningskontoret en eloge för att\r\näskandet är lägre än förra årets. Men eftersom\r\nlönekostnaderna uppgår till mer än 60 % av\r\nförvaltningskostnaderna, bör man gå in i\r\nverksamheten och se efter vilka\r\npersonalminskningar man kan göra. Man bör\r\nåtminstone sikta på att minska pesonalkostnaderna\r\nmed 5 %, vilket skulle ge en besparing på 7\r\nmiljoner. Förvaltningskontoret bör få i uppdrag att\r\nta itu med en rationalisering av riksdagens\r\nförvaltning.</pre><pre>I betänkandet Riksdagen och dess myndigheter\r\ngömmer sig Ny demokratis motion om ersättning\r\ntill Olof af Forselles. Till Ny demokratis reservation\r\ntill betänkandet har också Hans Nyhage anslutit\r\nsig. Olof af Forselles är nu pensionär, men under sin\r\nyrkesverksamma tid var han byggmästare och hade\r\nhand om riksdagens byggnader i 20 års tid, innan\r\nByggnadsstyrelsen övertog förvaltningen. Han\r\ndeltog också i arkitekttävlingen om riksdagshusens\r\nombyggnad inför återflyttningen från Sergels torg.</pre><pre>Det förekom underliga turer i handläggningen av\r\narkitekttävlingen som många, både anställda i\r\nriksdagen och andra, reagerade mycket starkt\r\nemot. I denna kammare har väckts mellan 20 och\r\n30 motioner om att riksdagen skall ge Olof af\r\nForselles en rättmätig ersättning. TV2 gjorde också\r\nen film kring de underliga turerna i\r\narkitekttävlingen.</pre><pre>Det som förevarit är inte hedrande för riksdagen,\r\noch det har förorsakat Olof af Forselles ett stort\r\npersonligt lidande. Olof af Forselles är en\r\nhedervärd man, och vi i Ny demokrati sällar oss till\r\nalla andra i riksdagen som under årens lopp har\r\nansett att riksdagen bör ge Olof af Forselles en\r\nriktig ersättning. Vi yrkar på en fortsatt månatlig\r\nersättning och ett engångsbelopp.</pre><pre>Herr talman! Jag står naturligtvis bakom Ny\r\ndemokratis reservationer i betänkandet, men med\r\nhänsyn till kammarens arbetsbelastning yrkar jag\r\nbifall till reservationen till mom. 4. Dessutom yrkar\r\njag i mom. 11, beträffande ersättning till Olof af\r\nForselles, att riksdagen med anledning av motion\r\n1992/93:K323 begär att riksdagens\r\nförvaltningsstyrelse omprövar frågan om ersättning\r\nåt Olof af Forselles.</pre><pre>Anf. 143  JOHN BOUVIN (nyd):</pre><pre>Herr talman! Det är inte så många\r\nriksdagsledamöter här just nu. Vid denna sena\r\ntimme gör de väl någonting annat.</pre><pre>Det är en lustig ordning, som jag måste fråga om. I\r\ngår kväll avbröts detta ärende när det bara var tre\r\ntalare kvar. Jag tycker att det är märkligt att vi inte\r\nkom upp direkt efter kompletteringspropositionen.\r\nI så fall hade detta ärende kunnat komma med i\r\nvoteringen. Jag undrar varför man gör på detta sätt,\r\nmen det kanske ligger någonting bakom.</pre><pre>Jag tänker tala om affären med Olof af Forselles.\r\nDenna affär är lustig på många sätt och vis. Jag har\r\npå alla sätt försökt få en debatt kring den. Jag\r\nt.o.m. ansökte om att själv få föredra den inför\r\nkonstitutionsutskottet. Jag vet ju hur turordningen\r\när. När ärendet väl kommer hit är det kört. Då är\r\ndet ingen idé att säga någonting. Vi ser ju det: nu är\r\ndet bara tre personer som sitter och lyssnar, så det\r\när totalt meningslöst för mig att stå här. Det enda\r\när att man får in det i protokollet.</pre><pre>Jag skrev två skrivelser som började ''Bästa\r\nledamot av konstitutionsutskottet'', och begärde att\r\njag själv skulle få föredra dessa två saker, men det\r\nfick jag inte.</pre><pre>Då tänkte jag efter vad jag kunde göra i stället. Vi\r\nkunde väl begära att Olof af Forselles själv skulle få\r\nföredra ärendet, för vem visste mer om affären än\r\nhan själv? Jag avslutade min lilla begäran med\r\nföljande: ''Förvägras han detta så konstaterar jag:\r\nNi är inte intresserade av sanningen.''</pre><pre>Jag fick bekräftelse på att konstitutionsutskottet\r\ninte var intresserat av sanningen, för man avslog\r\ndenna begäran.</pre><pre>Det är mycket svårt att stå och tala för någonting\r\nsom ingen är intresserad av. Det känns faktiskt\r\nbeklagligt.</pre><pre>Sista timmen när jag suttit och lyssnat har jag hört\r\nhur man av all kraft talat om Sydafrika, ANC och\r\njag vet inte allt. Tänk om man lade ned den kraften\r\npå att skapa rättvisa i vårt eget fosterland! Men det\r\nvill man inte göra.</pre><pre>Tillbaka till affären med Olof af Forselles. Jag har\r\nhär dagboks- och minnesanteckningar över samtal\r\nförda under åren 1965--1993 med sammanlagt 198\r\nriksdagsledamöter, statsråd och talmän i denna\r\nfråga och andra saker. Av dem finns faktiskt 35--40\r\nstycken kvar i riksdagen och regeringen i dag. Jag\r\nhar talat med en del av dem. De instämmer i att\r\nOlof af Forselles har behandlats väldigt illa och att\r\nhan bör få en omprövning. Men så fort man nämner\r\nOlof af Forselles i förvaltningskontoret är det som\r\natt springa in i en vägg.</pre><pre>För att ytterligare belysa att Olof af Forselles\r\nfaktiskt har rätt att få en ersättning har jag tittat i\r\nSveriges riksdags lokalkommittés redovisning av\r\nförslag till lokaldisponering av riksdagens\r\narbetslokaler i framtiden. När man bläddrar i den\r\noch jämför med Samspels gamla ritningar kan man\r\nnästan säga att det är ett plagiat av Samspels\r\nritningar. Då borde han väl få något slags ersättning\r\nför detta. Men inte -- det är som att tala med väggen\r\ndär också.</pre><pre>Riksdagens förvaltningskontor gav mig vidare\r\nSGI:s rapport för att få mig att hålla tyst. De trodde\r\nväl att han får så han tiger.</pre><pre>Jag har läst den ett antal gånger. Målsättningen var\r\natt ta reda på alla uppgifter om riksdagshuset. Det\r\nmärkliga är att det inte finns ett ord om Olof af\r\nForselles i denna utredning. Hans namn nämns\r\ninte. Det är helt fantastiskt! Han har bevisligen\r\nvarit här i 20 år och gjort stora jobb, men han\r\nnämns över huvud taget inte i denna rapport.</pre><pre>Jag hade ett möte med Hartlén och Kolte och\r\nriksdagens förvaltningskontors direktörer och alla\r\nmöjliga i höstas, och jag ställde en del frågor. Men\r\njag märkte ganska snart att det inte var någon idé,\r\nför jag fick inga svar.</pre><pre>Jag vill säga som Harriet Colliander: Är det någon\r\nrättvisa på denna vår jord bör förvaltningsstyrelsen\r\nfå titta på saken igen.</pre><pre>Mitt yrkande blir alltså: Skicka tillbaka frågan till\r\nriksdagens förvaltningskontor! Han skall väl inte\r\nbehöva dö, Olof af Forselles, innan ärendet är\r\navslutat! Det verkar nästan så, och det är ganska\r\nbeklagligt.</pre><pre>Vidare vill jag poängtera att det var ett\r\nriksdagsbeslut som låg bakom detta\r\nbeställningsverk, och förslaget Samspel var det\r\nenda förslag som gick efter detta. Men det var\r\nmycket mygel och båg i hela arkitekttävlingen,\r\näven om det inte var den vi skulle tala om här.</pre><pre>Hur skall jag göra när ingen är intresserad av att\r\nlyssna? Det känns verkligen hopplöst.</pre><pre>Än mer hopplöst känns det när man har lyssnat till\r\nden föregående debatten om bistånd. Vilket\r\nengagemang vi lägger ner i andra länders elände!\r\nDet är väl bra i sig. Professor Hans Klette nämnde\r\natt rättssystemets kris i Sverige är värre än den\r\nekonomiska krisen. Det ligger någonting i detta.</pre><pre>Jag har på alla sätt och vis försökt nå framgång när\r\ndet gäller att reda ut detta, men det går inte.</pre><pre>Jag kommer väl tillbaka, men jag hoppas att jag\r\nslipper göra drastiska saker för att ni skall vakna.\r\nJag skrev till konstitutionsutskottet och begärde att\r\nfå presentera motionerna, men det fick jag inte.\r\nHär står jag nu och talar inför döva öron. Vad värre\r\när: det spelar ingen roll vad jag än säger, för\r\nbesluten är redan fattade.</pre><pre>Jag tycker att det är totalt meningslöst. Det är lika\r\nbra att sätta sig ned för att med spänning lyssna till\r\nvad Bertil Fiskesjö har att säga. Kanske kan han\r\nbelysa problemens art något. Bertil Fiskesjö kan\r\nkanske i alla fall svara på varför jag inte fick komma\r\ntill konstitutionsutskottet och varför Olof af\r\nForselles själv inte fick komma dit. Jag kanske då\r\nblir litet klokare, så att jag kan hitta nya vägar dit\r\nför att få er att agera.</pre><pre>Hur det nu än går i röstningen, tänker jag inte ge\r\nupp när det gäller den här affären. Om Bertil\r\nFiskesjö, Hans Nyhage och Harriet Colliander\r\nkunde påverka konstitutionsutskottets medlemmar\r\natt till onsdag ändra sig och skicka över detta till\r\nförvaltningsstyrelsen skulle det finnas hopp om att\r\nman låter rättvisan ha sin gång.</pre><pre>Anf. 144  Tredje vice talman BERTIL\r\nFISKESJÖ (c):</pre><pre>Herr talman! Jag tänker ganska kortfattat behandla\r\ndet ärende som föreligger. Det är ju sent på kvällen.\r\nSom alla intresserade har sett gäller ärendet\r\nanslagen till riksdagen och dess myndigheter, m.m.\r\nVidare har den uppmärksamme läsaren kunnat\r\nkonstatera att det bakom de förslag som har lagts\r\nfram i detta betänkande råder en bred enighet i\r\nutskottet.</pre><pre>Det gäller med ett undantag, nämligen Harriet\r\nColliander som har reserverat sig på några punkter,\r\nvilket kanske inte är så oväntat. Vi har vant oss vid\r\natt så snart som någonting har med demokratiska\r\ninstitutioner och liknande att göra är Ny demokrati\r\noch Harriet Colliander väldigt ivriga när det gäller\r\natt föreslå drastiska nedskärningar. Det må sedan\r\ngälla presstöd, partistöd och liknande.\r\nDemokratiska institutioner över huvud taget har\r\nblivit en särskild skottavla för Ny demokrati.</pre><pre>Anslagen till riksdagen innebär faktiskt inte några\r\ndrastiska ökningar, tvärtom. Man har på en del\r\npunkter kunnat föreslå besparingar. Om man ser\r\növer en längre tidsperiod, är det utan tvivel så, att\r\nanslagen till riksdagen ganska kraftigt har ökat,\r\nvilket betingas av många olika saker.</pre><pre>En orsak är naturligtvis de ökade kostnader som\r\nvårt ständigt utökade internationella engagemang\r\nför med sig. Det får vi säkerligen leva med, om vi\r\nvill följa upp våra ställningstaganden när det gäller\r\nEES och EG, som drar en del nya kostnader med\r\nsig. En annan orsak är de ständigt ökande kraven\r\nfrån riksdagens ledamöter på en effektivare och\r\nbättre service för att kunna fullgöra sina uppdrag.\r\nDet har rått bred enighet om att\r\narbetsförhållandena i riksdagen skulle förbättras\r\nså, att det blev lättare för ledamöterna att klara av\r\nsina besvärliga uppgifter.</pre><pre>Jag tycker således att de anslagskrav som finns är\r\nväl motiverade. Det är alldeles givet att vi helt\r\nallmänt måste hålla ögonen på kostnadsökningar,\r\nmen man kan ju inte gärna från riksdagsgruppers\r\noch riksdagsledamöters sida ständigt kräva ökad\r\nservice och samtidigt säga att servicen skall bli\r\nbilligare. Vissa rationaliseringar har ju\r\ndatoriseringen medfört, och servicen har ökat. Men\r\natt man kan ha denna dubbla inställning totalt sett\r\nförstår jag inte.</pre><pre>Herr talman! I dessa avsnitt yrkar jag bifall till\r\nutskottets hemställan.</pre><pre>Vad gäller engagemanget för Olof av Forselles i\r\nJohn Bouvins anförande, är det några punkter som\r\när något anmärkningsvärda. John Bouvin klagar\r\növer att han inte fått företräde hos\r\nkonstitutionsutskottet för att tala för sin motion.\r\nJag tror att vi hört sådant tal tidigare från John\r\nBouvin. Varje utskott har ju hundratals motioner\r\nfrån enskilda riksdagsledamöter, motioner som de\r\nanser vara mycket angelägna. Om varje\r\nriksdagsledamot skulle få tillfälle till egna\r\nföredragningar av sina motioner i de olika\r\nutskotten skulle sannerligen inte årets dagar räcka\r\ntill för ärendebehandlingen i riksdagen. Det är\r\nnaturligtvis en fullständigt ogörlig ordning. Varför\r\njust John Bouvin skulle få speciella privilegier i det\r\nhär avseendet har jag svårt att förstå.</pre><pre>John Bouvin säger vidare att det är hopplöst och att\r\ningen förstår honom. Även i andra anföranden av\r\nJohn Bouvin har jag lagt märkte till att han anser\r\natt han framför allt ensam, och också först av alla,\r\nfunnit sanningen, medan alla andra av någon\r\nanledning är totalt vilseledda och över huvud taget\r\nvilsna i världen. Detta betraktelsesätt stämmer inte\r\nså väl överens med vad vi i den här riksdagen är\r\nvana vid. Vi är vana vid att respektera varandras\r\nåsikter, även om vi inte delar dem.</pre><pre>Ärendet Olof av Forselles tänker jag inte gå in på\r\nmer i detalj. Vi som har suttit litet längre i\r\nriksdagen vet ju att detta ärende återkommit\r\nmånga gånger. Vid ett tillfälle har\r\nkonstitutionsutskottet gjort en mycket ingående\r\nberedning av detta ärende. Den utredningen\r\nmynnade ut i de resultat som finns angivna på s. 9\r\noch s. 10 i utskottets betänkande. Utskottet\r\nhänvisar till dessa utredningar och har inte funnit\r\nanledning att ändra sina tidigare\r\nställningstaganden.</pre><pre>Frågor som rör konkreta förvaltningsåtgärder\r\nsorterar under förvaltningsstyrelsen, och i den är\r\nsamtliga politiska partier representerade. Om ett\r\npartis representant där vill ta upp ett ärende, är det\r\ningenting som hindrar detta.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 145  JOHN BOUVIN (nyd) replik:</pre><pre>Herr talman! Det är klart att det är bra om man\r\nkunde säga så. Men vi i Ny demokrati har faktiskt\r\ningen representant i förvaltningsstyrelsen. Det går\r\nlätt att säga som Bertil Fiskesjö gör, men vem skall\r\njag tala med där?</pre><pre>Det Bertil Fiskesjö bl.a. sade om att ingen förstår\r\nmig får stå för Bertil Fiskesjö. Men att skylla ifrån\r\nsig med att exempelvis säga: Så har aldrig någon\r\ngjort. Det tycker jag är ynkligt. Och därför ser\r\nSverige ut som det gör i dag. Vi riksdagsledamöter\r\nsäger så fort det blir motstånd mot något, och\r\nengagemang för enskilda människor uppstår, att vi\r\ninte kan diskutera i enskilda fall. Då skyller man\r\nalltså på det.</pre><pre>Ynkedomen är densamma när det gäller\r\nministrarna. De vågar inte ta något eget ansvar. Då\r\nblir det ministerstyre, säger man. Det är ynkligt att\r\nhela tiden skylla på något eller att hänvisa till\r\nutredningar. Här i denna kammare -- hör nu vad jag\r\nsäger -- fattas beslut. Man skyler över allt det som\r\när krångligt och litet pinsamt. Det vill man inte ha\r\nreda på.</pre><pre>Det är en skandal hur Olof af Forselles har\r\nbehandlats. Det kan man finna när man läser\r\nigenom alla dessa motioner och betänkanden. Om\r\ndet skulle vara på det sätt som Bertil Fiskesjö säger,\r\nnämligen att man respekterar varandra, är alla som\r\nengagerar sig i ärendet om Olof af Forselles lögnare\r\nhela högen. Karln har ju haft rätt -- efter vad man\r\nkan utläsa. Men det är där skon klämmer. Efter\r\nendast 10 år skall riksdagen byggas om. Det är\r\nalltså pinsamt att denna affär kommer upprullande\r\nigen. Att bekänna sina misstag vill man inte göra.</pre><pre>Jag vill försöka återskapa en respekt för oss\r\nriksdagsledamöter och för vår konstitution över\r\nhuvud taget. Det är vad jag håller på med, men det\r\ngår inte.</pre><pre>Det har funnits ett politikerförakt i Sverige, och jag\r\nmärker nu att det börjar övergå till ett hat. Se bara\r\npå demonstrationen här utanför i dag! Det är inte\r\nbra. Det är vi i Sveriges riksdag som är skulden till\r\ndetta, och vi måste rycka upp oss.</pre><pre>Skicka tillbaka ärendet till förvaltningsstyrelsen!\r\nDet kan ni i konstitutionsutskottet göra -- det är\r\nbara viljan som fattas.</pre><pre>Anf. 146  Tredje vice talman BERTIL\r\nFISKESJÖ (c) replik:</pre><pre>Herr talman! Jag är fortfarande lika förvånad över\r\nJohn Bouvins allmänna attityd. Han är övertygad\r\nom att han ensam har undfått sanningen. Jag vet att\r\nandra ledamöter i riksdagen har engagerat sig för\r\nOlof af Forselles, och det är deras sak. Men alla\r\nmåste respektera andras uppfattningar och anse att\r\nandra är lika hedervärda.</pre><pre>Vi har delade meningar i olika frågor i riksdagen.\r\nAck, hur många gånger har jag inte sett förslag från\r\nmin sida, som jag tycker har varit mycket kloka,\r\nlida nederlag i denna kammare! Det tillhör vårt\r\ndemokratiska system att vi får respektera vad\r\nmajoriteten beslutar.</pre><pre>Det här ärendet har alltså sakbehandlats mycket\r\ningående och noggrant, och det är denna\r\nbehandling som konstitutionsutskottet hänvisar till.\r\nIngen förmenar John Bouvin att engagera sig för\r\nvad som helst, men jag ber honom att tillåta mig att\r\nha min uppfattning i den här frågan, utan att jag för\r\nden skull blir framställd som något slags obildbart\r\nmonster. Det är jag faktiskt inte.</pre><pre>Anf. 147  JOHN BOUVIN (nyd) replik:</pre><pre>Herr talman! Nej, det tycker jag inte alls att Bertil\r\nFiskesjö är. Men jag tycker att man kan hjälpas åt.\r\nBertil Fiskesjö och många därtill känner mycket väl\r\ntill hela affären med Olof af Forselles, att den\r\nbokstavligt talat stinker, lika väl som den ruttna\r\ngrunden i riksdagen. Det har jag också påtalat\r\nförut. Tar vi inte tag i det här själva, kommer\r\nsanningen ändå fram förr eller senare -- det är inga\r\nstörre problem.</pre><pre>Jag skulle aldrig ha engagerat mig i detta om jag\r\ninte visste att jag har rätt. Jag har pratat med många\r\nmänniskor som har hållit på med detta ärende. Det\r\nmärkliga är att de som kommer för nära sanningen\r\nblir bortkopplade. Det är det som vi måste försöka\r\nfå bukt med.</pre><pre>Hur skall jag då bära mig åt för att få någon i detta\r\nhus att engagera sig? Det vill man inte göra. Då får\r\njag försöka få massmedia att ta upp ärendet igen.\r\nDet gjorde Expressen redan 1978, och det gäng som\r\nhade rört om ordentligt i grytorna fick andra\r\nuppgifter -- så var det med den saken. Det blir nog\r\nsvårt att få någon att engagera sig, men på ett eller\r\nannat sätt skall det lyckas.</pre><pre>Det är rent ut sagt en feghet att inte ta upp ärendet.\r\nTa upp det och lägg alla korten på bordet, så löser\r\ndet sig! Jag är helt övertygad om det. Det är skumt\r\natt man inte nämner Olof af Forselles med ett enda\r\nord i SGI:s utredning på 70--80 sidor. Min fråga är:\r\nVarför gör man inte det? Vem av alla andra\r\npersoner har mer kunskap om detta hus än vad Olof\r\naf Forselles har? Bertil Fiskesjö måste också förstå\r\natt jag tycker att det är skumt.</pre><pre>Anf. 148  HANS NYHAGE (m):</pre><pre>Herr talman! Sedan många år tillbaka har jag varit\r\nengagerad i frågan om ersättning till Olof af\r\nForselles. Om min inställning i denna fråga kan det\r\ninte råda någon som helst tveksamhet. På skilda\r\nsätt, inom och utom konstitutionsutskottet, har jag\r\nförsökt åstadkomma att en rimlig ersättning skall\r\nutgå och att han skall få sin upprättelse. Jag har\r\nbl.a. vid två skilda tillfällen haft ganska långa\r\npersonliga samtal med såväl den föregående som\r\nden nuvarande talmannen i detta ärende.</pre><pre>Sedan 1982 har jag tillhört konstitutionsutskottet. I\r\nmotsats till John Bouvin vet jag alltså att ärendet\r\nhar varit uppe till behandling där vid ett flertal\r\ntillfällen. Det har bl.a. varit föremål för en mycket\r\nomfattande utredning, som tredje vice talmannen\r\nnyss hänvisade till.</pre><pre>När John Bouvin därför tidigare i en skrivelse anför\r\noch här åter upprepar om ledamöterna i KU att de\r\ninte är intresserade av sanningen, betraktar jag\r\ndetta som en ren oförskämdhet. Om han tror att\r\nutbrott av den karaktären gagnar hans sak och\r\ngagnar ärendet som sådant, gör han sig skyldig till\r\nen allvarlig missbedömning.</pre><pre>Anf. 149  JOHN BOUVIN (nyd):</pre><pre>Herr talman! Nej då. Men hur har Hans Nyhage\r\nlyckats alldeles själv på det gamla, konventionella\r\nsättet? Vi har hållit på i 20 år med det här ärendet,\r\nmen ingen har lyckats. Då måste man väl försöka\r\nhitta nya grepp.</pre><pre>Jag bad alltså att Olof af Forselles skulle få förklara\r\nsig inför konstitutionsutskottet, och jag skriver:\r\nFörvägras han detta konstaterar jag: Ni är inte\r\nintresserade av sanningen.</pre><pre>Detta klarade ni alldeles själva, då ni svarade att\r\nhan inte fick komma. Jag har inte sagt det, utan det\r\ngjorde ni. Det var ett påstående. Ni klarade det\r\nsjälva -- ni är inte intresserade av sanningen. Så\r\nenkelt är det.</pre><pre>Hur skall vi då göra? Jag vet att Hans Nyhage har\r\nlagt ner otroligt mycket arbete för Olof af Forselles,\r\noch jag högaktar honom för det. Jag använder\r\ntillvägagångssätt som inte är brukliga här, och felet\r\när väl att inte fler har gjort det. Därför står vi här i\r\nsamma anda som för länge sedan. Jag tror att Ulf\r\nAdelsohn en gång sade att staten befann sig på 1634\r\nårs nivå i något hänseende, och det är det som jag\r\nser här nu. Man är inte alls intresserad av\r\nnymodigheter eller av ett annat sätt att tänka. När\r\nman har kommit hit skall man fungera på ett visst\r\nsätt, och uppför man sig litet annorlunda stämmer\r\ndet inte.</pre><pre>Jag tycker fortfarande att Hans Nyhage, Bertil\r\nFiskesjö och alla andra i konstitutionsutskottet\r\nskall visa litet kurage och skicka tillbaka ärendet till\r\nförvaltningsstyrelsen. Det är inte mer med det. Då\r\nfår vi se hur det går.</pre><pre>Annars är det bara att konstatera att det jag sade\r\nfortfarande gäller, dvs. att ni inte är intresserade av\r\nsanningen. Det får stå för er själva hur ni bär er åt,\r\ninte hur jag bär mig åt. Det är ni som har\r\navgörandet i er hand.</pre><pre>Anf. 150  HANS NYHAGE (m):</pre><pre>Fru talman! Om de nya grepp som John Bouvin\r\ntalar om innebär kränkande beskyllningar och\r\noförskämdheter mot KU:s ledamöter som kollektiv\r\noch mot mig personligen som enskild ledamot i KU,\r\nbetackar jag mig verkligen för dessa nya grepp. Jag\r\nupprepar: Den typen av agerande gagnar inte\r\nfrågan som sådan.</pre><pre>Anf. 151  JOHN BOUVIN (nyd):</pre><pre>Herr talman! Hur skall man förklara det här då?\r\nDet faller på sitt eget grepp, när man läser vad jag\r\nhar skrivit. Hittills är det ingen utanför riksdagen\r\nsom har missförstått mig när jag har läst upp mina\r\ntvå framställningar. Man sade att det inte var klokt,\r\natt det var ett hot mot yttrandefriheten. Det var\r\nmänniskor som är ganska högt uppsatta i vårt\r\nsamhälle som sade det.</pre><pre>Det är därför som jag har agerat på detta sätt, och\r\njag tänker fortsätta att agera på ett annorlunda sätt,\r\ntills vi får en annan ordning eller snabbare beslut\r\nhär.</pre><pre>Överläggningen var härmed avslutad.</pre><pre>(Beslut skulle fattas den 28 april.)</pre><pre>10 §  Vissa frågor om ansvarsförsäkring</pre><pre>Föredrogs</pre><pre>lagutskottets betänkande</pre><pre>1992/93:LU39 Vissa frågor om ansvarsförsäkring.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 28 april.)</pre><pre>11 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:150 Förslag till slutlig reglering av\r\nstatsbudgeten för budgetåret 1993/94, m.m.\r\n(kompletteringsproposition)</pre><pre>1992/93:202 Ändring av avtal mellan Sverige,\r\nNorge och EEG om civil luftfart</pre><pre>1992/93:221 Godkännande av frihandelsavtal m.m.\r\nmellan EFTA-staterna och Ungern</pre><pre>Motionerna</pre><pre>med anledning av prop. 1992/93:231 Högskolor i\r\nstiftelseform mångfald för kvalitet</pre><pre>1992/93:Ub157 av Björn Samuelson m.fl. (v)</pre><pre>1992/93:Ub158 av Rune Backlund och Stina\r\nGustavsson (c)</pre><pre>1992/93:Ub159 av Ingvar Carlsson m.fl. (s)</pre><pre>med anledning av prop. 1992/93:239 Ombildning av\r\nStatens provningsanstalt till aktiebolag, m.m.</pre><pre>1992/93:N60 av Sten Söderberg (-)</pre><pre>1992/93:N61 av Birgitta Johansson m.fl. (s)</pre><pre>med anledning av prop. 1992/93:242 Minskad\r\nstatlig reglering av kommunernas ansvar för\r\nboendefrågor</pre><pre>1992/93:Bo49 av Sten Söderberg (-)</pre><pre>1992/93:Bo50 av Oskar Lindkvist m.fl. (s)</pre><pre>1992/93:Bo51 av Lars Werner m.fl. (v)</pre><pre>1992/93:Bo52 av Ivar Franzén (c)</pre><pre>12 § Anmälan om interpellationer</pre><pre>Anmäldes att följande interpellationer framställts</pre><pre>den 21 april</pre><pre>1992/93:148 av Per Stenmarck (m) till\r\nnäringsministern om sandsugningen utanför\r\nFalsterbonäset:</pre><pre>I flera år har sandsugning bedrivits utanför\r\nFalsterbonäset. Detta har skett efter tillstånd av\r\nSveriges geologiska undersökning (SGU).</pre><pre>Under senare år har stora mängder sand försvunnit\r\nfrån stränderna. Inom vissa områden har tiotals\r\nmeter av sandstranden försvunnit. Att\r\nsandsugningen är en bidragande orsak till detta är\r\nde flesta överens om.</pre><pre>I samband med att koncessionstiden för\r\nsandsugning utanför Falsterbonäset gått ut har\r\nregeringen möjlighet att stoppa fortsatt\r\nverksamhet.</pre><pre>Vilka åtgärder är näringsministern beredd att vidta\r\nför att garantera att inte för stora förändringar av\r\nkustlinjen och bottenfaunan äger rum?</pre><pre>1992/93:149 av Birgitta Wistrand (m) till\r\narbetsmarknadsministern om subventionerad\r\narbetskraft:</pre><pre>Är det rätt att staten subventionerar arbetsplatser i\r\nArvika även om det leder till arbetslöshet i\r\nStockholm?</pre><pre>Arbetslösheten drabbar nu alla delar av vårt land.\r\nStockholm har under tidigare konjunkturnedgång\r\nklarat sig relativt väl. Så är det inte längre. Andelen\r\narbeslösa i Stockholm och Stockholms län närmar\r\nsig för första gången riksgenomsnittet. Antalet\r\nkvinnor och män som är arbetslösa uppgår nu till\r\n60 000. Samtidigt pågår en industriell utarmning.\r\nUnder de senaste två åren har 70 000 arbetstillfällen\r\nvarav 17 000 industriarbeten försvunnit i\r\nStockholmsområdet.</pre><pre>Nu pågår en utflyttning av industriföretag från\r\nStockholm. Det finns olika skäl till att man vill\r\nflytta. Ett skäl är att många lockas att omlokalisera\r\nsin verksamhet beroende på de bidrag som staten\r\nerbjuder.</pre><pre>Ett av de senaste exemplen är Termofrost AB i\r\nKista som sysselsätter 50 personer. Det är nu\r\naktuellt att företaget skall flytta till Arvika. Detta\r\nbetyder att Arvika inom kort kommer att få ökad\r\nsysselsättning till priset av ökad arbetslöshet i\r\nStockholm.</pre><pre>Vilka åtgärder är arbetsmarknadsministern beredd\r\natt vidta för att hindra att\r\narbetsmarknadsinsatserna inte tvingar ut\r\nstockholmarna i arbetslöshet?</pre><pre>13 §  Anmälan om frågor</pre><pre>Anmäldes att följande frågor framställts</pre><pre>1992/93:584 av Robert Jousma (nyd) till\r\nkulturministern om flyktingpolitiken:</pre><pre>Enligt en nyligen genomförd undersökning\r\növerenstämmer inte den flyktingpolitik som\r\nregeringen för med hur majoriteten av väljarna\r\nanser att den svenska flyktingpolitiken skall se ut.\r\nDet enda parti som öppet representerar väljarnas\r\nåsikter om en mer restriktiv flyktingpolitik är Ny\r\ndemokrati.</pre><pre>Ett tydligt sätt att klargöra och dokumentera\r\nfolkets krav på en förändrad flyktingpolitik vore att\r\nha en folkomröstning, men det skall väl ändå inte\r\nvara nödvändigt.</pre><pre>Är kulturministern beredd att med beaktande av\r\nbl.a. resultatet av den tidigare nämnda\r\nundersökningen, som tydligt visar folkets motstånd\r\nmot den förda politiken, omedelbart ändra\r\ninriktning på flyktingpolitiken?</pre><pre>1992/93:585 av Robert Jousma (nyd) till\r\nutrikesministern om kriget i Bosnien-Hercegovina:</pre><pre>Bosnien-Hercegovina har vänt sig till\r\nInternationella domstolen i Haag för att fästa\r\nomvärldens uppmärksamhet på sitt utsatta läge.\r\nJugoslavien anklagas för folkmord och andra\r\nkrigsförbrytelser, bl.a. s.k. etnisk rensning,\r\nvåldtäkt och tortyr.</pre><pre>Serberna använder sin överlägsna vapenmakt till\r\natt hämningslöst förgöra den värnlösa\r\ncivilbefolkningen i Bosnien-Hercegovina.</pre><pre>Sverige kan inte ignorera dessa signaler om etniska\r\nrensningar, såsom vi gjorde betäffande\r\njudeutrotningen. I stället bör Sverige nu för en\r\ngångs skull ta parti för den svaga parten i\r\nkonflikten.</pre><pre>Är utrikesministern beredd att omedelbart ta det\r\ninititativ som Margaret Thatcher gjort, nämligen\r\natt kriget måste stoppas till varje pris, i sista hand\r\nmed vapeninsatser?</pre><pre>1992/93:586 av Lars Moquist (nyd) till\r\nkulturministern om utvisning av kosovoalbaner:</pre><pre>Många asylsökande kosovoalbaner har erhållit\r\nnegativa besked på sin asylansökan. Omkring 96 %\r\nav prövade ärenden lär ha fått avslag. Uppgifter i\r\nmedierna visar att svårigheter föreligger då\r\navvisningarna skall verkställas. Detta är ganska\r\nförståeligt eftersom flertalet kosovoalbaner närt en\r\nförhoppning om att få stanna i Sverige för gott.\r\nDeras skyddsbehov har dock inte bedömts vara\r\nsådant att asyl kunnat beviljas.</pre><pre>Antalet negativa asylbeslut avseende\r\nkosovoalbanerna liksom hur många av dessa\r\navvisningsbeslut som inte kunnat verkställas är av\r\nintresse för att man skall kunna bedöma hur snabbt\r\noch effektivt besluten verkställs.</pre><pre>Min fråga till statsrådet Friggebo är:</pre><pre>Avser statsrådet vidtaga några åtgärder för att\r\npåskynda avvisningen av kosovoalbaner och i så fall\r\nvilka?</pre><pre>1992/93:587 av Lars Moquist (nyd) till\r\njordbruksministern om införselavgifterna på\r\nrituellt slaktat kött:</pre><pre>Med stöd av ett regeringsbeslut från den 13\r\nseptember 1984 erhåller importör av djur som\r\navlivats genom skäktning restitution av erlagd\r\ninförselavgift. Skäktning är ursprungligen en\r\negyptisk mångtusenårig offerkult som har kommit\r\natt tillämpas av judar och islamiter. Skäktning är\r\nförbjudet i Sverige men undantag sker för rituell\r\nfjäderfäslakt. Huruvida regeringen har för avsikt\r\natt slopa eller utöka dispensgivningen för\r\nfjäderfäslakt är självfallet av allmänt intresse.</pre><pre>Med hänsyn till de grymma slaktmetoderna av\r\nnötkreatur, får och lamm så förorsakas djuret\r\nonödigt lidande. Svensk djurskyddslag anger att\r\ndjuret vid slakt skall skonas från allt onödigt\r\nlidande och obehag.</pre><pre>Mot bakgrund av den svenska djurskyddslagen och\r\nsvenska seder och traditioner är det märkligt att\r\nSverige genom restitution av införselavgifter\r\nsåledes ger skattelättnader till importörer av rituellt\r\nslaktat kött.</pre><pre>Avser statsrådet Olsson föreslå ett slopande av nu\r\nnämna restitution?</pre><pre>14 §  Kammaren åtskildes kl. 22.40.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 4 § anf. 15 (delvis),</pre><pre>av talmannen därefter t.o.m. 8 § anf. 66 (delvis),</pre><pre>av förste vice talmannen därefter t.o.m.\r\najourneringen kl. 18.04,</pre><pre>av tredje vice talmannen därefter 8 § anf. 119\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}