{"dokumentstatus":{"dokument":{"hangar_id":"2438961","dok_id":"GE0973","rm":"1990/91","beteckning":"73","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"73","slutnummer":"0","datum":"1991-03-07 00:00:00","systemdatum":"2010-02-17 00:00:00","publicerad":"1991-03-07 00:00:00","titel":"Riksdagens snabbprotokoll 1990/91:73 Torsdagen den 7 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{F6A1D1D8-7F57-408F-A35E-8EDA75D7C733}","dokument_url_text":"http://data.riksdagen.se/dokument/GE0973/text","dokument_url_html":"http://data.riksdagen.se/dokument/GE0973","dokumentstatus_url_xml":"http://data.riksdagen.se/dokumentstatus/GE0973","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:73</div>\r\n<div class=\"sidhuvud_datum\">Torsdagen den 7 mars</div>\r\n<div class=\"sidhuvud_klockslag\">Kl. 12.00--16.05</div>\r\n<hr class=\"sidhuvud_linje\">\r\n<pre>1 § Svar på interpellation 1990/91:135 om\r\nWaldorfskolorna i Norrköping och Umeå</pre><pre>Anf. 1 Statsrådet GÖRAN PERSSON (s):</pre><pre>Fru talman! Ann-Cathrine Haglund har frågat mig\r\nom jag är beredd att medverka till att ett särskilt\r\növerlevnadsbidrag anvisas till Waldorfskolorna i\r\nNorrköping och Umeå.</pre><pre>Riksföreningen för Waldorfpedagogik,\r\nFöräldrasektionen, har i skrivelse till regeringen\r\nanhållit om överlevnadsbidrag för läsåren 1989/90\r\noch 1990/91 för verksamheten vid fyra\r\nWaldorfskolor, däribland Rudolf Steinerskolan i\r\nNorrköping och i Umeå. För läsåret 1990/91\r\nhemställer riksföreningen om totalt 5,5 milj.kr. i\r\nstatligt bidrag för de fyra skolorna. För Rudolf\r\nSteinerskolan i Norrköping och Umeå anhåller\r\nriksföreningen om 1,5 milj.kr. resp. 1,4 milj.kr.\r\nRegeringen har den 31 januari 1991 avslagit\r\nansökningen.</pre><pre>I årets budgetproposition föreslår regeringen en\r\nväsentlig höjning av bidraget till de fristående\r\nskolorna. För 1991/92 föreslås ett bidrag om 13 000\r\nkr. per elev, vilket innebär en nära 30-procentig\r\nhöjning i förhållande till det senast fastställda\r\ngenomsnittliga beloppet. En sådan ökning av\r\nbidraget bör leda till att den ekonomiska\r\nsituationen för de fristående skolorna klart\r\nförbättras.</pre><pre>Jag har tidigare hänvisat de skolor som har akuta\r\nekonomiska problem till sina resp. kommuner för\r\natt hitta lösningar. Jag vet också att kommunerna i\r\nflera fall, bl.a. Norrköping, har skjutit till extra\r\nkommunala bidrag.</pre><pre>Inga ytterligare åtgärder utöver förslaget i\r\nbudgetpropositionen är från regeringens sida\r\naktuella.</pre><pre>Anf. 2 ANN-CATHRINE HAGLUND (m):</pre><pre>Fru talman! Jag vill tacka för svaret, även om jag,\r\nprecis som alla Waldorflärare och föräldrar, blev\r\nmycket besviken. Egentligen hade jag dock inte\r\nväntat mig mer med kännedom om den negativa\r\nsyn som socialdemokratin och skolministern har på\r\nfristående skolor. Av budgetpropositionen kan man\r\nutläsa att skolministern inte anser att det finns\r\nbehov av fler fristående skolor på gymnasial nivå.\r\nAv förslaget som helhet kan man utläsa att\r\nregeringen helst inte vill ha fristående skolor på\r\ngrundskolenivå heller.</pre><pre>Föräldrarna till barn som går i fristående skolor har\r\nprecis som alla andra betalat skatt och fullgjort\r\növriga skyldigheter i vårt land. Ändå har de inte\r\nrätt att få sina barns skolgång betald på samma sätt\r\nsom föräldrar till barn i samhällets skolor, utan de\r\nfår betala både genom ekonomiska skolbidrag och\r\ngenom arbetsinsatser, t.ex. städning.</pre><pre>Är detta rättvist, skolministern? Varför skall ett\r\nbarn i fristående skola få mindre statsbidrag till sin\r\nskolgång än ett barn i offentlig skola?</pre><pre>För ett barn i offentlig skola betalas ca 20 000 kr. i\r\nstatsbidrag och för ett barn i fristående skola 9 240\r\nkr. i snitt. I budgetpropositionen föreslås\r\nvisserligen en höjning av beloppet till 13 000 kr.\r\nDet är naturligtvis bättre än drygt 9 000, men\r\norättvisan är nästan lika stor. Statsbidraget blir ca\r\n65 % av det belopp som staten betalar till elever i\r\nden allmänna grundskolan. Därtill kommer att\r\nkommunerna betalar olika mycket.</pre><pre>Waldorfskolorna har i många år kämpat för att få\r\nekonomin att gå ihop. Både föräldrar och lärare får\r\nbidra med stora ideella insatser för att få det hela\r\natt fungera, men man gör det därför att man tror på\r\nsin skola och vill ha just en Waldorfskola.</pre><pre>Nu har flera skolor återigen hamnat i en\r\nkrissituation, eller rättare sagt: Den ackumulerade\r\nkrisen har återigen nått i fatt dem. Det är på flera\r\nhåll fråga om akuta problem. Problemen är kanske\r\nvärst i Norrköping och Umeå, men de finns också i\r\nGöteborg och Örebro. I Norrköping har man\r\nt.o.m. varslat personalen. I slutet av mars är\r\npengarna slut. Övriga skolor försöker dra sig fram\r\nmed mycket stränga besparingar, såsom att dra in\r\npå skolmaten. Även om man är noga med att\r\nundervisningen inte skall drabbas av besparingar,\r\när risken naturligtvis stor att så sker så småningom.</pre><pre>Är detta rättvist? Skall det behöva vara så på\r\nskolor, vars målsättning är att ge barn en god\r\nundervisning och en bra skolgång, skolor med stort\r\nföräldraengagemang och entusiastiska lärare?</pre><pre>De 13 000 kr. som regeringen har föreslagit\r\nkommer inte att avhjälpa de ackumulerade\r\nekonomiska problem som dessa skolor har. Det\r\nkrävs ett överlevnadsbidrag -- eller låt oss hellre\r\nkalla det ett saneringsbidrag -- för att råda bot på\r\nproblemen, för att sanera ekonomin. Det rör sig om\r\nför staten ganska små summor, men för skolorna\r\noch föräldrarna är detta mycket stora belopp.</pre><pre>Jag är mycket besviken över att skolministern inte\r\nvill medverka till att dessa skolor kan sanera sin\r\nekonomi. Problemen beror ju på en orättvis\r\nbehandling från staten, och staten måste ta sitt\r\nansvar. I grunden hör naturligtvis problemen\r\nsamman med den syn man har på de fristående\r\nskolorna och på föräldrarnas möjlighet att fritt\r\nvälja skola.</pre><pre>Vi moderater anser att föräldrarna skall ha rätt att\r\nvälja skola, fristående skola eller offentlig skola.\r\nDe fristående skolorna skall ha samma möjligheter\r\nsom skolorna i det offentliga skolsystemet.\r\nStatsbidraget skall följa eleven till den skola\r\nföräldrarna väljer, och ingen skall behöva betala\r\nmer.</pre><pre>Jag förstår att skolministern inte delar denna\r\nuppfattning, men jag vill ändå till sist fråga\r\nskolministern:</pre><pre>Tycker inte skolministern att det är orättvist att\r\nvissa elever får mindre bidrag till sin skolgång än\r\nandra elever?</pre><pre>Har inte staten ett ansvar även för dessa\r\nWaldorfskolor, som nu är i krissituation efter att i\r\nåratal ha fått ett otillbörligt lågt statsbidrag?</pre><pre>Har inte staten ett ansvar för skolgången för de\r\nbarn som går i Waldorfskolorna?</pre><pre>Anf. 3 PÄR GRANSTEDT (c):</pre><pre>Fru talman! Jag har med intresse tagit del av det\r\nsvar skolministern har lämnat på interpellationen.\r\nSvaret reser verkligen allvarliga principiella frågor.\r\nVilken är egentligen regeringens inställning till\r\nfristående skolor?</pre><pre>Stundom, när man läser budgetpropositioner och\r\nannat, kan man få intrycket att regeringen anser att\r\nfristående skolor har ett existensberättigande. Men\r\nnär man tar del av regeringens beslut när det gäller\r\nansökan om överlevnadsbidrag blir den bestämda\r\nuppfattningen att regeringen inte anser att dessa\r\nskolor har ett existensberättigande. Om man anser\r\natt detta slag av skolor skall få existera måste man\r\nju också rimligen anse att de skall kunna existera på\r\nvillkor som är acceptabla för elever, föräldrar och\r\nlärare. Det kan väl inte vara regeringens\r\nuppfattning att det är rimligt att dessa skolor finns\r\nmen att deras existens skall bygga på stora\r\nuppoffringar för de berörda? Det kan väl inte vara\r\nså att regeringen anser att det ligger något slags\r\nfördel i att föräldrarna måste göra stora\r\nekonomiska uppoffringar och stora uppoffringar i\r\nform av arbetsinsatser, att lärarna inte kan få\r\nanständiga löner och att eleverna inte kan få den\r\nstandard när det gäller skolmiljö som vi kräver för\r\nandra elever?</pre><pre>Jag skulle vilja ställa ett par frågor till\r\nskolministern, och jag begär då ett klart besked:\r\nAnser den socialdemokratiska regeringen att\r\nfristående skolor har ett existensberättigande i\r\nSverige? Anser regeringen att fristående skolor i så\r\nfall skall få existera på villkor som är rimliga för\r\nföräldrar, elever och lärare?</pre><pre>Anf. 4 LARS LEIJONBORG (fp):</pre><pre>Fru talman! Att ett antal friskolor skulle få mycket\r\nsvåra ekonomiska problem i år gick att förutse. Det\r\nbästa hade naturligtvis varit att riksdagen förra året\r\nhade bifallit det förslag om ett överlevnadsbidrag i\r\navvaktan på ett nytt statsbidragssystem som fyra\r\npartier stödde. Socialdemokraterna och\r\nvänsterpartiet sade emellertid nej till det förslaget.\r\nTrots detta hade det inte varit konstitutionellt\r\nfelaktigt om regeringen nu hade gjort den\r\nbedömningen att läget är mycket alarmerande och\r\nanvänt de medel som står till regeringens\r\nförfogande för att hjälpa dessa skolor att kunna\r\narbeta vidare. Det hade regeringen naturligtvis\r\nkunnat göra, om man hade ansett att det hade varit\r\nangeläget.</pre><pre>Nu är läget för friskolorna mycket svårbedömt. Ett\r\navsnitt i statsrådets statsbidragsproposition är ju\r\nsedan i höstas bordlagt i utbildningsutskottet. Det\r\när just det avsnitt som berör bidragsgivningen till\r\nfriskolorna. Det är ingen hemlighet att\r\nbordläggningen tillkom på socialdemokratiskt\r\ninitiativ. Just nu vet friskolorna inte vilket system\r\nsom de skall falla in under. Utbildningsutskottet\r\nhar ännu inte heller behandlat regeringens förslag\r\nbeträffande bidragsnivån. Jag vill vädja till\r\nskolministern att använda sitt inflytande i den\r\nsocialdemokratiska gruppen för att driva på den här\r\nprocessen, så att vi snabbt får ett positivt beslut i\r\nriksdagen både om ett bra system och om minst den\r\nbidragsnivå som regeringen har föreslagit. Vi är\r\nflera ledamöter som motionerat om en högre nivå,\r\nnågot som naturligtvis vore lämpligt.</pre><pre>Jag skulle vilja ta upp en specialfråga i\r\nsammanhanget. Flera av dessa friskolor arbetar\r\nmed åldersintegrerade stadier. Det ligger i hög grad\r\ni linje med vad skolministern önskar. Många anser\r\natt årskursintegrering på lågstadiet i själva verket är\r\nen förutsättning för att skolan skall kunna ta emot\r\nsexåringarna på ett bra sätt.</pre><pre>Jag skulle vilja få klarklagt att det förhåller sig så,\r\natt också sexåringarna i friskolorna fr.o.m. i höst\r\nkommer att räknas in i bidragsunderlaget.</pre><pre>En annan aspekt på denna fråga som berörs i svaret\r\när kommunernas ansvar. Det är en mycket\r\nintressant fråga. Jag har inte närmare studerat de\r\ntvå nu berörda kommunernas insatser, men\r\ngenerellt gäller att kommunerna gör väldigt olika\r\ninsatser för friskolorna. Utbildningsutskottet och\r\nriksdagen har vid något tillfälle påpekat att den\r\nkommunala likställdhetsprincipen borde leda till\r\natt eleverna i friskolorna fick samma stöd som\r\neleverna i de allmänna skolorna. Men enligt ett\r\nutslag nyligen tolkar kammarrätten i Stockholm\r\ninte lagen på det sättet, utan kammarrätten anser\r\natt om kommunerna är beredda att erbjuda dessa\r\nelever plats i sitt eget skolsystem, kan man inte\r\nkräva att motsvarande stöd skall gå till friskolan.\r\nJag tycker att det är ett beklagligt synsätt.</pre><pre>Vad som nu återstår är förstås att arbeta för ett helt\r\nnytt system av det slag som Ann-Cathrine Haglund\r\ntalade om och som även folkpartiet liberalerna och\r\ncenterpartiet arbetar för, dvs. att elever som går i\r\nfriskolor skall få ett ekonomiskt stöd i form av både\r\nstatsbidrag och kommunala bidrag som motsvarar\r\ndet stöd som ges till eleverna i det allmänna\r\nskolväsendet. Men i avvaktan på detta beslut, som\r\nvi väl tyvärr inte kan fatta förrän vi fått en ny\r\nmajoritet här i kammaren, tycker jag att det är\r\nviktigt att vi bildar opinion i våra partier -- och det\r\ngäller inte minst skolministern och hans parti --\r\nbland kommunalpolitiker för att det är en moralisk\r\nskyldighet för kommunerna att ge friskolorna ett\r\nstöd som motsvarar det som de allmänna skolorna\r\nfår.</pre><pre>Anf. 5 Statsrådet GÖRAN PERSSON (s):</pre><pre>Fru talman! Det är egentligen två diskussioner som\r\nnu förs. Den ena diskussionen gäller den fråga som\r\ntas upp i interpellationen och interpellationssvaret,\r\ndvs. frågan huruvida vi skall ge ett\r\növerlevnadsbidrag till två angivna Waldorfskolor.\r\nDen andra diskussionen, som tagits upp av både\r\nHaglund, Granstedt och Leijonborg, gäller frågan\r\nhur statsbidraget till de fristående skolorna\r\nlångsiktigt skall utformas. Denna senare fråga\r\nhandlar interpellationen egentligen inte om, men\r\nen del av de bekymmer som de fristående skolorna,\r\nsom nu gör anspråk på överlevnadsbidrag, har\r\nhänger givetvis ihop med det gällande\r\nstatsbidragssystemet.</pre><pre>För min del har det varit angeläget att se till att vi\r\nkommer bort från dagens statsbidragssystem, och\r\njag har tagit det som min uppgift. Beslutet om det\r\nnuvarande statsbidragssystemet fattades då vi hade\r\nen borgerlig majoritet i denna kammare.\r\nStatsbidragssystemet är alltså ganska gammalt. Jag\r\ntycker att det är rimligt att man gör upp med det\r\nstatsbidragssystemet i några principiellt viktiga\r\ndelar och när det gäller bidragsnivån.</pre><pre>De principiellt viktiga delar som jag tycker att man\r\nskall göra någonting åt är följande:</pre><pre>För det första bör man i samma ögonblick som man\r\ngodkänner en fristående skola för skolpliktens\r\nfullgörande ge skolan rätt till statsbidrag. Så är det\r\ninte enligt dagens system, utan\r\nstatsbidragsprövningen sker frikopplad från\r\ngodkännandet för fullgörandet av skolplikten. Jag\r\ntycker att det är rimligt att dessa båda saker kopplas\r\nihop: blir skolan godkänd skall den också ha ett\r\nstatsbidrag.</pre><pre>För det andra finns det i dagens statsbidragssystem\r\nen regel som säger att statsbidrag utgår först tre år\r\nefter det att godkännandet har getts. Under tre år\r\nskall skolan hanka sig fram utan statsbidrag.\r\nTroligen är det den regeln som är orsaken till de\r\nskulder som en del av dessa skolor släpar med sig\r\noch som har ackumulerats under ett antal år. Den\r\nregeln finns alltså i det statsbidragssystem som\r\nriksdagen fattade beslut om år 1982 och som jag nu\r\nföreslagit skall ändras. Det bör vara så att en skola\r\nskall få statsbidrag fr.o.m. det år då godkännandet\r\nges.</pre><pre>För det tredje har nivån på statsbidraget varit\r\nföremål för diskussion. Jag har lyssnat på den\r\ndebatten, och mitt förslag till riksdagen är att nivån\r\nskall höjas kraftigt för att skolorna på så sätt skall få\r\nrimliga arbetsförutsättningar. Det är riktigt att den\r\ngenomsnittliga höjningen är 30 %. Men höjningen\r\nför t.ex. lågstadieverksamheten är enligt mitt\r\nförslag vida mer än 30 %. Det är också på lågstadiet\r\nsom huvuddelen av de fristående skolornas elever\r\nfinns. Jag tror att med de nivåer som jag har\r\nföreslagit bör de fristående skolorna få ett rimligt\r\nstatligt ekonomiskt stöd, som gör att de kommer att\r\nkunna verka vid sidan av det allmänna skolväsendet\r\npå något så när jämlika villkor.</pre><pre>Detta är min bedömning, och det är grunden för\r\nden politik som regeringen har lagt fast på detta\r\nområde. För detta förslag har jag fått väldigt många\r\nuppskattande omdömen just från företrädare för de\r\nfristående skolorna. Man har uppskattat att vi nu\r\ntar tag i inte bara nivåfrågorna utan även i de\r\nprincipiellt tvivelaktiga inslag som finns i det gamla\r\nsystemet. Detta om den allmänna debatten.</pre><pre>Det har ställts en del konkreta frågor till mig. Lars\r\nLeijonborgs fråga rörde sexåringarna och de\r\nfristående skolorna. Det är rimligt att man i de\r\nfristående skolorna får räkna in sexåringarna i\r\nunderlaget. Jag tycker att det är rimligt om\r\nriksdagen kommer till beslutet att följa regeringens\r\nförslag i vad gäller synen på den flexibla\r\nskolstarten. Detta bör naturligtvis kopplas ihop i\r\ndet avseendet.</pre><pre>Pär Granstedts fråga gällde om de fristående\r\nskolorna har ett existensberättigande. Det är\r\nsjälvklart. Jag ser många av dem som oerhört\r\nvärdefulla komplement till det allmänna\r\nskolväsendet i övrigt. Många av dem utgör\r\npedagogiska spjutspetsar och kan tillföra\r\nskolväsendet inspiration och kraft för\r\nvidareutveckling. Därför diskuterar vi en\r\nförbättring av statsbidraget. De har ett\r\nexistensberättigande.</pre><pre>Pär Granstedt frågade vidare om dessa skolor skall\r\nges rimliga villkor. Ja visst, det är ju detta jag\r\nberättar om. Vi ändrar på det statsbidrag, som jag\r\nmisstänker att Pär Granstedt och hans parti\r\ningående diskuterade år 1982. Det är vi nu på väg\r\nbort ifrån.</pre><pre>Jag har gett svar på Ann-Cathrine Haglunds\r\ninterpellation. Budskapet är att de får klara ut\r\nsamtalen med sina resp. hemkommuner, så löser vi\r\nfrågan i övrigt principiellt och långsiktigt.</pre><pre>Anf. 6 ANN-CATHRINE HAGLUND (m):</pre><pre>Fru talman! Jag håller med om att vi här för två\r\ndiskussioner. Det beror på att de hör samman. Det\r\ngäller frågan om ett överlevnads- eller\r\nsaneringsbidrag och om hur statsbidragssystemet\r\nskall se ut samt vilken nivå det skall ha.</pre><pre>Jag håller med skolministern om att de\r\nförändringar som föreslås om att ett godkännande\r\nskall ge statsbidrag är bra. Det är naturligtvis bra\r\natt man höjer nivån. Man höjer dock nivån alldeles\r\nför litet. Mot de underskott som Waldorfskolorna\r\nhar hjälper inte 13 000 kr. per elev, om det nu\r\nkommer att bli riksdagens beslut. Dessa underskott\r\när en eftersläpning på grund av att skolorna har fått\r\nen orättvis behandling.</pre><pre>Det här bottnar i de olika synsätt som vi har och\r\nsom också kommer fram i det svar skolministern\r\nger. Skolministern talar om ett rimligt stöd, medan\r\nvi talar om ett likvärdigt stöd. Vi anser att det enda\r\nrimliga och riktiga är att föräldrar som väljer en\r\nWaldorfskola eller någon annan fristående skola\r\nskall få precis samma statliga bidrag till sina barns\r\nskolgång som de som väljer samhällets skola. Dessa\r\nföräldrar har i precis lika stor omfattning som alla\r\nandra föräldrar betalat skatt och fullgjort sina\r\nskyldigheter. Jag kan inte förstå varför de skall\r\nbehöva betala skolbidrag eller utföra extra\r\nuppgifter på sina barns skolor än andra föräldrar.\r\nLärarna på deras barns skolor får också lägre lön.\r\nDet finns en fundamental skillnad mellan vad\r\nskolministern säger och vad vi säger från moderata\r\nsamlingspartiet och även från folkpartiet och\r\ncentern.</pre><pre>Jag anser att det vilar på statens ansvar för dessa\r\nelevers skolgång att även ge skolorna ett\r\nsaneringsbidrag. Det är inte bara fråga om det\r\nunderskott man har. Det är också fråga om andra\r\neftersatta behov som dessa skolor har samlat på sig\r\npå grund av att de har prioriterat det viktigaste i en\r\ndålig ekonomi, nämligen undervisningen. Deras\r\nunderskott och de behov de har av att förbättra\r\nförhållandena i övrigt på skolorna kräver att de får\r\nett saneringsbidrag.</pre><pre>Jag vill återigen fråga skolministern om han inte\r\ntycker att det är orättvist att det är på detta sätt för\r\neleverna, deras föräldrar och lärare när det gäller\r\nWaldorfskolorna. Jag vill också återigen fråga om\r\ninte skolministern instämmer i att staten har ett\r\nansvar för dessa Waldorfskolor som nu har råkat i\r\nen krissituation på grund av en lång eftersläpning\r\nav statsbidrag för deras del.</pre><pre></pre><pre>Anf. 7 PÄR GRANSTEDT (c):</pre><pre>Fru talman! Till att börja med kan jag inte motstå\r\nfrestelsen att ta upp den historiska aspekten,\r\neftersom skolministern gjorde det. Skolministern\r\när litet stolt över att det förslag som nu har lagts\r\nfram är bättre än det statsbidragssystem som antogs\r\når 1982. Det noterar vi naturligtvis som något\r\npositivt. Men samtidigt finns det anledning att\r\nkomma ihåg att det statsbidragssystem som då\r\ninfördes var det första generella\r\nstatsbidragssystemet för fristående skolor över\r\nhuvud taget. Under det långa socialdemokratiska\r\nregeringsinnehavet dessförinnan hade det således\r\nvarit tvärstopp. Frågan hade rests massor av gånger\r\ni riksdagen och alltid avvisats av den socialistiska\r\nmajoriteten. Först i och med att det blev en\r\nborgerlig majoritet i riksdagen blev det möjligt att\r\növer huvud taget införa ett statsbidragssystem för\r\nfristående skolor. Sedan har socialdemokraterna\r\ntagit skeden i vacker hand, och de har nu en mera\r\npositiv inställning. De släpar dock fortfarande efter\r\noch är de mest negativa när det gäller stödet till\r\nfristående skolor. Det kan vi se i den debatt som\r\nförs i dag. Det är fortfarande socialdemokraterna\r\nsom bromsar.</pre><pre>Jag noterar ändå med tillfredsställelse att\r\nskolministern klart uttalar att de fristående\r\nskolorna har ett existensberättigande och att de\r\nskall få bedriva sin verksamhet på rimliga villkor.\r\nDå uppstår emellertid ett problem för\r\nskolministern, eftersom de i dag inte bedriver\r\nverksamheten på rimliga villkor. Förutsättningen\r\nför många av dessa skolors existens är stora\r\nuppoffringar från föräldrar, lärare och även elever.\r\nDet kommer att bli vissa förbättringar under nästa\r\nbudgetår, men det hjälper inte i den akuta\r\nsituationen.</pre><pre>Om skolministern anser att dessa skolor skall få\r\nbedriva sin verksamhet på rimliga villkor, måste\r\nkonsekvensen bli att man ställer upp med resurser\r\nför det. Det har regeringen sagt nej till. Det borde\r\nregeringen därför ompröva, om det finns någon\r\nmening bakom skolministerns uttalande här. Kan\r\ndet möjligen vara så att skolministern har försäkrat\r\nsig om att de berörda kommunerna kommer att gå\r\nin och täcka upp dessa kostnader? Skolministern\r\nhar t.ex. partivänner i Norrköping. Är det\r\nskolministerns uppfattning att Norrköpings\r\nkommun och t.ex. Umeås kommun kommer att gå\r\nin och täcka det överlevnadsbidrag som regeringen\r\nhar sagt nej till? I så fall vore det ett mycket positivt\r\nbesked. I annat fall är det i praktiken så att\r\nregeringen inte är beredd att ställa upp på rimliga\r\nvillkor för dessa skolor.</pre><pre>Anf. 8 LARS LEIJONBORG (fp):</pre><pre>Fru talman! En stor svårighet i skoldebatten nu för\r\ntiden är att skolministern driver sitt reformarbete\r\npå olika områden mycket splittrat. Den nu aktuella\r\nfrågan berörs av statsbidragssystemet, som infördes\r\ni oktober, budgetpropositionen som lades fram i\r\njanuari och troligen av skollagspropositionen som\r\nvi väntar om några dagar. Det är mycket svårt att få\r\nen överblick.</pre><pre>Såvitt jag förstår avslöjade statsrådet en nyhet här i\r\ndag när han sade att godkännande för skolpliktens\r\nfullgörande automatiskt skall innebära statsbidrag.\r\nDet innebär t.ex. att en rad av Livets ords skolor\r\nsom nu inte har fått ett öre vare sig från stat eller\r\nkommun nu kan räkna med att få fullt statsbidrag.\r\nDetta måste nog statsrådet utveckla i sin\r\nskollagsproposition.</pre><pre>En svårighet är att länsskolnämnderna tidigare har\r\nspelat en stor roll i detta system. De avskaffas nu.\r\nDet är osäkert, inte minst bland\r\nsocialdemokraterna, var det här\r\ngodkännandebeslutet skall fattas i framtiden. Jag\r\nvill än en gång upprepa min vädjan att Göran\r\nPersson vid sina besök här i riksdagen, i den\r\nsocialdemokratiska riksdagsgruppen och\r\nutbildningsutskottsgruppen skall driva på detta så\r\natt vi kan få ett beslut så snart som möjligt.</pre><pre>Jag tycker att skolministern själv kom med ett\r\nmycket gott argument för ett överlevnads- eller\r\nsaneringsbidrag. Han påpekade att flera skolor har\r\nhamnat i en mycket prekär situation. Det beror på\r\ndet hittillsvarande orimliga statsbidragssystemet\r\noch treårsregeln som finns i det nuvarande\r\nsystemet.</pre><pre>Om vi nu är överens om att den regeln är orimlig\r\noch har bidragit till den akuta situationen, då är det\r\nväl också en statlig uppgift att försöka reda upp\r\nsituationen.</pre><pre>Jag tycker alltså att det fanns ett argument i\r\nstatsrådets eget inlägg för att faktiskt staten --\r\nförutom att vi nu så snabbt som möjligt skall få ett\r\nbra statsbidragssystem och en bra nivå på det --\r\nockså gör en akutinsats i det här läget.</pre><pre>Anf. 9 Statsrådet GÖRAN PERSSON (s):</pre><pre>Fru talman! Först några ord till Lars Leijonborg\r\nom akutinsatsen, överlevnadsbidraget, som han\r\npläderade för och som interpellationen egentligen\r\ngällde.</pre><pre>Regeringen har avvisat överlevnadsbidraget mot\r\nbakgrund av att de som startat fristående skolor har\r\nkänt till de statsbidragsregler som var resultatet av\r\n1982 års proposition. Några fristående skolor har\r\ninte klarat verksamheten, många andra har gjort\r\ndet. Några kommuner har kanske inte fullt ut klarat\r\nsamverkan med dessa fristående skolor, många\r\nandra har gjort det.</pre><pre>Då inställer sig frågan: Skall vi för dessa som -- trots\r\natt villkoren var kända -- inte har klarat ut saken, i\r\nefterhand gå in med ett extra statligt\r\növerlevnadsbidrag?</pre><pre>Där har vi principfrågan. Vi har hamnat i\r\nståndpunkten att vi inte skall göra det.</pre><pre>Däremot har jag sagt att det viktiga för mig är att\r\nbidra till att denna eländiga situation långsiktigt\r\nundanröjs så att vi i framtiden får ett bra\r\nstatsbidragssystem som kan komma att fungera.</pre><pre>Detta var bakgrunden till att vi hamnat i denna\r\nposition när det gäller överlevnadsbidraget.</pre><pre>Pär Granstedt påstår att jag erinrade om historien.\r\nDet gjorde jag. Det kan vara bra, med tanke på den\r\nton som ofta används i denna debatt och de\r\nvåldsamma anklagelser som riktas mot\r\nsocialdemokratin, att erinra om att det\r\nstatbidragssystem som vi nu överger faktiskt\r\nbeslutats av en riksdag som hade annan majoritet\r\nän socialdemokratisk. Jag gör inget annat än detta\r\nenkla påpekande. Det får naturligtvis Pär\r\nGranstedt att i debatten något retirera, vilket\r\nkanske är klädsamt.</pre><pre>Nu går vi framåt och rättar till de felaktigheter som\r\nfinns i dagens system.</pre><pre>Jag har därmed kommenterat överlevnadsbidraget,\r\nde långsiktiga frågorna och min syn på de fristående\r\nskolorna. Därmed, fru talman, tror jag jag har\r\nklarat av de saker som avhandlats i denna debatt.</pre><pre>Förste vice talmannen anmälde att Pär Granstedt\r\noch Lars Leijonborg anhållit att till protokollet få\r\nantecknat att de inte ägde rätt till ytterligare inlägg.</pre><pre>Anf. 10 ANN-CATHRINE HAGLUND\r\n(m):</pre><pre>Fru talman! Under den borgerliga regeringstiden\r\nlyftes de fristående eller alternativa skolorna som\r\nde under en period har kallats fram och fick ett\r\ngodkännande och ett erkännande. Under den\r\nsocialdemokratiska tiden därefter har det varit\r\ntvärstopp, precis som Pär Granstedt sade, för de\r\nfristående skolorna.</pre><pre>Syftet var att skapa en likvärdighet mellan\r\nfristående skolor och offentliga skolor. Tyvärr hann\r\nvi inte så långt, utan vi fick en socialdemokratisk\r\nregering som sedan dess behandlat de fristående\r\nskolorna utomordentligt snålt.</pre><pre>Det är precis som skolministern själv säger på\r\ngrund av den snåla behandlingen från\r\nstatsmakterna som vissa fristående skolor har\r\nhamnat i dagens situation.</pre><pre>Man kan säga att inte alla har gjort det, men\r\nskolministern vet precis lika väl som vi andra att\r\nkostnaderna för fristående skolor, liksom för\r\noffentliga, i vissa kommuner kan vara olika.</pre><pre>Samtliga Waldorfskolor kämpar med sin ekonomi\r\noch har en utomordentligt svår situation. Några har\r\nett större underskott än andra. Jag anser att det är\r\nstatens sak att ta ansvar för att de kan sanera sin\r\nekonomi när det är staten som har givit dem ett\r\nsnålt statsbidrag och behandlat dem utomordentligt\r\norättvist.</pre><pre>Om skolministern menar någonting med vad han\r\nsäger om att acceptera de fristående skolorna,\r\nmåste han ge dem möjligheter att klara sig ur den\r\nackumulerade kris som de har råkat in i.</pre><pre>En statsbidragshöjning, om det blir riksdagens\r\nbeslut, räcker inte till. Skolorna måste få hjälp att\r\nsanera sina underskott för att därmed också kunna\r\nta itu med det som de har eftersatt i det snålande\r\noch sparande som de har gått igenom.</pre><pre>Jag beklagar skolministerns svar. Jag vet att det\r\ninnebär ett hårt slag mot de Waldorfskolor som har\r\nen utomordentligt besvärlig situation.</pre><pre>Anf. 11 Statsrådet GÖRAN PERSSON (s):</pre><pre>Fru talman! Helt kort vill jag bara notera att vad\r\nAnn-Cathrine Haglund nyss sade var att det\r\nstatsbidrag som vi nu skall överge och som fungerar\r\nså dåligt hade till syfte att skapa en likställd\r\nsituation för de fristående skolorna. Det kommer\r\natt framgå av protokollet.</pre><pre>Om Ann-Cathrine Haglund tror att det är på det\r\nviset med dagens statsbidragssystem, finns det\r\nanledning att peka på brister som är allvarliga,\r\nnämligen detta att man inte kopplar godkännandet\r\ntill statsbidragsgivningen och att man har den\r\ntreåriga övergångsregeln. Det är förvånande att\r\nhöra att det statsbidragssystemet kan beskrivas som\r\nuttryck för en ambition från moderaternas sida att\r\nskapa en likställd situation för de fristående\r\nskolorna. Jag tycker att det på något sätt avslöjar\r\nmoderata samlingspartiets behov av partiagitation i\r\ndenna fråga. Man vill till varje pris angripa\r\nregeringen, men faktiskt inte se vilken situation\r\nman själv varit med att skapa.</pre><pre>Nu lägger jag fram en proposition för regeringens\r\nräkning som långsiktigt för denna verksamhet\r\nfaktiskt ordnar upp förhållandena. Det tycker jag\r\nfaktiskt känns bra. Vi borde kunna samla oss\r\nomkring ett sådant beslut här i riksdagen.</pre><pre>Förste vice talmannen anmälde att Ann-Cathrine\r\nHaglund anhållit att till protokollet få antecknat att\r\nhon inte ägde rätt till ytterligare inlägg.</pre><pre>Överläggningen var härmed avslutad.</pre><pre>2 § Svar på interpellation 1990/91:117 om\r\nåtgärder mot elever som saboterar\r\nskolundervisningen</pre><pre>Anf. 12 Statsrådet GÖRAN PERSSON (s):</pre><pre>Fru talman! Birger Hagård har frågat mig vilka\r\nåtgärder jag avser vidta mot elever som saboterar\r\nundervisningen. Frågan är ställd mot bakgrund av\r\ntidningsuppgifter om att en kommun skulle ha\r\nerbjudit elever betalning för att de skulle sköta sitt\r\nskolarbete.</pre><pre>Det är för mig viktigt och grundläggande att slå fast\r\natt skolan är till för alla elever och att det inte kan\r\nkomma i fråga att skolan skall ingripa mot elever i\r\nsyfte att utestänga dem från undervisningen, annat\r\nän i den mycket begränsade omfattning som följer\r\nav reglerna om disciplinära åtgärder. Längre tids\r\navstängningar skulle strida mot reglerna om\r\nskolplikt. Det är alla elevers rätt att få tillägna sig\r\nkunskaper och utveckla sina färdigheter och det är\r\nen skyldighet för samhället att ge varje elev den\r\nundervisning han eller hon har rätt till.</pre><pre>Skolan har ansvar för att alla elever skall känna sig\r\nvälkomna i skolan. Den har till och med ett särskilt\r\nansvar för elever med svårigheter. Jag ser det\r\nsåledes inte som någon utväg att avvisa elever, som\r\ninte finner sig till rätta i skolan. I stället måste\r\nskolledare och lärare försöka finna pedagogiska\r\nmetoder, t.ex. mer elevaktiva arbetssätt, där\r\neleverna får ta ett större ansvar för sin egen\r\ninlärning. I en del högstadieskolor bedrivs\r\nundervisningen fortfarande på ett ensidigt och\r\nabstrakt sätt med påföljd att några elever kanske\r\nkänner sig alltmer misslyckade i stället för att få\r\nkänna att de på ett meningsfullt sätt utvecklar sina\r\nkunskaper och färdigheter. I olyckliga fall väljer till\r\nslut en del elever att helt utebli från\r\nundervisningen. I andra fall kan elever som känner\r\nsig misslyckade reagera på olika sätt i skolan och då\r\nbidra till att arbetsmiljön även för andra elever och\r\nför skolpersonalen försämras. Oavsett hur\r\nelevernas svårigheter tar sig uttryck måste skolan\r\ngivetvis reagera både för att arbetsmiljön allmänt\r\nskall bli god och för att motverka en utslagning av\r\nvissa elever redan i grundskolan.</pre><pre>De åtgärder man kan vidta inom skolans ram för att\r\nden skall utgöra en bra arbetsmiljö för alla och då\r\näven för elever med svårigheter är flera. I de flesta\r\nfall har elever som får stora svårigheter i högstadiet\r\nhaft inlärningssvårigheter tidigare under skolåren.\r\nDiagnostiska prov i grundläggande ämnen ställs\r\ndärför nu kostnadsfritt till skolornas förfogande för\r\natt lärarna på ett tidigt stadium skall kunna se vari\r\nelevernas svårigheter ligger och då kunna utforma\r\nadekvata åtgärdsprogram.</pre><pre>Den ökade lokala friheten vid resursfördelningen\r\nmed den uttalade ambitionen från centralt håll att\r\nman skall fördela befintliga resurser efter elevernas\r\nbehov gör det möjligt för kommuner och skolor att\r\nskapa resurser för individinriktade\r\nåtgärdsprogram. För att öka kompetensen hos\r\nlärare att kunna se och hantera elevernas\r\nindividuella behov och svårigheter på ett tidigt\r\nstadium har omfattande satsningar gjorts.\r\nFortbildning i specialpedagogik för alla lärare har\r\nägt rum. I den nya grundskollärarutbildningen\r\ningår minst tio poäng i specialpedagogik. Slutligen\r\ninnebär den nya specialpedagogiska\r\npåbyggnadsutbildningen en avseevärd\r\nkvalitetshöjning av denna utbildning.</pre><pre>För specialpedagogiska insatser är utgångspunkten\r\natt varje elev i första hand skall erbjudas stöd inom\r\nden arbetsenhet eller klass som eleven tillhör. Det\r\nkan dock bli nödvändigt att för en viss tid anordna\r\nspecialundervisning i särskild undervisningsgrupp.\r\nAvsikten är då att skolan i en tillfällig, mycket liten,\r\ngrupp skall kunna göra intensiva och\r\npersonalkrävande insatser för elever med särskilt\r\nbehov av stöd.</pre><pre>Om skolan inte lyckas med att utforma skolarbetet\r\npå ett sätt som av eleven upplevs som meningsfullt\r\nfinns möjligheter enligt grundskoleförordningen att\r\nfrångå timplanen. Skolstyrelsen får då besluta om\r\ns.k. anpassad studiegång. Anpassad studiegång\r\ninnebär att en del av studierna förläggs till\r\narbetslivet. Detta skall inte förväxlas med\r\nanställning, utan den anpassade studiegången är ett\r\nled i skolgången. Anpassad studiegång får aldrig bli\r\nen permanent åtgärd. Syftet är att få eleven mer\r\npositivt inställd till skolarbetet, och det är viktigt att\r\neleven känner sig välkommen tillbaka till skolan\r\noch så snart som möjligt återgår till ordinarie\r\nundervisning. Det är också viktigt att anpassad\r\nstudiegång liksom andra särskilda stödinsatser\r\nutformas som positiva åtgärder och att det synsättet\r\nförankras hos all personal.</pre><pre>Jag är medveten om att det inte finns några enkla\r\noch generella lösningar på problem som hänger\r\nihop med elevers bristande anpassning i skolan.\r\nMitt intryck är att skolans personal i regel är väl\r\nmedveten om ansvaret för stöd till elever med\r\nsvårigheter och att man arbetar hårt och engagerat\r\nför att hos dem försöka skapa en äkta motivation\r\nför att delta i skolarbetet.</pre><pre></pre><pre>Anf. 13 BIRGER HAGÅRD (m):</pre><pre>Fru talman! Jag ber att få tacka skolministern,\r\nstatsrådet Persson, för svaret på min fråga. Det var\r\nett mångordigt och -- det måste jag kanske också\r\nsäga -- delvis flummigt svar jag fick.</pre><pre>Skolministern räknar upp en rad åtgärder som man\r\nkan vidta för att förebygga besvärligheter i skolan.\r\nHan talar om pedagogiska metoder -- elevaktiva\r\narbetssätt, som han uttrycker det -- diagnostiska\r\nprov, ökad speciallärarkompetens, särskilda\r\nundervisningsgrupper, anpassad studiegång, etc.\r\nDet är nog gott och väl.</pre><pre>Men skolministern talade också som om det vore\r\nlärarnas fel att en del elever bär sig olämpligt åt, att\r\nen del elever blir busar, för att tala klarspråk. Han\r\ntalade om att ''undervisningen'' på ett ensidigt och\r\nabstrakt sätt''. Men man måste faktiskt ta till\r\nabstraktioner i undervisningen -- det kan inte bara\r\nvara fråga om terapi för dem som går där.</pre><pre>Min fråga gällde emellertid framför allt åtgärder\r\nmot sådana elever som har gått alltför långt. Jag\r\nåberopade ett konkret fall som då var aktuellt, inte\r\ni någon storstadsskola utan på en liten ort i Skåne,\r\nPerstorp. Det gällde tre busar i nian, elever som\r\nhade ägnat sig åt drogmissbruk, vandalisering och\r\nvad det allt var fråga om. Det gick så långt att man\r\nfrån skolans sida förhandlade med eleverna och\r\nerbjöd betalning för att de skulle hålla sig lugna.\r\nMed all rätt upprördes skattebetalarna i Perstorp\r\növer det. Min fråga till skolministern är: Menar\r\nskolministern att det är rimligt att över huvud taget\r\nfalla undan för en sådan utpressning?</pre><pre>Måste man inte kunna vidta också andra åtgärder?\r\nDetta gäller alltså det yttersta fallet. Det är bra med\r\nalla de förebyggande åtgärder som skolministern\r\ntalar om i svaret för att se till att man inte hamnar i\r\nden här hopplösa situationen. Men när man nu\r\nfaktiskt har gjort det -- hur skall man då lösa\r\nproblemen? Jag tror att det är en fråga som många\r\nrunt om här i landet ställer sig -- många lärare och\r\nmånga andra elever som verkligen vill jobba aktivt\r\noch som hindras att lära sig.  Hur skall man kunna\r\nklara av den här situationen när det har gått så\r\nlångt? Är det inte rimligt att tänka sig att ge dessa\r\nelever som är så hjärtinnerligt trötta på skolan en\r\nchans att sluta skolan i förväg och inte tvinga dem\r\nfast till varje pris? Anpassad studiegång räcker inte\r\ni det här fallen. Man kan i stället hoppas att de får\r\nchanser och möjligheter att komma tillbaka i\r\nframtiden. Vi har ju komvux och andra\r\nmöjligheter.</pre><pre>Jag vill fråga skolministern om det kanske vore\r\nrimligt att återinföra ordningsbetygen. Skolan kan\r\npå det sättet visa att man ser på uppträdandet och\r\nordningen med största allvar. Det vore kanske\r\nockså rimligt att man systematiskt registrerade\r\nnärvaron och gjorde klart och tydligt att skolk inte\r\nkan tolereras. Med andra ord: Hur menar\r\nskolministern att vi skall kunna lära dem som alltför\r\nofta vägrar att ta lärdom och att finna sig i det som\r\nsägs ifrån vuxensamhällets sida att veta hut? Hur\r\nskall vi kunna klara av den här situationen?</pre><pre>Anf. 14 INGRID RONNE-BJÖRKQVIST\r\n(fp):</pre><pre>Fru talman! Jag har anmält mig till den här\r\ndebatten för att lyfta fram att åtgärder för att hjälpa\r\nde här eleverna behövs långt innan de kommer i\r\nskolan. Då är det i allmänhet redan för sent.</pre><pre>Jag vill börja med att läsa ett citat ur Sten\r\nLevanders installationsföreläsning vid\r\nprofessorsinstallationen i Lund hösten 1989. Han\r\nhar forskat om Lövstaungdomarna och om\r\nungdomsvårdsskolan där och säger bl.a.: ''Pojkarna\r\nkommer från eländiga miljöer. Vi tror oreflekterat\r\natt barn i dag har det bättre än förr. Vi kan visa att\r\ndet är tvärtom för den grupp pojkar det gäller.\r\nUnder den första halvan av vårt sekel tillät\r\nsamhället inte att barn växte upp under sådana\r\nförhållanden som faktiskt sker i dag. Barnen\r\nadopterades bort direkt. I dag accepterar vi att\r\nmissbrukare, våldsmän och psykiskt sjuka som är\r\ndokumenterat olämpliga som föräldrar skall bilda\r\nfamilj och fostra sina barn. En av våra pojkar har\r\nvistats i 18 olika fosterhem under sina första 12 år\r\nav livet, bortplacerad när det blev alltför djävligt\r\nhemma, och återplacerad när det lugnat sig. -- -- --\r\nVi kan med kuslig precision förutsäga, på basen av\r\nbarndomsdata, hur illa det gått för var och en, och\r\npå vilket sätt det gått illa. Det betyder att vi i dag\r\nfaktiskt skulle kunna identifiera de ca 200\r\nlågstadiepojkar per årsklass i Sverige, som med\r\nnuvarande social- och kriminalvårdspolitik i\r\nmorgon blir värstingar och i övermorgon blir\r\nförhärdade vanebrottslingar. Jag tror att vi med\r\ntidiga och resoluta ingripanden skulle kunna\r\nförhindra en sådan utveckling för många av dessa\r\nlågstadiepojkar, men jag tror inte att politikerna\r\nlåter oss försöka.''</pre><pre>Det tycker jag är allvarsord. Dessa signaler\r\nkommer inte i skolan, utan de har kommit redan på\r\nmödravården och på barnavårdscentralen. Vi vet\r\nmycket väl vilka faktorer det är. Det handlar om\r\nalkoholmissbruk, känslomässig och social misär,\r\npsykisk sjukdom och kriminalitet. Vissa barn lever\r\nmed alla de här faktorerna. Om dem kan man gott\r\nsäga att de inte har en chans. Det är barn som\r\nständigt känner sig svikna av vuxna, som har vuxit\r\nupp med fysisk och psykisk misshandlel och som\r\ninte har något förtroende kvar. När de kommer i\r\nskolan måste man försöka med individuella\r\ninsatser. Det kostar tio gånger så mycket som om\r\nman hade förebyggt detta. Då kan kanske skollön\r\nvara av värde.</pre><pre>De förhånade båtresorna har ju senare visat sig få\r\nriktigt goda effekter. När den debatten fördes var\r\njag själv framför allt förvånad över att det fanns\r\nvuxna som ville ställa upp för dessa krävande barn.\r\nDet är sannerligen ingen söndagsskolläraruppgift\r\natt vistas med så pass trasiga ungdomar i månader\r\npå en båt och orka med att sätta de omutliga\r\ngränser som de här barnen behöver, samtidigt som\r\nman visar att man tycker om dem och att det\r\nfaktiskt finns vuxna som det går att lita på.</pre><pre>1 500 kr. i skollön kan kanske uppfattas som mutor\r\nnär man läser vinklade tidningsreferat. Andra som\r\nläser tidningar kan kanske ibland även uppleva\r\nmutor ifrån politikerhåll, t.ex. när det talas om\r\nförlängd föräldraförsäkring som man inte har\r\ntäckning för eller när det har talats om 40 000 kr. i\r\nvårdnadsbidrag. Jag tror att vi måste stanna upp\r\noch tänka efter om vi inte skall vinkla debatten så\r\natt vi inte går ut med bud om generella lösningar för\r\nde stora röststarka grupperna utan om åtgärder för\r\nde här små bortglömda grupperna. Det rör 10 % av\r\nbarnen. Det är dem som vi brukar kalla för Det\r\nglömda Sverige i folkpartiet liberalerna. Här ingår\r\ni högsta grad de glömda barnen.</pre><pre>I vår partimotion, ''Alla barn är våra barn'', har vi\r\nförsökt att ha en helhetsbild av de här mest utsatta\r\nbarnens situation. Vi har föreslagit en rad åtgärder\r\nför att förebygga. Det kanske vi kommer in på\r\nsenare bl.a. i debatten om skolhälsovården.</pre><pre>Anf. 15 Statsrådet GÖRAN PERSSON (s):</pre><pre>Fru talman! Jag har ett litet debattmässigt\r\nbekymmer. Interpellanten, herr Hagård måste jag\r\nnaturligtvis svara och behandla med den respekt\r\nsom interpellationen kräver, men det sakligt\r\nvärdefulla och intressanta har den andra\r\ndebattören fört in i debatten, och det hinner jag\r\nkanske inte ägna så mycket tid åt.</pre><pre>Herr Hagård måste med sakta stigande irritation ha\r\nhört den analys av de villkor som många av de barn\r\nsom Hagård kallar för busar lever under som Ingrid\r\nRonne-Björkqvist redovisade ifrån talarstolen. Det\r\nhurtiga, ytliga, grova och aggressiva tog sig uttryck\r\ni Hagårds råd att låta femtonåringar sluta i skolan.\r\nAtt ha levererat den typen av inlägg från talarstolen\r\noch sedan fått den fond mot vilken de flesta av de\r\nhär pojkarna faktiskt har växt upp måste kännas\r\nnågot besvärande även för en sådan person som\r\nBirger Hagård.</pre><pre>Han ställde några konkreta frågor till mig, och jag\r\nskall svara på dem.</pre><pre>Först säger han att min svar var flummigt. Nej, det\r\nvar inte flummigt, Birger Hagård. Det är faktiskt\r\nett uttryck för de arbetsmetoder som våra lärare\r\nanvänder, och de sliter med de här barnen. Det är,\r\nsom Ingrid Ronne-Björkqvist sade, inget lätt\r\narbete, utan de arbetar hårt och söker sig fram\r\nutifrån utgångspunkten att också dessa ynglingar\r\noch barn har sitt existensberättigande och\r\nmänniskovärde och skall respekteras. Det är en\r\nlång rad insatser man kan vidta, och de prövas\r\nständigt varje dag.</pre><pre>Ibland kommer man till korta, och då är det tungt\r\natt bära arbetsresultatet. Men det är definitivt inte\r\nflummigt. Det är farligt att använda den typen av\r\nbeteckningar på hårt arbetande människor med en\r\nseriös pedagogisk och social uppgift.</pre><pre>Närvaron är viktig i skolan. Jag understryker det\r\nvid varje tillfälle. Om man börjar släppa på en\r\nsådan enkel sak som signalen att närvaron är viktig\r\nhar man faktiskt missat sitt skolledningsansvar eller\r\nsitt ledaransvar som vuxen i en grupp ungdomar.\r\nNärvarokontroll, närvaroregistrering och\r\nnärvarostatistik är också någonting som säger\r\nväldigt mycket om vad som faktiskt sker i olika\r\nskolor. Det är ett viktigt inslag, och jag utgår ifrån\r\natt man faktiskt sköter det. Jag har sett en del\r\nsignaler och tecken på att man inte alltid har gjort\r\ndet. Då tar jag alltid upp den diskussionen,\r\neftersom det är en enkel åtgärd som ibland faktiskt\r\nger ganska goda resultat.</pre><pre>Ja, jag har fört ett resonemang om uppförande- och\r\nordningsbetyg, men jag har inte fört det lika enkelt\r\noch ytligt som Birger Hagård gör. Jag har faktiskt\r\ntagit upp den dimension som ungdomarna själva tar\r\nupp, att de som arbetar och sliter, kämpar och gör\r\nså gott de kan, inte alltid får uppmuntran för detta\r\ni någon typ av betygsdokument. Detta känner de\r\nsom orättvist. Jag delar deras uppfattning. Det vore\r\nbra om man också i betygskommittén på något sätt\r\nkunde ge uttryck för den dimensionen i skolarbetet.\r\nDet är faktiskt viktigt.</pre><pre>Detta var svar på några av de konkreta frågor som\r\nBirger Hagård ställde. Sedan tycker jag nog att det\r\när attraktivare för mig och mer konstruktivt att\r\nuppehålla mig vid vad Ingrid Ronne-Björkqvist tog\r\nupp.</pre><pre>Dessa pojkar, och även en del flickor, de finns. De\r\när också våra barn. Vi måste möta dem. Vi har, som\r\njag pekat på, en lång rad insatser, men vi kan säkert\r\ngöra mera. Där måste vi faktiskt söka oss fram till\r\nmycket konkreta och praktiska lösningar som vi\r\nhämtar från de människor som arbetar med de här\r\nbarnen. Många av dem har en del förslag som i\r\ngrunden kan förbättra de här ungas livsvillkor. Ett\r\nsätt som jag tror är viktigt för oss är att koppla\r\nsamman tydligt det som sker i förskolan med det\r\nsom sker i skolan, innehållsmässig,t organisatoriskt\r\noch personalmässigt. Det är, som Ingrid Ronne-\r\nBjörkqvist sade, på det viset att många av de här\r\nbekymren grundläggs i förskoleåldern. Vi har en\r\nunik kvalitét i Sverige, och vi har en förskola som\r\nsnart når alla. Den har medvetna utbildade\r\npedagoger som kompensatoriskt borde kunna\r\nstötta dessa barn i en oerhört kritisk fas i deras\r\nlivsutveckling -- förskoleåldern. Jag tror att det\r\nskulle bidra till att ge barnens skolarbete bättre\r\nförutsättningar. Vi skulle också på så sätt kunna\r\nslippa uppleva den typ av trista exempel som vi har\r\nsett i den här lilla Skånekommunen. De tog ett\r\ngrepp som jag inte tycker var bra, men det var deras\r\nsätt att vid det tillfället lösa situationen. Det har ju\r\nsedermera visat sig vara en metod som inte var\r\nmöjlig att använda ens för dem. Därmed är det för\r\nmin del slutresonerat om den konkreta saken.</pre><pre>Det är, herr Hagård, det anslag som Ingrid Ronne-\r\nBjörkqvist har valt som vi måste använda om vi\r\nskall komma fram, inte att stå här i talarstolen och\r\nkalla dem för busar, säga åt dem att veta hut och\r\nsedan stöta ut dem från skolan i fjortonårs åldern.\r\nDet är inte en framkomlig väg.</pre><pre>Anf. 16 BIRGER HAGÅRD (m):</pre><pre>Fru talman! Skolministern gör det lätt för sig. Han\r\nföredrar att tala om alla de väsentliga, viktiga\r\nförebyggande åtgärder som vi naturligtvis måste\r\nvidta. Det är alldeles självklart. Det är riktigt som\r\nIngrid Ronne-Björkqvist säger att förskoleåldern\r\när mycket viktig. Det gäller att förebygga och\r\nhindra att man får den här explosionen senare i\r\nlivet. Men när den nu har kommit, tror Göran\r\nPersson då på fullt allvar -- om man har ett antal\r\nfemtionåringar som har ägnat sig åt drogmissbruk,\r\nvandalisering och störande av ordningen, när det\r\nhar gått så långt -- att det hjälper med diagnostiska\r\nprov eller att det hjälper med ett elevaktivt\r\narbetssätt? Det gör det naturligtvis inte. Det gäller\r\natt se till att det inte går så långt. Men i några fall\r\ngår det lika fullt snett. I några fall kommer vi\r\ndärhän. Och det är då det måste finnas en möjlighet\r\nför lärarna att reagera och göra det möjligt för alla\r\nandra elever som störs av dessa störande element\r\natt ägna sig åt det som de är där för, nämligen att\r\nlära sig saker och ting.</pre><pre>Det är bra att Göran Persson vill ha någon form av\r\n''flitbetyg'' till de ungdomar som är duktiga i\r\nskolan. Jag har själv motionerat om det i riksdagen.\r\nJag vet inte om det var under den tid som Göran\r\nPersson satt i utbildningsutskottet och då röstade\r\nned detta förslag. Det är också bra att Göran\r\nPersson medger att det också skall vara\r\nnärvarokontroll. Och det är bra när han\r\nkonstaterar att det inte var något bra grepp som\r\nman tog i Perstorp.</pre><pre>Men vi kan ändå inte komma ifrån att vi har ett\r\nansvar för att förse lärare och skola med\r\ninstrument, så att de kan reagera i de mest extrema\r\nsituationerna. Då hjälper det inte att tycka att det\r\när attraktivare att diskutera allmänt förebyggande\r\nåtgärder, eftersom de förebyggande åtgärderna då\r\ninte har fungerat, man har hamnat i en situation\r\nsom man måste lösa på ett vettigt sätt för de\r\nstörande elementens egen skull och kanske framför\r\nallt för deras kamraters skull, för att göra det\r\nmöjligt att utföra ett vettigt skolarbete och så att\r\narbetsmiljön i skolan verkligen blir en fungerande\r\noch god arbetsmiljö.</pre><pre>Anf. 17 Statsrådet GÖRAN PERSSON (s):</pre><pre>Fru talman! Birger Hagård höjer rösten, men\r\nretirerar. Och det är klart att när man öppnar så\r\nvåldsamt hårt och omdömeslöst som Birger Hagård\r\ngjorde i den här debatten, måste man på något sätt\r\nkomma ur det hela, särskilt som man sedan får den\r\nsociala fond uppmålad som frågan skall ses emot\r\nmed en sådan oerhörd tydlighet som gjordes här\r\nfrån talarstolen.</pre><pre>Vad säger Birger Hagård nu? Ja, det är väl bra,\r\nsäger han, att Göran Persson räknar upp de\r\nåtgärder som måste vidtas för att detta skall kunna\r\nförebyggas.</pre><pre>I det här inlägget är det bra, men i det första var det\r\nflum. Det är bra, Birger Hagård, gå i den\r\nriktningen. Det här är nödvändigt, och det är detta\r\nsom är lärarnas hårda arbete. De engagerar sig i\r\ndetta och sliter med detta. Som skolminister skall\r\njag aldrig acceptera att någon ledande skolpolitiker\r\nsom Birger Hagård får beskriva detta som flum.\r\nDet är skamligt.</pre><pre>Birger Hagårds enda metod att hantera detta var ju\r\natt säga: Ta dessa elever ut ur skolan! Låt busarna\r\ngå ut ur skolan!</pre><pre>Löser detta busarnas problem? Löser det skolans\r\nbekymmer? Vilka arbetsplatser skall dessa\r\nfjortonåriga busar, som Birger Hagård uttrycker\r\ndet, gå till? I vilken social miljö skall de vistas?\r\nVilken mänsklig och social kontakt skall de ha, och\r\nvar finns den? Men det är ju faktiskt på det sättet,\r\nBirger Hagård, att dessa pojkar och en del flickor\r\nkanske har sin enda sociala trygghet och kontakt i\r\nnågon vuxen som just finns i skolsamhället. Sedan\r\nklarar de inte alltid av att hantera situationen, vare\r\nsig den unge, barnet eller den vuxne, men det är där\r\nsom deras livlina finns, och den får vi inte klippa av.\r\nDet finns ytterst få, om ens något, alternativ för\r\ndem utanför skolan.</pre><pre>Sedan blir jag litet ängslig, därför att jag inte vill bli\r\nihopkopplad med Birger Hagård i betygsdebatten.\r\nJag kan inte erinra mig att jag satt i riksdagen när\r\nBirger Hagård väckte sin famösa motion. Men det\r\nsom jag har talat om är en elevopinion om att\r\narbetsmetoder, sätt att uppträda, umgänge med\r\nkamrater och lärare också måste värderas och på\r\nnågot sätt komma till uttryck. Jag är främmande för\r\natt jag och Birger Hagård i den debatten skulle\r\nhamna på samma ståndpunkt. Jag vill faktiskt\r\nmarkera detta.</pre><pre>Återigen har herr Hagård, när retoriken och det\r\nhögröstade är bortskalade, inget annat att erbjuda\r\ndessa pojkar än att stötta dem, busarna, utanför\r\nskolan. Däri ligger också en människosyn, ett\r\nuttryck för hur man ser på ungdomar som inte har\r\nfått den bästa starten här i livet och som inte valde\r\nsina föräldrar eller sina uppväxtvillkor. Däri ligger\r\nockså den skillnad i samhällssyn som gör att jag och\r\nBirger Hagård inte finner varandra i skolpolitiken.\r\nDäri ligger också skillnaden mellan en av\r\nmoderaternas främsta skolpolitiska företrädare och\r\nden socialdemokratiska regeringens skolminister --\r\nvi når inte varandra på den här punkten, därför att\r\nvi faktiskt står för helt olika värderingar och helt\r\nolika människosyn.</pre><pre>Anf. 18 BIRGER HAGÅRD (m):</pre><pre>Fru talman! Skolministern fortsätter att lägga ut\r\ndimridåer. Skolministern föredrar att tala om allt\r\nutom det som jag har frågat honom om. Han ställde\r\nfrågan: Löser det busarnas problem om man låter\r\ndem sluta skolan i årskurs 9? Nej, det gör det\r\nförvisso inte. Det behövs andra åtgärder, och det\r\nbehövs åtgärder betydligt tidigare, som jag har varit\r\ninne på förut. Men det löser kanske skolans\r\nproblem för ögonblicket och ger arbetsro för alla de\r\nelever som inte får en sådan på grund av detta\r\nstörande agerande.</pre><pre>Göran Persson föredrar att tala om alla de\r\nförebyggande åtgärder som skall vidtas. Jag säger\r\nfortfarande att dessa åtgärder naturligtvis skall\r\nvidtas, men det kommer alltid att vara några som så\r\natt säga inte håller måttet, några som faller ur\r\nramen. Och det är i fråga om dessa som det\r\nnaturligtvis måste vidtas åtgärder. Någon ordning\r\nmåste det ju vara, inte minst i skolan, Göran\r\nPersson.</pre><pre>Sedan är det alldeles riktigt att Göran Persson som\r\nsocialist och jag som moderat naturligtvis har olika\r\nsamhällssyn. Jag är tacksam för det och för att jag\r\ninte kan kopplas samman med den skolpolitik som\r\nGöran Persson och socialdemokraterna driver. Jag\r\nskall nu inte komma in på något sidospår utan bara\r\nkonstatera att vi i många frågor har helt olika\r\nuppfattningar. Jag hoppas också att det skall bli\r\nmöjligt att reformera landets skolpolitik och\r\nlandets utbildningspolitik i framtiden, att rätta till\r\nmånga av de misstag som har blivit begångna. Men\r\nnär det gäller det problem som jag frågade om kan\r\njag inte säga att jag har fått något konkret svar från\r\nskolministern. Han talar inte om vad man skall göra\r\nmed de elever som förstör ordningen, som\r\nvandaliserar, som ställer till det för alla sina\r\nkamrater och för lärarna och som ser till att\r\narbetsmiljön inte är god. Där har skolministern inte\r\nnågot recept annat än att lägga ut dimridåer och\r\ntala vältaligt i största allmänhet om allt det som\r\nman borde ha gjort men som man uppenbarligen\r\ninte har gjort.</pre><pre>Anf. 19 Statsrådet GÖRAN PERSSON (s):</pre><pre>Fru talman! Det är bra att jag och Birger Hagård\r\när överens om att vi ser olika på dessa frågor. Jag\r\ntror också att det är en oerhört värdefull\r\ninformation ut till alla våra hårt arbetande lärare.\r\nDet genomgående draget i lärargärningen och i den\r\nambition som där finns är att barnen och\r\nungdomarna möts med respekt och behandlas som\r\nenskilda, fria, självständiga och stolta individer. I\r\nderas värderingsvärld finns ingen som ''inte håller\r\nmåttet''. Det var det som Birger Hagård använde\r\nsom uttryck -- ''inte håller måttet''. Detta sägs om\r\nen verksamhet som omfattas av skolplikt, om en\r\nverksamhet som alla ungdomar har rätt att ta del\r\nav.</pre><pre>När vi känner till vilken bakgrund de flesta av dessa\r\nbarn har är det naturligtvis oerhört avslöjande för\r\nmänniskosynen att som Birger Hagård göra peka ut\r\nvilka som ''inte håller måttet''. Var slutar det,\r\nBirger Hagård, som samhällsanalys, som grund för\r\nett samhällsarbete? På vilka andra områden i\r\nsamhället, herr Hagård, är moderaterna villiga att\r\npeka ut dem som inte håller måttet? Var slutar det?\r\nKan herr Hagård tänka sig att föra resonemanget\r\nkring andra viktiga delar, t.ex. sjukvård,\r\näldreomsorg, barnomsorg, bostadspolitik, kring de\r\nmänniskor som inte håller måttet?</pre><pre>När man vågar göra det oblygt och med hög röst,\r\nsom herr Hagård, kring det som är det viktigaste i\r\nsamhället, fostran av en ung generation, då har\r\nman, Birger Hagård, avslöjat var man står -- de som\r\n''inte håller måttet''.</pre><pre>Herr Hagård använde i sitt första högröstade inlägg\r\nuttrycket veta hut. Det är möjligt, herr Hagård, att\r\nden uppmaningen, när den utslungades från\r\ntalarstolen från er faktiskt kommer som en\r\nbumerang tillbaka.</pre><pre>Förste vice talmannen anmälde att Birger Hagård\r\nanhållit att till protokollet få antecknat att han inte\r\nägde rätt till ytterligare inlägg.</pre><pre></pre><pre>3 § Svar på interpellation 1990/91:133 om\r\nskolhälsovården</pre><pre>Anf. 20 Statsrådet GÖRAN PERSSON (s):</pre><pre>Fru talman! Ulla Tillander har frågat mig vad\r\nregeringen ämnar vidta för åtgärder för att\r\ntillförsäkra eleverna en god hälsovård. Ulla\r\nTillander har som bakgrund till sin fråga redovisat\r\nett förslag att ta bort skolläkarna i Malmö.</pre><pre>Det finns enligt min mening anledning att -- utan att\r\ngå in på det enskilda fall som Ulla Tillander\r\nhänvisar till -- erinra om att enligt skollagen skall\r\nför skolhälsovården finnas skolläkare och\r\nskolsköterska. Vidare är skolhälsovården\r\nkostnadsfri för eleverna. Skolhälsovård skall\r\nanordnas av skolhuvudmannen. Skolöverstyrelsen\r\noch länsskolnämnden har tillsyn över\r\nskolhälsovården.</pre><pre>Jag har nyligen här i kammaren som svar på en\r\nfråga från Margitta Edgren redovisat att vissa\r\nskollagsfrågor, bl.a. skolhälsovården, kommer att\r\nbehandlas i en proposition som beräknas kunna\r\növerlämnas till riksdagen i slutet av mars månad\r\ndetta år och att regeringen således inom kort\r\nåterkommer till riksdagen i denna fråga. Jag sade\r\nockså att jag anser att skolhuvudmannen även\r\nfortsättningsvis skall vara skyldig att anordna\r\nskolhälsovård.</pre><pre>Anf. 21 ULLA TILLANDER (c):</pre><pre>Fru talman! Jag vill tacka för svaret på\r\ninterpellationen. Det är kort och det ger klart\r\nbesked. Här finns, såvitt jag kan se, inget stöd för\r\nskolläkarnas fortsatta insatser inom\r\nskolhälsovården. Först konstateras att de nu måste\r\nfinnas, men om framtiden sägs det bara att det skall\r\nanordnas skolhälsovård. Där sägs inget om\r\nskolläkare, och det är förmodligen ingen\r\ntillfällighet, eller är det?</pre><pre>Att svaret kommer i dag, när skolstyrelsen i Malmö\r\nmed socialdemokratisk majoritet fattar beslut om\r\natt avskaffa skolläkarna, är en händelse som ser ut\r\nsom en tanke. Det är illavarslande att det som\r\nhänder i Malmö tycks vara ett föregripande av det\r\nsom det nya förslaget kommer att innebära.\r\nTyngdpunkten i skolläkarnas arbete ligger inte\r\nlängre, som förslagsställarna i Malmö tycks tro, på\r\nhälsoundersökningar i vissa årskurser.\r\nHälsokontrollen är till för att läkaren skall lära\r\nkänna skolans elever och därmed vara beredd att\r\nhantera dagens stora problem: stress,\r\npsykosomatiska sjukdomar, barn som far illa,\r\nallergier. Där ligger tyngdpunkten. Skolläkarens\r\narbete är i huvudsak förebyggande, men ger också\r\neleverna möjlighet att söka för problem som de\r\nupplever. Vissa svåra botbara sjukdomar upptäcks\r\ntidigt. Skolsköterskan får stöd i sitt viktiga arbete.\r\nEn konsult kan aldrig ersätta skolläkarens uppgift,\r\nför det behövs tid och kontinuitet.</pre><pre>Förslaget att ta bort skolläkarna är en klar\r\nnedrustning och ett försök att skjuta över\r\nkostnaderna på annan instans, där det är sannolikt\r\natt motsvarande insats blir avsevärt dyrare.\r\nPrimärvården i Malmö är dessutom mycket dåligt\r\nutbyggd, beroende på försumligheter sedan\r\ndecennier tillbaka. Denna nedrustning sker i en tid\r\ndå samhällets företrädare säger sig värna om\r\nmänniskors hälsa och arbetsmiljö och mindre än ett\r\når efter det att Sverige har ratificerat FN-\r\nkonventionen om barns rättigheter.</pre><pre>Barn är en utsatt grupp, särskilt i en stad som\r\nMalmö där många har en mycket svag hemmiljö.\r\nMan spar gärna på resurser till barn och ungdomar\r\ndå tiderna blir kärva. Tyvärr är det så. Nedslitna\r\nskolmiljöer och slitna läroböcker är vid det här\r\nlaget kända exempel. Nu fogas ännu ett till raden.\r\nBarn är känsliga och formbara. Skolläkarna och\r\nskolhälsovården kan stötta de utsatta, och en liten\r\ninsats tidigt kan hjälpa mycket. Missar man den blir\r\ndet dyrt senare.</pre><pre>I dag är behovet kanske större än någonsin av att\r\nnågon ser, upptäcker, stöttar, tröstar och hjälper på\r\nett kvalificerat sätt. Skolsköterskan är en viktig del\r\ni sjukvården och i skolarbetet. Det vet alla som\r\növer huvud taget har någon kontakt med skolan.\r\nMen det är också viktigt att skolläkaren, som\r\nankare och med medicinsk erfarenhet och\r\nsakkunskap, finns till hands kontinuerligt som stöd\r\npå skolan. Det är många skolsköterskor som vittnar\r\nom det. Därför är det oövertänkt och hänsynslöst\r\natt spara in på skolläkarna. Det är en snålhet som\r\nbedrar visheten. Kortsyntheten drabbar en\r\nverksamhet på, i ordets bästa bemärkelse, gräsrots-\r\noch barfotanivå, vilken är billig, decentraliserad,\r\nsnabb, nära och kontinuerlig. Man tar ställning\r\nutan skymten av beslutsunderlag eller\r\nkonsekvensbeskrivning. Jag har tagit reda på att\r\nvarken det ena eller det andra finns. Allt detta sker\r\nmed den krassa avsikten att spara en halv eller en\r\nynka miljon.</pre><pre>Men redan nu står det klart att besöken på de\r\nunderdimensionerade vårdcentralerna kommer att\r\nkosta åtminstone halva den besparing man tror sig\r\ngöra. Men den verkliga kostnaden får eleverna\r\nbetala. Det skulle vara en olycka om det som sker i\r\nskolan i Malmö skulle ''bilda skola'' i hela landet.\r\nOm skolministern drog någon slutsats av de\r\nhögtidliga deklarationer som han gjorde i svaret på\r\nden förra interpellationen, skulle en nedrustning på\r\ndet här sättet av skolhälsovården inte få komma till\r\nstånd.</pre><pre>Det svar som jag har fått, som kommer så väl\r\ntajmat med det som händer i Malmö, är litet\r\nkryptiskt. Det ger inga klara besked. Jag vill därför\r\nsluta med att fråga skolministern om vad det är som\r\nkommer att stå i propositionen om den här\r\nbrännande frågan. Jag tycker att skolministern\r\nskall lämna besked nu, för det är väldigt många som\r\nundrar.</pre><pre>Anf. 22 ANITA STENBERG (mp):</pre><pre>Fru talman! Skolministern! Jag vill börja med att\r\ntala om barnens rätt. Vi har skrivit en motion om\r\nbarnens rätt som omfattar 28 punkter. Det är fråga\r\nom barnens rätt, inte föräldrarnas rätt, inte skolans\r\nrätt och inte samhällets rätt. I det här fallet är det\r\nfråga om barnens rätt till hälsovård.</pre><pre>Skolministerns svar på Ulla Tillanders fråga om\r\nelevernas berättigade krav på att få tillgång till en\r\ngod hälsovård är inte tillräckligt klart, tycker jag.\r\nSjälv har jag sedan 1956 arbetat som skoltandläkare\r\npå samma skola som Ulla Tillander har varit lärare\r\nvid lika länge. Vi har med andra ord var och en 35\r\nårs erfarenhet av eleverna och deras familjer i ett\r\nvisst bostadsområde i Malmö. Jag känner barnen,\r\nföräldrarna och far- och morföräldrarna väl. Jag\r\nhar träffat dem allihop. ''Jag anser att\r\nskolhuvudmannen även fortsättningsvis skall vara\r\nskyldig att anordna skolhälsovård'', men,\r\nskolministern, här står ju, precis som Ulla Tillander\r\nsäger, inget om att skolläkarna skall vara kvar. Det\r\ntalas bara om skolhälsovården. Men vad kommer\r\nden att innehålla i fortsättningen? Det vill jag ha\r\nsvar på av ministern.</pre><pre>Jag vet hur mycket det betyder att bara finnas på en\r\nskola, att barnen vet om att de kan komma\r\ninspringande, att just de i det aktuella ögonblicket\r\nkan få visa upp sina andliga eller kroppsliga\r\nkrämpor och få hjälp och tröst just då.\r\nSkolhälsovård heter det, med betoning på\r\nhälsovård. Är man sjuk, behandlas man inte i\r\nskolhälsovården. Då remitteras man till\r\nsjukvården, till distriktsläkaren eller vård på\r\nsjukhuset. Men många gånger krävs just en\r\nlegitimerad läkare för att bedöma om eleven är sjuk\r\neller inte. Precis som när barnen går till\r\nskoltandläkaren kan inte skolsköterskan se om\r\nbarnen har hål eller inte. Det krävs en legitimerad\r\nspecialist för att kunna förklara någon frisk.\r\nFaktiskt finns det sådana situationer. De\r\nförekommer också inom skolhälsovården.</pre><pre>Att patienten mår dåligt när den springer in är\r\nanledningen till att patienten över huvud taget\r\nkommer. Man kan må dåligt kroppsligt eller\r\nandligt. Många barn vet inte riktigt varför de mår\r\ndåligt. När skolsystern eller skolläkaren inte är i\r\nskolan kommer elever ofta in till oss på\r\nskoltandpolikliniken, för vi är alltid där så länge\r\nskolan är öppen. Vi sätter på plåster, tröstar, tar\r\nkontakt med föräldrarna eller kanske med läraren,\r\nmed kurator eller rektor. Att plocka bort denna\r\npersonal är fel. Någon skall finnas på plats, inte\r\nvara ersatt av en papperslapp som säger åter då\r\neller då, stängt mellan hägg och syren. Det är\r\nmycket viktigt för barnen och ungdomarna att det\r\nfinns någon där och tar emot.</pre><pre>Tänk att bara komma på idén att urholka barnens\r\nrättigheter i dag, när vi har skrivit under FN-\r\nkonventionen, och ratificerat den dessutom,\r\nbarnens rättigheter till hälsovård, varför gör vi så?\r\nVi minskar också barnens trygghet. Så fattiga vi\r\nhåller på att bli i Sverige. Jag tycker att det är\r\ntråkigt att höra sådant här. Har föresten ministern\r\ntänkt sig att föräldrarna skall ta ledigt och följa med\r\ntill vårdcentralens doktor eller skall barnen, sex år\r\noch uppåt, ensamma åka till sjukhuset eller\r\nvårdcentralen? Skall detta gälla även när de friska\r\nbarnen skall göra sina kontroller hos läkare?</pre><pre>Naturligtvis skall läkaren komma till skolan.\r\nLäkaren skall kunna träffa skolsköterskan, barnet,\r\nläraren, kuratorn, logopeden och tandläkaren. Det\r\nhänder faktiskt inte så sällan. Många av barnens\r\nsjukdomar syns i munslemhinnan. Alla dessa skall\r\ninte behöva uppsöka vårdcentralen när de vill\r\ndiskutera om ett visst barn. Det är faktiskt rent\r\noekonomiskt.</pre><pre>För att inte tala om erfarenheterna ute i\r\nglesbygderna, där människorna måste färdas\r\nmilslånga vägar när de skall besöka sin vårdcentral.</pre><pre>Skolministern måste svara på frågan om huruvida\r\nman skall ändra även det som är bra.\r\nSkolhälsovården kan förvisso förbättras. Men\r\nvarför skall vi då göra den sämre?</pre><pre>Avslutningsvis vill jag återge en sak som står att läsa\r\ni dag i tidningen Arbetet: Garanterat beslut i dag\r\nom skolläkarnas vara. Kommunalrådet vägrar\r\ninvänta ministersvar. Kommunalrådet Johnny\r\nÖrbäck tänker heller inte gå med på någon\r\nbordläggning i väntan på skolminister Göran\r\nPerssons svar på en interpellation från Ulla\r\nTillander (c) i frågan.</pre><pre>Jag träffar ju ministern till och från och vet vad han\r\ntycker, säger Johnny Örbäck. Men vad säger\r\nskolministern om det som jag här har återgett?</pre><pre>Anf. 23 MARGITTA EDGREN (fp):</pre><pre>Fru talman! Jag har lyssnat till debatten. Men jag\r\nvet inte riktigt vilken tolkning jag skall göra.\r\nÅterigen slår jag emellertid fast att jag litar på det\r\nsom Göran Persson har sagt i den frågedebatt som\r\nvi har haft. Vi delade då uppfattningen att skolans\r\nhälsovård med sin medicinska del är ett nödvändigt\r\nkomplement till skolans pedagogiska mål.\r\nDessutom delade vi uppfattningen att ansvaret för\r\nskolbarnens hälsa måste ses i ett vidare perspektiv.\r\nDet går inte att bara se till den hälso- och\r\nsjukvårdsorganisation som vi har och som gäller\r\nvuxna. Alla resurser måste utnyttjas i samverkan.\r\nDet gäller då skolan, fritiden, kulturen och det\r\nsociala kunnandet. För barnen är det mycket viktigt\r\natt det finns en kontinuitet i det vardagliga arbetet.\r\nDenna kontinuitet är faktiskt viktigare än vad\r\npersonalkontinuiteten i sjukvården är för vuxna.\r\nFriska barn har ju inte särskilt många\r\nsjukvårdskontakter. Däremot går barnen i skola i\r\nmånga år. Då bör de ha möjlighet att bygga upp en\r\ntillit till sin skolsyster eller sin skoldoktor. Barnen\r\nmåste våga vända sig till dessa när de känner sig\r\növergivna, ledsna, mobbade eller utfrysta. Alla\r\nsådana känslor uttrycks genom att barnen säger att\r\ndet gör ont någonstans.</pre><pre>Jag tycker att det i Ingrid Ronne-Björkqvists debatt\r\nmed Göran Persson mycket väl har uttryckts att\r\nsociala och känslomässiga störningar är de stora\r\nproblemen för barnen i dag. För att skolan skall\r\nkunna bidra till att dessa problem löses måste\r\nanpassningen till livet gå bra, något som vi alla vill.\r\nDå måste vi också se till att skolans\r\nhälsovårdspersonal finns i skolan. Dessa personer\r\nskall vara lättillgängliga, och de skall ha möjlighet\r\natt arbeta med helhetssynen för att kunna hjälpa\r\nbarn och föräldrar men också för att kunna ge\r\nlärarna stöd, så att dessa orkar med allt oroligare\r\nbarn och allt bråkigare klasser.</pre><pre>Förra året behandlade vi en proposition om\r\nelevmedverkan i skolans arbetsmiljöarbete. Såvitt\r\njag förstår utgör skolans hälsovård en del av det\r\narbetet. Men hur skulle det arbetet gå till om det\r\ninte fanns engagerade och kunniga människor i\r\nskolan?</pre><pre>Förra gången vi aktualiserade dessa saker var jag\r\nmycket glad över att vi tycktes vara överens.</pre><pre>Ännu en gång ber jag Göran Persson att så tydligt\r\natt också interpellanten vågar lita på honom\r\nuttrycka att det av många skäl behövs en lagstadgad\r\nskyldighet när det gäller barnen. Det viktigaste är\r\nkanske omsorgen om barn med speciella problem,\r\nomsorgen om skolans arbetsmiljö och möjligheten\r\natt på lokal nivå, i varje skola, konkretisera WHOs\r\nfolkhälsomål för att också Sverige skall ha en chans\r\natt nå uppsatta mål fram till år 2000.</pre><pre></pre><pre>Anf. 24 INGRID RONNE-BJÖRKQVIST\r\n(fp):</pre><pre>Fru talman! Det är bra att kommunerna även i\r\nfortsättningen är skyldiga att ha skolhälsovård.\r\nMen jag vill betona att det också behövs en\r\nupprustning. Det får alltså inte vara fråga om en\r\nnedrustning. De yrkeskategorier som finns i skolan\r\nbehöver finnas kvar. Som Margitta Edgren sade är\r\ndet nödvändigt med tanke på folkhälsan.</pre><pre>Enligt gjorda beräkningar skulle 30 % av\r\ncancerfallen kunna undvikas om människor hade\r\nbättre levnadsvanor. Belastningsskador,\r\nkönssjukdomar och många andra saker kan också\r\nförebyggas. Det handlar också om att förbättra\r\narbetsmiljön. Jag tror att jag, utan att skryta, kan\r\nsäga att vi i folkpartiet jagade regeringen med\r\nblåslampa för att får arbetsmiljölagen tillämpad i\r\nskolan. Det dröjde tio år, innan man kom med ett\r\nförslag om elevskyddsombud. Men detta räcker\r\ninte.</pre><pre>För mig som folkpartist har det varit riktigt roligt\r\natt läsa dagens DN. Det är mycket vanligt med\r\nbarnolycksfall i skolan. Hälften av alla olyckor som\r\ndrabbar 10--15-åringar inträffar i skolan. När det\r\ngäller 7--9-åringarna sker var tredje olycka i skolan.\r\nDet som glädjer mig är att det står att läsa att\r\nsocialstyrelsen kräver att alla olycksfall skall\r\nregistreras. Det är en gammal käpphäst som vi i\r\nfolkpartiet liberalerna i många år har haft. Man\r\nmåste betänka att synnerligen många olycksfall har\r\nett samband med våldshandlingar. I det fredliga\r\nNorrbotten handlar det om 20 % av de s.k. skol\r\nolycksfallen. Detta är således en viktig\r\narbetsmiljöåtgärd som behöver vidtas, vid sidan av\r\nvad som behöver göras när det gäller mögel, buller\r\netc. Den tredje stora huvuduppgiften gäller\r\nomsorgen om barn med speciella behov. De\r\nbehoven känner man ofta till redan från tiden på\r\nbarnavårdscentralen eller mödravårdscentralen.</pre><pre>I dagarna har en stor hälsoundersökning gjord i\r\nMalmöhus län offentliggjorts. Av denna\r\nundersökning framgår att förskolebarnen mår\r\nsämre än vad man har trott. Vidare skall regeringen\r\ni dagarna ha fått folkhälsogruppens rapport ''Klass\r\noch ohälsa hos barn och ungdomar''. Man har följt\r\nbarn och ungdomar i åldrarna 4--18 år. Enligt\r\npressen har drygt 12 % av pojkarna i 18-årsåldern\r\nallvarliga psykiska och sociala problem. Det rör sig\r\nom personer i riskgrupper som man har kunnat\r\nfånga upp mycket tidigt. Men det är kommunerna\r\nsom får stå för kostnaderna. Det gäller t.ex.\r\nmissbruksvården och åtgärder i fråga om\r\nsamhällsplaneringen. Det är därför oerhört viktigt\r\natt vi får en förstärkt barnkompetens på alla nivåer.\r\nDet gäller ju tidigt att fånga upp barn i riskgrupper.</pre><pre>Vidare är det mycket intressant att läsa vad som\r\nstår i Dagens Nyheter från den 21 februari. Claes\r\nSundelin, som har presenterat folkhälsogruppens\r\nrapport, tycker att det vore lämpligt att slå ihop\r\nbarnhälsovården och skolhälsovården.\r\nSocialtjänsten och barnpsykiatrin skulle in i\r\nskolorna, menar han. Varje kommun skulle kunna\r\nskapa en barn- och ungdomsnämnd och en central\r\nför barns och ungdomars hälsa. Dessa tankegångar\r\nåterfinns i stor utsträckning i den partimotion som\r\nvi i folkpartiet liberalerna har väckt om utsatta\r\nbarn. Det behövs ett förbättrat samarbete vid\r\nskolstarten. En gemensam huvudman för\r\nbarnhälsovården och skolhälsovården skulle göra\r\ndet möjligt också för små kommuner att ha läkare,\r\nskolsköterskor, psykologer och socionomer med\r\nsärskild kompetens på barn- och ungdomssidan. Vi\r\ntror att man bör fundera över att göra det möjligt\r\natt inrätta speciella barnnämnder i kommunerna\r\nför att på det sättet förstärka den här kompetensen.</pre><pre>Jag reagerade på vad statsrådet sade i den förra\r\ndebatten här för en stund sedan, nämligen att det\r\nsom sker i skolan och förskolan behöver kopplas\r\nihop för att det skall bli ett effektivare\r\nförebyggande arbete. Jag skulle vilja veta hur\r\nstatsrådet uppfattar de tankegångar som återfinns i\r\nvår partimotion och som Claes Sundelin också har\r\nframfört. Kunde det som vi har tagit upp vara\r\nnågonting som regeringen är beredd att arbeta\r\nvidare med?</pre><pre>Anf. 25 Statsrådet GÖRAN PERSSON (s):</pre><pre>Fru talman! Först några ord till Ingrid Ronne-\r\nBjörkqvist. Claes Sundelin är engagerad i\r\nregeringens folkhälsogrupp. De förslag och idéer\r\nsom han har redovisat tycker jag är oerhört\r\nintressanta.</pre><pre>När det gäller skolområdet ser jag för min del\r\ngenast några frågor som så att säga ligger i samma\r\nfåra av debatten. Det gäller dels det som vi sade i\r\nden förra debatten om kopplingen mellan förskolan\r\noch skolan, dels det som vi har skrivit i\r\nbudgetpropositionen i anslutning till förslaget,\r\nnämligen att vi faktiskt förväntar oss att man i\r\nkommunerna går mot en gemensam barn- och\r\nungdomsnämnd, där dessa frågor samlas och\r\nsamordnas för att på så sätt få maximalt goda\r\nförutsättningar för barns uppväxt och fostran. Den\r\nspeciella detaljfråga som vi nu diskuterar skall\r\nnaturligtvis också kunna ses i det perspektivet --\r\nhälsovården och hälsofostran i skolan. Där har jag\r\nfaktiskt i gymnasiepropositionen,\r\nkunskapspropositionen, föreslagit att idrottsämnet\r\nskall ges den karaktären att den också handlar om\r\nhälsofostran. Vi får en bredare ansats mot kost,\r\nmotion och hälsa. För det förslaget känner jag att\r\njag har fått ett stort gensvar, bl.a. av idrottslärare.\r\nDär tror jag att vi kan göra en väsentlig insats för\r\nfolkhälsan. Så mycket av det som Ingrid Ronne-\r\nBjörkqvist tar upp är sådant som vi redan arbetar\r\nmed eller sådant som vi faktsikt borde kunna\r\nkomma överens om att genomföra eller att försöka\r\natt åtgärda i takt med att vi får fram resurserna, för\r\ntydligen tänker vi på samma sätt.</pre><pre>Till Margitta Edgren: Vi förde en frågediskussion i\r\ndenna sak för någon månad sedan. Vi hade då,\r\nprecis som i dag, samma uppfattning om\r\nskolhälsovården. Jag fattade mitt\r\ninterpellationssvar mot den bakgrunden mycket\r\nkort. Jag trodde nog att de som interpellerar följer\r\nsakfrågan i kammaren. Fru Tillander intar en\r\nväldigt aggressiv attityd i talarstolen och drar de\r\nmest fantastiska slutsatser av mitt mycket\r\nkortfattade interpellationssvar. Det blir inte bättre\r\nav att hon stöds av Anita Stenberg, som bygger upp\r\nsitt inlägg på ungefär samma sätt som fru Tillander.\r\nJag måste nog göra damerna Tillander och\r\nStenberg besvikna genom att säga att jag på intet\r\nsätt planerar den typ av förändringar som ni bygger\r\nhela er agitation på. Jag kommer att föreslå en\r\nreglering av skolhälsovården i fortsättningen, som\r\när i överenstämmelse med dagens. Till följd av en\r\ndel förändringar i skolsystemet kommer jag att göra\r\nen del justeringar, men ingenting som kvalitativt\r\nförändrar det som faktiskt reglerar det som skall\r\nske ute i skolorna. Jag har mycket höga tankar om\r\nskolhälsovården och om dem som arbetar med den.\r\nHar man egna barn som går i skolan vet man vad\r\ndet här betyder. Svårare än så är det inte.</pre><pre>Sedan för Ulla Tillander och Anita Stenberg en\r\nkommunaldebatt i Malmö. Den tänker jag inte\r\nlägga mig i, den får ni klara ut i Malmö. Anita\r\nStenberg citerade tidningen Arbetet, där det står\r\natt ett kommunalråd har uttryckt sig på det ena\r\neller det andra sättet. Men en debatt om det får\r\nföras i annat sammanhang än i anslutning till den\r\ninterpellation som jag nu har att besvara och som\r\ngäller skolhälsovårdens framtida reglering i det\r\nlagverk som vi har att ta ställning till i riksdagen.\r\nDet förbereds inte några sådana försämringar eller\r\nförändringar som Anita Stenberg och Ulla\r\nTillander har byggt sina inlägg på. Där intar jag\r\nsamma position som jag intog när jag bemötte\r\nMargitta Edgren för någon månad sedan. Så ligger\r\ndet till.</pre><pre>Anf. 26 ULLA TILLANDER (c):</pre><pre>Fru talman! Det är mycket bra om våra farhågor är\r\növerdrivna. Men det är väldigt många som känner\r\nsådan oro som jag här i dag har gett uttryck för.\r\nMargitta Edgren uttryckte sig så här: Lita på vad\r\nGöran Persson har sagt.</pre><pre>Även om Göran Persson inte vill gå in i en debatt\r\nom det som har hänt i Malmö, måste jag säga att\r\nom konsekvenserna blir sådana som i Malmö är det\r\nillavarslande. Sådant kan vi inte acceptera. Jag\r\ntycker inte heller att svaret är tydligt. Tidigare stod\r\ndet klart utsagt att det skall finnas skolläkare och\r\nskolsköterska, men nu talas det rent allmänt om\r\nskolhälsovården.</pre><pre>I dag fattas ett beslut i Malmö\r\nkommunfullmäktige, med socialdemokratisk\r\nmajoritet, om besparingar inom skolhälsovården.\r\nMan har inte en aning om vad det får för\r\nkonsekvenser, men man vet att man skall ta bort\r\nskolläkarna. Det saknas helt\r\nkonsekvensbeskrivningar. Detta vill inte Göran\r\nPersson kommentera, och det oroar mig.</pre><pre>Jag vill ställa ett par frågor: Anser Göran Persson\r\natt det också i fortsättningen är viktigt att det för\r\nskolhälsovården skall finnas både skolläkare och\r\nskolsköterska? Är det angeläget att\r\nskolhälsovården, med skolläkare, skall vara\r\nkostnadsfri, att den är nära till och att den finns på\r\nskolan?</pre><pre>Det har blossat upp en livlig debatt om dessa\r\nfrågor. Man brukar ju säga: Ingen rök utan eld. Det\r\när många som har reagerat och som känner sig\r\nmycket oroliga. Flertalet berörda skolors Hem och\r\nskola-föreningar har reagerat kraftigt. Dem kör\r\nman helt enkelt inte över, hoppas jag.</pre><pre>I ett brev från några skolsköterskor i Stockholm\r\nstår så här: ''Vi har med bävan tagit del av det nya\r\nförslaget om skolhälsovården. För oss känns det\r\nsom om hela elevvården håller på att utarmas. Vi\r\nanser att skolläkarna inte bara utför de vanliga\r\nrutinundersökningarna utan är ett ovärderligt stöd\r\nför oss och för de elever som de följt under åren.''</pre><pre>Claes Sundelin, som redan nämnts i debatten och\r\nsom är överläkare vid barnhälsovården vid\r\nAkademiska sjukhuset i Uppsala, säger så här:\r\n''Detta är viktigt att'' -- -- --  med anledning av vad\r\nsom befaras kommer att hända  -- -- -- ''att\r\nskolhälsovården finns i skolan. Skolsköterskan har\r\nen nyckelroll. Men skolsköterskan och skolläkaren\r\när ett team, och det som behövs i dag är ett förstärkt\r\nhälsoarbete där lärare och den medicinska\r\npersonalen kan göra programarbetet tillsammans.\r\nDet gäller inte bara elever som har tillfälliga\r\nhälsoproblem, utan det handlar framför allt om att\r\nman måste arbeta med förebyggande insatser mot\r\nsådana saker som rökning, mot tidiga\r\nalkoholdebuter, mot sexuellt överförda sjukdomar,\r\ntonårsaborter som ökar oroväckande, osv.''</pre><pre>Jag slutar med detta, men jag är angelägen att om\r\natt få svar på mina frågor.</pre><pre>Anf. 27 ANITA STENBERG (mp):</pre><pre>Fru talman! Så bra, skolministern, om jag har fel.\r\nJag vill ha fel i denna fråga. Men kan inte då\r\nministern omedelbart gå ut och ringa till\r\nkommunalråden i Malmö och tala om detta, så att\r\nde förhindras att fatta ett felaktigt beslut? ''Jag har\r\nträffat ministern till och från och vet vad han\r\ntycker'', skriver Johnny Örby, som skall dra in\r\nskolläkarna i Malmö. Kanske har han\r\nmissuppfattat ministern. Ni har kanske talats vid\r\nvid något tillfälle och det har blivit ett missförstånd.\r\nMen rätta till det kvickt, för beslutet fattas i dag.</pre><pre>Anf. 28 Statsrådet GÖRAN PERSSON (s):</pre><pre>Fru talman! Först till Anita Stenberg: Det går inte\r\ntill på det viset att ett statsråd ringer till\r\nkommunalråden och talar om för dem vilken politik\r\nde skall driva i sina resp. kommuner. Det är möjligt\r\natt den typen av föreställningar existerar i\r\nmiljöpartiets värld, men så fungerar inte svensk\r\nkonstitution, och den får vi faktiskt försöka hålla\r\noss till. För Malmöpolitikerna gäller nuvarande\r\nreglering, uttryckt i skollagen, och den har de att\r\nfölja. Jag utgår från att de förslag som de har lagt\r\nfram ryms inom skollagens och övriga\r\nförfattningars råmärken. Så ligger det till. Något\r\nannat är det icke fråga om i det här fallet. Sedan får\r\nAnita Stenberg och Ulla Tillander klara ut sin\r\nlokala Malmödebatt i ett annat forum än riksdagen.</pre><pre>Jag blir faktiskt litet irriterad över Ulla Tillanders\r\nsätt att göra Malmödebatten till någonting som\r\nskall pådyvlas mina ambitioner och min\r\nproposition. Den proposition som jag har för avsikt\r\natt lägga fram kommer inte att på något vis\r\nförändra skolhälsovården kvalitativt. Det har jag\r\nredan en gång tydligt deklarerat i ett frågesvar till\r\nMargitta Edgren och alldeles nyss här i en replik till\r\nUlla Tillander. Ändå envisas Ulla Tillander med att\r\nhålla fast vid halmstrået att försöka beskriva det\r\nsom vi har för avsikt att göra som en försämring.\r\nDet är dålig partipolitik Ulla Tillander! Försök att\r\nklara ut Malmödebatten där den hör hemma, i\r\nMalmö kommunfullmäktige och inom Malmös\r\nlokala politiska linje. Jag har det största förtroende\r\nför Malmöpolitikerna. De är säkert beredda att\r\nöppet och friskt bemöta Ulla Tillander i en debatt\r\ndär den faktiskt hör hemma och inom de råmärken\r\nsom lagtiftning och författningar lägger fast och\r\nsom gäller för hela landet, då också för Malmö.</pre><pre>Anf. 29 ULLA TILLANDER (c):</pre><pre>Fru talman! Jag tycker faktiskt att det är dåligt av\r\nskolministern att inte kunna svara på de frågor som\r\njag har ställt. Min oro skingras inte av det svar som\r\njag har fått i det första inlägget, där bara\r\nskolhälsovården berördes. Det är faktiskt så -- och\r\ndet bör skolministern veta -- att när man i dag fattar\r\nbeslut i Malmö tror socialdemokraterna i Malmö\r\natt beslutet överenstämmer med kommande\r\npropositionsförslag. Så är det.</pre><pre>Jag tror också att politikerna i Malmö är beredda\r\natt ta en debatt med mig, det tvivlar jag inte ett\r\nögonblick på. Många konstaterar nu att det\r\nutmärkande för socialdemokraterna i dag är att de\r\nhar glömt bort vad en rättvis fördelningspolitik vill\r\nsäga och vad grundtrygghet innebär. Det är vad vi\r\ndiskuterar i dag. Man slår fortfarande vakt om\r\nsystemen och ser det hela ur krasst ekonomisk och\r\nbyråkratisk synpunkt, samtidigt som man glömmer\r\nbort den mänskliga aspekten och konsekvenserna\r\nför den lilla människan. Om detta har i den här\r\ndebatten, Göran Persson, icke nämnts ett ord.</pre><pre>Det finns en risk för att det primära blir att vara\r\nhandlingskraftig och visa att man kan fatta beslut\r\noch genomföra förändringar, samtidigt som man\r\nglömmer bort de människor som drabbas av\r\nbesluten om förändringar och konsekvenserna av\r\ndessa. I det här fallet är det speciellt de utsatta\r\nbarnen som får betala priset. I Malmö finns det icke\r\nnågon skymt av konsekvensbeskrivning när det\r\ngäller innehållet i dagens beslut. Man kan fråga sig\r\nom det finns något samband mellan bra\r\nprestationer i skolarbetet, att barnen är duktiga i\r\nskolan, och god hälsa.</pre><pre>Jag har ännu inte fått något svar på de frågor som\r\njag har ställt, så därför fortsätter jag att föra denna\r\ndebatt. Jag har inte fått svar på frågan om vad\r\nskolministern anser om skolläkare. Skall det finnas\r\nskolläkare på skolan? Skall det vara avgiftsfritt att\r\nanlita honom?</pre><pre>Samhället satsar åtskilliga tiotusentals kronor på\r\nvarje elev för att ge eleverna en bra utbildning. För\r\natt denna satsning skall ge en bra utdelning måste\r\neleverna också må bra. På andra arbetsplatser\r\nsatsas det målmedvetet för att åstadkomma en bra\r\nföretagshälsovård. Eleverna måste också ha rätt till\r\nsin ''företagshälsovård'', vilket jag hoppas att den\r\nkommande propositionen ger uttryck för.</pre><pre>Trots en gemensam läroplan finns det inte en\r\nenhetlig skola. Närsamhället präglar skolans\r\nvardag. I områden där det bor många barn i\r\nfamiljer med problem präglas skolans hela arbete\r\nav dessa barns svårigheter. Här ser man hur detta\r\ntillfälligt framkastade sparförslag i Malmö går emot\r\nvärden som man i andra sammanhang säger sig\r\nhylla! Jag hoppas att skolministern tar tillfället i akt\r\noch utnyttjar sin rätt till ett extra inlägg och att han\r\nsvarar på de frågor jag har ställt.</pre><pre>Anf. 30 ANITA STENBERG (mp):</pre><pre>Fru talman! Skolministern får bli hur arg han vill,\r\nmen skolministern är faktiskt här för att svara på\r\nfrågor från oss riksdagsledamöter. Också jag vill ha\r\nett svar på frågan om skolläkarna skall få vara kvar.</pre><pre>Jag fortsätter att citera: ''Många hävdar att det är\r\nolagligt att ta bort skolläkarna.'' Är det så? Vidare:\r\n''Lagen kan tolkas på olika sätt, men jag ser inget\r\nolagligt i ett sådant beslut'', säger Bertil Andersson\r\npå Kommunförbundet. Har han fel? Bertil\r\nAndersson påpekar att de flesta kommuner har ont\r\nom pengar och att olika kommuner väljer olika\r\nvägar för att göra besparingar. Han säger sig känna\r\ntill andra kommuner där man har gjort likadant\r\nsom i Malmö, men han kan inte säga vilken eller\r\nvilka kommuner det gäller. I Göteborg har ett\r\nliknande förslag tagits upp, men det stoppades.</pre><pre>Skall skolläkarna få vara kvar? Är det olagligt att ta\r\nbort skolläkarna? Jag vill gärna ha ett svar.</pre><pre>Anf. 31 Statsrådet GÖRAN PERSSON (s):</pre><pre>Fru talman! Till Anita Stenberg för sista gången:\r\nVi förbereder inga förändringar jämfört med i dag\r\ni regleringen som skall gälla för den kvalitativa\r\nskolhälsovården. Regleringen avser skolläkare,\r\nsjuksköterskor och det som är specifikt för\r\nskolhälsovården. Vi ser över vilka konsekvenser\r\nsom förändringen av den statliga\r\nskoladministrationen för med sig när det bl.a. gäller\r\ntillsynen över skolhälsovården. Det är sådant som\r\nvi diskuterar. Detta har jag klarat ut med Margitta\r\nEdgren i en frågedebatt för ganska länge sedan och\r\njag har sagt det två eller tre gånger i dag, både till\r\nAnita Stenberg och till Ulla Tillander. På något sätt\r\nförefaller det som att detta har gått Anita Stenberg\r\noch Ulla Tillander helt förbi.</pre><pre>Lagstiftningen gäller för alla landets kommuner.\r\nJag är för dåligt insatt i Malmö kommuns interna\r\ndiskussioner för att våga ha någon uppfattning om\r\nvad som där sker. Det får man klara ut i Malmö.\r\nMen naturligtvis gäller lagen lika för alla\r\nkommuner, så ock för Malmö. Därom råder inget\r\ntvivel.</pre><pre>Ulla Tillander har ändå varit statsråd en gång i\r\ntiden och haft precis samma funktion som jag har.\r\nHon talar om socialdemokratiernas brist på respekt\r\nför de fördelningspolitiska frågorna, om våra stora\r\nnedskärningar och besparingar, såväl i\r\nkommunerna som i riksbudgeten. En av de\r\nbestående insatser som fru Tillander gjorde under\r\nsin tid som skolminister var ju att ta bort\r\nstatsbidraget till skolbyggen, som, när det togs bort\r\ni början av 1980-talet, uppgick till ca 600 milj.kr. i\r\ndåtidens penningvärde, vilket innebär ungefär det\r\ndubbla värdet i dag. Om statsbidraget hade funnits\r\nkvar, kunde Malmö ha ansökt om att få ett sådant\r\nbidrag. Nu klandrar jag inte Ulla Tillander för den\r\nsaken. Det var kanske en sakligt riktig åtgärd, men\r\ndet skadar inte att påminna om denna insats på\r\nskolpolitikens område när tonläget blir sådant som\r\ndet Ulla Tillander nyss använde sig av.</pre><pre>Förste vice talmannen anmälde att Ulla Tillander\r\noch Anita Stenberg anhållit att till protokollet få\r\nantecknat att de inte ägde rätt till ytterligare inlägg.</pre><pre>Överläggningen var härmed avslutad.</pre><pre>4 § Svar på interpellation 1990/91:154 om\r\nlänsrätten i Stockholms län</pre><pre>Anf. 32 Justitieminister LAILA FREIVALDS\r\n(s):</pre><pre>Fru talman! Pär Granstedt har frågat mig om jag är\r\nberedd att ta upp till förnyad prövning frågan om\r\nen delning av länsrätten i Stockholms län\r\ninnebärande att en länsrätt lokaliseras till\r\nförsäkringsrättens för Mellansverige lokaler i\r\nHaninge och om jag i annat fall är beredd att\r\nförorda att länsrätten i Stockholms län i sin helhet\r\nlokaliseras till Haninge.</pre><pre>Bakgrunden till Pär Granstedts interpellation är att\r\nregeringen i en proposition (1990/91:80) om\r\nrättskipningen i socialförsäkringsmål föreslagit en\r\nny instansordning för dessa mål. Förslaget innebär\r\natt länsrätt blir första och kammarrätt andra\r\ndomstolsinstans samt att försäkringsöverdomstolen\r\nbibehålls som högsta instans. Den nya ordningen\r\navses gälla fr.o.m. den 1 juli 1991. Enligt förslaget\r\nskall dock försäkringsrätterna finnas kvar under en\r\növergångsperiod, sannolikt ett år.</pre><pre>Redan i samband med remissbehandlingen av den\r\ndepartementspromemoria som ligger till grund för\r\npropositionen framfördes av försäkringsrätten för\r\nMellansverige åsikter liknande dem Pär Granstedt\r\nnu ger till känna. Det föranledde regeringen att\r\növerväga frågan om en delning av länsrätten i\r\nStockholms län. Regeringen fann emellertid att\r\nskäl inte förelåg att splittra domstolen. För att\r\nbelysa regeringens inställning skall jag be att få\r\nåterge vad jag anfört i propositionen (s. 45):</pre><pre>Frågan om domkretsindelning och lokalisering av\r\ndomstolar bör prövas med utgångspunkt i vad som\r\när rationellt för verksamheten och den allmänhet\r\nsom domstolarna skall betjäna. Länsrätten i\r\nStockholms län har i dag ca 190 anställda. Efter\r\ndenna reform och psykiatrimålsreformen ökar\r\nantalet med ungefär 30 personer. Inte heller efter\r\ndessa reformer kommer länsrätten att vara så stor\r\natt storleken i sig skulle utgöra ett skäl för att dela\r\ndomstolen. En myndighet av en sådan storlek kan\r\ntvärtom, rätt organiserad och ledd, ha vissa\r\nfördelar genom minskad sårbarhet, ökad flexibilitet\r\noch möjligheterna till specialisering. Länsrätten är\r\ni sin nuvarande form en effektiv domstol. Den har\r\nändamålsenliga och ur allmänhetens synvinkel\r\nvälbelägna lokaler. Dessa kommer att rymma även\r\nden personal som tillkommer med anledning av\r\nreformerna. En delning av domstolen skulle\r\nmedföra ökade lokalkostnader och administrativa\r\nkostnader. För parterna skulle en delning medföra\r\nökade kostnader och tidsutdräkt. Även\r\nkostnadsskäl talar således mot att splittra en väl\r\nfungerande domstol liksom den osäkerhet som\r\nråder beträffande länsrätternas framtida\r\narbetsunderlag. Härtill kommer att en delning\r\nskulle medföra stora påfrestningar i en tid då all\r\nkraft behövs till att säkerställa reformernas\r\ngenomförande. En uppdelning av länsrätten i\r\nStockholms län bör alltså enligt min mening inte\r\nkomma i fråga. I och för sig beaktansvärda\r\nregionalpolitiska hänsyn måste tillgodoses på annat\r\nsätt.</pre><pre>Det har efter det att propositionen avgavs inte\r\nkommit fram några nya omständigheter som gör att\r\ndet finns anledning att ompröva den inställning till\r\nen delning som anges i propositionen. Jag är inte\r\nheller beredd att förorda att länsrätten i sin helhet\r\nlokaliseras till Haninge. Skälen för detta är delvis\r\ndesamma som de som talar mot en delning av\r\ndomstolen.</pre><pre>Jag är medveten om att Haninge kommun i hög\r\ngrad kommit att drabbas av effekterna av\r\nstrukturomvandlingarna inom den offentliga\r\nsektorn. Inom regeringskansliet pågår därför\r\nkonkreta överväganden beträffande möjligheterna\r\natt lokalisera någon annan myndighet än en\r\ndomstol till Haninge.</pre><pre>Jag vill avslutningsvis ta tillfället i akt att påminna\r\nom att Sverige inte bara består av\r\nStockholmsområdet. Den aktuella reformen\r\nkommer att medföra nya arbetstillfällen i 24\r\nlänsrätter, spridda över hela landet. Jag vet\r\nNorrlandslän där man med stor glädje ser fram mot\r\ndetta.</pre><pre></pre><pre>Anf. 33 PÄR GRANSTEDT (c):</pre><pre>Fru talman! Jag ber att få tacka justitieministern\r\nför svaret på min interpellation. Svaret kan\r\nmöjligen sammanfattas med orden ''det jag har\r\nsagt, har jag sagt''. Det är i och för sig inte\r\nförvånansvärt att svaret har blivit sådant. Det är\r\nlitet synd, eftersom propositionens argumentation\r\nmot en delning av länsrätten i Stockholms län\r\nförefaller något ytlig. Det hade varit bra med en\r\nmer fördjupad diskussion om för- och nackdelar\r\nmed delning av länsrätten i Stockholms län.</pre><pre>Jag vill börja med det som justitieministern\r\navslutade med, nämligen hänvisningen till fördelen\r\nför andra delar av landet med att man flyttar över\r\nfunktioner från försäkringsrätterna till\r\nlänsrätterna. Jag delar justitieministerns\r\nuppfattning. Det innebär en fördel som är värd att\r\nnotera. Jag förmodar att justitieministern lagt\r\nmärke till att jag över huvud taget inte har tagit upp\r\nden frågan i min interpellation. Min interpellation\r\nhandlar enbart om fördelningen av verksamheten\r\ninom Stockholms län. Även om reformen innebär\r\nen decentraliseringseffekt på nationell nivå är så\r\ninte fallet när det gäller Stockholmsregionen.</pre><pre>Det fanns en tid när även den socialdemokratiska\r\nregeringen ställde sig bakom tanken på att\r\nåstadkomma en bättre fördelning av statliga\r\nfunktioner och arbetstillfällen i Stockholms län.\r\nMan erkände då att den stora koncentration som vi\r\nnu har till Stockholms innerstad av statlig\r\nverksamhet är ett av regionens större problem. Då\r\ngjordes också vissa -- låt vara begränsade --\r\nansträngningar att få ut en del\r\nmyndighetsverksamhet till de yttre delarna av\r\nlänet. Det var i synnerhet fråga om verksamhet\r\nmed en regional anknytning.</pre><pre>Vad man nu gör är att gå i motsatt riktning. Man\r\nflyttar på nytt funktioner som finns i ytterdelarna av\r\nlänet in till Stockholms innerstad, och man\r\nförvärrar på så sätt centraliseringen.</pre><pre>Argumentationen mot en mera decentralistisk\r\nordning är som sagt ganska ytlig. Låt mig börja med\r\ndiskussionen om vad som är en lagom storlek på en\r\nlänsrätt. Länsrätten i Stockholms län har i dag,\r\nenligt de uppgifter jag har fått, en storlek som\r\nmotsvarar sju genomsnittliga länsrätter i landet.\r\nDen utökning av antalet tjänster som den här\r\nomläggningen innebär för länsrättens del, dvs, 30\r\ntjänster, motsvarar enligt mina uppgifter en helt ny\r\ngenomsnittlig länsrätt, som så att säga tillförs den\r\nlänsrätt som finns.</pre><pre>Justitieministern säger att denna storlek inte\r\nmotiverar en delning, utan att det tvärtom kan vara\r\nmycket rationellt, effektivt och osårbart. Då\r\nuppstår omedelbart frågan: Vad anser egentligen\r\njustitieministern om de normala länsrätterna, de\r\nsom finns ute i landet? Är dessa enligt\r\njustitieministern på grund av sin litenhet\r\nineffektiva, sårbara och tämligen obrukbara\r\ninstanser? Vår erfarenhet är att de länsrätterna\r\nfungerar mycket väl.</pre><pre>Om man delade länsrätten i Stockholms län skulle\r\nman få två enheter som var och en motsvarar två--\r\ntre genomsnittliga länsrätter, och jag är ganska\r\növertygad om att det är stort nog för att de skall\r\nkunna fungera på ett effektivt sätt. Jag tror att en\r\nmåttligt stor organisation i praktiken skulle vara\r\nmer hanterbar.</pre><pre>Detta är faktiskt en utomordentlig chans att\r\ngenomföra en åtgärd som från många synpunkter är\r\nmotiverad. Ute i Haninge finns det nämligen\r\nlokaler och en uppbyggd administration för en\r\ndomstol av den här storleken. Jag tror därför att de\r\nadministrativa och lokalmässiga kostnader som\r\njustitieministern hänvisar till inte är så särskilt väl\r\nanalyserade. Om man flyttar ut en del verksamhet\r\nfrån innerstaden frigörs naturligtvis lokaler, som\r\nman då kan ta i anspråk för andra ändamål, och då\r\nmåste man tillgodoräkna operationen den\r\nåtgärden. Lokalerna i Haninge finns, de är billigare\r\nän lokaler i Stockholms innerstad, och det finns\r\nredan en uppbyggd administration att knyta\r\nverksamheten till.</pre><pre>Justitieministern hänvisar vidare till avståndet, men\r\navståndet är ju beroende av vem man utgår i från.\r\nOm man anser att en länsrätt i Haninge framför allt\r\nskulle ha en domkrets som motsvarar södra delen\r\nav Stockholms län, kan jag konstatera att det för\r\nmig som södertäljebo inte är värre att ta sig till\r\nHaninge än till Stockholms innerstad. Skulle jag\r\nvara tvungen att använda bilen, kan det t.o.m. vara\r\nenklare att åka till Haninge än till Stockholms\r\ninnerstad. För dem som bor i Västerhaninge, i\r\nNynäshamn, i Tyresö, osv. ligger Haninge betydligt\r\nbättre till än Stockholms innerstad. Jag tror därför\r\natt justitieministern möjligen har sett\r\nlokaliseringsfrågan litet väl mycket ur kanslihusets\r\nsynvinkel. Då är naturligtvis Stockholms innerstad\r\ndet mest välbelägna man kan tänka sig. För oss som\r\nbor ute i länet är det inte riktigt så.</pre><pre>Jag skulle önska att justitieministern verkligen\r\nkunde ta upp frågan till en mera djupgående\r\ndiskussion än vad som verkar har skett hittills.</pre><pre>Anf. 34 Justitieminister LAILA FREIVALDS\r\n(s):</pre><pre>Herr talman! Man kan ha olika storlekar på\r\ndomstolar och få dem att fungera effektivt. Man får\r\ngivetvis anpassa organisation, resurser och annat\r\ntill storleken och förutsättningarna för var och en\r\nav domstolarna. Våra domstolar kan därför till\r\nstorleken vara mycket varierande, men likafullt\r\nfungerar de alla effektivt. Det är inte en viss storlek\r\nsom i sig är önskvärd, utan man måste anpassa både\r\nresurserna och organisationen till\r\nförutsättningarna.</pre><pre>Vad jag har hävdat i min proposition och också i\r\nmitt interpellationssvar är att om vi delar\r\nStockholms länsrätt i flera delar skulle det innebära\r\nökade kostnader. Vi kan visst få en väl fungerande\r\ndomstol som är uppdelad, men vi får betala ett pris\r\nför det. Frågan är om det är värt att ta på sig den\r\nextra kostnaden.</pre><pre>Jag är dessutom inte säker på att jag känner mig\r\nsärskilt övertygad om att Pär Granstedt är ute efter\r\natt åstadkomma effektiva domstolar och att han\r\ndärigenom förordar en delning, eftersom Pär\r\nGranstedts egentliga skäl till att föra in Haninge i\r\ndiskussionen såsom möjlig placering för en länsrätt\r\när att han vill ha arbetstillfällena flyttade till\r\nHaninge. Det är en åsikt som är värd all respekt,\r\nmen man bör då enligt min mening inte\r\nargumentera kring storleken och säga att det är\r\nhänsynen till effektiviteten eller domstolen som är\r\ndet avgörande. Pär Granstedt har ju nämligen som\r\nalternativyrkande att hela länsrätten, i sin\r\nnuvarande storlek -- vilken Pär Granstedt har\r\ninvändningar emot -- flyttas till just Haninge. Men\r\nverksamheten fungerar ju inte bättre om länsrätten\r\nligger i Haninge än om den ligger i Stockholms\r\ninnerstad.</pre><pre>Givetvis kan man diskutera vad en delning skulle\r\ninnebära. Man kan diskutera vilken\r\ndomkretsindelningen skulle vara. Har man\r\nregionalpolitiska utgångspunkter får man\r\nnaturligtvis också ha som utgångspunkt att\r\ndomkretsen skall ha en anknytning till Haninge. En\r\ndomstol för hela länet, eller det som tidigare var B-\r\nlän, kan egentligen inte av något vettigt skäl läggas\r\ni Haninge. En domkrets motsvarande Haninge\r\nkommun och närbelägna kommuner ligger då\r\nnärmare till hands att välja. En sådan domkrets lär\r\nemellertid inte ge sysselsättning för en domstol av\r\nstörre storlek.</pre><pre>Även om gränsen för domkretsen sätts så långt\r\nnorrut att exempelvis också Ekerö, Huddinge,\r\nTyresö, Nacka och Värmdö kommuner ingår,\r\nskulle domstolen -- med hänsyn tagen även till de\r\nnya målgrupper jag har pekat på -- komma att bestå\r\nendast av åtta rotlar. Denna ur regionalpolitisk\r\nsynvinkel blygsamma effekt står enligt min mening\r\ninte i proportion till de nackdelar, sett ur en\r\ndomstolsadministrativ synvinkel, som en splittring\r\nav länsrätten skulle medföra. Duger detta som en\r\nfördjupad analys av resonemanget, Pär Granstedt?</pre><pre>Anf. 35 PÄR GRANSTEDT (c):</pre><pre>Herr talman! Med risk för att vara litet oartig mot\r\njustitieministern måste jag nog säga att det tyvärr\r\ninte duger som fördjupad analys.</pre><pre>Jag sticker inte på något sätt under stol med att den\r\nregionalpolitiska aspekten är ett viktigt motiv till\r\natt jag driver den här frågan. Detta framgår av min\r\ninterpellation, och det framgick av mitt inlägg nyss.\r\nVi i centern menar att det ligger ett värde i att få till\r\nstånd en bättre fördelning av statliga funktioner i\r\nStockholmsregionen, och jag har stundom hoppats\r\natt även den socialdemokratiska regeringen ställer\r\nsig bakom denna åsikt. Men samtidigt bör man\r\nnaturligtvis eftersträva att dessa statliga funktioner\r\nfungerar på ett rationellt och effektivt sätt, och det\r\när därför jag i mina resonemang också har vägt in\r\nvad som ger förutsättningar för en väl fungerande\r\ndomstol. Jag tror för min del att det kan finnas skäl\r\nsom talar för att en måttligt stor domstol kan\r\nfungera bättre än en mycket stor domstol, dvs. en\r\ndomstol som motsvarar två--tre genomsnittliga\r\nlänsrätter kan visa sig vara administrativt bättre\r\nfungerande än en som motsvarar sju genomsnittliga\r\nlänsrätter.</pre><pre>Detta är en erfarenhet man har gjort på många\r\nandra samhällsområden. Jag är inte expert på\r\ndomstolsadministration, men jag vet att mycket\r\nstora administrativa enheter kan bli mera\r\ntungrodda och byråkratiska och att det kan uppstå\r\nproblem med de interna kommunikationerna. Jag\r\nkan i varje fall inte tänka mig att en enhet\r\nmotsvarande två--tre genomsnittliga länsrätter\r\ngenom sin litenhet skulle vara obrukbar.</pre><pre>Jag menar naturligtvis inte att man skall dela på det\r\ngamla A- och B-län, utan man skall ha en domstol\r\nsom tar hand om norra delen av länet och en\r\ndomstol som tar hand om södra delen av länet. Det\r\ngäller naturligtvis att få en vettig geografisk\r\nfördelning. Även om de inte skulle bli riktigt lika\r\nstora, skulle man ändå få en ganska stor enhet om\r\nHaninge skall ta hand om hela södra länsdelen.</pre><pre>Jag bor själv längst bort i länets sydvästra hörn, i\r\nJärna. Om jag skulle få anledning -- vilket jag\r\nhoppas slippa -- att föra en process i länsrätten\r\nskulle jag mycket gärna åka till Haninge som ett\r\nalternativ i stället för att ta mig in till Stockholms\r\ninnerstad.</pre><pre>Varför skulle det här bli dyrare? Som jag redan har\r\nnämnt behöver man inte bygga upp något nytt\r\nlokalbestånd eller någon ny administration. Det\r\nfinns redan en kostym att flytta in i. Lokaler i\r\nHaninge är väl normalt sett billigare än lokaler i\r\nStockholms innerstad. Såvitt jag förstår borde det\r\nmed god vilja kunna gå att hantera detta på ett\r\nsådant sätt att det inte skulle behöva innebära några\r\nkostnadsfördyringar.</pre><pre>Anf. 36 Justitieminister LAILA FREIVALDS\r\n(s):</pre><pre>Herr talman! Jag har all respekt för Pär Granstedts\r\nregionalpolitiska ambition, men jag tycker att det\r\när synd att den skall gå ut över omtanken om\r\ndomstolarna.</pre><pre>När det gäller fördyringen säger Granstedt att det\r\nredan finns lokaler i Haninge. Det är sant att det\r\nfinns lokaler där. Jag tror dock att Pär Granstedt,\r\nom han tänker efter något, inser att det inte är\r\nmöjligt för en länsrätt, som har helt andra\r\nfunktioner än en försäkringsrätt, att bara ta över\r\nlokalerna och få dem att fungera för det nya\r\nändamålet. Det kommer att dra med sig ganska\r\nomfattande kostnader. Detta är bara en aspekt när\r\ndet gäller kostnaderna. Jag tänker inte fördjupa\r\nmig i den diskussionen.</pre><pre>Låt mig i stället säga att de regionalpolitiska\r\naspekterna är viktiga. Därför förvånar det mig\r\nnågot att Pär Granstedt inte nappar på det som jag\r\nsade i mitt svar om att vi i regeringskansliet också\r\när mycket angelägna om de regionalpolitiska\r\naspekterna i sammanhanget och därför pågår\r\nkonkreta överväganden om möjligheterna att\r\nlokalisera någon annan myndighet dit än en\r\ndomstol. Visa litet omtanke om våra domstolar\r\nockså. Det är en hjärtesak för mig, och jag tycker\r\natt det även borde vara det för representanter för\r\nden lagstiftande församlingen.</pre><pre>Anf. 37 PÄR GRANSTEDT (c):</pre><pre>Herr talman! Det är ibland litet svårt att följa med\r\ni svängarna när justitieministern argumenterar. I ett\r\ntidigare inlägg tyckte hon att jag alltför mycket\r\nargumenterade kring vad som skulle kunna skapa\r\nen effektiv domstol och att jag inte tillräckligt\r\nmycket lyfte fram de regionalpolitiska argumenten\r\nsom hon misstänkte låg bakom mitt agerande. Nu\r\ntycker hon att jag alltför litet tar hänsyn till vilka\r\nfaktorer som är nödvändiga för en effektiv domstol\r\noch vädjar i stället till att jag skall visa omtanke om\r\ndomstolen.</pre><pre>Jag har här försökt visa att bakgrunden till mitt\r\nställningstagande givetvis är regionalpolitiska\r\nhänsyn men också min uppfattning att en mindre\r\nlänsrätt kan fungera väl så bra och förmodligen\r\nbättre än den mycket stora enhet vi har. Jag har\r\nsåledes omtanke om domstolen, vilket det\r\nnaturligtvis är en skyldighet för en lagstiftare att ha.</pre><pre>Jag tror dock inte att det är förödande för en\r\ndomstol att ha en måttlig storlek eller att ligga i\r\nHaninge. Den uppfattningen delar inte jag.</pre><pre>Jag har också noterat, och tycker att det är positivt,\r\natt man i varje fall överväger om man kan hitta\r\nnågon annan myndighet att flytta ut till Haninge.\r\nMen det behövs ändå. Haninge har nämligen redan\r\nblivit ganska illa hanterat, inte minst av staten som\r\narbetsgivare, genom t.ex. nedläggningen av statens\r\narbetsmarknadsnämnd som låg i Haninge och de\r\ninskränkningar som det statliga televerket\r\ngenomfört. Lyckas man hitta ytterligare\r\nmyndigheter att förlägga till Haninge, tror jag att\r\ndet kommer att mottas med stor tacksamhet, även\r\nom vi också skulle kunna få en länsrätt i Haninge i\r\nframtiden. Ytterligare utflyttningar är alltid\r\nvälkomna och alltid motiverade.</pre><pre>Överläggningen var härmed avslutad.</pre><pre>5 § Svar på interpellation 1990/91:138 om tillsyn\r\noch uppföljning av den framtida barnomsorgen</pre><pre>Anf. 38 Statsrådet BENGT LINDQVIST (s):</pre><pre>Herr talman! Karin Israelsson har frågat mig om\r\nsocialstyrelsen fortsättningsvis kommer att få\r\nbibehålla sin tillsyn och uppföljning av\r\nbarnomsorgen eller om det nya skolverket kommer\r\natt ta över dessa uppgifter.</pre><pre>Genom ändringar i socialtjänstlagen (1980:620;\r\nändrad 1990:1403) och i skollagen (1985:1100;\r\nändrad 1990:1477) får kommunerna i framtiden\r\nfriare händer att besluta om sin\r\nnämndorganisation.</pre><pre>Regeringen har nyligen tillkallat en särskild\r\nkommitté (Dir. 1991:9) med uppgift att lämna\r\nförslag till mål och riktlinjer för barnomsorgen samt\r\ndet offentliga skolväsendet. Enligt direktiven skall\r\nkommittén utarbeta ett gemensamt måldokument\r\nför barnomsorgen och skolan. Kommitténs arbete\r\nskall vara slutfört senast den 1 september 1992.</pre><pre>Vidare har skolbarnsomsorgskommittén (Dir.\r\n1989:16) till uppdrag att följa, stimulera och\r\npåskynda en utveckling i riktning mot en\r\norganisatoriskt och pedagogiskt samlad\r\nverksamhet för skola och skolbarnsomsorg.\r\nKommitténs arbete beräknas vara slutfört under\r\nvåren 1991.</pre><pre>Det redovisade förändringsarbetet inom\r\nbarnomsorgen och skolan kan på sikt få betydelse\r\nför den statliga administrationen på de aktuella\r\nområdena. För närvarande är det dock inte aktuellt\r\nmed någon förändring av socialstyrelsens ansvar för\r\ntillsyn och uppföljning av barnomsorgen.</pre><pre>Anf. 39 KARIN ISRAELSSON (c):</pre><pre>Herr talman! Jag ber att få tacka statsrådet för\r\nsvaret på min interpellation.</pre><pre>Anledningen till interpellationen är en väl\r\nberättigad oro i både socialstyrelse och\r\nskolöverstyrelse/skolverk. De plötsliga\r\nförändringarna och de tvära kasten när det gäller\r\nverksamhet och verksamhetsinriktning har skapat\r\nstor oro bland personal och ledning.</pre><pre>Det finns också ute i kommunerna många som\r\nfrågar sig hur den framtida organisationen av\r\nnämnder och styrelser skall utformas. Av den\r\nanledningen anser jag det viktigt att så klara besked\r\nsom möjligt skall ges. Det finns mycket god\r\nkompetens när det gäller omsorg om barn och\r\nungdom både i socialstyrelsen och\r\nskolöverstyrelsen som måste få behållas. Det är\r\nockså viktigt med besked för kommunernas\r\nplanering vad gäller nämnder och styrelser.</pre><pre>En förändring av de statliga verken är inte någon\r\nnyhet. Jag har under de senaste tio åren varit\r\nstyrelseledamot i socialstyrelsen, och under denna\r\ntid har ständiga nedskärningar och\r\nomorganisationer ägt rum.</pre><pre>Riksdagens beslut den 25 maj 1989 gav anledning\r\ntill mycket stora förändringar. En helt ny, mycket\r\nbantad organisation uppstod, och den har\r\ngenomförts med mycket stor skyndsamhet. I de\r\narbetsuppgifter som riksdagen då gav\r\nsocialstyrelsen fanns barn- och ungdomsfrågor med\r\nsom ett mycket viktigt arbetsområde.</pre><pre>I socialutskottets betänkande, enligt vilket\r\nriksdagen beslutade, sades: ''I propositionen\r\nuttalas att socialstyrelsens verksamhet vad gäller\r\nbarn- och ungdomsfrågor bör intensifieras. Särskilt\r\nframhålls socialstyrelsens roll när det gäller att ta\r\ninitiativ till och bevaka att samverkan med andra\r\ncentrala statliga myndigheter som arbetar med\r\nbarn- och ungdomsfrågor kommer till stånd.''\r\nUtskottet framhöll vidare att den ''delar\r\nuppfattningen att socialstyrelsen har en viktig\r\nuppgift och ett särskilt ansvar när det gäller det\r\npedagogiska innehållet i förskola och fritidshem\r\noch kvaliteten i dessa verksamheter. Det framgår\r\nockså av uttalandena i propositionen att en klar\r\navsikt är att socialstyrelsens verksamhet vad gäller\r\nbarn- och ungdomsfrågorna skall intensifieras.''</pre><pre>Detta arbete har satts i gång och bedrivs med all\r\nden intensitet som kan uppnås med den ständiga\r\noro som i dag finns, inte minst inom socialstyrelsen.\r\nTrots den radikala omorganisationen och de stora\r\npersonalminskningarna har man lyckats att med\r\nhjälp av kompetent personal fullfölja riksdagens\r\nbeslut. För denna personal och för hela\r\nverksamheten vid socialstyrelsen känns det mycket\r\noroande att man kanske snart igen står inför nya\r\nradikala grepp som slår sönder en befintlig och\r\nsmärtsam omorganisation som nyss trätt i kraft.</pre><pre>Det blåser förändringarnas vindar genom de\r\nstatliga verken. Det är inget som jag sätter mig\r\nemot. Men jag tycker att det bör ske med respekt\r\nför den kompetens som finns, och det bör ske\r\ngenom att man först sätter upp de mål som\r\nverksamheten skall arbeta emot. Sedan borde man\r\nge nyss radikalt förändrade verksamheter en rimlig\r\nmöjlighet att bevisa att man klarat de krav som\r\nställts innan man beslutar om nya förändringar.</pre><pre>Regeringen måste kunna stå för den framtidstro\r\nsom också behövs i socialstyrelsens verksamhet.\r\nPersonalen är verksamhetens främsta tillgång.\r\nFörsvinner den kompetensen blir verksamheten\r\nsvårt lidande. Det är vad som just nu håller på att\r\nske.</pre><pre>Vem skall ha tillsyns- och utvecklingsansvaret för\r\nden framtida barnomsorgen, var då den fråga jag\r\nville ha ett svar på från statsrådets sida.</pre><pre>Svaret är att det redovisade förändringsarbetet\r\ninom barnomsorgen och skolan på sikt kan få\r\nbetydelse för den statliga administrationen på de\r\naktuella områdena. Vad begreppet på sikt i tid\r\nbetyder är inte lätt att utläsa. Möjligtvis kan det\r\nbetyda att den kommitté som fått i uppdrag att\r\nlämna förslag till mål och riktlinjer för\r\nbarnomsorgen samt det offentliga skolväsendet\r\nskall slutföra sitt arbete. Det arbetet skall ju vara\r\nslutfört senast den 1 september 1992. Först efter\r\ndetta bör det vara aktuellt att förändra\r\nansvarsområdena. Kan statsrådet lova att det inte\r\nkommer att ske några förändringar innan det\r\nförslag har avgjorts i riksdagen?</pre><pre>Nu vet vi ju inte hur situationen ser ut efter valet,\r\nmen det vore bra med ett besked om att inga\r\nförändringar är planerade för det närmaste året.</pre><pre>En tröst ligger dock i beskedet att det för\r\nnärvarande inte är aktuellt med någon förändring\r\nav socialstyrelsens ansvar för tillsyn och\r\nuppföljning av barnomsorgen. Då återstår att se om\r\ndetta kan ske med den intensitet som riksdagen\r\nförutsatte i sitt beslut 1989.</pre><pre>Bengt Lindqvist med huvudansvar för dessa frågor\r\nmåste också känna viss oro över de snabba ryck\r\nsom kan förändra förutsättningarna för tillsyn och\r\nvidareutveckling av förskolans verksamhet om inte\r\nen genomlysande utredning gett förslag och besked\r\nom hur den framtida verksamheten skall bedrivas.</pre><pre>Min fråga till Bengt Lindqvist är därför: Kommer\r\nsocialstyrelsen att kunna fortsätta med sitt arbete\r\nnär det gäller barn- och ungdomsverksamheten\r\nunder de närmaste åren?</pre><pre>Anf. 40 KARIN FALKMER (m):</pre><pre>Herr talman! När det gäller den integrering mellan\r\nskola och barnomsorg som nu är aktuell är vi i\r\nmoderata samlingspartiet oroliga. Vi ser\r\noroväckande tecken i skyn. Det är dock inte i första\r\nhand de organisatoriska spörsmålen och\r\nansvarsfördelningen mellan myndigheter som\r\nbekymrar oss. Jag vill aktualisera en annan fråga.\r\nJag hoppas att Bengt Lindqvist i dagens debatt kan\r\nblåsa bort de mörka tecknen ifrån skyn så att\r\nhimlen kan bli klar och blå igen.</pre><pre>Skolan och barnomsorgen har var för sig sitt\r\nspeciella verksamhetsområde. Skolans allt annat\r\növerskuggande huvuduppgift är att förmedla\r\nkunskaper och färdigheter till eleverna.\r\nBarnomsorgen har sitt särskilda och viktiga\r\nansvarsområde. Enligt vår uppfattning är det\r\nsjälvfallet värdefullt med samarbete mellan skola\r\noch barnomsorg. Det får dock inte betyda en\r\nsammansmältning, en uppluckring av gränserna\r\noch en sammanblandning av ansvarsområdena.</pre><pre>Det finns uppenbara och oroande risker för detta\r\nmed den utveckling som regeringen tycks vara inne\r\npå och som kan utläsas av Bengt Lindqvists\r\ninterpellationssvar. Det gäller bl.a. det som sägs om\r\nett gemensamt måldokument för barnomsorgen\r\noch skolan och att man skall påskynda utvecklingen\r\ni riktning mot en organisatoriskt och pedagogiskt\r\nsamlad verksamhet för skola och barnomsorg. Vad\r\när avsikten med detta? Kan Bengt Lindqvist\r\ngarantera att skolans huvuduppgift att förmedla\r\nkunskaper och färdigheter klart kommer att fastslås\r\ni måldokumentet och att på samma sätt de speciella\r\nuppgifter och ansvarsområdena som barnomsorgen\r\nomfattar kommer att framgå lika klart?</pre><pre>\r\nAjournering</pre><pre>Kammaren beslöt kl. 14.24 på förslag av andre vice\r\ntalmannen att ajournera förhandlingarna till kl.\r\n14.30, då statsrådet Anita Gradin lämnar\r\ninformation om EES-förhandlingarna.</pre><pre>\r\nÅterupptagna förhandlingar</pre><pre>Förhandlingarna återupptogs kl. 14.30.</pre><pre>\r\nInformation från regeringen om EES-\r\nförhandlingarna</pre><pre>Anf. 41 Statsrådet ANITA GRADIN (s):</pre><pre>Herr talman! Den 11 december förra året\r\ndebatterade riksdagen utrikesutskottets\r\nbetänkande om Sverige och den västeuropeiska\r\nintegrationen. I samband därmed redogjorde jag\r\nför läget i EES-förhandlingarna, sådant det tedde\r\nsig inför de viktiga ministermötena inom EFTA och\r\nmellan EFTA och EG-länderna senare under\r\ndecember.</pre><pre>Jag sade att vår ambition var att dessa\r\nministermöten skulle leda fram till principiell\r\nenighet om de viktigaste förhandlingsfrågorna. Jag\r\nsade också att vi eftersträvade konkreta resultat\r\nmen att vi å andra sidan inte kunde vänta oss\r\nlösningar på alla utestående frågor.</pre><pre>Ministermötet mellan EG och EFTA den 19\r\ndecember blev en klar framgång. Vi kunde enas om\r\nriktlinjer för de fortsatta förhandlingarna. På flera\r\ndelområden kan resultatet betecknas som\r\ngenombrott.</pre><pre>Detta resultat skapade goda förutsättningar för att\r\nförhandlingarna skulle kunna föras vidare på ett\r\nkonstruktivt sätt. Så har också skett under januari\r\noch februari. Arbetstakten är fortsatt intensiv.</pre><pre>Det som hänt sedan riksdagen senast debatterade\r\nintegrationsfrågorna är i huvudsak följande.</pre><pre>Vid EG/EFTAs ministermöte den 19 december slog\r\nvi fast att samarbetet skall omfatta samtliga de s.k.\r\nfyra friheterna -- jordbruket undantaget. En rad\r\nandra viktiga samhällsområden såsom forskning,\r\nutbildning, miljöfrågor, konsumentskydd och den\r\nsociala dimensionen skall också ingå. Vi är alltså\r\neniga om avtalets substantiella innehåll.</pre><pre>En utgångspunkt har varit att samarbetet skall ha\r\nde relevanta delarna av EGs regelverk -- det som vi\r\nkallar acquis communautaire -- som grund.\r\nParterna är nu i allt väsentligt eniga om vilka\r\ndirektiv etc. som skall betraktas som relevanta för\r\nEES-avtalet.</pre><pre>En känslig och för oss mycket väsentlig fråga rör\r\nbibehållande av högre normer i EFTA-länderna när\r\ndet gäller hälsa, miljö och säkerhet. Samtidigt skall\r\nen fri rörlighet för varor säkerställas. Här\r\nbekräftade ministermötet att pragmatiska lösningar\r\nskall sökas, anpassade till de enskilda fallen. På den\r\ngrunden har förhandlingsarbetet kunnat fortsätta.\r\nDet ser ut som om vi med god vilja och\r\nkonstruktivitet från båda sidor skall kunna nå\r\nlösningar som i allt väsentligt tillfredsställer EFTA-\r\nsidans krav.</pre><pre>Jag har tidigare sagt i denna kammare att EFTA-\r\nländerna vore villiga att avstå från permanenta\r\nundantag -- detta dock på vissa villkor, bl.a. att vi\r\nkunde enas om skyddsklausuler som skulle kunna\r\nanvändas om allvarliga problem uppstår på någon\r\npunkt. Nu finns en långtgående enighet om hur\r\nsådana skyddsklausuler skall utformas i ett EES-\r\navtal. Särskilt viktig är principen att ett enskilt\r\nEFTA-land -- liksom EG -- skall ha rätt att\r\nsjälvständigt vidta skyddsåtgärder i händelse av\r\nallvarliga störningar. I gengäld skall motparten ha\r\nrätt att vidta motåtgärder för att återställa balansen\r\ni avtalet. Här återstår ännu en del frågor att klara\r\nut, men det tycks som om denna lösning öppnar\r\nvägen för EFTA-länderna att släppa kraven på\r\npermanenta undantag.</pre><pre>På det institutionella området innebar\r\nministermötet viktiga framsteg på flera centrala\r\npunkter. Det gäller framför allt hur avtalet i stort\r\nskall byggas upp institutionellt -- vilka centrala\r\norgan som skall inrättas och vilken\r\nkompetensfördelning som skall gälla mellan dessa.</pre><pre>Ett EES-råd inrättas på ministernivå. Det skall\r\nbestå av representanter för samtliga 19 EES-länder\r\noch EG-kommissionen. EES-rådet skall i första\r\nhand svara för politisk vägledning samt utveckling\r\noch utvärdering av samarbetet. Rådet skall också\r\nfatta politiska beslut om ändringar och tillägg till\r\navtalet.</pre><pre>Vi har också enats om att inrätta ett gemensamt\r\norgan med ansvar för genomförande och\r\nförvaltning av avtalet. Här ligger den löpande\r\nbeslutsprocessen. I detta organ företräds EG av\r\nkommissionen med medlemsländerna som\r\nbisittare. Också EFTA-länderna skall här sträva\r\nefter ett gemensamt uppträdande. Beslut skall\r\nfattas enhälligt med EFTA och EG som likvärdiga\r\navtalsparter.</pre><pre>Under förhandlingen har vi på EFTA-sidan\r\nframhållit vikten av att samtliga medlemsländer\r\nkan komma till tals i alla frågor. Genom den\r\nsammansättning av EES-rådet som vi nu är överens\r\nom garanteras vi den möjligheten. Detta förstärks\r\ngenom att parterna enats om en princip som\r\ninnebär rätt att när som helst och på alla nivåer ta\r\nupp en fråga till diskussion. Om det inte går att\r\nkomma överens i det gemensamma organet kan\r\nEFTA-länderna således begära att frågan tas upp i\r\nEES-rådet.</pre><pre>Ministerdeklarationen den 19 december bekräftade\r\nockså att experter från EFTA-länderna skall\r\nberedas tillfälle att medverka då kommissionen\r\nutarbetar förslag till ny lagstiftning som kan beröra\r\nEES. När ett förslag lagts fram skall parterna\r\nsamarbeta under den fortsatta beslutsprocessen\r\nmed sikte på att nå fram till gemensamma beslut.</pre><pre>Även om vi nu börjar skönja hur den institutionella\r\nEES-strukturen kommer att te sig, återstår känsliga\r\nförhandlingar på det här området. Det gäller\r\nframför allt formerna för EFTA-ländernas\r\ndeltagande i beredningen av enskilda förslag och\r\nsamverkan med EGs kommittéer. Båda parter är\r\nemellertid inställda på att hitta en framkomlig väg.\r\nJag tror därför att vi kommer att nå fram till en\r\nömsesidigt tillfredsställande lösning på denna\r\nfråga.</pre><pre>På övervakningsområdet har vi i princip enats om\r\nen konstruktion som innebär att kommissionen\r\növervakar EG-sidan samtidigt som ett nyinrättat\r\noch oberoende övervakningsorgan på EFTA-sidan\r\nutövar motsvarande funktion. Frågor som rör\r\ntolkningsproblem och fördelning av ärenden\r\nmellan de oberoende organen skall tas upp för\r\ngemensam konsultation och behandling.</pre><pre>En förutsättning för att detta system skall kunna\r\nfungera är att parterna -- eller enskilda när det\r\ngäller konkurrensfrågor -- kan få\r\növervakningsorganens beslut överprövade i\r\ndomstol.</pre><pre>Det för mig in på frågan om en gemensam EES-\r\ndomstol. Den lösning som börjar avteckna sig är en\r\ngemensam EES-domstol med anknytning till EG-\r\ndomstolen och med domare från såväl EG som\r\nsamtliga EFTA-länder. EES-domstolens\r\nhuvuduppgift skall vara att lösa tvister om avtalets\r\nimplementering, tillämpning och tolkning.\r\nFortfarande återstår dock en hel del frågor att klara\r\nut. Det gäller bl.a. domstolens roll i\r\nkonkurrensärenden.</pre><pre>Ett delområde som tagits upp på ett ganska sent\r\nstadium i förhandlingarna gäller stödet till\r\neftersatta områden i främst EGs sydliga\r\nmedlemsländer. EFTA-länderna förklarade sig\r\nredan i deklarationen från statsministermötet i\r\nOslo 1989 beredda att bidra till en social och\r\nekonomisk utjämning inom EES-området. Frågan\r\nhar varit på vilka sätt detta skulle ske. Några av de\r\nutestående förhandlingsfrågorna hänger samman\r\nmed denna problematik och hänger därmed i viss\r\nmån också samman inbördes.</pre><pre>På jordbruksområdet diskuteras förutsättningarna\r\nför att liberalisera handeln med vissa\r\njordbruksprodukter. EG har lagt fram en kravlista\r\nomfattande ett 70-tal produkter av särskilt intresse\r\nför de mindre utvecklade regionerna i främst\r\nSydeuropa. Drygt hälften av produkterna är redan\r\ntullfria i Sverige. Inom ramen för en\r\ntillfredsställande helhetslösning som också beaktar\r\nSveriges offensiva intressen -- bl.a. vad gäller\r\nlivsmedelsprodukter -- kan ytterligare\r\nliberaliseringar aktualiseras.</pre><pre>Fiskediskussionen är för närvarande helt låst.\r\nEFTA-länderna kräver fritt tillträde till EGs\r\nmarknad. EG har hittills inte givit något officiellt\r\nbud men klargjort att de -- sannolikt begränsade --\r\ntullättnader som kan bli aktuella måste\r\navbalanseras med fiskerättigheter i EFTAs\r\nfiskevatten. Denna koppling anser EFTA-länderna\r\nvara oacceptabel. Jag befarar att låsningen i\r\nfiskefrågan kommer att bestå ända till\r\nförhandlingarnas slutskede.</pre><pre>Inom EG överväger man för närvarande att föreslå\r\ntillskapandet av en EFTA-fond som parallellt med\r\nEGs regionalfonder skulle bidra till de fattiga\r\nsydeuropeiska regionernas utveckling -- detta bl.a.\r\nmot bakgrund av att EFTAs samlade reaktion på\r\nEGs jordbrukskrav bedöms som otillräcklig. Det\r\nfinns flera frågetecken när det gäller en eventuell\r\nfond av detta slag. Ett är hur man inom ramen för\r\nen rättvis bördefördelning mellan EFTA-länderna\r\nskall få till stånd en lämplig avvägning mellan\r\njordbruksliberalisering och eventuell\r\ntilläggsfinansiering.</pre><pre>I förra veckan, den 1--2 mars, höll EFTA ett\r\nministermöte i Genève. Självfallet ägnade vi en stor\r\ndel av mötet åt att gå igenom läget i EES-\r\nförhandlingarna, och särskilt de utestående frågor\r\nsom jag berört här i dag. Vi gav våra förhandlare de\r\nklara riktlinjer som behövs i deras fortsatta arbete.\r\nDet är självklart att spänningar uppstår mellan\r\nolika nationella prirotieringar när vi nu närmar oss\r\nförhandlingarnas slutskede. Tack vare konstruktivt\r\nagerande -- inte minst av ordförandelandet\r\nÖsterrike -- står dock EFTA-kretsen fortsatt väl\r\nsamlad inför det fortsatta arbetet.</pre><pre>Under ministermötet kunde vi också med\r\ntillfredsställelse konstatera att\r\nfrihandelsförhandlingarna med Polen, Ungern,\r\nTjeckoslovakien och Turkiet fortskrider planenligt.\r\nHandelspolitiska kontakter äger också rum mellan\r\nEFTA-länderna och Jugoslavien och med Israel\r\nresp. Gulfländerna i syfte att undvika en\r\nhandelsdiskriminering i förhållande till EG på\r\ndessa marknader.</pre><pre>EFTA-ministrarna informerades vidare om EG-\r\ndiskussionen rörande ett alleuropeiskt\r\nenergisamarbete. Vi enades om att inför höstens\r\nplanerade mellanstatliga konferens studera frågan\r\nom en europeisk energistadga -- den s.k.\r\nLubbersplanen efter den holländske\r\npremiärministerns initiativ förra året.</pre><pre>Ministermötet välkomnade EFTA-\r\nparlamentarikernas avsikt att i en särskild\r\narbetsgrupp tillsammans med företrädare för EG-\r\nparlamentet utarbeta förslag till ett gemensamt\r\nparlamentarikerorgan för EES-verksamheten.</pre><pre>Slutligen vill jag nämna att Lichtenstein formellt\r\növerlämnade den ansökan om medlemskap i EFTA\r\nsom tidigare aviserats.</pre><pre>Herr talman! I sitt beslut den 12 december uttalade\r\nsig riksdagen för ett svenskt medlemskap i EG med\r\nbibehållen neutralitetspolitik. Det bedömdes\r\nsannolikt att en svensk ansökan om medlemskap\r\nskulle kunna lämnas in under år 1991. Parallellt\r\nmed de intensiva EES-förhandlingarna har\r\nregeringen därför inlett förberedelserna för en\r\nsådan ansökan.</pre><pre>I dagsläget har dock arbetet med att slutföra EES-\r\nförhandlingarna högsta prioritet. Vi står kvar vid\r\nuppfattningen att EES-avtalet skall stå för sig\r\nsjälvt -- att det skall vara av värde också för de\r\nEFTA-länder som inte söker medlemskap.\r\nSamtidigt vet vi att EES-avtalet blir en utmärkt\r\nplattform för Sveriges strävan att gå vidare till\r\nmedlemskap i EG.</pre><pre>Ett mycket betydelsefullt resultat av ministermötet\r\ni december mellan EFTA och EG var att alla parter\r\nbekräftade sin föresats att avsluta EES-\r\nförhandlingarna till sommaren. Vi har de senaste\r\nmånaderna tydligt kunnat notera att EG-\r\nkommissionen är angelägen om att driva arbetet\r\nframåt. Detsamma gäller EGs ordförandeland\r\nLuxemburg liksom Österrike, som för närvarande\r\ninnehar ordförandeskapet i EFTA. Också från\r\nsvensk sida gör vi naturligtvis allt vi kan för att\r\ntidsplanen skall kunna hållas.</pre><pre>En hel del arbete återstår, men förhandlingarna går\r\nvidare i god anda och i rask takt. På EFTA-sidan\r\nstår vi väl rustade inför uppgiften att före\r\nsommaren sluta en uppgörelse med EG om ett bra\r\nEES-avtal. Jag är alltså optimistisk när det gäller\r\nvåra möjligheter att hålla tidtabellen så att avtalet,\r\nsom förutsetts, skall kunna träda i kraft den 1\r\njanuari 1993.</pre><pre>Anf. 42 NIC GRÖNVALL (m):</pre><pre>Herr talman! Jag tackar statsrådet för\r\ninformationen. Jag vill gärna än en gång uttrycka\r\nmin uppskattning över att statsrådet Gradin på\r\ndetta sätt verkligen beflitar sig om att hålla oss väl\r\ninformerade om utvecklingen.</pre><pre>Först av allt vill jag ta fasta på en mera\r\ngrundläggande frågeställning, nämligen den som\r\nkommer i slutet av förklaringen om relationen till\r\nmedlemskapsansökan. Statsrådet säger att den inte\r\nhar högsta prioritet, utan att det är EES-\r\nförhandlingarnas slutförande som har det.\r\nHäromdagen informerade Allan Larsson om att en\r\nansökan skall lämnas in i juni 1991. Jag vill gärna\r\nha handelsministerns förklaring till vem det är som\r\nbestämmer i regeringen i den frågan.</pre><pre>Jag vill gärna att statsrådet också kommenterar\r\nfrågan om parlamentarikerinflytandet under den\r\nkonsekvensanalys som pågår nu. Den kommer i\r\nhög grad att likna EES-förhandlingarnas\r\nslutsumma. Vi från riksdagens sida är angelägna\r\nom att få komma med i konsekvensanalysen och\r\nsäkerställa vår roll även i det kommande\r\nförhandlingsarbetet när det gäller EG-\r\nmedlemskapet.</pre><pre>Eftersom riksdagsmännen vid dessa\r\ninformationsstunder ges utomordentligt ringa\r\ntaletid, vill jag bara ta upp en fråga till så att jag kan\r\nfå ett ordentligt bra svar, nämligen frågan om\r\nEFTA-gruppen som grupp. Av den redovisning\r\nsom vi nu har fått höra framgår frågeställningar som\r\ninnehåller starka spänningsmoment mellan de olika\r\nEFTA-nationerna. Där finns fisket,\r\ntransitfrågorna, personers fria rörlighet och en hel\r\nmängd andra sådana frågor. Vi vet att många av de\r\nfrågorna är ytterligt angelägna frågor för skilda\r\nEFTA-nationer. Går det att hålla ihop denna\r\nsplittrade grupp genom förhandlingarna? Kan vi\r\nfortsätta att vara en pelare som samtalspartner till\r\nEG? Och den allra svåraste frågan: Vad händer om\r\nvi inte kan det?</pre><pre>Anf. 43 CLAES ROXBERGH (mp):</pre><pre>Herr talman! Anita Gradin säger att EES-avtalet\r\nkommer att omfatta ett antal viktiga\r\nsamhällsfrågor, bl.a. miljöfrågor, konsumentskydd\r\noch den sociala dimensionen. Samtidigt konstaterar\r\nhon att en känslig och för oss mycket väsentlig fråga\r\nrör bibehållandet av högre normer i EFTA-\r\nländerna när det gäller hälsa, miljö och säkerhet.\r\nMen samtidigt säger Anita Gradin att EFTA-\r\nländerna är villiga att avstå från permanenta\r\nundantag. För mig är detta oförenligt. Finns det\r\nnågot annat alternativ och någon annan väg för\r\nregeringen än en anpassning till EGs lägre nivåer?\r\nÄr Sverige berett att släppa obegränsade\r\nfiskerätter till EG-länderna i svenska vatten?</pre><pre>Anf. 44 BIRGITTA HAMBRAEUS (c):</pre><pre>Herr talman! Jag vill också gärna tacka\r\nhandelsministern för en fyllig information, som jag\r\nmed intresse skall studera mera i detalj senare.</pre><pre>För det första har jag en fråga angående tidsplanen.\r\nTill sommaren kan det finnas ett färdigt avtal. Är\r\ndet ett avtal med EG-kommissionen som sedan\r\nskall godkännas under en lång process av parlament\r\noch ministerråd? Hur lång är tidsplanen innan vi vet\r\nom EG för sin del antar detta?</pre><pre>För det andra har vi förhållandet mellan EES-\r\ndomstolen och våra svenska domstolar. Måste våra\r\ndomstolar underställas EES-domstolen? Det är i så\r\nfall något helt nytt i svensk juridisk tradition.</pre><pre>För det tredje har vi de nya lagarna. EG står ju\r\ningalunda still i sitt lagstiftningsarbete. Vad händer\r\nmed de nya lagar som läggs till l'acquis\r\ncommunautaire? Kommer de utan vidare att överta\r\nsvensk lag? Hur förhåller vi oss där? Måste vi hela\r\ntiden anpassa oss via riksdagsbeslut? Hur går det till\r\nrent praktiskt?</pre><pre>Anf. 45 PER-OLA ERIKSSON (c):</pre><pre>Herr talman! Jag vill i likhet med tidigare talare\r\ntacka Anita Gradin för informationen. Vi\r\nvärdesätter mycket denna kontinuerliga\r\ninformation som lämnas och den öppenhet som\r\nAnita Gradin alltid har visat i dessa sammanhang.\r\nSamtidigt vill jag understryka vikten av att vi nu\r\nprioriterar EG-samtalen så att vi kan hålla\r\ntidtabellen på samma gång som förberedelsearbetet\r\nmed en medlemsansökan kan fortskrida.</pre><pre>Anita Gradin säger i sitt anförande att ytterligare\r\nliberaliseringar kan aktualiseras på jordbrukets\r\nområde.</pre><pre>Jag skulle gärna vilja veta vad som ligger bakom\r\nden formuleringen. Jag tror det är viktigt att slå\r\nfast -- och jag vill göra det i dag -- att vi från svensk\r\nsida inte gör någon ensidig eftergift på jordbrukets\r\nområde. Det svenska jordbruket får inte bli en\r\nhandelsvara i EES-sammanhang. Jordbruksfrågan\r\nmåste hos oss behandlas parallellt med vad som\r\nsker i de övriga nordiska länderna, så att Sverige\r\ninte går i förväg och utsätter en del av näringslivet\r\nför en oriktig behandling.</pre><pre>Sedan vill jag fråga Anita Gradin vilken bedömning\r\nhon gör av de påbörjade regeringskonferenserna\r\nom EG. De är ju väsentliga för Sveriges fortsatta\r\nrelationer och arbete med förberedelserna för en\r\nmedlemsansökan.</pre><pre>Anf. 46 BENGT HURTIG (v):</pre><pre>Herr talman! Också jag får tacka för dessa tillfällen\r\ntill information om EES-förhandlingarna.\r\nAllteftersom månaderna går kan det hända att de\r\nblir tydligare till innehållet. Fortfarande är de rätt\r\nallmänna till sin karaktär. Många ställer frågan:\r\nVad är det egentligen för eftergifter, rent konkret,\r\nvi måste göra?</pre><pre>I januari 1989 lovade Anita Gradin här i riksdagen\r\natt det inte skulle accepteras någon social\r\nnedrustning, någon försämrad miljö, något minskat\r\nkonsumentskydd, någon urholkad arbetsrätt eller\r\neftergifter på jämställdhetsområdet eller\r\nförsämrade arbetsvillkor. Det skulle vara intressant\r\natt höra om Anita Gradin fortfarande står bakom\r\ndessa formuleringar, när vi fått denna information\r\nhär i dag.</pre><pre>Listan över direktiv som skall betraktas som\r\nrelevanta vore säkert många intresserade av att se.</pre><pre>I likhet med tidigare talare konstaterar jag att om\r\nvi nu avstår från permanenta undantag måste väl\r\ndessa skyddsklausuler som nämns vara tillfälliga\r\nskyddsklausuler. Om vi genomför en sådan\r\nskyddsklausul skall EG-sidan ha rätt att vidta\r\nmotåtgärder för att upprätthålla balansen i avtalet.\r\nDet skulle vara intressant att få konkreta exempel\r\npå vad sådana motåtgärder skulle kunna innebära\r\nför Sverige.</pre><pre>När det gäller lagstiftningen skall man ha en\r\ngemensam procedur där man skall försöka\r\nsamarbeta i den fortsatta beslutsprocessen med\r\nsikte på att nå fram till ett gemensamt beslut. Vad\r\nkommer att hända om man i framtiden inte kan nå\r\nett gemensamt beslut?</pre><pre>Anf. 47 KRISTER SKÅNBERG (mp):</pre><pre>Herr talman! Jag vill också tacka\r\nutrikeshandelsministern för informationen. Jag\r\nhoppas att informationstillfällena blir många och\r\ntäta nu vartefter avtalet avtecknar sig allt tydligare.</pre><pre>Utrikeshandelsministern är naturligtvis den som\r\ntydligast framför sig ser hur detta avtal kan komma\r\natt se ut. Jag vill fråga konkret när det gäller de\r\nnormer som vi fick höra talas om här: Innebär detta\r\nmed tillfälliga undantag att Sverige kan behålla\r\nhögre krav för t.ex. livsmedelskvalitet till dess EG\r\nkommit upp i samma kravnivå? Eller hur löser man\r\nproblemet om det fortsätter att vara en skillnad\r\nmellan dessa nivåer och vi i vår kravnivå kan\r\nhänvisa t.ex. till Världshälsoorganisationens krav,\r\ndvs. att vi så att säga har väl grundade skäl?</pre><pre>Innebär detta att Sverige kan upprätthålla sitt\r\nförbud mot användning av asbest i all framtid eller\r\ntill dess asbest åter kan visas vara ofarlig?</pre><pre>Innebär detta avtal att Sverige kan upprätthålla\r\nsina nuvarande tullsatser gentemot tredje land i den\r\nmån de är lägre än EGs, eller kan vi tvingas höja\r\nvåra tullsatser?</pre><pre>Till slut: Kommer den domstol som skall döma i\r\nmålen att fatta majoritetsbeslut och i så fall enligt\r\nvilka regler? Vilka risker finns det att Sverige får\r\nvitala miljö- och hälsointressen överkörda av en\r\ndomstolsmajoritet?</pre><pre>Anf. 48 HADAR CARS (fp):</pre><pre>Herr talman! Jag vill tacka fru statsrådet för\r\ninformation och öppenhet om Sveriges\r\nförhandlingar med EG. På några punkter vill jag\r\nförsöka fördjupa diskussionen.</pre><pre>Statsrådet talar om att EG och EFTA är eniga om\r\navtalets substantiella innehåll. Jag vill fråga om det\r\ninnebär att vi kan räkna med en lika behandling för\r\nsvenska medborgare och EG-medborgare t.ex. när\r\ndet gäller möjligheter för svenskar att få\r\narbetstillstånd inom EG, att vi skall slippa pass och\r\nallt annat som inom EG skall bort för att\r\nförverkliga medborgarnas Europa?</pre><pre>Jag vill vidare säga att jag tycker det är bra att vi\r\nsläpper kraven på permanenta undantag. Det är\r\ninte bara sakligt riktigt utan, såvitt jag förstår,\r\nabsolut nödvändigt om vi skall få ett avtal.\r\nEftersom jag tycker att ett avtal är viktigt delar jag\r\nuppfattningen att detta kan vara en bra\r\nförhandlingsväg.</pre><pre>Sedan talar statsrådet om medbestämmande och\r\ninflytande och att man hoppas på en ömsesidigt\r\ntillfredsställande lösning.</pre><pre>Där är jag något mindre optimistisk, det vill jag\r\ngärna säga. Det som står här handlar i huvudsak om\r\nmöjligheterna att få komma in och framföra\r\nsynpunkter och diskutera. Allt detta är värdefullt,\r\nmen det är inte tillfredsställande, anser jag, så länge\r\nvi inte också har ett medbestämmande i\r\nbeslutsorganen. Och det får vi inte, möjligen med\r\nundantag av just domstolen, där vi kan tänkas få\r\ndomare från EFTA-sidan, som uppenbarligen\r\nkommer att utöva en överstatlig domsrätt. Det\r\ntycker jag i så fall är mycket positivt.</pre><pre></pre><pre>Anf. 49 Statsrådet ANITA GRADIN (s):</pre><pre>Herr talman! Det var många frågor. Jag skall\r\nförsöka besvara i telegramstil, så kanske jag hinner\r\nmed de flesta.</pre><pre>Nic Grönvall talade om relationen mellan EES och\r\nmedlemskap och när vi skall söka. Den diskussion\r\nsom har förts både i regeringen och i\r\nutrikesnämnden har handlat om att vi bör ta hänsyn\r\ntill EES-förhandlingarna så att vi har löst de\r\nfrågorna och har dem på bordet. Vi skall\r\nnaturligtvis också informera våra EFTA-vänner när\r\noch hur det skall ske och att detta också skall ske i\r\nsamråd, precis som utrikesutskottet sagt.</pre><pre>Med partierna i utrikesnämnden har vi också börjat\r\nanalysen om utrikes- och säkerhetspolitiken.</pre><pre>\r\nNär det gäller själva medlemskapsförhandlingen\r\nfinns alltså inga ställningstaganden. Däremot har vi\r\npå UDH/s sida lagt ut ett antal beställningar som\r\nhandlar om konstitution, tullunion, gemensam\r\nhandelspolitik och dessutom att vi skall kunna följa\r\nregeringskonferenserna -- allt detta som är viktigt\r\nden dag vi skall lägga upp förhandlingsstrategin.\r\nMen det kommer den dag som vi lämnar in vår\r\nansökan.</pre><pre>Går det att hålla ihop EFTA-gruppen? Den\r\ndiskussionen har vi fört hela tiden. Hittills har vi,\r\nherr talman, hållit ihop. Visst är det spänningar\r\ninom EFTA precis som det är spänningar inom EG,\r\noch tonfallet kan bli litet hårt emellanåt. Men trots\r\ndetta har vi lyckats hålla ihop. Och jag ser det som\r\nmycket viktigt, inte minst för Sveriges del, att göra\r\ndet bästa. Vi får ta tag i den frågan om den skulle\r\nuppkomma, om något skulle hända, om någon t.ex.\r\nvill stiga av.</pre><pre>Claes Roxbergh frågade om Sverige är berett att ge\r\nobegränsade fiskerättigheter till EG. Det är\r\nSverige självfallet inte. Det vore ju dumt. Då\r\nbehöver man ju inte förhandla, utan här är det\r\ndefinitivt. Jag har i mitt första inlägg redogjort för\r\nhur jag ser på fisket. Det är många som har varit\r\ninne på högre normer och på undantag. Vi har sagt\r\natt vi kan avstå från permanenta undantag och att\r\nvi då kan tillämpa ''safe guards''. Det innebär att\r\nom vi upplever ett hot på den svenska marknaden\r\neller att för många människor invandrar till Sverige\r\nkan åtgärder vidtas. Det är klart att andra också\r\nkan vidta åtgärder mot oss. Allt detta får man\r\navväga i varje enskild situation och avgöra vilket\r\npris man är beredd att betala.</pre><pre>Birgitta Hambraeus talade om tidsplanen. Vad vi\r\ndiskuterar i dag är alltså en parafering av avtalet\r\nden 24 juni i Salzburg. Efter det skall naturligtvis\r\nparlamentet också diskutera detta. Vi själva skall\r\nockså göra översättningar, och vår egen riksdag\r\nskall ta ställning, och riksdagen skall få ordentligt\r\nmed tid på sig. Vi har ett och ett halvt år på oss i\r\nEFTA-länderna att klara ut själva genomförandet\r\nav avtalet.</pre><pre>Beträffande nya lagar vill jag säga att konsekvensen\r\nav ett EES-avtal inte blir överstatlighet. När man\r\nfattar beslut i varje enskilt fall inom EES-processen\r\nblir det ett internationellt rättsligt avtal som alltså\r\nskall antas av riksdagen när det gäller sådana frågor\r\neller som skall accepteras på annat sätt.</pre><pre>Per-Ola Eriksson vill prioritera EES-avtalet. Ja,\r\ndet är ju det som tar mycket stor arbetskraft av våra\r\nförhandlare och av departementen och som\r\nrepresentanterna i EFTA-delegationen men även\r\nandra bör vara mycket involverade i.</pre><pre>När det gäller jordbruket fördes det en intensiv\r\ndiskussion under fredagen och lördagen i Genève,\r\ndå det refererades att man från EG var mycket\r\nmissnöjd med att vi hade bestämt oss för att\r\nförhandla om jordbruket bilateralt och inte\r\nuppträdde med EFTA som enhet och att resultatet\r\nav det hade blivit dåligt för de enskilda länderna.\r\nMan rekommenderade oss nu att åka hem för att se\r\nhur vi kan gå vidare på jordbruksområdet, annars\r\nskulle vi i stället få diskutera en fond. Så\r\nsmåningom blir det naturligvis en avvägning\r\ntillsammans inte minst med EFTA-delegationen då\r\ndet skall avgöras om vi vill bjuda på mer eller\r\nmindre jordbruk och ta konsekvenserna i en social\r\nfond. Där ser jag jordbruk, fond och över huvud\r\ntaget det som man på EG-språk kallar ''cohesion''\r\nsom ett paket. Hur det blir konkret kan vi inte säga\r\ni dag.</pre><pre>När det gäller alla relevanta regler, Bengt Hurtig,\r\nfinns de i den gröna boken som har presenterats och\r\növersatts för Sveriges riksdag. Det är bara att läsa\r\ninnantill. Jag vet att den är tjock. Men där har vi\r\nlagt ner mycket ambition från svensk sida för att\r\nledamöterna i Sveriges riksdag skall veta vad som\r\när identifierat som relevanta regler.</pre><pre>Bengt Hurtig frågade vad som händer om man inte\r\nfattar gemensamma beslut. Två saker kan hända.\r\nAntingen får man leva med det, eller också får man\r\nta konsekvenserna. Man kanske blir utsatt för\r\nnågra motåtgärder. Och då får man leva med det.</pre><pre>Krister Skånberg frågade om tullsatser. Men vi\r\ndiskuterar faktiskt inte en tullunion i detta\r\nsammanhang. När det gäller domstolen är det\r\nnaturligtvis oberoende domare som skall ta\r\nställning till de frågor som det handlar om.</pre><pre>Hadar Cars tar upp vissa frågor i det substantiella\r\ninnehållet. Det kommer att handla om\r\narbetstillstånd, men frågan om pass ligger utanför.\r\nVi har under flera år försökt att så att säga gifta\r\nihop frågan om den nordiska passunionen med de\r\narbeten som sker i den s.k. TREVI-gruppen och\r\nsom ligger utanför kommissionen. Såvitt jag vet\r\ndiskuterade man senast i Nordiska rådet hur man\r\nskall kunna komma fram i detta sammanhang. Den\r\nlösning som man ser innebär att Danmark skulle åta\r\nsig att ansvara för in- och utresor till och från\r\nTyskland. På det sättet skulle vi inte få några större\r\nproblem vid resor mellan EG- och EFTA-länderna.\r\nVi får hoppas att detta kan bli en lösning. Jag tror\r\nnämligen att vi alla skulle tycka att det vore mycket\r\nallvarligt om vi inte skulle klara frågan om\r\npassfrihet. I dagens läge ser det ut som man tills\r\nvidare skulle kunna åstadkomma denna\r\nkompromisslösning. Och danskarna var\r\nförhoppningsfulla och trodde att de skulle klara\r\ndetta också med EG-sidan.</pre><pre>Anf. 50 NIC GRÖNVALL (m):</pre><pre>Herr talman! Jag vill egentligen anknyta till de\r\nfrågor som jag ursprungligen ställde och registrerar\r\natt statrådet nu svarade att departementet har lagt\r\nut en del beställningar på utredningar och\r\nintressanta områden som gäller inte minst\r\nkonstitution men även annat.</pre><pre>Jag vill med detta inlägg markera att detta material\r\nmåtte väl få bli tillgängligt för parlamentets\r\nintresserade delegationer och utskott, så att\r\nberedningen kan gå någorlunda parallellt här i\r\nparlamentet.</pre><pre>Låt mig även när det gäller EFTA-gruppens\r\nsammanhållning säga att den på rent institutionella\r\ngrunder är splittrad, och det finns risker, och de har\r\nfunnits hela tiden. Jag vill med detta inlägg\r\negentligen bara markera att det är min\r\nutomordentligt tydliga uppfattning att vi som är på\r\nväg mot medlemskap måste prioritera våra egna\r\nintressen i sista ronden för Sverige och inte för Efta.</pre><pre>Anf. 51 CLAES ROXBERGH (mp):</pre><pre>Herr talman! Jag frågade Anita Gradin om det\r\nfanns någon annan väg än att anpassa sig till EGs\r\nlägre nivåer när det gäller miljöfrågor,\r\nkonsumentskydd och den sociala dimensionen. I\r\nsitt svar talade Anita Gradin om ''safe guards''.\r\nFrågan är då om vi ändå inte måste anpassa oss till\r\nde lägre nivåerna men att vi kan tillgripa dessa ''safe\r\nguards'' för att lösa vissa tillfälliga problem, eller\r\nmenar Anita Gradin att vi skall kunna använda\r\n''safe guards'' för klara områdena miljöfrågor,\r\nkonsumentskydd och den sociala dimensionen?</pre><pre>Anf. 52 BENGT HURTIG (v):</pre><pre>Herr talman! Jag konstaterar att Anita Gradin inte\r\nville upprepa det pris för EG-anpassning som hon\r\nformulerade i januari 1989. Jag skall ställa en annan\r\nfråga. Det sägs ju att den sociala dimensionen nu är\r\nföremål för diskussion i förhandlingarna. Vid\r\nupprepade tillfällen i den regionalpolitiska\r\npropositionen och i budgetpropositionen hänvisas\r\ntill förhållandena inom EG när det gäller vissa\r\nåtstramningar och nedskärningar inom\r\nregionalpolitiken. Ingår också diskussionen om\r\nregionalpolitik i denna diskussion om den sociala\r\ndimensionen, och har EG ställt några krav eller\r\nvillkor på Sverige?</pre><pre>Anf. 53 KRISTER SKÅNBERG (mp):</pre><pre>Herr talman! Jag skulle vilja upprepa frågan om\r\nasbest. Att jag väljer asbest beror på att det är en\r\nklart avgränsad fråga och att vi är ganska medvetna\r\nom att asbest är en farlig produkt. Kommer Sverige\r\natt kunna upprätthålla sitt förbud mot användning\r\nav asbest i all framtid, såvitt man nu kan överblicka,\r\neller till dess att asbest kan bevisas vara ofarlig,\r\nvilket är osannolikt?</pre><pre>Jag vill också ha en bekräftelse när det gäller\r\ntullsatser. Statsrådet Gradin säger att det inte\r\ndiskuteras i den här rundan. Innebär detta att det\r\ninte kommer att ställas några krav på att Sverige\r\nhöjer sina tullsatser gentemot tredje land?</pre><pre>Till slut vill jag tillfoga en fråga, herr talman, och\r\nden gäller de nordiska länderna. Vi har kommit\r\nmycket långt i Norden och det har framställts\r\nönskemål från Nordiska rådet om att man i EG-\r\nförhandlingarna skulle begära att de nordiska\r\nländerna skall ha kvar sin särställning, vara en inre\r\nkrets på samma sätt som Beneluxländerna. Kan det\r\nuppfyllas?</pre><pre>Anf. 54 HADAR CARS (fp):</pre><pre>Herr talman! Beträffande frågan om hur man skall\r\nuppnå regional balans vill jag gärna säga att jag för\r\negen del hoppas att man skall kunna få rätt mycket\r\npå jordbrukssidan när det gäller att frigöra\r\nimporten av jordbruksprodukter. Jag tror att den\r\nnämnda fonden är sakligt rimlig, men att den blir\r\nmycket svår att förklara och utveckla för svenska\r\nväljare.</pre><pre>Jag är tacksam för att statsrådet kunde markera att\r\ndet blir en studie av en gemensam europeisk\r\nenergimarknad. Det tycker jag är fint.</pre><pre>I passfrågan inser jag att vi som inte alltid åker via\r\nDanmark, utan ibland flyger direkt till\r\nkontinenten, måste fortsätta att gå i en kö för icke-\r\neuropéer.</pre><pre>Herr talman! Förhandlingsoptimism är någonting\r\nsom en förhandlare måste andas. Jag vill inte\r\ngrumla bilden, men jag är medveten om att\r\nosäkerhet råder, både om och inom Schweiz om\r\nförutsättningarna för en framgång i de här\r\nförhandlingarna. Har statsrådet någon kommentar\r\ntill detta?</pre><pre>Anf. 55 Statsrådet ANITA GRADIN (s):</pre><pre>Herr talman! Till Nic Grönvall vill jag säga att det i\r\nde konstitutionella frågorna blir en parlamentarisk\r\nutredning med deltagande av samtliga partier.\r\nDirektiven är snart klara. Det är självklart att\r\nSverige skall prioritera sitt egenintresse. Vi skall slå\r\nvakt om att Sveriges intressen slår igenom när vi\r\nargumenterar för olika saker. Men det hindrar inte\r\natt vi också har ett egenintresse av att hålla samman\r\nEFTA-gruppen, att som grupp baxa EG dit vi i det\r\nhär sammanhanget har anledning att baxa det.</pre><pre>När det gäller den sociala dimensionen, som många\r\nhar varit inne på, skall vi komma ihåg att den\r\nsociala dimensionen är många saker i EG. Det som\r\nkan vara relevant för Sverige är de områden där det\r\nfinns direktiv. Vi vet att det också pågår en stor\r\ndiskussion i EG om att omsätta det sociala\r\nhandlingsprogrammet i lagstiftning. När vi kommer\r\nmed i de sammanhangen vet vi inte. Det kanske\r\ninte händer förrän vi har\r\nmedlemskapsförhandlingar. Man måste komma\r\nihåg att det gäller de områden där det finns regler\r\nsom vi kan ha gemensamt.</pre><pre>Jag har många gånger i denna kammare försökt att\r\nförklara att vi beträffande hälsa, miljö och säkerhet\r\nförsöker att slå vakt om våra högre normer. Nu har\r\nvi en modell för detta, genom ''safe guards'', vilket\r\nbetyder att vi syftar till att utverka undantag på de\r\npunkter där det skulle kunna bli aktuellt att avstå\r\nfrån väsentliga skyddskrav. När det gäller asbest\r\nräknar jag med att svaret är ja.</pre><pre>Det finns i detta sammanhang inte något krav på\r\ntullar beträffande tredje land. Förslag om en\r\ngemensam tullunion ligger inte på bordet, alltså blir\r\ndet heller inga samordnade tullar. Däremot\r\nförsöker vi att inom GATT-förhandlingarna\r\ngemensamt sänka tullnivån med 30 %. Det har\r\nSverige sagt ja till.</pre><pre>Beträffande Norden skulle vi försöka få fram en\r\nsärskild klausul. Det förslaget finns också på\r\nförhandlarnas bord.</pre><pre>Rörande regional balans har jag sagt att vi får\r\nåterkomma till EFTA-delegationen för att hitta\r\navvägningen mellan jordbruket, det vi är villiga att\r\ndiskutera på fiskets område och om vi eventuellt är\r\nvilliga att fylla ut med något annat.</pre><pre>Visst finns det osäkerhet. Det finns det alltid i\r\ninternationellt samarbete. Men som jobbet har\r\nfungerat hittills, hoppas jag verkligen att alla\r\nEFTA-länder i slutändan skall ställa upp. Det tror\r\njag att vi har nytta av gemensamt.</pre><pre>\r\n5 § Svar på interpellation 1990/91:138 om tillsyn\r\noch uppföljning av den framtida barnomsorgen\r\n(forts.)</pre><pre>Anf. 56 Statsrådet BENGT LINDQVIST (s):</pre><pre>Herr talman! Jag vill med detta inlägg redovisa min\r\nsyn på barnomsorgens hemvist, såsom jag ser det.</pre><pre>Först och främst vill jag peka på att barnomsorgen\r\nredan sedan gammalt har sin hemvist i den sociala\r\nsektorn. Det ansåg också barnstugeutredningen när\r\nden i slutet av 60-talet och början av 70-talet\r\nbearbetade de här frågorna. Redan då markerade\r\nbl.a. skolöverstyrelsen och förskollärarnas fackliga\r\norganisation, Facklärareförbundet, en avvikande\r\nuppfattning. Man menade att barnomsorgen med\r\nhänsyn till den pedagogiska verksamheten var mer\r\nbesläktad med skola och utbildning än med övrig\r\nsocial verksamhet.</pre><pre>Under 70 och 80-talen har barnomsorgen vuxit ut\r\ntill en utomordentligt viktig och omfattande\r\nverksamhet och ses nu av de allra flesta som en\r\nviktig del, ja en hörnpelare inom familjepolitiken.\r\nDet är två helt centrala uppgifter som\r\nbarnomsorgen har i dag. Den ena är att ge barnen\r\ngott stöd och goda uppväxtvillkor. Den andra är att\r\ngöra det möjligt för båda föräldrarna att förena\r\narbete och föräldraskap. Det är min uppfattning att\r\ndet är denna sociala förankring, som barnomsorgen\r\ni Sverige har haft, som har gett barnomsorgen dess\r\nunika utformning i Sverige. Den svenska\r\nbarnomsorgsmodellen är välbekant världen över.</pre><pre>Vad är det då som präglar svensk barnomsorg? Det\r\när bl.a. dess helhetssyn på barnet. Det är dess\r\ntillåtande arbetssätt, vilket är särskilt viktigt som\r\nskiljelinje mot skolan, skulle jag vilja säga. Det är\r\nbetoningen på att ha barnets nyfikenhet, lust att\r\nleka och lära som utgångspunkt både för\r\nverksamhetens innehåll och för arbetsformerna.\r\nBarnets vardagliga verklighet är utgångspunkten\r\nför den pedagogiska verksamheten och erbjuder\r\nmöjligheter till utveckling och stöd. Även\r\nverksamhetens former har utvecklats utifrån ett\r\nsocialt perspektiv. Det är därför vi har fått denna\r\nvarierande verksamhet, med många olika\r\nbarnomsorgsformer som kompletterar varandra\r\noch som framför allt har sin grund och sina motiv i\r\nfamiljemönster och hur föräldrarna vill ha det. Det\r\npedagogiska innehållet har stärkts på den sociala\r\ngrunden under 80-talet genom de olika\r\npedagogiska program som vi nu har tagit fram för\r\nbarnomsorgen. Där vill jag gärna nämna det som\r\nkommit fram senast, det som handlar om\r\nsexåringarna, att lära i förskolan.</pre><pre>Nu har vi beslutat att arbeta fram ett gemensamt\r\nmåldokument för skola och barnomsorg. Vår\r\nambition är att vi skall summera de kunskaper och\r\nerfarenheter som vi har kring barnen, vi skall\r\nutveckla synsättet på barnen och vi skall formulera\r\nvåra ambitioner att ge barn stöd och stimulans\r\nunder deras olika steg i utvecklingen. Det gäller\r\nbåde de små barnen och de litet större barnen i\r\nskolan. Det arbetet får bli vägledande för hur\r\nbarnomsorgen och skolan skall förhålla sig till\r\nvarandra i framtiden och vilka eventuella\r\nnärmanden som skall komma till stånd. Det är\r\nalltså min uppfattning att vi först skall genomföra\r\nden analys och det arbete som ligger i\r\nmåldokumentuppgiften. Först därefter skall vi dra\r\nslutsatserna.</pre><pre>Det förhåller sig emellertid, herr talman, litet\r\nannorlunda med skolbarnsomsorgen. Där tror jag\r\natt det för de allra flesta är uppenbart att det finns\r\nmotiv för ett närmande. Skolan och omsorgen om\r\nskolbarnen kan gå mer hand i hand. Det är för att\r\nalla är överens om att ett närmande är viktigt som\r\narbetet i skolbarnsomsorgskommittén bedrivs med\r\nstörre hast. Det är för övrigt i praktiken redan på\r\ngång. Hur långt vi skall gå, om det skall vara ett\r\nenda huvudmannaskap och hur det i så fall skall se\r\nut eller om det mer är en mycket nära samverkan\r\nsom kommittén kommer att förorda, får vi se när\r\narbetet är klart. I den frågan räknar jag med en\r\nskyndsammare handläggning.</pre><pre>Anf. 57 KARIN ISRAELSSON (c):</pre><pre>Herr talman! Jag ber att få tacka statsrådet\r\nLindqvist för det kompletterande svar som han nu\r\nger. Svaret på interpellationen var tämligen\r\nkortfattat och lämnade en del frågestecken. Nu är\r\ndet bara att hoppas att Bengt Lindqvists syn på\r\nbarnomsorgens hemvist också delas av regeringen.\r\nDet är viktigt att det finns en enhetlighet. Den oro\r\nsom finns ute på fältet är kanske inte helt obefogad.</pre><pre>När det gäller skolbarnsomsorgen finns det också\r\nen osäkerhet om hur pass omfattande den skall vara\r\noch hur pass sammankopplad med skolan den skall\r\nvara. Jag känner mig tveksam till att koppla\r\nsamman dem helt. Att det kan vara värdefullt att\r\nsamordna vissa delar är riktigt, men det är också\r\nviktigt att barnen får ha en värld utanför skolan.</pre><pre>Anf. 58 KARIN FALKMER (m):</pre><pre>Herr talman! Det finns kanske anledning att orda\r\nnågot om detta att socialdemokraterna och\r\nmoderaterna har olika syn på barnomsorgen.\r\nMinistern säger att hemvisten är den sociala\r\nsektorn. Men jag anser nog att omsorgen om\r\nbarnen är familjens främsta uppgift. Det är mycket\r\nviktigt att här också framhålla värdet av det som vi\r\nbrukar understryka i dessa sammanhang: familjens\r\nval av barnomsorg måste garanteras.</pre><pre>Den socialistiska familjepolitiken får inte\r\nfortsättningsvis tvinga familjerna att välja en\r\nmonopoliserad omsorg -- därav de gemensamma\r\nborgerliga förslagen om vårdnadsbidrag och om att\r\nden monopoliserade sektorn skall öppnas för\r\nkonkurrens. Jag tycker inte att jag har fått ett\r\nordentligt svar av Bengt Lindqvist på min fråga.</pre><pre>\r\nNär det gäller fritidsverksamheten kommer\r\nfortsättningsvis en del föräldrar säkerligen att välja\r\natt ha sina barn inom fritidsverksamheten i skolan,\r\noch självfallet skall denna ha kvalitet. Men\r\nbeträffande detta med att åstadkomma en\r\ngemensam organisation, ett gemensamt\r\nmåldokument, vill jag framhålla att vi upplever\r\nvissa faror i det sammanhanget. Vi befarar att\r\ngränserna mellan barnomsorgen och skolan suddas\r\nut och skolans viktiga uppgift, att förmedla\r\nkunskaper och färdigheter till barnen, också blir\r\nutsuddad. Det var det som min fråga till Bengt\r\nLindqvist gällde. Kan alltså Bengt Lindqvist\r\ngarantera att skolans viktiga uppgift, dvs. att de\r\nklara mål som skall gälla för skolan inte kommer att\r\nsuddas ut eller göras oklara i och med regeringens\r\narbete här?</pre><pre>Vad vi befarar är alltså att socialdemokraterna är på\r\nväg att göra skolan till ett enda stort dagis i stället\r\nför att låta skolan i allra första hand vara en\r\nkunskapsförmedlande institution. Det är detta som\r\nhar föranlett mig att gå in i debatten. Jag hoppas,\r\nsom sagt, på ett tillfredsställande svar.</pre><pre>Anf. 59 Statsrådet BENGT LINDQVIST (s):</pre><pre>Herr talman! Jag vill med en gång slå fast att\r\nfamiljen och familjens valfrihet är minst lika viktiga\r\nför oss socialdemokrater som de någonsin har varit\r\nför moderaterna. Det är bara fråga om vilken\r\nvalfrihet det är som vi vill åstadkomma för\r\nfamiljerna.</pre><pre>Vad gäller oss ligger tonvikten vid att alla skall ha\r\nrätt till en barnomsorg där barnen kan få stöd och\r\ndär föräldrarna har möjlighet att välja -- om de nu\r\nvill förena arbete med föräldraskapet. De allra\r\nflesta föräldrar vill ju göra det.</pre><pre>Jag tycker att Karin Falkmer skyndar i förväg när\r\ndet gäller resultatet av arbetet med måldokumentet\r\ni fråga. Det är inte alls säkert att det arbetet\r\nkommer att innebära att gränser suddas ut. Det\r\nviktiga nu är att sammanfatta, summera, de\r\nkunskaper och erfarenheter som finns beträffande\r\nbarnen och det samhälleliga stödet till dessa. Det\r\nhandlar då om både skolan och omsorgen, det vet\r\nvi ju. Vi vet också att vi skall diskutera när barnen\r\nskall börja i skolan. Vi anser att barnen skall börja\r\ni skolan vid sju års ålder och att man skall kunna se\r\nflexibelt på detta. Det handlar alltså både om\r\nbarnomsorgen före skolan för de små barnen och\r\nom omsorgen utanför skolan. Det här arbetet\r\nbehöver inte nödvändigtvis innebära att gränser\r\nsuddas ut. Däremot kan det innebära att det blir\r\ntydligt vilken roll de här båda stora verksamheterna\r\nhar samt hur de inbördes skall förhålla sig till\r\nvarandra och hur vi kan underlätta för båda\r\nverksamheterna, och därmed även för barnen, när\r\ndet gäller att utnyttja de möjligheter som de olika\r\nverksamheterna erbjuder. Det är syftet med\r\nmåldokumentet.</pre><pre>Andre vice talmannen anmälde att Karin Falkmer\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Anf. 60 KARIN ISRAELSSON (c):</pre><pre>Herr talman! Jag har i mitt tidigare inlägg berör\r\nfrågan om huruvida ansvaret skall ligga på\r\nsocialstyrelsen eller på skolverket. Ute i\r\nkommunerna debatteras det, och man planerar för\r\nnya typer av nämndorganisationer.</pre><pre>Det vore värdefullt om de signaler som i dag\r\nkommer från riksdagen kunde gå vidare. Det gäller\r\nju att det finns klara besked om att ansvaret\r\nfortsättningsvis kommer att ligga på socialstyrelsen\r\nnär det gäller barnomsorgen. Vidare är det\r\nönskvärt att man i kommunerna behåller den typ av\r\nnämndorganisation som gör det möjligt att\r\nbibehålla den sociala aspekten i fråga om\r\nkommunalt eller enskilt driven barnomsorg.</pre><pre>Överläggningen var härmed avslutad.</pre><pre>6 § Svar på interpellation 1990/91:145 om\r\nåtgärder mot hembränning</pre><pre>Anf. 61 Statsrådet BENGT LINDQVIST (s):</pre><pre>Herr talman! Sten Andersson i Malmö har frågat\r\nmig vilka åtgärder jag är beredd att vidta med\r\nanledning av uppgifter om en kraftigt ökad\r\nhembränning.</pre><pre>I den proposition om bl.a. alkoholpolitiken som\r\nregeringen har för avsikt att förelägga riksdagen\r\nsenare i vår kommer frågan om den olovliga\r\nsprittillverkningen att behandlas.</pre><pre>Anf. 62 STEN ANDERSSON i Malmö (m):</pre><pre>Herr talman! Jag tackar för svaret, som dock är\r\nexceptionellt kort. Man kan få uppfattningen att\r\nfrågan är antingen obetydlig eller också\r\nointressant.</pre><pre>Nu säger statsrådet att regeringen har för avsikt att\r\nlägga fram en proposition till våren. Jag skulle då\r\nvilja fråga: Är detta uttalande en garanti för att så\r\nkommer att ske? Eller förhåller det sig på det\r\nsättet, som jag ibland i mina mörka stunder\r\nmisstänker, att denna fråga är så het, så brännande,\r\natt den inte skall diskuteras utan att den i stället\r\nskall skyfflas undan? Den skall kanske\r\nmanipuleras, något som är vanligt i\r\nalkoholpolitiken, på samma sätt som det svenska\r\nfolket i dag manipuleras. Men frågor som gäller\r\nalkohol och alkoholkonsumtion är trots allt\r\nnågonting som berör kanske inte alla men väl en\r\nstor del av allmänheten.</pre><pre>Vi har hört på olika håll att den s.k. hembränningen\r\nkraftigt ökar i Sverige. Detta är i och för sig sant.\r\nMen siffrorna kan diskuteras. Detta förhållande\r\nberor enbart på den alkoholpolitik som i dag\r\nbedrivs i Sverige. Generellt sett är alkoholpolitiken\r\nbåde inkonsekvent och ologisk.</pre><pre>Jag skulle vilja beskriva hur jag uppfattar svensk\r\nalkoholpolitik med följande målande bild: Om\r\nsocialstyrelsen konstaterar att 10 % av svenska\r\nfolket lider av övervikt, kommer det förslag om att\r\nsamtliga människor i Sverige skall dra in på\r\nfrukosten. Det är den typen av politik som i dag\r\nbedrivs på alkoholpolitikens område.</pre><pre>I min interpellation refererar jag till en\r\nundersökning som publicerades i en facktidning\r\nstrax före jul. Man har kommit fram till att 41\r\nmiljoner liter starksprit i dag säljs via\r\nSystembolaget. Enligt samma undersökning\r\nkonstateras det att 19 miljoner hembränd sprit och\r\ns.k. smuggelsprit i dag säljs i Sverige. Dessa siffror\r\nbörjar likna de siffror som chefen för\r\nSystembolaget i Norge talar om. Han säger:\r\nHälften av spritkonsumtionen i Norge har vi ingen\r\nkontroll över.</pre><pre>Att det har blivit så här beror, som tidigare sagts,\r\npå vår inkonsekventa och ologiska alkoholpolitik.\r\nFramför allt är priset avgörande.</pre><pre>Naturligtvis kan man göra som strutsen och stoppa\r\nned huvudet i sanden och säga att det här inte är\r\nnågot problem. Men detta är ett problem -- det är\r\nverkligheten i dag.</pre><pre>Vi som sitter här som representanter för svenska\r\nfolket skall inte undvika att diskutera det som\r\nallmänheten, våra väljare, diskuterar. Som jag\r\nredan har sagt handlar det till 95 % om priset. I\r\nvissa fall kan det vara andra förhållanden som är\r\navgörande. I Norrland t.ex. har människor ofta\r\nlångt att färdas till Systembolaget. Därför kan det\r\nvara så, att man av bekvämlighetsskäl föredrar att\r\nha en liten apparat där hemma. Men huvudsakligen\r\när det här alltså en fråga om priset. Det skulle vara\r\nintressant att få höra statsrådets kommentar till den\r\nkraftiga ökningen under de senaste åren. Det kan\r\ninte ha undgått honom att få belägg för att så\r\nfaktiskt är fallet.</pre><pre>Så några ord om den allmänna laglydnaden. Vi kan\r\nstifta vilka lagar vi vill här i riksdagen, men det\r\nhänder då och då att allmänheten struntar i dem.\r\nDet här är faktiskt, herr talman, en sådan fråga.\r\nSkulle någon i dag på en arbetsplats anmäla till\r\npolisen att en arbetskamrat sålt eller tillverkat s.k.\r\nhembränt, tror jag att den personen för alltid skulle\r\nbli mobbad, tyvärr, för den breda allmänheten\r\nsaknar förståelse för den lagstiftning som vi i dag\r\nhar på området.</pre><pre>Herr talman! Min fråga till statsrådet är: Kan\r\nstatsrådet i dag ge något tips om vad propositionen\r\nkommer att innehålla? Kommer den att innehålla\r\nförslag i samma stil som vi har sett tidigare och som\r\nhar en gemensam sak, nämligen att man totalt har\r\nmisslyckats, eller kommer vi att få se prov på\r\nnytänkande från statsrådets sida?</pre><pre></pre><pre>Anf. 63 INGRID RONNE--BJÖRKQVIST\r\n(fp):</pre><pre>Fru talman! Jag förstår inte riktigt vad Sten\r\nAndersson i Malmö är ute efter med sin\r\ninterpellation -- om det är att sänka alkoholpriserna\r\neller om det är att minska brottsligheten. Det är\r\ninget som helst tvivel om att låga alkoholpriser\r\nleder till ökad konsumtion och ökad brottslighet --\r\nvåldsbrotten, rattfylleri och annan brottslighet\r\nökar. Det visar studier från olika håll i världen --\r\nCanada, USA, Storbritannien och i Norden\r\nFinland och Sverige. Det är framför allt\r\nmåttlighetskonsumenterna som påverkas och\r\nminskar sin konsumtion när priserna höjs. Men ju\r\nkrångligare, ju dyrare och ju jobbigare det är att\r\nskaffa alkohol, desto mindre dricks det. Tror man\r\nnågonting annat, då har man förläst sig på den\r\ndesinformation som framförs i t.ex. Bedrups och\r\nSörmans bok Gudagåvan och det nonsens som\r\nsprids i nyhetsbrev av ett aktiebolag som kallar sig\r\nIAS, Information Centre Alcohol Sweden, eller\r\navskärmar man sig totalt därför att det är för\r\njobbigt att ta till sig sanningen av den seriösa\r\nforskning som finns.</pre><pre>Höga priser kan som bieffekt ge en viss ökad\r\nhembränning hos en del. Det gäller dock inte\r\ntonåringar som får alkohol via langning, eller\r\nkvinnor som döljer sitt missbruk. Hembränning\r\nmåste åtgärdas med andra metoder än sänkta\r\npriser. Det brottsliga i hembränning måste fastslås.\r\nDär är det fråga om att ändra attityderna, att slå\r\nfast att det är brottsligt och skall behandlas därefter\r\noch att det leder det till ökade polisiära aktiviteter.</pre><pre>Det har kommit ut en bok Svart Brygd, som säkert\r\nSten Andersson känner till, eftersom den är från\r\nhans hemtrakter. Där tas bl.a. effekterna av\r\npolisiära åtgärder upp. I boken fastslås att\r\ninsatserna inom de flesta polisdistrikten i dag är så\r\nbegränsade att polisen sannolikt inte ens kan\r\nkomma till rätta med de värsta avarterna av den\r\nillegala alkoholhanteringen. Därför finns det\r\nanledning att tro att bara en måttligt ökad polisiär\r\naktivitet på de flesta håll i landet skulle innebära en\r\nminskad illegal spritmarknad.</pre><pre>Jag har fått i min hand en tidning som heter\r\nNyliberalen, utgiven av Moderata\r\nstudentföreningen. Där beskrivs hur man bygger\r\nutrustning för hembränning. Där uppmanas man\r\natt bryta mot den lag som förbjuder hembränning.\r\nTidningens ansvarige utgivare berättar att han har\r\nhembränningsapparat, att han har använt den och\r\nhan beskriver precis hur den är konstruerad, hur\r\nhan har byggt den och hur han använder den. Ett\r\nsärskilt avsnitt handlar om hur man skall kunna\r\ndölja sin hembränning för polisen och andra\r\nmyndigheter.</pre><pre>Tidningen är, statsrådet Lindqvist, polisanmäld,\r\nmen det blev ingen förundersökning utan den lades\r\nned. Det tycker jag är mycket anmärkningsvärt.</pre><pre>Jag fråga om inte statsrådet trots allt kunde ge\r\nnågot svar på denna interpellation. I\r\nforskarrapporten Svart brygd sägs att\r\nkunskapsbaserad och fördomsfri öppen debatt om\r\nden s.k. hembränningen skulle kunna leda till att en\r\nrad av de mer eller mindre smått fantastiska\r\nmytföreställningarna, som omger hanteringen,\r\nskulle kunna upphöra att florera. Men jag tror inte\r\natt det är så lätt att få Sten Andersson i Malmö att\r\nacceptera nya fakta. Kunde statsrådet inte trots allt\r\nfastslå att man bör ändra attityderna och att man\r\nbör öka de polisiära aktiviteterna samt att det aldrig\r\nkan bli fråga om att sänka priserna utan regeringen\r\nkommer att föreslå är en realprishöjning?</pre><pre>Anf. 64 Statsrådet BENGT LINDQVIST (s):</pre><pre>Herr talman! Hembränning är ett allvarligt\r\nproblem. Detta kommer också mycket klart till\r\nuttryck i den strafflagstiftning som gäller. Det\r\nsträngaste straffet för grov hembränning är faktiskt\r\nfyra års fängelse. Det är så vi måste betrakta\r\nhembränningen. Det är ett svårt brott.</pre><pre>Jag kan inte hålla med Sten Andersson om att det\r\nfinns entydiga signaler om att hembränningen har\r\nökat. Vi behöver egentligen inte tvista om\r\nströmningarna, eftersom hembränningen är ett\r\ngissel som måste motarbetas. Men faktum är att de\r\nundersökningar som nu har bedrivits av exempelvis\r\nSifo och av Centralförbundet för alkohol- och\r\nnarkotikaupplysning, CAN, tyder på att\r\nhembränningen antingen håller sig på en ungefär\r\nkonstant nivå eller möjligen på allra senaste tiden\r\nhar visat vissa tendenser till att sjunka. Det finns\r\nalltså inte i de undersökningarna indikationer på\r\nalarmerande ökning. Det vill jag ändå ha sagt.</pre><pre>I den kommande propositionen har vi ingen\r\nanledning att frångå det grundläggande\r\nalkoholpolitiska beslutet från 1977. Sten\r\nAndersson kan alltså vänta sig en proposition som\r\nansluter till den alkoholpolitiska tradition som är\r\nden svenska. I den ingår att försöka finna en\r\nbalanspunkt när det gäller priset på alkoholhaltiga\r\ndrycker och människors beredskap att acceptera\r\nprissättningen. Det måste finnas en bred opinion\r\nsom sluter upp kring den restriktionspolitik som vi\r\nför och det just av det skäl som här påpekats.\r\nAnnars får vi en revolt som bl.a. tar sig uttryck i\r\nhembränning och langning. En sådan balanspunkt\r\nhar vi uppenbarligen i dag, tvärtemot vad Sten\r\nAndersson säger.</pre><pre>Uppsalaforskaren Gösta Tibblin har nyligen\r\npublicerat undersökningar som visar att 78 % av de\r\ntillfrågade i en ganska stor undersökning antingen\r\ntycker att restriktionerna är bra som de är eller att\r\nde bör skärpas. Det är alltså inte heller där några\r\ntydliga tecken på att svenska folket skulle revoltera\r\nmot den alkoholpolitik som vi för.</pre><pre>Jag tycker att det finns anledning att föra en\r\nalkoholpolitisk debatt om vilka metoder som står\r\noss till buds när det gäller att nå WHO-målet, att\r\nsänka konsumtionen med ytterligare 25 % fram till\r\når 2000. Det är en omfattande uppgift, och jag tror\r\natt vi har anledning att ordentligt fundera vilka de\r\ntill buds stående åtgärderna är. Att upplysning,\r\nopinionsbildning i breda former, forskning och\r\nmobilisering av folkrörelser ingår är alldeles\r\ntydligt. Det kommer klart till uttryck också i den\r\nkommande propositionen. Propositionen kommer\r\nalltså dels att följa den svenska alkoholpolitiska\r\ntraditionen, dels att ha sin tonvikt i åtgärder av\r\nopinionsbildande karaktär, skulle jag vilja säga.</pre><pre>Anf. 65 STEN ANDERSSON i Malmö (m):</pre><pre>Herr talman! Okej, låt statsrådet leva i sin lilla\r\nvärld, där ingenting egendomligt händer, där alla\r\nmedborgare följer lagen till punkt och pricka. Jag\r\ntror att den undersökning som jag har refererat till\r\när någonting mera trovärdigt än om en SIFO-\r\nrepresentant ringer hem till mig och frågar om jag\r\nbränner sprit hemma. Polisens erfarenheter är\r\nfaktiskt bättre på det här området än SIFOs.</pre><pre>Beträffande WHO-målet: Vi har inte nått\r\nnågonstans än så länge. Vi har flyttat fram målet\r\nigen, som vi gjorde för något år sedan. Det här är\r\nspel för galleriet! Ibland skulle man vilja säga: Tänk\r\nom polisen skulle lyckas med sin verksamhet, då\r\nskulle vi få bygga förbaskat många fängelser i det\r\nhär landet. Jag hoppas att man inte når den\r\nframgång som statsrådet önskar på det här\r\nområdet.</pre><pre>Herr talman! Fru Ronne-Björkqvist sade att hon\r\ninte förstår mig, men det bekymrar mig inte ett\r\ndugg. Vi var många som inte heller förstod Ingrid\r\nRonne-Björkqvist när hon i TV förespråkade\r\nmotbok. Dagen efter TV-framträdandet\r\npublicerades en undersökning i Expressen, som\r\nvisade att 80 % av svenska folket ställde sig helt\r\nkallsinnigt till dessa idéer. Därför antar jag att jag\r\när mer representativ på detta område än vad Ingrid\r\nRonne-Björkqvist är.</pre><pre>Vidare sade Ingrid Ronne-Björkqvist att ökad\r\nkonsumtion leder till ökad brottslighet. Hur var det\r\nmed Grönland? Där blev det ju en våldsam ökning\r\nav brottsligheten, eller hur? Hur var det med\r\nQuebec i Canada? Var brottsligheten mindre i USA\r\nunder förbudstiden? Var finns de bevis som fru\r\nRonne-Björkqvist i dag refererar till? Jag tror\r\nfaktiskt att det är ganska svårt att gå ut till svenska\r\nfolket och säga att polisen, med de bristande\r\nresurser som man i dag har, skall avstå från att jaga\r\nknarklangare och våldsmän och i stället satsa på att\r\njaga dem som i de flesta fall bränner till husbehov\r\nhemma. Den uppfattningen har nog ingen respons\r\nbland den breda allmänheten.</pre><pre>Anf. 66 INGRID RONNE-BJÖRKQVIST\r\n(fp):</pre><pre>Herr talman! Jag skall med glädje ta debatten om\r\nmotbok i ett annat sammanhang, Sten Andersson.\r\nI dag rör debatten hembränning. Beträffande\r\nransonering har jag också goda argument.</pre><pre>Jag vill understryka det som statsrådet sade om att\r\nsiffrorna när det gäller hembränning är starkt\r\növerdrivna. Det är beklagligt att Sten Andersson\r\nanvänder sig av så oseriösa källor när han skall\r\nåberopa sina galna siffror i olika sammanhang. Man\r\nhar inte alls bara ringt upp i anslutning till den\r\nforskningsrapport som redovisas i boken Svart\r\nBrygd och frågat människor man. Där kommer\r\nman också fram till mer seriösa siffror när det gäller\r\nhembränning. Det går inte till så att man bara\r\nringer upp människor och frågar om de har en\r\nhembränningsapparat, utan man har använt många\r\nolika metoder vid sina undersökningar, och man\r\nhar fått fram helt andra och mer seriösa siffror.</pre><pre>Överläggningen var härmed avslutad.</pre><pre>7 § Svar på interpellation 1990/91:148 om\r\nsocialtjänstlagen och rätten till valfri bosättning</pre><pre>Anf. 67 Statsrådet BENGT LINDQVIST (s):</pre><pre>Herr talman! Sten Andersson i Malmö har frågat\r\nmig om jag är beredd att se över socialtjänstlagen\r\nmed hänsyn till de problem som uppkommer för\r\nframför allt stora kommuner när asylsökande som\r\nfått uppehållstillstånd och blivit kommunplacerade\r\nflyttar till en annan kommun.</pre><pre>Målen för den svenska invandrarpolitiken innebär\r\natt invandrare i förhållande till övriga invånare i\r\nSverige skall ha likvärdiga förutsättningar att bo,\r\nleva och verka här.</pre><pre>En utlänning som beviljats asyl och därmed\r\nuppehållstillstånd och som blivit kommunplacerad\r\nkan inte förbjudas att vistas var han vill i landet.\r\nHan kan också på eget initiativ byta boendeort.\r\nVidare har han samma rätt som andra som vistats i\r\nSverige att erhålla bistånd enligt socialtjänstlagens\r\nbestämmelser.</pre><pre>Jag har inte för avsikt att föreslå ändringar i\r\nsocialtjänstlagen som innebär att invandrare\r\ndiskrimineras i förhållande till andra vad gäller\r\nrätten till bistånd enligt socialtjänstlagen.</pre><pre>Anf. 68 STEN ANDERSSON i Malmö (m):</pre><pre>Herr talman! Det är litet svårt att diskutera den här\r\nfrågan, eftersom statsrådet Lindqvist har hand om\r\nsociallagstiftningen, medan asylfrågorna ligger på\r\nett annat departement. Min interpellation var ställd\r\ntill statsrådet Lööw.</pre><pre>Statsrådet sade att han inte är villig att\r\ngenomföra någon form av förändringar. Jag hoppas\r\nändå att han inser att detta är ett problem i dag.\r\nGrundprincipen är visserligen riktig, dvs. att\r\nboende i Sverige har lov att flytta vart de vill inom,\r\noch givetvis även utanför, rikets gränser, men\r\nasylsökande befinner sig i en speciell situation.</pre><pre>Det rör sig om människor som enligt egna\r\nuppgifter har lämnat sina hemländer hals över\r\nhuvud, därför att de riskerar fängelsestraff eller i\r\nvärsta fall dödsstraff om de stannar kvar i\r\nhemlandet. Det är då inte helt onaturligt att kräva\r\natt man, om man kommer till Sverige och beviljas\r\nasyl här, accepterar att vara kvar någon tid på den\r\nort man blir kommunplacerad på.</pre><pre>I flyktingdebatten har man kunnat höra hur\r\nmånga kommunalråd från mindre kommuner runt\r\nom i Sverige år efter år har sagt att deras kommun --\r\ntill skillnad från Sjöbo och Vällinge -- varje år tar\r\nemot 30 -- 40 personer. Men många av dessa\r\nkommunalråd talar inte sanning, herr statsråd. Det\r\nvet mycket väl att dessa 30 -- 40 personer som de\r\nefter förhandling med invandrarverket har\r\naccepterat att ta emot är försvunna efter tre\r\nmånader. Dessa flyktingar har flyttat till Malmö,\r\nGöteborg eller Stockholm. Då är det lätt att slå sig\r\nför bröstet och säga att man tar sitt ansvar gentemot\r\nde asylsökande och de beslut som riksdagen har\r\nfattat. I verkligen belastas dessa kommuner\r\nbetydligt mindre än man försöker göra gällande.</pre><pre>Jag har refererat till en familj som kommit till\r\nSverige, sökt och erhållit asyl. Familjen består av\r\ntvå vuxna och åtta barn, och den blev placerad i en\r\nkommun någonstans i Norrland, där familjen fick\r\nbo i en villa. Det ordnades med skola,\r\nhemspråksundervisning, dagisplatser och\r\nutbildning för pappan. Efter ett kort tag flyttade\r\nfamiljen till Malmö. På de sociala myndigheterna i\r\nMalmö ansåg man att familjen skulle flytta tillbaka\r\ntill den ort där den var placerad. I Malmö klarade\r\nman inte av att ta hand om familjen. Ärendet togs\r\nupp i länsrätten och Malmö kommun blev ålagd att\r\nta hand om familjen.</pre><pre>Det handlar inte bara om pengar. I dessa\r\nbostadsbristens tider är det inte så lätt att i Malmö\r\neller i andra större kommuner skaka fram en bostad\r\ntill en familj på tio personer. Jag anser det inte vara\r\nomänskligt att begära att flyktingar under en viss tid\r\nbor kvar i den kommun som de ursprungligen är\r\nplacerade i. Det skall givetvis göras undantag för de\r\nflyktingar som själva kan skaffa ett arbete och en\r\nbostad i en annan kommun.</pre><pre>Herr talman! Vad blir då effekten? Jag har hört hur\r\ndet går till i Malmö, och statsrådet bör lyssna\r\nmycket noga till det som jag har att säga. Låt oss\r\nanta att man i Malmö har beslutat att ta emot 600\r\nasylsökande, men då är man inte främmande för att\r\nfrån den summan dra ifrån de flyktingar som har\r\nkommit spontant och som tidigare har varit\r\nplacerade i andra kommuner. Jag tror inte att\r\nnågon vill ha en sådan utveckling.</pre><pre>Om en kommun som Malmö som verkligen har\r\nställt och tagit emot asylsökande, ändå tvingas att\r\nta emot många fler i praktiken, förstår jag mycket\r\nväl att man inom de flesta partier i Malmö i dag är\r\noerhört irriterad.</pre><pre>Jag hoppas att statsrådet trots allt inser att detta\r\när ett stort problem. Det går inte att bara göra\r\ngenerella beskrivningar så som statsrådet gör i sitt\r\nsvar. Det finns en verklighet utanför detta\r\nriksdagshus!</pre><pre>Anf. 69 Statsrådet BENGT LINDQVIST (s):</pre><pre>Herr talman! Jag vill gärna framhålla att de\r\nproblem som Sten Andersson i Malmö tar upp är\r\nett stort och viktigt problem. Däremot tror jag inte\r\nett ögonblick att problemet kan lösas genom att\r\nrörelsefriheten begränsas för de människor som vi\r\nhar beslutat att ta emot.</pre><pre>Enligt utsagor från jurister som är experter på\r\ninternationell rätt snuddar vi redan nu vid\r\ngränserna för vad som kan tillåtas när det gäller\r\nmänskliga rättigheter och människors rätt att röra\r\nsig fritt.</pre><pre>En fråga som omedelbart infinner sig och som jag\r\nvill ställa till Sten Andersson i Malmö är: Vilken\r\ntidsperiod vill Sten Andersson använda sig av i\r\nsamband med införandet av denna nya form av\r\nkommunarrest, vilket det ju faktiskt får karaktären\r\nav? Jag tror inte att det är den vägen vi skall gå för\r\natt lösa det här problemet.</pre><pre>En väg att gå är att se till att vi blir duktigare på\r\natt göra kommunplaceringar som stämmer bra med\r\nintressen och förutsättningar hos de människor som\r\nkommer hit. Det är ingen lätt uppgift, och\r\nkommunerna gör säkert i dag sitt allra bästa. Men\r\ndet är möjligt att vi genom de erfarenheter vi nu\r\nbörjar få när det gäller motiven kring de\r\növerflyttningar som onekligen sker kan söka\r\nåtgärder som skulle kunna stimulera till en annan\r\nutveckling.</pre><pre>Herr talman! Jag vill också påpeka att det nya\r\nersättningssystemet underlättar för kommunerna.\r\nDetta ersättningssystem består dels av lagen om\r\nbistånd åt asylsökande, dels av det statsbidrag som\r\nkommunerna får för sina kostnader för flyktingarna\r\nunder de fyra första åren. Pengarna följer\r\nflyktingen om han flyttar från en kommun till en\r\nannan. Man har alltså i varje fall i det ledet försökt\r\nförutse de svårigheter av det här slaget som uppstår\r\npå grund av rörligheten. Det är också viktigt att\r\nman håller de kommuner skadeslösa som\r\nattraherar fler flyktingar.</pre><pre>Jag är medveten om att det finns problem på detta\r\nområde. De är komplicerade, och jag tror inte att\r\nman kan lösa dem genom att inskränka rörligheten\r\nför de människor som vi har bestämt oss för att ta\r\nemot. De måste kunna kräva att få samma ställning\r\ni landet som andra människor som vistas här.</pre><pre>Anf. 70 STEN ANDERSSON i Malmö (m):</pre><pre>Herr talman! Ibland når man fort framgång som\r\nriksdagsledamot. I det skrivna svaret finns\r\nnämligen inte ett ord om att detta är något som\r\nhelst problem. Men nu i ett inlägg erkänner\r\nstatrådet att det på vissa områden t.o.m. är ett stort\r\nproblem -- och jag ser nu att statsrådet också\r\nrodnar. Då har man åtminstone gjort dagens insats.</pre><pre>Statsrådet är däremot litet osäker vad gäller\r\nlösningen på problemet, och det är jag också. Han\r\nfrågar mig vilken tidsperiod jag vill sätta. Jag\r\nerkänner att det är svårt, men med den\r\nutgångspunkt jag hade i statsrådets skrivna svar var\r\nall diskussion överflödig. Enligt svaret var detta ju\r\ninget problem. Några timmar senare, när det\r\nfortfarande är trycksvärta på papperet, är det ett\r\nproblem.</pre><pre>Att jämföra mitt förslag med kommunarrester var\r\nväl, herr statsråd, litet väl häftigt! Jag sade att den\r\nsom har blivit kommunplacerad under någon tid\r\nborde bli kvar i den kommun han från början har\r\naccepterat. Kan han sedan genom egen aktivitet\r\nordna jobb och bostad i en annan kommun så är det\r\nokej. Det är väl så långt från kommunarrest man\r\nkan komma.</pre><pre>Till sist, herr talman, vill jag ta upp det som\r\nstatsrådet säger om ersättningen. En del säger att\r\ndet nya förslaget är bra, medan andra är mycket\r\nkritiska mot det och påstår att man i slutändan\r\nförlorar på förslaget. Den debatten får möjligtvis\r\nfortgå.</pre><pre>Med tanke på de många asylbeviljningar vi har\r\ngjort jämfört med andra länder i Europa tror jag\r\nändå inte att Sverige skulle bli skyllt för att vara\r\njuridikens u-land om vi sade att de personer som\r\nblir beviljade asyl under en tid blir mer eller mindre\r\ntvingade att stanna kvar i en viss kommun och att\r\nde då skulle ha tillgång till all den service som alla\r\nandra svenskar får -- på den punkten skall det inte\r\nråda något som helst tvivel. Jag tror inte att detta\r\nskulle uppfattas negativt.</pre><pre>Att det kommer sådana propåer från Finland, som\r\ntar emot fyra asylsökande om året, bekymrar mig\r\ninte, eftersom vi, herr talman, verkligen tar vårt\r\nansvar.</pre><pre>Jag noterar i alla fall att framgången med den här\r\ndebatten har varit att statsrådet ändå erkände att\r\ndet finns problem på det här området och det tackar\r\njag för.</pre><pre>Överläggningen var härmed avslutad.</pre><pre>8 § Bordläggning</pre><pre>Anmäldes och bordlades</pre><pre>Proposition</pre><pre>1990/91:120 Den rättspsykiatriska\r\nundersökningsverksamheten, m.m.</pre><pre>Motionerna</pre><pre>med anledning av prop. 1990/91:89\r\nFörhandsbesked och dispenser i skattefrågor</pre><pre>1990/91:Sk50 av Görel Thurdin m.fl. (c)</pre><pre>1990/91:Sk51 av Bo Lundgren m.fl. (m)</pre><pre>med anledning av prop. 1990/91:91 Hinder för\r\nexport av farliga varor</pre><pre>1990/91:L17 av Rolf Dahlberg m.fl. (m)</pre><pre>9 § Anmälan om frågor</pre><pre>Anmäldes att följande frågor framställts</pre><pre>den 6 mars</pre><pre>1990/91:451 av Sten-Ove Sundström (s) till\r\nkommunikationsministern om underhållet av\r\nvägnätet:</pre><pre>Vägverket har i sina anvisningar ''regler för\r\nunderhåll och drift'' av den 6 december 1990,\r\nfastställt reglerna för underhållet, där framgår att\r\nverket accepterar ett sämre tillstånd på vägarna i\r\nnorra än i södra Sverige.</pre><pre>Dvs. vägar med liknande beskaffenhet som bredd\r\noch trafikflöde behandlas i verkets regler för\r\nunderhåll olika beroende på om de ligger i landets\r\nsödra eller norra delar. Enligt uppgift anses en\r\nsamhällsekonomisk inventering av vägnätet ligga\r\ntill grund för verkets regler. Av flera skäl, inte minst\r\ntrafiksäkerhetsmässiga, bör självfallet reglerna för\r\nunderhåll av vägarna syfta till att vägstandarden\r\nhålls uppe i landets alla delar, även i norra Sverige.</pre><pre>\r\nJag vill därför ställa följande fråga till\r\nkommunikationsministern:</pre><pre>Är statsrådet beredd att vidta åtgärder så att\r\nunderhållet av vägnätet sker på ett likvärdigt sätt i\r\nhela landet?</pre><pre>den 7 mars</pre><pre>1990/91:452 av Gösta Lyngå (mp) till\r\nutbildningsministern om högskolornas s.k. rörliga\r\nresurser:</pre><pre>Vid högskolorna har de förutvarande\r\ndocenttjänsterna delvis omvandlats till s.k. rörliga\r\nresurser. Syftet, som jag anser vällovligt, var att\r\nman på ett mer känsligt sätt skulle kunna ge tillfälle\r\nför dem vars forskningsprojekt är mest aktuella att\r\nfå befrielse från hela eller del av undervisningen.\r\nBedömningen av projekten görs av fakulteterna.\r\nSakkunnigförfarande tillämpas ej.</pre><pre>Medan detta vid flera fakulteter fungerat bra, har\r\nvid andra de rörliga resurserna använts som någon\r\nslags arbetsmarknadsstöd för att försörja personer\r\nsom fakultetsmedlemmarna finner angeläget att\r\nknyta till institutionerna. Därvid har personer med\r\nlägre forskningsmeriter, ibland t.o.m. utan\r\npublicerade skrifter, placerats före\r\ndocentkompetenta forskare.</pre><pre>Min fråga till utbildningsministern gäller vad han\r\ntänker göra åt dessa aktuella missförhållanden.</pre><pre>10 § Kammaren åtskildes kl. 16.05</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 §</pre><pre>anf. 33 delvis och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}